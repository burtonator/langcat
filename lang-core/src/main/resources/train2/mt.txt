https://mt.wikipedia.org/wiki/YouTube

YouTube huwa sit elettroniku fejn l-utenti jistgħu jtellgħu u jaqsmu flimkien
vidjos. Fi Frar tal-2005 tliet eks-ħaddiema ta' PayPal ingħaqdu biex iffurmaw
il-YouTube. F'Novembru tal-2006, YouTube, LLC inxtrat mill-Google Inc. għal
$1.65 biljun, u attwalment topera bħala sussidjarja tal-Google.

Il-kumpanija hija bbażata f'San Bruno, ġewwa Kalifornja, u tuża' t-teknoloġija
Adobe Flash Video biex turi varjetà kbira ta' kontenut viżwali prodott
mill-utenti. Ħafna mill-kontenut fuq il-YouTube ittella' minn individwi, imma xi
korporazzjonijiet tal-istampa bħas-CBS, il-BBC, il-UMG u organizzazzjonijiet
oħra joffru ċertu materjal minn tagħhom fuq dan is-sit, bħala parti
mill-programm ta' sħubija tal-YouTube.

Utenti li mhumiex reġistrati jistgħu jaraw il-vidjos, waqt li utenti reġistrati
jitħallew itellgħu numru bla limitu ta' vidjos. Vidjos li jista' jkun fihom
kontenut offensiv jistgħu jarawhom biss utenti fuq l-età ta' tmintax-il sena.
Huwa projbit, skont it-termini tas-servizz tal-YouTube, li jittelgħu vidjos li
juru diffamazzjoni, pornografija, ksur tal-copyright, u materjal li
jinkoraġġixxi kondotta kriminali.

YouTube twaqqaf minn Chad Hurley, Steve Chen u Jawed Karim, li qabel kienu
jaħdmu flimkien ma' PayPal. Hurley studja d-disinn fl-Università ta'
Pennsylvania ġewwa Indiana, filwaqt li Chen u Karim studjaw l-informatika
flimkien ġewwa l-Università ta' Illinois ġewwa Urbana-Champaign.

Skont storja li ssemmiet diversi drabi fil-medja, Chad Hurley u Steve Chen
żviluppaw l-idea għall-YouTube matul l-ewwel xhur tal-2005, wara li kienu sabuha
diffiċli li jaqsmu xi vidjos li kienu ħadu matul festin fl-appartament ta' Chen
f'San Francisco. Jawed Karim ma attendiex il-festin u ċaħad li ġara hekk, u Chad
Hurley ikkummenta li l-idea li l-YouTube twaqqaf wara festin "kienet x'aktarx
iktar imsaħħa b'ideat mis-suq li kienu qed jiġru biex joħolqu storja li kienet
diġestibbli."

L-ewwel kwartieri ġenerali kienu jinsabu fuq pizzerija u ristorant Ġappuniż
f'San Mateo, f'Kalifornja. L-isem tad-dominju www.youtube.com ġie attivat fi
Frar tal-2005, u l-websajt bdiet tiġi żviluppata fix-xhur segwenti. L-ewwel
vidjo li ttella' fuq il-YouTube kien intitolat Me at the zoo (Jien fiż-żu), fejn
juri lill-fundatur Jawed Karim fil-ġnien żooloġiku ta' San Diego. Il-vidjo
ttella' fit-23 ta' April, 2005, u għadu jista' jintwera fuq is-sit.

YouTube offrew lill-pubbliku verżjoni beta tas-sit f'Mejju tal-2005, sitt xhur
qabel it-tnedija uffiċjali tas-sit f'Novembru 2005. Is-sit mal-ewwel wera
sinjali ta' popolarità, u f'Lulju 2006 il-kumpanija ħabbret li 65,000 vidjos
ġodda kienu qed jittellgħu kuljum, u li s-sit kien qed jirċievi mal-100 miljun
viżta kuljum. Skont dati ppubblikati minn comScore, kumpanija li tkopri studji
fuq l-iswieq, tarrfet kif il-YouTube hu l-aqwa fornitur ta' vidjos online ġewwa
l-Istati Uniti, fejn għandha f'idejha 43 fil-mija ta' dan is-suq u kif ukoll
aktar minn sitt biljun vidjo li ntwerew matul Jannar 2009. Hu stmat li 20 siegħa
ta' vidjos ġodda jittellgħu kull minuta fuq is-sit, u li madwar tliet kwarti
tal-materjal huwa minn barra l-Istati Uniti. F'Marzu tal-2008, l-ispiża
tal-bandwith tal-YouTube kienet stmata li tammonta għal miljun dollaru Amerikan
kuljum. Skont Alexa, YouTube huwa t-tielet l-aktar sit li jżuruh nies fuq
l-internet, wara Yahoo! u Google.

F'Ottubru 2006, Google Inc. ħabbet li xtrat lill-YouTube għal US$1.65 biljun
fl-istokk tal-Google, u l-qbil ġie ffinalizzat fit-13 ta' Novembru, 2006.

Eżempju tal-impatt soċjali bikri tal-YouTube hu s-suċċess tal-vidjo The Bus
Uncle fl-2006. Dan juri konverżazzjoni sħuna bejn żagħżugħ u raġel ta' età iktar
matura fuq karozza tal-linja ġewwa Ħong Kong; dan spiċċa jiġi diskuss ħafna
fil-medja mondjali. Vidjo ieħor tal-YouTube li kiseb kopertura estensiva huwa
guitar, li juri persuna jdoqq fuq kitarra elettrika parti minn Pachelbel's
Canon. L-isem tal-esebitur ma jingħatax fil-vidjo, u wara li rċieva miljun ta'
viżti, in-New York Times xandret l-identità tal-kitarrista bħala Jeong-Hyun Lim,
żagħżugħ ta' 23 sena mill-Korea t'Isfel li rrekordja dan il-vidjo fuq is-sodda
tiegħu.

Għal ħafna drabi l-YouTube safa kkritikat minħabba li naqas li jassigura li
l-kontenut tiegħu jaderixxi mal-liġi tal-copyright. Fil-mument fejn ikun se
jittella' vidjo, l-utenti tal-YouTube jintwerew nota bil-messaġġ segwenti:

Minkejja din l-avvertenza, xorta waħda hemm diversi vidjos ta' programmi
tat-televiżjoni, films u vidjos mużikali fuq il-YouTube. Il-YouTube ma
jiċċekjawx x'vidjo jiġi mtella' qabel ma jidher online, u hu f'idejn
il-proprjetarji tal-copyright li joħorġu stqarrijiet biex jitneħħew dawn
il-vidjos skont it-termini tad-Digital Millennium Copyright Act. Organizzazzjoni
bħal Viacom u l-Premier League Ingliż fittxew għad-danni lill-YouTube, fejn
stqarrew li dawn tal-aħħar għamlu ftit wisq biex jipprevjenu li jiġu mtellgħa
materjal bil-copyright. Viacom talbet għal riżarċiment ta' danni ta' biljun
dollaru Amerikan wara li sabet iktar minn 150,000 vidjo mhux awtorizzat
mill-materjal tagħha fuq il-YouTube, li ntwera għan-"numru inkredibbli ta' 1.5
biljun darba". Wara dan il-każ, il-YouTube introduċa sistema ġdida imsejħa Video
ID li tiċċekkja jekk il-vidjos li jittellgħu jkunux jaqblu ma' databażi ta'
kontenut bil-copyright bil-għan li jonqsu l-każijiet ta' vjolazzjonijiet
tal-copyright.

F'Lulju tal-2008, Viacom rebħet sentenza fil-qorti fejn talbet lill-YouTube biex
jagħti d-dati dettaljati tal-abitudnijiet ta' kull utent li ra xi vidjo fuq dan
is-sit. Dan il-każ wassal għal preokkupazzjonijiet li l-abitudnijiet ta' utenti
individwali jistgħu jiġu identifikati permezz tal-kombinazzjoni tal-indirizz IP
u l-ismijiet tal-kont tagħhom. Din id-deċiżjoni ġiet ikkritika mill-Electronic
Frontier Foundation, li stqarret kif is-sentenza tal-qorti "tostakola
d-drittijiet tal-privatezza".

Il-YouTube affaċċja wkoll kritika fuq il-kontenut offensiv ta' xi ċerti vidjos.
Minkejja li t-termini ta' servizz tal-YouTube jipprojbixxu li jittella' materjal
li jista' jiġi kkunsidrat bħala mhux xieraq, il-volum qawwi ta' vidjos li
jittellgħu jagħmilha diffiċli biex il-YouTube jiċċekkjaw kull vidjo wieħed
wieħed qabel ma jmur online. Suġġetti kontroversjali għall-vidjos kienu jinkludu
n-negazzjoni tal-Olokawstu u d-Diżastru ta' Hillsborough, fejn 96 partitarju
tal-futbol minn Liverpool mietu fl-1989, teoriji ta' konfoffi u reliġjon.

Huwa f'idejn l-utenti biex jimmarkaw il-kontenut tal-vidjos bħala mhux xieraq, u
wara, impjegat tal-YouTube janalizza l-vidjo immarkat u f'dak l-istadju
jiddeċiedi jekk dak il-vidjo imurx kontra t-termini ta' servizz tas-sit jew le.

Diversi pajjiżi imblukkaw l-aċċess għall-YouTube minn mindu twaqqaf dan is-sit,
fosthom iċ-Ċina, il-Marokk, u t-Tajlandja. Bħal issa, il-YouTube huwa imblukkat
ġewwa t-Turkija wara kontroversja fuq xi vidjos li dehru li kienu qed
jinsulentaw lil Mustafa Kemal Atatürk. Minkejja l-blokk, il-Prim Ministru Tork
Recep Tayyip Erdoğan stqarr mal-ġurnalisti li hu jista' jidħol fuq YouTube,
minħabba li s-sit hu xorta waħda disponibbli ġewwa t-Turkija billi wieħed juża'
proxy miftuħ.

Nhar it-3 ta' Diċembru, 2006, l-Iran imblokka temporanjament 'il-YouTube,
flimkien ma' xi siti oħra, wara li ddikjarawhom bħala vjolazzjoni tal-kodiċi
soċjali u morali. Dan il-blokk seħħ wara ttella' vidjo li juri lil stilla
tas-soap opera Iranjan jagħmel is-sess. Il-blokk ġie mneħħa ftit wara, imma
reġa' ġie attivat wara l-elezzjoni presidenzjali 2009 tal-Iran.

Fit-23 ta' Frar, 2008, il-Pakistan imblokka l-YouTube minħabba "materjal
offensiv" lejn it-twemmin Iżlamiku li jinkludu d-dehra tal-karikaturi Daniżi
tal-profetta Mawmettu. Dan wassal għal kważi blokk madwar id-dinja kollha
tas-sit tal-YouTube għal madwar sagħtejn, hekk kif l-imblokk Pakistani
inċidentalment spiċċa trasferit lejn pajjiżi oħra. Xi skejjel f'ċerti pajjiżi
imblukkaw lill-YouTube minħabba li studenti tellgħu vidjos li juru imġieba ta'
ibbuljar, ġlied fl-iskejjel, imġieba razzista, u kontenut ieħor inapproprjat.

Oriġinarjament, il-YouTube kien juri l-vidjos tiegħu taħt format wieħed, però
illum dawn jinsabu disponibbli taħt tliet formati prinċipali, kif ukoll format
ieħor għall-mowbajls. Il-format oriġinali, magħruf bħala "kwalità standard",
juri vidjos fir-riżoluzzjoni ta' 320x240 pixels bl-użu ta' codec Sorenson Spark.
Il-format tal-"kwalità għolja" għall-vidjos, introdott f'Marzu tal-2008, juri
l-vidjos f'riżoluzzjoni ta' 864x480 pixels. Dan il-format joffri titjib
sinjifikanti fuq il-kwalità standard. F'Novembru tal-2008, ġie miżjud sapport
għall-vidjos b'definizzjoni għolja, waqt li fl-istess żmien il-plejer
tal-YouTube tbiddel minn rapport 4:3 għal wieħed ta' skrin kbir ta' 16:9.

Fil-21 ta' Lulju 2009, l-inġinier tas-softwer tal-YouTube Peter Bradshaw ħabbar
li l-utenti tal-YouTube jistgħu jibdew itellgħu vidjos 3D. Wara li jittella'
l-vidjo 3D u jiġi pproċessat, l-utenti għandhom diversi għażliet minn fejn
jagħżlu fuq kif se jintwera l-vidjo. Għal dawk l-utenti mingħajr nuċċalijiet 3D
dawn għandhom numru ta' opzjonijiet diversi kif jaraw il-vidjo.

Nhar id-19 ta' Ġunju, 2007, is-CEO tal-Google Eric E. Schmidt kien f'Pariġi biex
iniedi s-sistema ġdida ta' lokalizzazzjoni. L-interfaċċa sħiħa tal-websajt hi
issa disponibbli f'verżjonijiet lokalizzati fi 22 pajjiż:



https://mt.wikipedia.org/wiki/Ruma

Ruma (Taljan:Roma roːma (għajnuna·info)) hija belt u komun speċjali (imsemmi
Roma Capitale) fl-Italja. Ruma hija l-belt kapitali tal-Italja u tar-reġjun
Lazjo. B'2.9 miljun reżident f'1,285 km2 (496.1 mi kw), hija l-aktar belt
popolata tal-pajjiż u r-raba' l-aktar popolata fl-Unjoni Ewropea
mill-popolazzjoni ġewwa l-konfini tal-belt. Il-Belt Metropolitana ta' Ruma
għandha popolazzjoni ta' 4.3 miljun ruħ. Il-belt tinsab fil-parti ċentrali
tal-punent tal-Peniżola Taljana, tul ix-xtut tax-xmara Tevere. Il-Belt
tal-Vatikan hija pajjiż indipendenti ġewwa l-konfini tal-belt ta' Ruma, l-uniku
eżempju eżistenti ta' pajjiż ġewwa belt: għal din ir-raġuni, Ruma tiġi spiss
definita bħala l-kapitali taż-żewġ stati.

L-Istorja ta' Ruma tmur lura għal aktar minn elfejn sena. Filwaqt li
l-mitoloġija Rumana tgħid li Ruma twaqqfet madwar is-sena 753 QK, il-post ilu
abitat minn ħafna qabel, u għalhekk il-belt hija waħda mill-eqdem siti
kontinwament okkupati fl-Ewropa. Il-Popolazzjoni bikrija tal-belt oriġinat minn
taħlita ta' Latini, Etruskani u Sabini. Wara, il-belt suċċessivament saret
il-kapitali tar-Renju Ruman, tar-Repubblika Rumana u tal-Imperu Ruman, u hija
meqjusa bħala waħda mill-postijiet tat-twelid taċ-ċiviltà tal-Punent u minn xi
nies l-ewwel metropoli li qatt kien hemm. Hija magħrufa bħala "Roma Aeterna"
(Il-Belt Eterna) u "Caput Mundi" (Kapitali tad-Dinja), żewġ kunċetti ċentrali
fil-kultura antika Rumana.

Wara l-waqgħa tal-Imperu tal-Punent, li mmarka l-bidu tal-Medjuevu, Ruma bdiet
taqa' bilmod taħt il-kontroll politiku tal-Papat, li kien stabbilit fil-belt
mill-ewwel seklu AD sas-seklu 8, meta sar il-belt kapitali tal-Istati Papali, li
damu sal-1870.

Mir-Rinaxximent, kważi l-Papiet kollha ta' wara Nikola V (1422–55), għal erba'
mitt sena segwew b'mod koerenti programm arkitettoniku u urbanistiku li għamlu
l-belt ċentru artistiku u kulturali dinji. Minħabba dan, Ruma saret l-ewwel
waħda miċ-ċentri maġġuri ewlenin tar-Rinaxximent Taljan, u wara, saret il-post
tal-ħolqien tal-istil Barokk u tan-neoklassiċiżmu. Artisti famużi, pitturi,
skulturi u periti, għamlu Ruma ċ-ċentru tal-attività tagħhom, waqt li ħolqu
kapolavuri madwar il-belt. Fl-1871, Ruma saret il-kapitali tar-Renju tal-Italja,
u fl-1946, tar-Repubblika Taljana.

Ruma għandha l-istatus ta' belt globali. Fl-2014, Ruma ġiet klassifikata
l-erbatax l-aktar belt miżjura fid-dinja, it-tielet l-aktar fl-Unjoni Ewropea, u
l-aktar attrazzjoni turistika popolari fl-Italja. Iċ-ċentru storiku tal-belt
huwa elenkat mill-UNESCO bħala Sit ta' Wirt Dinji. Il-monumenti u l-mużewijiet
bħall-Mużewijiet tal-Vatikan u l-Kolossew, huma fost l-aktar destinazzjonijiet
li jżuruhom nies turistiċi fid-dinja, iż-żewġ postijiet jirċievu miljuni ta'
turisti kull sena. Ruma ospitat l-Olimpjadi tas-sajf 1960 u s-sede
tan-Nazzjonijiet Uniti, l-Organizazzjoni tal-Ikel u l-Agrikoltura.

Skont il-leġġenda tar-Rumani Antiki stess ta' kif twaqqfet il-belt, l-isem
"Roma" ġej mill-fundatur u l-re, Romulus.

Madankollu, jista' jkun li l-isem Romulus kien fil-fatt ġej minn Ruma stess.
Kmieni fis-seklu 4, kien hemm diversi teoriji pproposti dwar l-oriġini tal-isem
Roma. Ġew proposti bosta ipoteżijiet li ffukaw fuq l-għeruq lingwistiċi inċerti
tal-isem.:

Hemm evidenza arkeoloġika ta' okkupazzjoni umana taż-żona ta' Ruma minn madwar
14,000 sena ilu, imma s-saff dens ta' skart miż-żminijiet ta' wara, joskura
is-siti Palaeolitiċi u Neolitiċi. Il-preżenza ta' għodda tal-ġebel u armi
tal-fuħħar u ġebel tafferma l-preżenza umana għal madwar 10,000 sena. Diversi
skavi, ikkonfermaw il-fehma li Ruma kibret minn insedjamenti pastorali fl-Għolja
Palatina fejn il-quddiem kellu jkun hemm il-Forum Ruman. Filwaqt li xi arkeoloġi
jsostnu li Ruma kienet tabilħaqq imwaqqfa fin-nofs tas-seklu 8 QK (id-data
tradizzjonali), din id-data hija suġġett kontroversjali. Madankollu, il-qawwa
tal-ħrafa li kulħadd jaf dwar il-fondazzjoni leġġendarja ta' Ruma, għandha
t-tendenza li tiddifletti l-attenzjoni mill-veri oriġini tagħha li huma ħafna
aktar antikiti.

L-istejjer tradizzjonali li waslulna mir-Rumani tal-qedem stess, jispjegaw
l-istorja bikrija tal-belt f'termini ta' leġġendi. L-aktar magħrufa dawn
il-miti, u forsi l-aktar famuża mill-miti Rumani, hija l-istorja ta' Romulus u
Remus, it-trabi tewmin li reddgħithom lupa. Huma ddeċidew li jibnu belt, iżda
wara ġlieda, Romulus qatel lil ħuh u l-belt ħadet ismu. Skond l-annalisti
Rumani, dan sar fil-21 ta' April 753 QK. Din il-leġġenda trid tiġi rrikonċiljata
ma' tradizzjoni oħra ta' storja li suppost ġrat qabel, li fiha r-refuġjat Trojan
Aeneas, ħarab mill-Italja u waqqaf ir-razza tar-Rumani permezz ta' ibnu Iulus,
l-isem tad-dinastija Ġulju-Klawdja. Dan twettaq mill-poeta Ruman Virġilju
fl-ewwel seklu QK.

Wara l-fondazzjoni leġġendarja minn Romulus, Ruma kienet iggvernata għal perjodu
ta' 244 sena minn sistema monarkika, l-ewwel minn sovrani ta' nisel Latin u
Sabin, u wara minn reijiet Etruski. It-tradizzjoni issemmi seba' Reijiet:
Romulus, Numa Pompilius, Tullus Hostilius, Ancus Marcius, Tarquinius Priscus,
Servius Tullius u Tarquinius Superbus.

Fis-sena 509 QK, ir-Rumani keċċew l-aħħar re mill-belt u stabbilew repubblika
Oligarkika. Imbagħad, Ruma bdiet perjodu kkaratterizzat b'ġlied intern bejn
il-patrizji (l-aristokratiċi) u l-plebej (proprjetarji żgħar), u b'gwerer
kontinwi kontra l-popolazzjonijiet tal-Italja ċentrali: l-Etruski, il-Latini,
il-Volxi u l-Ekwi. Wara li saret il-ħakkiema ta' Latium, Ruma mexxiet diversi
gwerrer (kontra l-Galli, Oxi-Sanniti u l-kolonja Griega ta' Taranto, alleati ma'
Pirru, ir-Re tal-Epiru) li rriżultaw fil-konkwista tal-peniżola Taljana,
miż-żona ċentrali sal-Magna Graecia.

Matul it-tielet u t-tieni seklu QK ġiet stabbilita l-eġemonija Rumana
mal-Mediterran u l-Lvant,permezz tat-tliet gwerer Puniċi (264-146 QK), kontra
l-belt ta' Kartaġni u tliet gwerrer oħra kontra l-Maċedonja (212-168 QK).
Imbagħad, Ruma stabbilit l-ewwel provinċji Rumani: Sqallija, Korsika u Sardinja,
Spanja Rumana, il-Maċedonja, il-Greċja (Akaja) u l-Afrika.

Mill-bidu tas-seklu 2 QK, kien hemm kontest għall-poter bejn żewġ gruppi ta'
aristokratiċi: l-ottimati, li jirrappreżentaw il-parti konservattiva tas-Senat,
u l-populares, li kienu jiddependu mill-għajnuna tal-plebej (klassi baxxa
urbana) biex jiksbu l-poter. Fl-istess perjodu, il-falliment tal-bdiewa ż-żgħar
u l-istabbiliment ta' oqsma li jimpjegaw l-iskjavi, ipprovokaw il-migrazzjoni
ta' għadd kbir ta' nies lejn il-belt. Għall-gwerra kontinwa kienet meħtieġa
armata professjonali, u din kienet aktar leali lejn il-ġenerali tagħha milli
lejn ir-repubblika. Minħabba dan, fit-tieni nofs tas-seklu 2 u matul l-ewwel
seklu QK, kien hemm kunflitti kemm barra l-belt u internament: wara t-tentattiv
fallut tar-riforma soċjali tal-populares Tiberju u Gajju Grakku, u l-gwerra
kontra l-Jugurtha, kien hemm l-ewwel gwerra ċivili bejn Gajju Marju u Sulla.
Wara kien hemm ir-rewwixta l-kbira tal-iskjavi taħt Spartaku u wara,
l-istabbiliment tal-ewwel triumvirat b'Ċesri, Pompew u Krassu.

Il-konkwista ta' Gallja għamlet lil Ċesri qawwi u popolari immens, u dan wassal
għat-tieni gwerra ċivili kontra s-Senat u Pompew. Wara r-rebħa tiegħu, Ċesri
ħatar ruħu dittatur għal ħajtu. L-assassinju tiegħu wassal għat-tieni triumvirat
bejn Ottovjanu (neputi u werriet ta' Ċesri), Marku Antonju u Lepidu, u għal
gwerra ċivili oħra bejn Ottavjanu u Antonju. Fis-sena 27 QK, sar princeps
civitatis u kiseb it-titlu ta' Augustus, b'hekk sar il-fundatur tal-prinċipat,
diarkija bejn il-princeps u s-senat. Ruma ġiet stabbilita bħala imperu de facto
li laħaq l-akbar espansjoni fit-tieni seklu taħt l-Imperatur Trajjanu, Ruma ġiet
ikkonfermata bħala caput Mundi, (kapitali tad-dinja), espressjoni li kienet diġà
ngħatat fil-perjodu Repubblikan. Matul l-ewwel żewġ sekli tiegħu, l-imperu kellu
bħala mexxejja l-imperaturi tad-dinastija Ġulju-Klawdjana, id-dinastija Flavjana
(Flavjanu bena l-amfiteatru bl-istess isem, magħrufa bħala l-Kolossew) u
d-dinastija Antonina. Dan iż-żmien kien ikkaratterizzat ukoll bil-firxa
tal-Kristjaneżmu, ippriedkat minn Ġesù Kristu fil-Ġudea fl-ewwel nofs tal-ewwel
seklu (taħt Tiberju) u ppopolarizzat mill-appostli mal-imperu u lil hinn minnhu.
L-epoka Antonina hija meqjusa bħala l-apoġew tal-Imperu, li territorju tiegħu
kien jilħaq mill-Oċean Atlantiku għall-Ewfrate u mill-Brittanja sal-Eġittu.

Fit-tielet seklu, fit-tmiem tad-dinastija Antonina, fi żmien id-dinastija
tas-Severi, il-principatus ġie sostitwit minn gvern militari, li ftit taż-żmien
wara kien segwit minn perjodu destabilizzanti ta' anarkija militari magħruf
bħala l-Kriżi tat-Tielet Seklu. Fl-istess żmien l-ekonomija marret lura,
l-inflazzjoni żdiedet u l-għedewwa storiċi ta' Ruma, it-tribujiet Ġermaniċi
fil-Punent u l-Imperu Persjan fil-Lvant, żammew pressjoni kontinwa fuq
il-fruntieri.

L-Imperatur Dijoklezjanu (284) pprova jsolvi l-problemi ekonomiċi u militari
billi jintroduċi d-dominat (monarkija assoluta fejn l-imperatur kien deifikat),
u impona l-kontroll tal-prezzijiet u ddeċentralizza l-amministrazzjoni.
L-imperatur qasam l-imperu fi tnax-il djoċesi. Hu kien jiggverna, taħt it-titolu
ta' Augustus, in-nofs tal-lvant (bir-residenza tiegħu f'Nicomedia) u ħatar lil
Maximian bħala Augustus tal-Punent biex jiggverna n-nofs tal-Punent, u l-belt
kapitali tmexxiet lejn Mediolanum. Is-suċċessjoni kienet regolata bil-ħolqien
tat-Tetrarka: fil-fatt kull Augustus, kellu jaħtar imperatur żgħir, bit-titlu
ta' Ċesri, biex jiggverna parti mit-territorju Ruman f'isem Augustus u li
fl-aħħar kellu jilħaq l-imperatur il-ġdid.

Wara l-abdikazzjoni ta' Diocletian u Maximian fit-305 u l-kunflitti dinastiki
ħafna, din is-sistema kkollassat, u l-mexxej il-ġdid, Kostantinu,
iċċentralizzata l-poter mill-ġdid u, bl-Editt ta' Milan fit-313, ta' il-libertà
ta' qima għall-Insara, u b'hekk rahan ruħu li jagħti stabbiltà għar-reliġjon
ġdid. Huwa bena diversi knejjes, ta' l-poter ċivili ta' Ruma lil Papa Silvestru
I u fil-Lvant waqqaf il-belt kapitali l-ġdida; Kostantinopli.

Il-Kristjaneżmu sar ir-reliġjon uffiċjali tal-imperu, grazzi għall-editt maħruġ
fit-380 minn Theodosius, li kien l-aħħar imperatur tal-imperu unifikat:
fil-fatt, wara mewtu, it-tfal tiegħu, Arcadius u Honorius, qasmu l-imperu f'żewg
partijiet; l-imperu tal-Punent u l-imperu tal-Lvant. Il-kapitali tal-Imperu
Ruman tal-Punent saret Ravenna.

Ruma kienet tilfet ir-rwol ċentrali tagħha fl-amministrazzjoni tal-imperu,
b'hekk ġiet imkeċċija fl-410 mill-Viżigoti, immexxija minn Alaric I, iżda wkoll
ġew imsebbħa mill-kostruzzjoni tal-bini sagru mill-Papiet (bil-kollaborazzjoni
tal-imperatur). Il-Belt, fqira u spopolata, sofriet sakkeġġi ġodda fl-455, minn
Ġenseriku, re tal-Vandali. L-imperatur dgħajjef tal-ħames seklu ma setgħax
iwwaqqaf id-dikompożizzjoni, sakemm id-depożizzjoni ta' Romulus Augustus fit-22
ta' Awwissu 476, li mmarka t-tmiem tal-Imperu Ruman tal-Punent u, għal ħafna
storiċi, kien il-bidu tal-Medju Evu.

L-Isqof ta' Ruma, imsejjaħ il-Papa, kien importanti mill-jiem bikrija
tal-Kristjaneżmu minħabba l-martirju taż-żewġ appostli, Pietru u Pawlu.
L-Isqfijiet ta' Ruma dehru wkoll (u għadhom jidhru bħala Kattoliċi) bħala
s-suċċessuri ta' Pietru; li kien l-ewwel Isqof ta' Ruma. B'hekk il-belt saret
ta' importanza akbar bħala ċ-ċentru tal-Knisja Kattolika. Wara l-waqgħa
tal-Imperu Ruman tal-Punent fl-476 AD, Ruma kienet l-ewwel taħt il-kontroll ta'
Odoacer u mbagħad saret parti mir-Renju Ostrogotiku qabel ma rritornat lejn
il-kontroll Ruman tal-Lvant wara l-Gwerra Gotika, li qerdet il-belt.
Il-popolazzjoni tal-belt naqset aktar minn miljun fil-210 AD għal 500,000
fil-273 u 35,000 wara l-Gwerra Gotika, li naqset gruppi ta' bini abitat
b'intervall fost oqsma kbar ta' fdalijiet, veġetazzjonijiet, vinji u ġonna
tas-swieq.

Wara l-invażjoni tal-Langobardi fl-Italja, il-belt baqgħet nominalment
Biżantina, iżda fir-realtà l-Papiet segwew il-politika tal-ekwilibriju bejn
il-Biżantini, il-Franki u l-Langobardi. Fis-729, ir-Re tal-Langobardi Liutprand,
ta' donazzjoni lill-knisja il-belt ta' Sutri li tinsab fi tramuntana ta' Latium,
b'hekk beda l-poter temporali tal-knisja. Fis-756, Pepin il-Qasir, wara li
għeleb lill-Langobardi, ta' il-ġuriżdizzjoni temporali lill-Papa fuq id-Dukat
Ruman u l-Esarkat ta' Ravenna, b'hekk inħolqu l-Istati Papali. Wara dan
il-perjodu, it-tliet poteri pruvaw immexxu l-belt: il-papa, in-nobbli, flimkien
mal-kapijiet tal-milizzji, l-imħallfin, is-Senat u l-poplu; u r-re tal-Franki,
patricius u l-Imperatur. Dawn it-tliet partiti (teokratiku, repubbliku u
imperjali) kienu karatteristiċi tal-ħajja Rumana matul il-Medju Evu kollu.
Fil-lejl tal-Milied tas-sena 800, Charlemagne kien inkurunat f'Ruma bħala
imperatur tal-Imperu Qaddis Ruman mill-Papa Leo III: f'dik l-okkażjoni, il-belt
ospitat għall-ewwel darba ż-żewġ setgħat li ssaraw il-poter universali li kellu
jkun kostanti għall-Medju Evu.

Fit-846, l-Għarab Musulmani daħlu fi ħdan il-belt mingħajr suċċess, imma
rnexxielhom jisirqu affarijiet mill-bażiliki ta' San Pietru u San Pawl. Wara
t-tmiem tal-poter Karolingjan, Ruma waqgħet bħala priża għall-anarkija fewdali:
diversi familji nobbli komplew il-ġlieda kontra l-Papa u l-imperatur. Dawn kienu
ż-żminjiet ta' Theodora u bintha Marozia, sefturi u ommijiet ta' diversi papiet,
u ta' Crescentius, li kien eżempju ta' qawwa fewdali, kif ukoll iġġieled kontra
l-Imperaturi Otto II u III. L-iskandli ta' dan il-perjodu, imbuttaw il-papa li
jirriforma ruħhu: l-elezzjoni tal-Papa kienet riservata għall-kardinali, u
riforma tal-kleru kien attentat. Il-forza ta' wara dan it-tiġdid, kien il-monk
Ildebrando da Soana, li darba kien elett papa taħt l-isem ta' Gregorju VII, huwa
sar involut fil-Kontroversja tal-Investitura kontra l-Imperatur Henry IV.
Sussegwentement, Ruma kienet maħruqa minn Normani ta' Robert Guiscard, dan kien
daħal fil-belt bl-appoġġ tal-Papa, li kien assedjat fil-Castel S. Angelo.

Matul dan il-perjodu, il-belt kienet immexxija b'mod awtonomu minn senatore jew
patrizio: fis-seklu 12. Din l-amministrazzjoni, li hija normali fil-bliet
Taljani, evolviet f'komun, forma ġdida ta' organizzazzjoni soċjali, espressjoni
ta' klassijiet sinjuri ġodda. Il-Papa Lucius II kien diġà lest biex jiġġieled
kontra l-komun Ruman, u wara, il-ġlieda tkompliet mis-suċċessur tiegħu, li kien
il-Papa Eugene III: imbagħad, il-komun kien alleat man-nobbli, li kien
appoġġatat minn Arnaldo da Brescia, monk li kien riformatur soċjali u reliġjuż.
Wara l-mewt tal-Papa, Arnaldo ittieħed priġunier minn Adrianus IV, b'hekk
immarka t-tmiem awtonomu tal-komun. Taht il-Papa Innocent III, li mmarka r-renju
tal-apoġew tal-papiżmu, il-komun illikwida is-senat, u ġie sostitwit minn
Senatore, dan kien suġġett għall-Papa.

F'dan il-perjodu l-papiet kellhom rwol ta' importanza sekulari fl-Ewropa
tal-Punent, huma spiss kienu jaġixxu bħala arbitri bejn il-monarki Kristjani u
jeżerċitaw il-poteri addizzjonali tal-politiċi.

Fl-1266 Charles t'Anjou, li kien sejjer fin-nofsinhar għall-ġlieda kontra
l-Hohenstaufen f'isem il-Papa, ġie maħtur Senatur. Charles stabilixxa
s-Sapienza, l-università ta' Ruma. F'dak il-perjodu, il-Papa miet, u
l-kardinali, ġew ikkonvokati f'Viterbo, u ma setgħux jaqblu dwar is-suċċessur
tiegħu: il-poplu tal-belt kien irrabjat dwar dan, b'hekk kisser is-saqaf
tal-bini li ltaqgħu fih, u spiċċa l-ħabs sakemm kien innominat il-Papa l-ġdid:
f'dan il-mument seħ il-marka tat-twelid tal-konklav. F'dan il-perjodu, il-belt
kienet ukoll għebet minn ġliedit kontinwi fost il-familji nobbli: l-Annibaldi,
il-Caetani, il-Colonna, l-Orsini, u l-Conti, huma kellhom il-fortizzi tagħhom
mibnija fuq l-edifiċji Rumani tal-qedem, u ġġieldu kontra xulxin biex
jikkontrollaw il-papa.

Il-Papa Bonifacju VIII, imwieled f'Caetani, kien l-aħħar Papa li ġġieled
għad-dominju universali tal-Knisja: huwa pproklama kruċjata kontra l-Colonna, u
fl-1300 hu sejjaħ għall-ewwel Jubilee tal-Kristjaneżmu, li laqqa l-miljuni ta'
pellegrini f'Ruma. Madankollu, it-tamiet tiegħu kienu ddeklinati kontra r-re
Franċiż Filippu, li ħadu priġunier f'Anagni, b'hekk ikkawżat il-mewt tiegħu.
Wara dan, Papa ġdid għall-Franċiżi kien elett, u l-post tiegħu kien rilokat
fil-qosor ġewwa Avignon (1309–1377). Matul dan il-perjodu l-belt kienet
traskurata, sakemm il-poter waqa' f'idejn ir-raġel plebjan, Cola di Rienzo.
Idealist u dilettant ta' Ruma tal-qedem, Cola ħolom dwar it-twelied il-ġdid
tal-Imperu Ruman: wara li kiseb il-poter bit-titlu ta' Tribuno, ir-riformi
tiegħu ġew miċħuda mill-poplu. Wara li kien imġiegħel li jaħrab, Cola seta' ġie
lura fost il-firxa tal-kardinal Albornoz, fir-rwol responsabbli tar-restawr
tal-poter tal-knisja Taljana. Hu kiseb il-poter lura għal żmien qasir u kien
iġġudikat mill-poplu, u Albornoz seta' jieħu f'idejh il-pussess tal-belt,
fl-1377 taħt Gregorju XI, huwa reġa sar is-sede tal-papa. Meta rritorna l-Papa
f'Ruma f'dik is-sena, inħoloq ix-Xiżma tal-punent (1377–1418), u matul l-erbgħin
sena ta' wara, il-belt kienet priża tal-ġlied li għeb il-knisja.

Fl-1418, il-Kunsill ta' Konstanz issetilja x-xiżma tal-punent, u l-papa Ruman,
Martin V, kien elett. Dan ġab seklu ta' paċi intern lejn Ruma, li mmarka il-bidu
tar-Rinaxximent. Il-Papiet tal-ewwel nofs tas-seklu 16, minn Nikola V,
il-fundatur tal-Librerija Vatikana, għal Piju II, umanist u litterat, minn Sistu
IV, papa gwerrier, għal Alessandru VI, immorali u nepotist, minn Ġulju II,
suldat u patrun, għal Leo X, li ta' ismu għal dan il-perjodu ("is-seklu ta' Leo
X"), dawn kollha ddedikaw l-enerġija tagħhom għas-sbuħija tal-Belt Eternali,
għall-qawwa tal-istokk tagħhom, u għall-patroċinju tal-arti.

Matul dawn is-snin, iċ-ċentru tar-Rinaxximent Taljan mexa minn Ruma għal
Firenze. Xogħlijiet majestużi, bħall-Bażilika ta' San Pietru, il-Kappella
Sistina u l-Ponte Sisto (l-ewwel pont li nbena madwar it-Tiber, għalkemm fuq
bażi Ruman) ġew maħluqa. Biex twettaq dan, il-Papiet kienu nvoluti fl-aqwa
artisti taż-żmien, inklużi Mikelanġlu, Perugino, Raphael, Ghirlandaio, Luca
Signorelli, Botticelli, u Cosimo Rosselli.

Il-perjodu kien ukoll infamuż għall-korruzzjoni papali, b'ħafna Papiet li kienu
missirijiet, u f'involvimenti fin-nepotiżmu u s-simonija. Il-korruzzjoni
tal-Papiet u l-ispejjeż enormi għall-proġetti tal-bini tagħhom wassal f'parti
ta' Riformazzjoni u, min-naħa, il-Kontro-Riformazzjoni. Papiet bħal Alessandru
VI, kien magħruf sew għad-dekadenza tiegħu, partijiet selvaġġi, vakanti żejda u
l-ħajja immorali. Madankollu, taħt dawn il-papiet sinjuri u vakanti, Ruma ġiet
trasformata f'ċentru ta' arti, poeżiji, mużika, letteratura, edukazzjoni u
kultura. Ruma saret kapaċi biex tikkompeti ma' bliet Ewropej ewlenin taż-żmien
f'termini ta' ġid, arti, tagħlim u arkitettura.

Il-perjodu tar-Rinaxximent biddel wiċċ Ruma drammatikament, b'xogħolijet bħal
tal-Pietà minn Mikelanġlu u l-affreski tal-Appartament Borgia, dawn kienu
magħmula matul ir-renju ta' Innocent. Ruma laħqet l-ogħla punt ta' sbuħija taħt
il-Papa Ġulju II (1503–1513) u s-suċċessuri tiegħu Leo X u Klement VII, żewġ
membri tal-familja Medici.



https://mt.wikipedia.org/wiki/Malta

Malta, magħrufa uffiċjalment bħala r-Repubblika ta' Malta, huwa mikrostat
żviluppat Ewropew fi ħdan l-Unjoni Ewropea. Il-gżira pajjiż tikkonsisti minn
arċipelagu ta' seba' gżejjer li jinsabu fil-Baħar Mediterran, fl-Ewropa t'Isfel,
93 km mill-kosta ta' Sqallija (l-Italja), 288 km fil-Lvant tat-Tuneżija u 300 km
fit-Tramuntana tal-Libja. Dawn il-gżejjer igawdu minn klima Mediterranja.

Matul l-istorja, il-pożizzjoni ta' Malta fil-Baħar Mediterran kellha sinjifikat
strateġiku. Minħabba dan il-fattur, numru ta' qawwiet fosthom il-Feniċi,
ir-Rumani, l-Għarab, l-Isqallin, il-Kavallieri ta' San Ġwann u l-Ingliżi lkoll
ħakmu lil Malta. Malta kisbet l-indipendenza mir-Renju Unit fl-1964 u għaxar
snin wara, fl-1974, saret Repubblika però xorta baqgħet membru tal-Commonwealth
tan-Nazzjonijiet. Attwalment hi membru tal-Unjoni Ewropea, wara s-sħubija
fl-2004, u wkoll tan-Nazzjonijiet Uniti.

Malta hi magħrufa għas-siti ta' patrimonju tal-umanità, bl-aktar prominenti
jkunu t-tempji megalitiċi li huma l-aktar siti qodma li għadhom weqfin
fid-Dinja. Skont il-ktieb mill-Bibbja tal-Atti tal-Appostli, San Pawl innawfraga
fuq din il-gżira.

Il-belt kapitali ta' Malta hi l-Belt Valletta. Il-lingwi uffiċjali tal-pajjiż
huma l-Malti u l-Ingiż, fejn dan tal-aħħar ħa post it-Taljan fl-1935. Malta
għandha konnessjoni qawwija mal-Kattoliċiżmu Ruman, li tkompli tkun bħala
r-reliġjon uffiċjali u l-aktar waħda prattikata f'Malta.

L-oriġini tat-terminu "Malta" hu inċert u l-varjazzjoni moderna hi derivata
mil-lingwa Maltija. L-aktar etimoloġija komuni hi li ġejja mill-kelma Griega
μέλι (meli) ('għasel'). Il-Griegi kienu jsejħu lill-gżira Μελίτη (Melite) li
tfisser "għasel" jew "għasel ħelu" possibilment minħabba l-produzzjoni unika ta'
għasel f'Malta; speċi endemika ta' naħal tgħix f'din il-gżira, fejn minħabba
f'hekk li ngħatat il-laqam ta' "l-art tal-għasel". Mhux biss li l-influwenza
Griega fuq il-gżira kienet sas-sena 600 QK, imma aktar tard il-gżira waqgħet
f'idejn l-Imperu Biżantin bejn is-sena 395 u s-sena 870, imperu li kien iħaddan
l-istess ilsien Grieg. Etimoloġija oħra hi l-kelma Feniċa Maleth, l-isem
tal-Feniċi għal dawn il-gżejjer, li tfisser "marsa" bħala referenza
għall-plajjiet u l-qaliet ta' Malta.

Ghal ħabta tas-sena 5200 Q.K,fuq gżiritna kienet tiddomina civiltà preistorika,
li tiftaħar bl-eqdem strutturi kkostruwiti mill-bniedem Neolitiku. Il-Feniċi
għamlu minn Malta kolonja qrib it-8 seklu QK u kienu huma li sejħu lil gżira
prinċipali Malat dan peress li Malat tfisser kenn sigur, mhux ta' b'xejn allura
li Malta għandha ħafna portijiet tajbin.

Għal ħabta tas-sena 400 QK il-gżejjer waqgħu taħt il-palju tal-Kartaġiniżi, li
jistgħu jitqiesu bħala l-eredi tal-Feniċi; mhuwiex veru li l-kartaġinżi ġew
Malta għall-ħabta tas-seklu sitta QK, jekk mhux ftit qabel; u fil-fatt kienu
tal-istess razza etnika tal-Feniċi jonkella tal-Kananej,kif kienu magħrufa. Wara
l-Gwerer Puniċi l-gżejjer spiċċaw f'idejn l-Imperu Ruman li għamlu lil Malta u
lil Għawdex muniċipalitajiet, bl-obbligu li joħorġu l-flus għalihom. F'dan
iż-żmien skont l-Atti tal-Appostli, San Pawl ġie Malta u beda t-tagħlim
tal-Kristjaneżmu fis-sena 60 WK.

Meta l-Imperu Ruman inqasam fi tnejn, Malta waqgħet f'idejn il-Biżantini, l-hekk
imsejħa Rumani tal-Lvant. Is-snin ta' wara l-waqgħa tal-Imperu Ruman tal-Punent
kienet mqallba ħafna: Teżisti ftit xiehda konkreta tà x'ġara effettivament,
għalkemm xi storjografi jemmnu li Malta setgħet spiċċat taħt il-Vandali, li wara
tkeċċew mill-ġeneral Biżantin Beliżarju. Dawn tal-aħħar ġew megħluba minn forza
Għarbija fis-sena 870. Il-ġens Għarbi rnexxielu jinfluwenza l-lingwa tal-poplu
Malti u għalhekk l-Għarbi jista' jitqies bħala l-pedament tal-Malti minkejja
l-influwenzi Ewropej li ġew wara dan iż-żmien, ilsien il-poplu baqà tà nisel
Semitiku. L-Għarab xerrdu t-twemmin Iżlamiku fost il-Maltin u daħħlu wkoll
metodi ġodda fl-agrikoltura, però t-tagħlim Nisrani tà San Pawl ma ntesiex.

Fl-1091, in-Normanni taħt il-Konti Ruġġieru, attribwew l-gżejjer Maltin taħt
it-tmexxija tagħhom u għalhekk minkejja li bosta Għarab kienu għadhom fuq
il-gżejjer, nistgħu ngħidu li kull ma beda jmur Malta bdiet issir iktar Ewropea.
Kien proprju f'dan iż-żmien li nbena l-ewwel Katidral fl-Imdina, għax dan kien
waqa' b'terremot fl-1693 u għalhekk reġgħet twaqqfet ir-reliġjon Nisranija
mill-ġdid.

Fl-1530, il-Gżejjer ingħataw lill-Ordni tal-Kavallieri ta' San Ġwann
mill-Imperatur Karlu V. Dawn il-Kavallieri ta' demm nobbli kienu qed ifittxu art
ġdida wara li kienu tilfu t-Tieni Assedju ta' Rodi fl-1522. F'dan l-Assedju,
però, tant kienu wrew kuraġġ li tħallew jitilqu mill-gżira b'kull unur militari
mill-mexxej tal-Ottomani.

Meta l-Kavallieri waslu f'Malta, sabu art niexfa, b'poplu mifrux sewwa sew
madwar dawn il-gżejjer ċentrali u b'żewġ imkejjen biss li kellhom ħjiel ċkejken
ta' difiża: L-Imdina, bis-swar tagħha u l-Birgu bil-Castrum Maris illum
il-Fortizza ta' Sant' Anġlu. Il-Kavallieri għażlu li joqogħdu fil-Birgu, peress
li dan il-lokal kien fejn il-baħar u kellu port eċċezzjonali; żewġ assi
importanti għall-Kavallieri li kienu ilhom imdorrijjin għall-ħajja ta' kursara
kattoliċi. Wara dan, l-Ordni bdiet issaħħaħ 'il-Birgu bi swar u kien ġie deċiz
li kellhom jittellgħu swar fuq l-Isla, bil-Fortizza ta' San Mikiel, kif ukoll
fortizza biex tiddefendi d-daħla tal-Port il-Kbir, il-Fortizza ta' Sant' Iermu.

Tkun illużjoni, iżda, jekk wieħed jaħseb li mad-daħla tal-Ordni Malta tbiddlet
f'fortizza felħana: L-attakki tal-furbani Misilmin żdiedu u sa waslu biex
fl-1551, taħt il-kmand ta' Dragut, ħabtu għal Għawdex u kaxkru l-Għawdxin kollha
ħlief ix-xjuħ u l-morda. Wieħed irid jinnota iżda li l-għan ta' dan l-attakk
kien li jidħlu fil-Birgu, għan li falla minħabba l-potenza tal-Ordni.

Din is-saħħa tpoġġiet taħt sforz kbir fl-Ewwel Assedju ta' Malta, msejjaħ
l-Assedju l-Kbir, li beda fit-18 ta' Mejju tal-1565, fejn Malta spiċċat
tiġġieled mas-saħħa kbira tal-Imperu Ottoman. Fit-8 ta' Settembru 1565, ġurnata
li sal-lum għadha titfakkar b'festa nazzjonali, l-Ottomani, wara iktar minn
tlett xhur ta' taqbid, indunaw li kienet waslet għajnuna minn Sqallija, li
wasslithom għat-telfa tagħhom, f'Jum il-Vitorja.

Din ir-rebħa waħħdet l-Ordni ma' Malta u dawn baqgħu magħrufin bħala
"il-Kavallieri ta' Malta"; Wara din il-vittorja huma bnew iktar
fortifikazzjonijiet speċjalment madwar il-Port il-Kbir, bnew ukoll il-belt
kapitali Valletta u elevaw il-livell ta' għajxien tal-poplu inġenerali. Il-ħakma
tagħhom waslet fit-tmiem tagħha meta Napuljun akkwista il-gżejjer fl-1798.
Il-Maltin qamu għall-Franċiżi u bdew Imblokk, grazzi għall-għajnuna tar-Renju
taż-Żewġ Sqallijiet u tal-Gran Brittanja. L-Ingliżi ħadu l-gżejjer bħala
protettorat fl-1800 u ħatru lil Sir Alexander John Ball bħala gvernatur, bl-għan
li l-gżejjer jerġgħu jaqgħu f'idejn l-Ordni wara l-Gwerer Napoljoniċi.

Dan it-tir ma tantx dam: Fl-1814, bħala parti mit-Trattat ta' Pariġi, Malta
ufficjalment saret parti mill-Imperu Brittaniku u bdiet tigi uzata bħala
stazzjon, bażi navali kif ukoll bħala s-sede uffiċċjali tal-Flotta Navali
Mediterranja Ingliża, sakemm din ittieħdet f'Lixandra fl-Eġittu minhabba l-fatt
li Malta kienet qrib wisq l-Italja belliġerenti.

Malta kellha rwol importanti ħafna fit-Tieni Gwerra Dinjija, minħabba li kienet
imminenti tar-rotot navali tal-Forzi tal-Assi, u mhux eżaġerazzjoni li wieħed
jgħid li Malta sofriet it-Tieni Assedju tagħha meta giet iddefinita bħala wahda
mill-iktar postijiet ibbumbardjati fid-dinja, fil-'Blitz' tal-forzi tal-ajru
Ġermaniżi u, sa ċertu punt, Taljani.

Wara t-tieni Gwerra dinjija, Malta ngħatat l-Indipendenza tagħha fil-21 ta'
Settembru, 1964. Malta baqgħet membru tal-'Commonwealth', u saret Repubblika
fl-1974. F' referendum f' April 2003, il-votanti wrew ir-rieda tagħhom biex
Malta tidħol fl-Unjoni Ewropea, biex b'hekk Malta saret membru sħiħ fl-1 tà
Mejju, 2004.

Malta hi Repubblika, li s-sistema parlamentari u l-amministrazzjoni pubblika hi
mmudellata fuq is-sistema Westminster. Mill-1960 sal-1995, skont l-istatistika
li nġabret fl-elezzjonijiet tal-kunsilli lokali, Malta kellha t-tieni l-ogħla
rata fid-dinja ta' nies li kienu eleġibbli li jivvutaw u li ħarġu jivvutaw (u
l-ogħla waħda minn nazzjonijiet mingħajr votazzjoni obbligatorja). Il-Kamra
tad-Deputati tiġi eletta kull ħames snin u hi magħmula minn ħamsa u sittin
membru parlamentari. Madanakollu, meta partit jikseb il-maġġoranza tal-voti imma
mhux tas-siġġijiet, il-partit jingħata aktar siġġijiet biex jiġi assigurat
maġġoranza parlamentari. Il-Kostituzzjoni ta' Malta tgħid li l-President għandu
jaħtar bħala Prim Ministru dak il-membru tal-Kamra li hu l-aktar kapaċi li
jmexxi l-maġġoranza fil-Kabinett. L-istess President normalment jaħtar, fuq
rakkomandazzjoni tal-Prim Ministru, il-ministri li għandhom imexxu kull
dipartiment tal-gvern. Kandidati għal xi postijiet vakanti jiġu determinati
bil-maġġoranza tal-voti li jkunu ġabu fl-elezzjoni preċedenti.

Il-President tar-Repubblika jiġi elett kull ħames snin mill-Kamra tad-Deputati.
Il-president bħala l-kap tal-istat huwa meqjus bħala l-figura simbolika
tar-Repubblika ta' Malta. Il-partiti politiċi prinċipali huma l-Partit
Nazzjonalista, li hu partit Demokratiku Kristjan, u l-Partit Laburista, li hu
partit Demokratiku-Soċjali. Il-Partit Laburista jinsab attwalment fil-gvern,
bil-Prim Ministru jkun Dr. Joseph Muscat. Il-PN jinsab fl-oppożizzjoni. Apparti
dawn iż-żewġ partiti wieħed jistà jsib il-partiti msejħa żgħar minħabba n-nuqqas
tà sapport li dawn għandhom mill-pubbliku, attwalment dawn il-partiti
m'għandhomx rappreżentazzjoni parlamentari.

Sat-Tieni Gwerra Dinjija, il-politika Maltija kienet iddominata bil-Kwistjoni
tal-Lingwa li kienet immexxiha mill-partiti pro-Taljani u pro-Ingliżi, li aktar
tard iffurmaw fil-Partit Nazzjonalista u l-Partit Laburista rispettivament.
Il-politika wara l-gwerra dawret ħaristha fuq kwistjonijiet kostituzzjonali fuq
ir-relazzjonijiet mal-Ingilterrra (l-ewwel bl-Integrazzjoni u wara
l-Indipendenza), u eventwalment, ir-relazzjonijiet mal-Unjoni Ewropea.

Mill-1993 Malta ġiet maqsuma fi 68 kunsill lokali, b'kull kunsill ikun
responsabbli għall-amministrazzjoni tal-belt jew raħal tiegħu. Ir-responsabbiltà
amministrattiva hi distribwita bejn il-kunsilli lokali u l-gvern ċentrali.
M'hemm l-ebda livell intermedjarju bejn il-gvern lokali u dak nazzjonali, u
l-livelli tas-sitt distretti (ħamsa fuq il-gżira ta' Malta) u tat-tliet reġjuni
(tnejn fuq il-gżira ta' Malta) iservu primarjament għall-bażi ta' statistika.
L-Att tal-Kunsilli Lokali, 1993 (Att XV tal-1993) ġie ppublikat fit-30 ta'
Ġunju, 1993, fejn qasam lill-gżejjer Maltin f'54 kunsill lokali f'Malta u 14
f'Għawdex. L-abitanti li huma eleġibbli għall-votazzjoni jeleġġu l-Kunsill kull
tliet snin. Is-sindku hu l-kap tal-Kunsill Lokali u r-rappreżentant tal-Kunsill
b'kull effett taħt l-Att. Is-Segretarju Eżekuttiv, li jiġi appuntat
mill-Kunsill, hu l-kap eżekuttiv, amministrattiv u finanzjarju tal-Kunsill.
Il-kunsilliera l-oħra eletti mill-elezzjoni tal-kunsill jieħdu d-deċiżjonijiet
flimkien mas-sindku. Il-kunsilli lokali huma responsabbli għall-ħarsien u
tisbieħ tal-lokalità, allokazzjoni tal-gwardjani lokali u ġbir ta' skart; huma
wkoll jesegwixxu doveri amministrattivi għall-gvern ċentrali bħal ġbir ta' fondi
u kirjiet tal-gvern u jirrispondi għall-ilmenti tal-pubbliku.

Il-gżejjer Maltin huma arċipelagu li jinsabu sewwa sew f'nofs il-Baħar
Mediterran (fil-baċir tal-Lvant), madwar 93 km fin-Nofsinhar tal-gżira Taljana
ta' Sqallija. It-tliet l-ikbar gżejjer, dik ta' Malta, Għawdex u Kemmuna huma
l-uniċi li huma abitati. Il-gżejjer iż-żgħar, bħal Filfla, Kemmunett u l-Gżejjer
ta' San Pawl huma inabitati. Numru ta' bajjiet iżewqu l-kosti tal-gżejjer li
jipprovdu wkoll portijiet tajbin. Il-gżejjer tal-arċipelagu ġew iffurmati
mill-ogħla uċuħ tal-pont li kien hemm bejn Sqallija u l-Afrika ta' Fuq u li dawn
saru iżolati meta l-livell tal-ilma tela' wara l-aħħar Era tas-Silġ.
L-arċipelagu jinsab f'tarf il-platt tettoniku Afrikan, bil-konfini tiegħu jmissu
mal-platt Ewroażjatiku.

Il-pajsaġġ tal-lum il-ġurnata huwa kkaraterizzat minn għoljiet baxxi b'għelieqi
mtarrġin. L-ogħla punt hu Ta' Dmejrek fil-gżira amministerjali ta' Malta,li
jinsab 253 metru 'l fuq, qrib Ħad-Dingli. Minkejja li meta jkun hemm
preċipitazzjoni għolja jinħolqu xi xmajjar żgħar, f'Malta m'hemm l-ebda xmara
jew lag permanenti. Madanakollu, xi passaġġi tal-ilma jinstabu madwar il-gżira
li jkollhom ilma frisk kull sena. Postijiet bħal dawn huma l-Baħrija, l-Imtaħleb
u San Martin, waqt li f'Għawdex nistghu nsibu l-Wied tal-Lunzjata.

In-Nofsinhar ta' Malta mhuwiex il-punt l-iktar estrem fin-Nofsinhar tal-Ewropa,
fejn hi l-gżira Griega ta' Gavdos li għandha din id-distinzjoni.
Fitoġeografikament, Malta tappartjeni għall-provinċja Ligura-Tirrenika
tar-Reġjun Meditteranju fi ħdan ir-Renju Boreali.

Fil-21 ta' Diċembru 2007, Malta implimentat it-Trattat ta' Schengen. Kontrolli
mal-konfini baqgħu jsiru fl-ajruporti sa Marzu tal-2008.

Il-gżejjer prinċipali,abitati min-nies tal-pajjiż huma: Malta, Kemmuna u
Għawdex. Gżejjer oħra li jiffurmaw parti mill-arċipelagu jinkludu lil Kemmunett
(inabitata), Filfla (riserva naturali, inabitata), il-Ġebla tal-Ġeneral
(inabitata), il-Gżira Manwel (li hi magħquda mar-raħal tal-Gżira permezz ta'
pont), u l-Gżejjer ta' San Pawl (inabitati). Iċ-ċentru tal-gvern, il-kummerċ u
ċ-ċentru primarju għall-kultura hi l-belt kapitali ta' Valletta li tinsab fuq
il-kosta tal-Lvant ta' Malta.

Il-klima hi waħda Mediterranja, bi xtiewi moderati u umdużi, u sjuf sħan u
xotti. M'hemm l-ebda staġun sħun fejn il-pjanti jorqdu, minkejja li l-iżvilupp
tal-pjanti jista' jiġi osservat xi ftit f'xitwa b'kesħa li ma tkunx normali, u
s-sħana u l-aridità tas-sajf jistgħu jikkawżaw biex il-veġetazzjoni jsiru
dgħajfa. Huma f'żewġ staġuni partikulari li fihom it-turisti jiġu attratti lejn
dawn il-gżejjer, speċjalment matul ix-xhur umdi. Madanakollu, irjieħ qawwija
jistgħu jdawwru ż-żmien tar-rebbiegħa għal wieħed kiesaħ.

Il-provista tal-ilma toffri sfida għal Malta, hekk kif fiż-żmien sħun tas-sajf
il-preċipitazzjoni tkun waħda minima waqt li dan ikun ukoll iż-żmien fejn l-ilma
jkun l-aktar użat. Din il-problema tinħass ukoll matul ix-xitwa minħabba li
x-xita qawwija li tagħmel, ħafna drabi din tkompli nieżla fil-baħar minflok
tippenetra qalb l-art. Malta tiddependi fir-riservi ta' taħt l-art tal-ilma
frisk, li jinġieb minn sistema ta' mini tal-ilma msejjħin bħala l-galleriji Ta'
Kandja, b'fond ta' madwar 97 metru. Aktar minn nofs l-ilma potabbli ta' Malta
huwa prodott permezz tad-desalinazzjoni, li twassal għal aktar użu ta'
kombustibbli fossili u tniġġis.

L-inqas temperatura qatt irreġistrata kienet fid-19 ta' Frar, 1895, ġewwa l-Belt
Valletta, meta t-temperatura niżelet għal 1.2 °C, waqt li l-ogħla waħda laħqet
it-43.8 °C f'Awwissu tal-1999 fl-Ajruport Internazzjonali ta' Ħal Luqa. L-inqas
temperatura inuffiċjali hi dik ta' 1.7 °C taħt iż-żero, li seħħet fl-1 ta' Frar,
1962, fil-kamp tal-avjazzjoni ta' Ta' Qali b'evidenza ta' silġ mal-art.

Kienu ftit l-okkażżjonijiet fejn ġie reġistrat xi xita ta' borra b'dawn ikunu fi
Frar tal-1895, f'Jannar tal-1905 u fil-31 ta' Jannar, 1962. Fl-aħħar ġurnata
tal-1962 xi silġ għatta xi partijiet tal-gżira, bil-lejl segwenti tiġi
reġistrata l-unika ġlata fl-istorja ta' Malta li seħħet f'Ta' Qali. Il-bidla
fil-klima wasslet biex id-differenza li hemm bejn l-ogħla u l-inqas temperaturi
tiżdied, li ħafna drabi jwasslu għal staġuni b'temp instabbli. Dawn l-aħħar snin
kienu reġistrati wkoll każi aktar frekwenti ta' borra u silġ li laqqtu
lill-gżejjer.

L-uniku riżors naturali ta' Malta hija l-ġebla; Però f'Malta teżisti
popolazzjoni produttiva ħafna li rnexxielha togħli l-istandard tal-għajxien
tal-Maltin grazzi għal ħafna sforzi li jixhdu kemm il-Maltin huma kapaċi. Malta
tipproduċi biss daqs 20% tal-ikel li għandha bżonn, waqt li r-riżorsi tal-ilma
naturali huma ferm limitati; Għalhekk dawn huma mejgħuna minn sorsi ta' ilma
magħmulin mill-bniedem, fejn l-ilma tal-baħar jiġi desalinizzat biex jiġi tajjeb
għax xorb. F' Malta m' hemm l-ebda sors t'enerġija domestika.

Riċentement, ġew privatiżżati xi korporazzjonijiet li kienu kkontrollati
mill-istat, u ġew ukoll illiberaliżżati s-swieq, bit-tneħħija ta' ħafna taxxi li
kienu jipproteġġu l-manifatturat Malti. Dan seħħ biex Malta tkun ippreparata
għal sħubija sħiħa mal-Unjoni Ewropea, li seħħet fl-1 ta' Mejju, 2004.

Dan l-aħħar, Malta u t-Tuneżija qegħdin jiddiskutu l-użu kummerċjali tal-ixkaffa
kontinentali bejn iż-żewġ pajjiżi, partikolarment għat-tfittxija għaż-żejt.

B'madwar 1,250 abitant għal kull kilometru kwadru, Malta tista' titqies bħala
wieħed mill-aktar pajjiżi b'densità tal-popolazzjoni fid-dinja. Parti kbira
mill-popolazzjoni hija ta' dixxendenza Taljana, (partikolarment Sqallija),
Franċiża, Spanjola u Brittanika.

Il-Kattoliċiżmu Ruman huwa ddikjarat ir-reliġjon uffiċjali tal-gżejjer Maltin.
Huwa stmat li madwar 90% tal-popolazzjoni huma Kattoliċi għalkemm madwar 60%
biss huma prattikanti. Malta għandha żewġ lingwi uffiċjali: il-Malti u l-
Ingliż, għalkemm it-Taljan huwa wkoll mifhum sewwa u hu mitkellem minn ħafna,
l-aktar minħabba l-influwenza tal-media Taljana u r-rabtiet storiċi bejn iż-żewġ
pajjiżi fil-passat.



https://mt.wikipedia.org/wiki/Lingwa_Maltija

Il-Malti huwa l-ilsien nazzjonali tar-Repubblika ta' Malta. Huwa l-ilsien
uffiċjali flimkien mal-Ingliż; kif ukoll wieħed mill-lingwi uffiċjali tal-Unjoni
Ewropea. Dan l-ilsien jipposjedi bażi u għerq semitiku, attribwit minn djalett
Għarbi li huwa ġej mill-Afrika ta' Fuq, allura qatt ma kellu relazzjoni
mill-qrib mal-Għarbi Klassiku. Però tul iż-żminijiet, permezz ta' proċess
tal-latinizzazjoni ta' Malta, bdew deħlin bosta elementi lingwistiċi
mill-Isqalli, djalett ta' art li wkoll għaddiet minn perjodu ta' dominju Għarbi.
Wara l-Isqalli beda dieħel ukoll it-Taljan, speċjalment fil-perjodu tad-daħla
tal-Kavallieri tal-Ordni ta' San Ġwann sa meta l-Ingliż ħa post it-Taljan bħala
l-lingwa uffiċjali fil-Kostituzzjoni Kolonjali tal-1934. Il-Malti huwa l-uniku
lsien ta' oriġini semitika li jinkiteb b'ittri Latini. L-alfabett Malti
jikkonsisti minn 30 ittra (24 konsonanti u 6 vokali) li jidhru f'din l-ordni:

Il-Malti huwa lsien li jikkonsisti minn elementi lingwistiċi mħalltin li
jirrappreżentaw il-perjodi storiċi differenti li għadda minnhom il-pajjiż
fil-passat, passat iddominat minn ħakmiet barranin matul is-sekli. Għalkemm
għandu bażi lingwistika Għarbija, nistgħu ninnutaw li l-ilsien Malti huwa mibni
minn numru enormi ta' elementi li oriġinaw minn vokabularji rumanzi
(mit-Taljan), mill-Franċiż u anki, iktar riċenti, mill-Ingliż.

L-ilsien Malti beda jiġi rrikonoxxut bħala l-ilsien uffiċjali tal-gżejjer Maltin
sa mis-sena 1934, meta dan iddaħħal mal-Ingliż minħabba l-fatt li l-maġġoranza
tal-poplu kien illitterat, dan ifisser li l-poplu Malti la kien jaf jitkellem
bit-Taljan u wisq inqas bl-Ingliż; dan huwa l-każ tipiku fejn bejn żewġ
ġellieda, igawdi t-tielet wieħed. Kien avveniment kontroversjali ħafna meta
wieħed jikkunsidra li dak iż-żmien, Malta kienet taħt il-ħakma tal-Ingliżi, u
b'hekk kien hemm kunflitt ta' interess meta l-istess Ingliżi ħolqu kostituzzjoni
li kienet tinjora l-kultura li kienet ilha prestabbilita għal mijiet ta' snin.
Però wieħed ma jistax jinnega l-fatt li l-Ingliż kellu sehem importanti
fl-iżvilupp soċjo-politiku u awtonomu ta' dan il-pajjiż.

Għalkemm il-Malti daħal f'ħafna oqsma tas-soċjetà bħalma huma l-politika,
il-liġi u, sa ċertu punt, il-midja popolari, l-Ingliż f'Malta huwa l-ilsien
ewlieni f'dak li għandu x'jaqsam mas-settur tal-kummerċ barrani, u studji
Xjentifiċi (inklużi l-istudji tal-Matematika, il-Fiżika, il-Mediċina, u b'mod
mill-iktar predominanti, fl-Informatika). Saru diversi skoperti minn riċerkaturi
storiċi f'manuskritti ġewwa l-Bibljoteka Nazzjonali fil-Belt Valletta (meqjusa
fost l-eqdem libreriji nazzjonali fid-dinja) ,u fi bnadi oħra sabiex jiġi
approvat b'mod dirett l-użu tal-ilsien Malti lura fis-snin, u s'issa hemm
ċertezza li dan kien jintuża f'forma mhux daqstant differenti minn dik tal-lum
sa mis-Seklu XVI.

Matul bosta żminijiet il-Maltin ħaddnu l-ilsien Taljan bħala l-ilsien uffiċjali
tal-pajjiż. : Il-Kavallieri ta' San Ġwann, bejn l-1530 u l-1798 ħaddnu t-Taljan
bħala lingwa uffiċjali (ferm qabel l-Italja stess, li ngħaqdet bħala stat
wieħed, bid-djalett Toskan, il-Fjorentin, djalett Taljan ta' Firenze, bħala
lingwa nazzjonali) fl-1864.

Mal-wasla tal-Ingliżi fis-sena 1800, il-gżejjer Maltin għaddew minn taħt idejn
ir-Re taż-Żewġ Sqallijiet, li kien wiret iċ-ċens perpetwu tal-Gżejjer Maltin
mingħand l-Sagru Imperu Ruman, għal taħt il-kmand tal-Imperu Brittanniku
uffiċjalment fis-sena 1814, u tant kienu importanti għall-Ingliżi li dawn kienu
lesti jattakkaw lill-Franċiżi mbasta Malta tibqa' f'idejhom. Lingwistikament dan
ma biddel xejn għaliex it-Taljan kompla jgawdi għeruq fondi ġewwa Malta l-aktar
fost il-klassijiet kolti, professjonisti, reliġjużi imlaħħqa u kummerċjanti
kbar.

Mal-wasla tagħhom f'Malta, l-Ingliżi sabu pajjiż bi klassi ta' nies ta' skola
(tobba, avukati, kjeriċi, nutara, periti u riċerkaturi) li kienu jappoġġaw
it-Taljan, u meta tħalliet il-libertà tal-istampa naraw kif bdew ifaqqsu rivisti
u ġurnali bit-Taljan. Kien fattur li poġġa lil Malta fi klassi oħra ta'
territorji maħkuma mill-Ingliżi. Malta kellha l-klassi politika tagħha, il-qrati
istitwiti tagħha, reliġjon organizzata, u bażi infrastrutturali ta' portijiet u
difiża interessanti għal dak iż-żmien. Żgur li din tal-aħħar flimkien mas-serħan
tal-moħħ li Malta ma kenitx ser toffri reżistenza popolari, kienu
attrazzjonijiet li żammew lill-Imperu Brittanniku f'Malta dak iż-żmien.

Tajjeb li nosservaw li għalkemm il-klassi kolta tal-pajjiż kienet żgħira
fl-għadd u għal daqstant f'minoranza meta mqabbla mal-popolazzjoni kollha, din
ma kinitx karatteristika esklussivament lokali. Infatti, din kienet qagħda li
wieħed seta' jqabbel ma' żoni oħrajn tal-Ewropa meridjonali (bħal fi Sqallija u
fl-Italja t'Isfel) fejn ftit kienu n-nies li kellhom aċċess għat-tagħlim.

(2) L-ilsien Malti u l-ilsien Ingliż u dawk l-ilsna l-oħra li jistgħu jiġu
preskritti mill-Parlament (b’liġi mgħoddija b’mhux anqas minn żewġ terzi
tal-membri kollha tal-Kamra tad-Deputati) ikunu l-ilsna uffiċjali ta’ Malta u
l-Amministrazzjoni tista’ għall-finijiet kollha uffiċjali tuża kull wieħed minn
dawk l-ilsna: Iżda kull persuna tista’ tindirizza ruħha lejn l-Amministrazzjoni
f’kull wieħed mill-ilsna uffiċjali u t-tweġiba tal-Amministrazzjoni għal hekk
tkun b’dak l-ilsien.

Interessanti huwa n-numru dejjem jikber ta' xogħlijiet letterarji Maltin ta'
nies bħal Oliver Friggieri, li l-kotba tiegħu ta' proża u poeżija ġew tradotti
f'bosta lingwi oħra u numru kbir ta' awturi żgħażagħ. L-iktar tliet awturi
Maltin magħrufa internazzjonalment huma Francis Ebejer (drammaturgu), Dun Karm
Psaila (il-poeta nazzjonali) u Oliver Friggieri.



https://mt.wikipedia.org/wiki/Stati_Uniti

L-Istati Uniti tal-Amerika (USA jew SUA), komunement imsejħa l-Istati Uniti (US
jew SU) u Amerika, hija repubblika federali li tikkonsisti ħamsin stat u
distrett federali. It-48 stati kontigwi u d-distrett federali ta' Washington, DC
huma fiċ-ċentrali tal-Amerika ta' Fuq bejn il-Kanada u l-Messiku. L-istat
tal-Alaska huwa fil-punent tal-Kanada u l-lvant tar-Russja fl-Istrett Bering, u
l-istat tal-Ħawaj li tinsab fin-nofs tat-tramuntana tal-Paċifiku. Il-pajjiż
ukoll għandu ħames territorji popolati u disa mhux popolati fil-Paċifiku u
l-Karibew.

Bi 3.79 miljun mil kwadru (9.83 miljun km2) u madwar ta' 315 miljun ruħ,
l-Istati Uniti hija r-raba' l-akbar pajjiż mill-erja totali u t-tielet l-akbar
kemm mill-art u mill-popolazzjoni. Hija waħda mill-aktar etnikament diversa
fid-dinja u nazzjonijiet multikulturali, il-prodott ta' skala kbira minn
immigrazzjoni minn bosta pajjiżi. Il-ġeografija u klima tal-US hija wkoll
diversa ħafna, bid-deżerti, pjanuri, foresti, u muntanji li huma wkoll dar għal
varjetà wiesgħa ta' annimali selvaġġi.

Il-Paleo-indjani emigraw mill-Asja għal dak li issa hija l-Istati Uniti
kontinentali madwar 15,000 sena ilu. Il-kolonizzazzjoni Ewropea bdiet madwar
l-1600 u daħlet l-aktar mill-Ingilterra. L-Istati Uniti ħarġet minn tlettax-il
kolonji Brittaniċi li jinsabu tul il-kosta tal-Atlantiku. Kwistjonijiet bejn
il-Gran Brittanja u l-kolonji Amerikani waslet għar-Rivoluzzjoni Amerikana. Fl-4
ta' Lulju, 1776, delegati mit-tlettax-il kolonji ħarġu b'mod unanimu
d-Dikjarazzjoni tal-Indipendenza, li b'hekk ġiet stabbilixxa l-Istati Uniti
tal-Amerika. Il-Gwerra Rivoluzzjonarja tal-Amerika, li ntemmet bir-rikonoxximent
tal-indipendenza tal-Istati Uniti mir-Renju tal-Gran Brittanja, kienet l-ewwel
gwerra ta' suċċess għall-indipendenza kontra l-imperu kolonjali Ewropew.
Il-Kostituzzjoni attwali ġiet adottata fis-17 ta' Settembru, 1787; sadanittant,
27 Emendi ġew miżjuda mal-Kostituzzjoni. L-ewwel għaxar emendi, kollettivament
imsemmija l-Abbozz tad-Drittijiet, kienu ratifikati fl-1791 u jiggarantixxu
ħafna drittijiet u l-libertajiet ċivili fundamentali.

Immexxija mid-duttrina tad-destin manifest, l-Istati Uniti imbarkat fuq
l-espansjoni vigoruża madwar l-Amerika ta' Fuq matul is-seklu dsatax. Dan
jinvolvi tribujiet indiġeni spostari, akkwist ta' territorji ġodda, u
gradwalment ammissjoni ta' stati ġodda. Il-Gwerra Ċivili Amerikana ntemmet
legalizzata skjavitù fl-Istati Uniti. Fl-aħħar tas-seklu dsatax, l-Istati Uniti
ġiet estiża fl-Oċean Paċifiku, u l-ekonomija tagħha kienet l-akbar fid-dinja.
Il-Gwerra Spanjola–Amerikana u l-Ewwel Gwerra Dinjija ikkonfermat l-istatus
tal-pajjiż bħala militari qawwija globali. L-Istati Uniti ħarġet mit-Tieni
Gwerra Dinjija bħala superpotenza globali, l-ewwel pajjiż bl-armi nukleari, u
membru permanenti tal-Kunsill tas-Sigurtà tan-Nazzjonijiet Uniti. It-tmiem
tal-Gwerra Bierda u x-xoljiment tal-Unjoni Sovjetika ħallew l-Istati Uniti bħala
l-unika superpotenza.

L-Istati Uniti hija pajjiż żviluppat u għandha l-akbar ekonomija nazzjonali
fid-dinja, bi stmat ta' $15.6 triljun PGD u – 19% tal-PGD globali fil-parità ta'
xiri tal-enerġija, mill-2011. Il-PGD per capita tal-US kienet is-sitt l-akbar sa
mill-2010, għalkemm l-inugwaljanza fid-dħul tal-Amerika kienet ukoll
kklassifikata l-ogħla fost il-pajjiżi tal-OECD mill-Bank Dinji. L-ekonomija hija
alimentata mill-abbundanza ta' riżorsi naturali, infrastruttura żviluppata sew,
u produttività għolja; u filwaqt li l-ekonomija tagħha hija meqjusa
post-industrijali li tkompli tkun waħda mill-akbar manifatturi tad-dinja.
Il-kontijiet tal-pajjiż jonfqu 39% għall-militari globali, li hija forza
ekonomika, politika, u kulturali prominenti fid-dinja, kif ukoll bħala mexxej
fir-riċerka xjentifika u l-innovazzjoni teknoloġika.



https://mt.wikipedia.org/wiki/Renju_Unit

Ir-Renju Unit tal-Gran Brittanja u l-Irlanda ta' Fuq, aktar magħrufa bħala
Ir-Renju Unit huwa pajjiż sovran li jinsab fil-Majjistral tal-Ewropa ħdejn
l-Ewropa Kontinentali. Ir-Renju Unit jinkludi l-gżira tal-Gran Brittanja u
l-parti tal-Grigal tal-gżira tal-Irlanda u ħafna gżejjer żgħar oħra. L-Irlanda
ta' Fuq hija l-unika parti tar-Renju Unit li għandha fruntieri ma' pajjiż barra
mir-Renju Unit. L-Irlanda ta' Fuq taqsam il-gżira tal-Majjistral mar-Repubblika
tal-Irlanda. Ir-Renju Unit huwa imdawwar mill-Oċean Atlantiku, il-Baħar ta' Fuq,
il-Fliegu tal-Manika u l-Baħar Irlandiż. L-ikbar gżira, il-Gran Brittanja
għandha aċċess għal Franza permezz ta' kanal taħt il-Manika.

Ir-Renju Unit huwa unjoni ta' erba' pajjiżi kostitwenti: l-Ingilterra, l-Irlanda
ta' Fuq, l-Iskozja u Wales. Ir-Renju Unit huwa gvernat permezz ta' sistema
parlamentari, bi gvern ċentrali li jinsab f'Londra, il-belt kapitali, u
b'monarkija kostituzzjonali bir-Reġina Eliżabetta II bħala l-kap tal-istat.
Il-Gżejjer tal-Kanal u l-Gżira ta' Man huma Dipendenzi tal-Kuruna u mhumiex
parti mir-Renju Unit, imma jiffurmaw tip ta' federazzjoni aktar indipendenti
mill-pajjiżi l-oħra. Ir-Renju Unit għandu erbatax-il territorju barra l-pajjiż,
li kollha kienu parti mill-Imperu Brittanniku, li fl-aqwa tiegħu kellu taħtu
kważi kwart tad-dinja, u għalhekk kien l-akbar imperu fl-istorja. L-influwenza
diretta tiegħu nistgħu narawha fil-lingwa u l-kulturi tal-istati tal-Kanada,
l-Awstralja, New Zealand, l-Indja, il-Pakistan, l-Afrika t'Isfel, Singapor,
l-Istati Uniti u ħafna pajjizi oħra. Ir-Reġina Eliżabetta II għadha l-kap
tal-Commonwealth tan-Nazzjonijiet u kap tas-Saltniet fil-Commonwealth.

Ir-Renju Unit huwa pajjiż żviluppat, bil-ħames (PGD nominali) jew is-sitt (PGD
PPA) l-akbar ekonomija tad-dinja. Kien l-ewwel pajjiż industrijalizzat fid-dinja
u l-ikbar potenz fid-dinja matul is-seklu dsatax u kmieni fis-seklu għoxrin,
imma d-dannu ta' żewġ gwerer dinjija u d-deterjorazzjoni tal-Imperu Brittanniku
fl-aħħar tas-seklu għoxrin ħallew effett kbir fuq il-pajjiż u b'hekk ma baqax
l-akbar potenza fl-affarijiet globali. Madankollu r-Renju Unit għad għandu
influwenza ekonomika, kulturali, militari u politika qawwija u hu qawwa nukleari
bit-tieni jew it-tielet l-ikbar infieq fuq id-difiża fid-dinja. Ir-Renju Unit
għandu siġġu permanenti fil-Kunsill tas-Sigurtà tal-Ġnus Magħquda, u hu membru
tal-G8, NATO, WTO, l-Unjoni Ewropea u l-Commonwealth tan-Nazzjonijiet.

. Kważi seklu wara, bl-Att tal-Unjoni 1800 inħolqot unjoni oħra bejn ir-Renju
tal-Irlanda u r-Renju tal-Gran Brittanja.

Mis-seklu disgħa sal-1707, l-Ingilterra u l-iSkozja kienu jeżistu bħala żewġ
pajjiżi separati independenti u sovrani bil-monarkija u politika rispettiva
tagħhom. Minkejja li meta fl-1603 ir-Re Skoċċiż, Ġakmu VI, sar Re tal-Ingilterra
wkoll u għalhekk ħoloq relazzjonijiet personali bejn iż-żewġ saltniet, xorta
waħda baqgħu żewġ renji separati. Min-naħa l-oħra, dik li kienet darba
l-Prinċipalità ta' Wales, stat independenti, waqgħet taħt il-kontroll
tal-monarkija Inġliża bl-Statut ta' Rhuddlan fl-1284 u għalhekk inħakmet
mill-Ingilterra taħt il-Liġijiet tal-Atti ta' Wales tal-1535 u 1542. L-Irlanda
ġiet ukoll taħt il-kontroll tal-Inġliżi bejn l-1541 u 1691, madankollu kellu
jkun fl-1801 li ssieħbu sabiex jifformaw Ir-Renju Unit tal-Gran Brittanja u
l-Irlanda.

Fl-ewwel seklu tal-eżistenza tiegħu, Ir-Renju Unit kellu sehem importanti
fl-iżvilupp kemm tal-ideat tal-Punent ta' demokrazija parlamentari kif ukoll
fil-kontribuzzjonijiet sinjifikattivi fil-letteratura, l-arti u x-xjenza.
Ir-Rivoluzzjoni Industrijali li trawmet fir-Renju Unit, ittrasformat il-pajjiż u
tagħat spinta 'l Imperu Brittanniku. F'dan iż-żmien, bħal ħafna Potenzi kbar,
ir-Renju Unit kien involut l-isfruttar tal-kolonji, li inkludiet il-kummerċ
tal-iskjavi, però l-l-att tal-kummerċ tal-iskjavi pprojbixxa aktar kummerċ
tal-iskjavi. B'hekk ir-Renju Unit kien l-ewwel pajjiż li pprojbixxa dan it-tip
ta' kummerċ.

Wara li Napuljun ġie megħlub fil-Gwerer Napoljoniċi, ir-Renju Unit sar l-aqwa
potenza navali tas-seklu dsatax. Għalkemm tilef il-vantaġġ industrijali lejn
l-aħħar tar-renju tar-reġina Vittorja, ir-Renju Unit baqa' potenza eminenti u
l-imperu espanda għad-daqs massimu fl-1921 u wara l-Ewwel Gwerra Dinjija,
is-Soċjetà tan-Nazzjonijiet tagħat il-mandat tagħha biex ir-Renju Unit jieħu
l-kolonji li kienu tal-Ġermaniżi u l-Ottomani.

Snin twal ta' tensjoni fl-Irlanda wasslu għall-qsim tal-gżira fl-1920, sabiex
sentejn wara fl-1922, l-Irlanda ħielsa kisbet l-independenza. Sitt counties minn
disgħa mill-provinċja ta' Ulster baqgħu fir-Renju Unit, li nbidel għall-isem
kurrenti fl-1927, dak tar-Renju Unit tal-Gran Brittanja u l-Irlanda ta' Fuq.

Wara l-Ewwel Gwerra Dinija, l-ewwel xandir fuq skala internazzjonali, BBC ġie
inawgurat. Fit-Tieni Gwerra Dinija l-Brittanja iġġieldet kontra l-Ġermanja
Nażista, flimkien mal-alleati tal-Commonwealth li jinkludu l-Kanada, New
Zealand, l-Afrika t'Isfel u l-Indja. Aktar tard daħlu aktar alleati bħall-Istati
Uniti. Winston Churchill, il-Prim Ministru tal-Ingilterra waqt il-Gwerra u
s-suċċessur tiegħu Clement Attlee għenu fl-ippjanar tad-dinja ta' wara l-gwerra
bħala parti mill-"Big Three". It-tieni gwerra dinjija ħalliet lir-Renju Unit fi
stat finanzjarju ħażin. Is-self li ngħata waqt it-tieni gwerra dinjija
mill-Istati Uniti u l-Kanada kienu jqum ħafna ekonomikament. Però, bl-għajnuna
tal-Pjan Marshall, ir-Renju Unit beda t-triq għall-fejqan.

L-ewwel snin wara l-Gwerra raw it-twaqqif tal-iStat ta' Għajnuna Soċjali
Brittanniku, li inkluda wieħed mill-ewwel Servizzi tas-Saħħa pubbliċi, filwaqt
li l-bżonnijiet tal-ekonomija li kienet qiegħda tirkupra ġabet aktar nies minn
madwar il-Commonwealth u b'hekk inħolqot Brittanja Multi-Kulturali. Għalkemm
wara il-gwerra il-qawwa politika tal-Brittanija kienet limitata kif kien
ikkonfermat bil-Kriżi tal-Suez tal-1956, it-tixrid mad-dinja kollha tal-lingwa
fisser li kellha impatt kontinwu fil-letteratura u l-kultura, waqt li
mill-1960ijiet il-kultura popolari kellha influwenza barra l-pajjiż. Wara
perjodu ta' instabbiltà fl-ekonomija globali u konflitt industrijali fis-snin
sebgħin, fis-snin tmenin kien hemm fawra sustanzjali ta' dħul miż-żejt u tkabbir
ekonomiku. Margaret Thatcher ħadet il-pajjiż f'direzzjoni sinjifikattivament
differenti mit-triq politka u ekonomika aċċettata ta' wara l-gwerra, li anki
l-gvern tal-Labour il-ġdid ta' Tony Blair ma żvijax minnha fl-1997.

Ir-Renju Unit kien wieħed mit-tnax-il membru fundaturi tal-Unjoni Ewropea
fl-inawgurazzjoni tagħha fl-1992 fejn il-membri iffirmaw it-Trattat tal-Unjoni
Ewropea. Qabel l-Unjoni Ewropea, ir-Renju Unit kien parti wkoll tal-predeċċessur
tal-Unjoni Ewropea jiġifieri il-Komunità Ekonomika Ewropea, mil-1973.
L-attitudini preżenti tal-Gvern Laburista lejn aktar integrazzjoni
fl-organizzazzjoni hija imħawwda , waqt li l-konservattivi jappoġġja r-ritorn
ta' ċerta poteri u kompetenzi lura fl-istat , u dawk liberali jappoġġaw
is-sħubija kurrenti.

Lejn l-aħħar tas-seklu għoxrin rajna bidla sustanzjali fil-gvern tar-Renju Unit
bid-devoluzzjoni f'parlamenti separati għall-iSkozja u Wales li twaqqfu fl-1999.
Il-ħolqien tal-parlament Skoċċiż partikularment, b'poteri li jista' jilleġiżla
f'bosta temi, ħoloq firdit bejn il-pajjiżi kostitwenti fir-Renju Unit. Dan ġabet
mistoqsija importanti magħrufa bħala il-West Lothian question. F'2007, Il-Partit
Nazzjonali Skoċċiż rebaħ l-elezzjoni parlamentari skoċċiż u fforma gvern
fil-minoranza. L-Ewwel Ministru Alex Salmond, qiegħed jitama li jwettaq
referendum rigward jekk "m'għandhomx jinegozjaw mal-gvern tar-Renju Unit sabiex
jġibu l-independenza għall-iSkozja" qabel l-2011.

Ir-Renju Unit huwa magħmul minn monarkija kostituzzjonali bir-Reġina Eliżabetta
II tar-Renju Unit tal-Gran Brittanja u l-Irlanda ta'Fuq bħala kap tal-istat.
Il-Monarkija tar-Renju Unit isservi wkoll bħala l-Kap tal-istat tal- ħmistax-il
pajjiż l-oħra tal-Commonwealth, u b'hekk toħloq unjoni personali ma' dawn
in-nazzjonijiet. Il-Kuruna għandha sovranità fuq Gżira ta' Man u l-Balliji ta'
Jersey u Guernsey. Flimkien dawn it-tliet territorji jissejħu d-dependenza fuq
il-kuruna però għalkemm huma propjeta tal-monarkija Brittanika xorta waħda
m'humiex parti mir-Renju Unit u b'hekk m'humiex parti mill-Unjoni Ewropea.
Il-Parlament tar-Renju Unit xorta waħda għandu l-awtorità li jagħmel liġijiet
għal dawn id-dependenzi, u l-gvern Brittanniku jmexxi l-affarijiet barranin u
d-difiża ta' dawn il-pajjiżi.

Ir-Renju Unit għandu erbatax-il territorju madwar id-dinja, l-aħħar territorji
tal-Imperu Brittanniku. Dawn it-territorji m'humiex meqjusin parti mir-Renju
Unit, iżda f'ħafna każijiet, il-popolazzjoni lokali għandha ċittadinanza
Brittanika u d-dritt ta' moviment fir-Renju Unit. Dan kien il-każ mill-2002.
Ir-Renju Unit għandu gvern parlamentari ibbażat fuq tradizzjonijiet demokratiċi
b'saħħithom: Is-Sistema ta' Westminster ġiet adottata minn ħafna pajjiżi madwar
id-dinja.

Il-Kostituzzjoni tar-Renju Unit tigverna l-istruttura legali tal-pajjiż u
tinkonsisti f'ħafna dokumenti miktubin, li jinkludu statuti, liġijiet ta'
preċedenza, u trattati internazzjonali. Peress li m'hemmx differenza teknika
bejn statuti ordinarji u l-liġi konsidrat bħala "liġi kostituzzjonali,"
il-parlament Brittanniku jista' jagħmel "riformi kostituzzjonali" sempliċiment
billi jgħaddihom b'Atti tal-Parlament u għalhekk għandu l-awtorità li jneħħi
kull element miktub jew mhux miktub fil-kostituzzjoni. Iżda, l-ebda parlament ma
jista' jgħaddi liġijiet li l-parlamenti tal-futur ma jistgħux ibiddlu . Ir-Renju
Unit huwa wieħed mit-tliet pajjiżi fid-dinja li m'għandhomx kodiċi ta'
kostituzzjoni (l-oħrajn huma New Zealand u l-Israel).

Il-pożizzjoni tal-Prim Ministru, il-Kap tal-gvern tar-Renju Unit, li tappartieni
lill-kap tal-partit politiku li għandu l-appoġġ tal-maġġoranza fil-Kamra
tal-Komuni. Il-Prim Ministru u l-kabinett huma maħtura mill-monarka biex joħolqu
l-Gvern tal-Kuruna. Minkejja, il-Prim Ministru jagħżel il-kabinett, u hemm
konvenzjoni li r-Reġina tirrespeta l-għażla tal-Prim Ministru. Il-Kabinett huwa
tradizzjonalment magħżul mill-partit politiku tal-Prim Ministru fiż-żewġ kmamar
tad-deputati. Il-Prim Ministru u l-kabinett jiġu maħtura mill-Kunsill Reali, u
isiru Ministri tal-Kuruna. Gordon Brown, il-kap tal-partit laburista, ilu Prim
Ministru (L-ewwel Sinjur tal-Borża) u Ministru għas-Servizzi Ċivili mis-27 ta'
Ġunju 2007 wara li serva bħala Ministru tal-Finanzi.

Il-Parlament tar-Renju Unit li jiltaqa' fil-Palazz ta' Westminster, huwa l-aqwa
awtorita leġislattiva fir-Renju Unit. Però, il-parlament iddevolva fl-iSkozja,
filwaqt hemm ukoll kunsilli fl-Irlanda ta' Fuq u fil-Wales li kienu stabiliti
wara l-appoġġ tal-pubbliku f'referenda, dawn mhux sovrani u għalhekk jistgħu
jiġu mneħħija mill-parlament tar-Renju Unit. Il-parlament tar-Renju huwa magħmul
minn żewġ kmamar dak li jiġi eletti jiġifieri l-Kamra tal-Komuni u dik li hija
appontata jiġifieri l-Kamra tal-Lords, u kull liġi biex tgħaddi mill-parlament
trid l-approvazzjoni tar-Reġina. Għall-elezzjonijiet għall-Kamra tal-Komuni,
ir-Renju Unit huwa maqsum f' 646 distrett, b'529 fl-ingiliterra, 18 fl-Irlanda
ta' Fuq, 59 fl-iSkozja u 40 f'Wales. Kull distrett għandu s-setgħa li jtella'
membru tal-parlament wieħed b'sistema ta' maġġoranza sempliċi. L-elezzjonijiet
ġenerali huma msejjħa mill-monarka meta l-Prim Ministru jagħtija l-parir.
Għalkemm m'hemmx terminu minimu għall-parlament, elezzjonijiet ġodda għandhom
jiġu msejħa kull ħames snin mill-elezzjoni preċedenti.

Għall-Elezzjonijiet għall-Parlament Ewropew, ir-Renju Unit għandu 78 MPE, li
jiġu eletti minn 12 -il distrett b'aktar minn membru wieħed. Dubji dwar
is-sovranità tar-Renju Unit tqajmu minħabba s-sħubija tar-Renju Unit fl-Unjoni
Ewropea.

It-Tliet partiti politiki kbar tar-Renju Unit huma l-Partit Laburista, il-Partit
Konservattiv u d-Demokratiki Liberali li bejniethom għandhom 616 minn 646
siġġijiet fil-Kamra tal-Komuni fl-elezzjoni tal-2005. Ħafna mill-bqija
tas-siġġijiet rebħuhom il-partiti lokali bħal Partit Nazzjonali Skoċċiż
(Fl-iSkozja biss), Plaid Cymru (f'Wales biss) u l-Partit Demokratiku Unjonista
(l-Irlanda ta' Fuq biss).

L-Irlanda ta' Fuq, l-iSkozja u Wales għandhom leġiżlatura devoluta b'kamra waħda
u b'gvern eżekuttiv, li huwa mmexxi mill-ewwel Ministru. L-Ingilterra, minkejja
li hija l-akbar pajjiż fir-Renju Unit, m'għandhiex eżukuttiv u leġiżlatura
devoluta u hija gvernata direttament mill-gvern u l-leġiżlatura tar-Renju Unit.
Din is-sitwazzjoni ħolqot dik li hija magħrufa bħala l-West Lothian question li
tikkonċerna l-fatt li membri parlamentari mill-Irlanda ta' Fuq, l-iSkozja u
Wales għandhom id-dritt li jivvotaw fuq il-liġijiet li japplikaw
għall-Ingilterra, filwaqt li viċi-versa le.

Il-Parlament Skoċċiż għandu bosta poteri leġiżlattivi fuq kwistjonijiet li
m'humiex speċifikament ikkonsidrati mill-parlament tar-Renju Unit. Dawn jinkludu
l-edukazzjoni, is-saħħa u l-gvern lokali. Wara l-elezzjonijiet 2007, Alex
Salmond, kap tal-Partit Nazzjonali Skoċċiż, sar L-ewwel Ministru tal-iSkozja
bħala kap ta' gvern fil-minoranza. Ir-reazzjoni tal-partiti favur l-unjoni lejn
is-suċċess elettorali tal-Partit Nazzjonali Skoċċiż kien il-ħolqien ta'
kummissjoni sabiex jaraw jekk mhux hemmx argumenti favur id-deċentrament ta'
iżjed poteri mingħajr l-Independenza Skoċċiża bħala għażla. Il-Kap tal-partit
laburista skoċċiż, Wendy Alexander, qalet li l-partit laburista se jappoġġja
l-proposta li l-independenza titpoġġa quddiem il-poplu f'referendum bit-tama li
l-proposta tiġi mċaħda u b'hekk il-kwistjoni kostituzzjonali tiġi solvuta
għall-ġenerazzjoni. Ħafna mill-polls ta' opinjoni juru li hemm minoranza favur
l-independenza għalkemm l-appoġġ ivarja skont in-natura tal-mistoqsija.
Madankollu, poll f'April 2008 li użat it-terminoloġija tar-referendem proposta
sabet appoġġ ta' 41% filwaqt 40% jappoġġjaw l-Unjoni.

L-Assemblea Nazzjonali ta' Wales għandha poteri aktar limitati minn dawk li ġew
devoluti fl-iSkozja għalkemm il-poteri jiżdiedu skont l-Ordnijiet ta' Kompetenza
Leġislattiva.

L-Assemblea Nazzjonali tal-Irlanda ta' Fuq għandha poteri viċin dawk li huma
stabiliti fl-iSkozja.

Kull pajjiż tar-Renju Unit għandu s-sistema tiegħu ta' gvern lokali, bill-poter
fuq il-gvern lokali fl-Iskożżja, Wales u l-Irlanda ta' Fuq deċentrilizzat. Għal
skopijiet ċerimonjali, ir-Reġina taħtar Sinjur-Lieutenant bħala rappreżentant
personali tagħha f'distretti differenti tar-Renju Unit. L-iStatut ta' Belt
(fir-Renju Unit jiddistingwu bejn Belt u Raħal), li hija gvernata mill-Royal
Charter, tista' tiġi kkonsidrata separata mill-klassifikazjoni ta' gvern lokali.
Għalkemm hemm sitta u sittin city fir-Renju Unit - ħamsin fl-Ingilterra, sitta
fl-iSkozja, ħamsa f' Wales u ħamsa fl-Irlanda ta' Fuq - numru minnhom ma
jiffurmawx gvernijiet lokali separati.

L-Ingilterra tinqasam f'disa' distretti fin-naħa ta' fuq tad-Diviżjonijiet
tal-Ingilterra u huma magħrufin ukoll bħala l-reġjun tal-uffiċju tal-gvern
tal-Unjoni Ewropea. Kull reġjun huwa magħmul minn counties u postijiet unitarji
tal-awtorita, aparti minn Londra, li tinkonsisti minn 32 postijiet magħquda ma'
Londra. Londra ivvotat favur li jkollha assemblea fil-1998 u kien minn hemm li
r-reġjunijiet l-oħra ngħataw l-assemblea reġjonali tagħhom, iżda b'referendum
fl-2004 dwar assemblea, din ma ġietx aċċettata mir-reġjun tal-Grigal u b'hekk
waqfet il-proposta. Taħt il-livell tar-reġjun u teskludi Londra, L-Ingilterra
għandha kemm kunsilli tal-counties u kunsilli għad-Distretti jew awtoritajiet
unitarji.

L-Irlanda ta' Fuq hija bħalissa maqsuma f'26 distrett għall-iskop ta' gvern
lokali għalkemm dawn il-kunsilli m'għandhomx l-istess ammont ta' funzjonijiet
kif inhu l-każ fir-Renju Unit. Madankollu, f'13 ta' Marzu 2008, l-eżekuttiv
aċċetta proposti li jinħolqu 11-il kunsill ġdid sabiex titbiddel is-sistema
kurrenti.

L-iSkozja hija maqsuma f'32 żoni ta' kunsilli b'varjazzjoni kbira ta' kemm
fid-daqs kif ukoll fil-popolazzjoni. Il-Bliet ta' Glasgow, Edinburgu, Aberdeen u
Dundee huma żoni seperati fiż-żoni ta' kunsilli kif ukoll fil-Kunsill
tal-Għoljiet li jinkludi terz taż-żona tal-iSkozja iżda b'ftit aktar minn
popolazzjoni ta' 200,000. Il-poter investit f' dawn l-awtoritajiet lokali huwa
amministrat minn kunsillieri eletti, li bħalissa hemm 1,222 u jitħallsu salarju
part-time. Elezzjonijiet huma kondotti b' Single Transferable Vote fejn jkun
hemm aktar minn membru wieħed u huma eletti tlieta jew erba' kunsilliera. Kull
kunsill jeleġi Provost jew Konvenor biex jkun il-president tal-kunsill.

Gvern Lokali ta' Wales għandu 22 awtoritajiet unitarji, li jinkludu l-Bliet ta'
Kardiff, Swansea u Newport li huma awtoritajiet separati unitarji.

Ir-Renju Unit huwa membru permanenti tal-Kunsill tas-sekurta tal-Ġnus Mgħaquda,
membru tal-G8 u tan-NATO, u stat membru tal-Unjoni Ewropea. Ir-Renju Unit għandu
“Relazzjoni Speċjali” mal-Istati Uniti. Minbarra mill-Istati Uniti u l-Ewropa,
il-Brittanja għandha wkoll fost l-alleatii viċini ħafna man-Nazzjonijiet
tal-Commonwealth, l-Irlanda u Pajjiżi li jitkellmu bl-Ingliż. Il-preżenza
globali tal-Brittanja u l-influwenza tagħha hija msaħħa mir-relazzjonijiet
tagħha fil-qasam tal-kummerċ u l-forzi armati tagħha, li għandhom madwar tmenin
bażi militari u arranġamenti oħrajn madwar id-dinja.

L-Armata, il-Flotta u l-Forza tal-Arja flimkien huma magħrufa bħala l-Forzi
Armati Brittanniċi u uffiċjalment il-Forzi Armati tal-Kuruna. Il-Ġeneralissimu
hija l-monarka, ir-Reġina Eliżabetta II filwaqt li huma mmexxija mill-Ministeru
tad-Difiża. Il-Forzi Armati huma kkontrollati mill-Kunsill tad-Difiża, li
jitmmexxa mill-kap tal-uffiċjali tad-difiża.

Ir-Renju Unit għandu wieħed mill-aktar forzi armati imħarrġa tajjeb u avvanzati
teknoloġikament tad-dinja. skont varji tgħarrif, li jinkludi l-Ministeru
tad-Difiża, ir-Renju Unit għandu t-tieni l-ogħla spiża militari minkejja għandha
biss is-27 l-akbar forza militari jekk inqisu n-numru truppi. L-ispiża totali
fil-qasam ta' difiża bħalissa tammonta għal 2.2% tal-GDP totali nazzjonali,
ikkomparat mal-4.4% lejn l-aħħar tal-Gwerra Bierda. Hija t-tieni pajjiż li
tonfoq fuq ix-xjenza, inġenerija u teknoloġija militari. Il-Flotta Rjali hija
kkonsidrata li waħda mit-tliet flotot tal-baħar ikħal flimkien ma' dik ta'
Franza u tal-Istati Uniti. Il-Forzi Armati Brittaniċi huma armati bl-aktar
sistema avvanzata tal-armi, fosthom it-tankijiet Challenger 2 u l-Eurofighter
Typhoon. Il-Ministeru tad-Difiża ikkonfermaw l-akwist ta' żewġ ġarrejja
eċċeżżjonali tal-ajruplani fil- 25 Lulju 2007.

Ir-Renju Unit huwa wieħed mill-ħames pajjiżi rikonixxuti li għandhom armi
nukleari, u li jagħmlu użu ta' sottomarini ta' klassi Vanguard-ibbażati fuq
is-sistema ballistika tal-missili ta' Trident II.

Il-Forzi Armati tal-Brittanja għandhom id-dmir li jipproteġġu r-Renju Unit u
territorji barranin, u b'hekk jippromovu s-sekurta globali fl-interessi
tar-Renju Unit, u jieħdu ħsieb il-paċi ta' madwar id-dinja. Huma attivi u
parteċipanti regolari fin-NATO, li jinkludi l-Korp ta' Reazzjoni Malajr
tal-Alleati, kif ukoll il-Ħames Arranġamenti tal-Poter tad-Difiża u
operazzjonijiet ta' koalizzjonijiet ta' madwar id-dinja. Gwarniġjuni u
faċilitajiet barranin huma miżmuma fil-Gżira ta' Ascension, Beliż, Brunei,
il-Kanada, Diego Garsia, il-Ġzejjer ta' Falkland, il-Ġermanja, il-Ġibiltà,
il-Kenya, u f'Ċipru.

Fl-2005 intqal li l-Armata Brittanika għandha saħħa ta' 102,440 ruħ, il-Forzi
Rjali tal-Arja saħħa ta' 49,210 u l-Flotta Rjali saħħa ta' 36,320, li jinkludu
l-Marini Rjali, li jipprovdu kommandi li jispeċjalizzaw fil-gwerrer anfibji.

Il-Forzi Speċjali tar-Renju Unit, jipprovdu truppi li huma mħarrġa għar-respons
militari ta' malajr kontra t-terroriżmu, fl-art, fuq il-baħar u
f'operazzjonijiet anfibji, l-aktar fejn tattiċi strateġiċi u sekretezza huma
meħtieġa.

Hemm forzi riżervi li jagħtu sapport lil militar regolari. Dawn jinkludu
l-Armati Territorjali, ir-Riżervi Navali Rjali, ir-Riżervi Navali Rjali,
ir-Riżervi Marittmi Rjali u l-Forzi Reali tal-Arja Aussiljari. Dan jpoġġi
l-popolazzjoni tal-militar attiv u tar-riżerva għal madwar 429,500 li huma
maqsuma f'tmenin pajjiż.

Minkejja l-kapaċitajiet militari tar-Renju Unit, il-politika pragmatika riċenti
tad-difiża sostnit li "l-aktar operazzjonijiet ta' importanza" se jidħlu
għalihom se tkun permezz ta' koalizzjoni. Minbarra l-intervezzjonijiet f'Sierra
Leone, operazzjonijiet fil-Bosnja, Kosovo, Afganistan u l-Iraq li jistgħu
jitqiesu bħala preċedenti. L-aħħar Gwerra li l-forzi Brittanniċi ġġieldu
waħidhom kien fil-Gwerra tal-Falklands ta' 1982, fejn kienu rebbieħa.

Billi ġie maħluq bl-għaqda politika ta' pajjiżi li qabel kienu independenti u
fit-Trattat ta'l-Unjoni hemm garanzija li s-sistema legali seperata tal-iSkozja
tkompli, ir-Renju Unit m'għandux sistema legali waħda. Illum ir-Renju Unit
għandu tliet sistemi ta' liġijiet distinti: il-Liġi Ingliża u l-liġi tal-Irlanda
ta' Fuq li huma bbażati fuq il-prinċipji ta' liġi-komuni kif ukoll il-Liġi
Skoċċiża li hija bbażata fuq sistema mħallta ta' liġijiet-komuni u prinċipji ta'
liġi ċivili. Il-Kumitat tal-Appell tal-Kamra tal-Lords (aktar spiss magħruf
bħala l-“Kamra tal-Lords”) hija bħalissal-ogħla qorti għal kemm każijiet ċivili
kif ukoll kriminali fl-Ingilterra, il-Wales, u l-Irlanda ta' Fuq, u għal
każijiet ċivili taħt il-liġi skoċċiża. Tibdil riċenti fil-kostituzzjoni fisser
li l-poteri tal-Kamra tal-Lords se jiġu transferuti għall-Qorti Suprema
tar-Renju l-ġdida. Il-Kumitat tal-Ġustizzja tal-Kunsill tar-Reali, (li jinkludi
l-istess membri tal-Kumitat tal-Appell tal-Kamra tal-Lords), huwa l-ogħla qorti
tal-appell għal bosta pajjiżi independenti tal-Commonwealth, it-territorji
barranin tar-Renju Unit, u d-dependenzi tal-Kuruna tal-Brittanja.

Il-Liġijiet Ingliżi japplikaw għall-Ingilterra u Wales. Il-fatt li l-liġijiet
komuni ingliżi huma magħmulin minn imħallfin li jippresiedu fil-qrati stess, u
b'hekk jagħmlu użu mill-għerf u sens komun fil-preċedenza legali (stare decisis)
tal-fatti quddiemu. Is-sistema tal-qorti hija mmexxija mill-qorti suprema
tal-ġustizzja tal-Ingilterra u ta' Wales, li tinkonsisti mill-Qorti tal-Appell,
il-Qorti Suprem tal-Ġustizzja (għal każijiet ċivili) u l-Qorti tal-Kuruna (għal
każijiet kriminali). Il-Kumitat tal-Appell tal-Kamra tal-Lords huwa preżentament
l-ogħla qorti kemm għal każijiet ċivili kif ukoll kriminali fl-Ingilterra,
f'Wales, u fl-Irlanda ta' Fuq. Deċiżjoni mill-ogħla qorti tal-appell
fl-Ingilterra u f'Wales, il-Kamra tal-Lords hija finali għal kull ieħor
fil-ġerarkija, u huma ssegwu d-direzzjonijiet tagħha.

Il-kriminalità fl-Ingilterra u f'Wales żdiedet fil-perjodu bejn l-1981 u l-1995
għalkemm, minn dik l-ogħla rata, il-kriminalità naqset b'42% mill-1995 sa
2006/7. Minkejja li r-rati tal-kriminalità naqqsu, il-popolazzjoni tal-ħabsin
fl-Ingilterra u f'Wales kważi rdoppjat fl-istess perijodu, għal aktar minn
80,000, l-għola rata ta' priġunieri fl-Ewropa tal-Punent b'147 minn kull 100,000
ruħ. Is-Servizz tal-Ħabs tal-Kuruna, li jirraporta lill-Ministeru tal-Ġustizzja,
jieħu ħsieb il-biċċa l-kbira tal-ħabsijiet fl-Ingilterra u f'Wales.

Il-Liġi Skoċċiża tapplika' fl-iSkozja. Il-Qrati supremi huma l-Qorti
tal-Sessjoni, għal każijiet ċivili, u l-Qorti Suprem għall-Ġustizzja, għal
każijiet kriminali, filwaqt li l-Qorti tax-Xeriff jieħu ħsieb kważi kull
funżjoni tal-qorti tal-‘'County Ingliż imma jagħmel ukoll kawżi fil-qorti
bil-ġurija (Qorti solenni tax-Xeriff) jew inkella b'Xeriff iżda bla ġurija
(qorti qasir tax-Xeriff). Il-Kumitat tal-Appell tal-Kamra tal-Lords bħal issa
sservi bħala l-ogħla qorti tal-appell għal każijiet ċivili taħt il-liġijiet
Skoċċiżi. Is-sistemaa legali Skoċċiża hija unika mihabba li hemm tlett verdetti
possibli f'kawża kriminali: "Ħati", "mhux ħati" u "mhux ippruvat ħati". Kemm
“mhux ħati” u “mhux ippruvat ħati” jiriżultaw f'maħfra bl-ebda ċans tal-Kawża
mill-Ġdid. Is-Servizz tal-Ħabs Skoċċiż jieħu ħsieb il-ħabs tal-iSkozja
bis-Segretarju tal-Kabinett għall-Ġustizzja responsabbli għas-servizz tal-ħabs
tal-iSkozja fil-gvern tal-Iskozja.

Ir-Renju Unit tal-Gran Brittanja u l-Irlanda ta' Fuq hu kompost mill-Ġżira
tal-Gran Brittanja (l-aktar l-Ingilterra, l-iSkozja u Wales) u l-biċċa
tal-grigal tal-Ġżira tal-Irlanda (l-Irlanda ta' Fuq), flimkien mal-ġżejjer żgħar
ta' madwar. L-Art prinċipali tinsab bejn il-latitudni ta' 49° u ta' 59° N
(Il-Gżejjer ta' Shetland jilħqu kważi 61° N), u lonġitudini ta' bejn 8° W u 2°
E. L-Osservatorju Rjali ta' Greenwich, ħdejn Londra, hija l-punt definit bħala
l-Meridjan Prim. Ir-Renju Unit jinsab sewwa sew bejn L-Oċean Atlantiku
tat-Tramuntana u l-Baħar tat-Tramuntana, u hu 35 kilometru (22 mil) 'l bogħod
mill-kosta tal-majjistral ta' Franza fejn bejnithom jinsab il-Fliegu tal-Manika.
L-Irlanda ta' Fuq taqsam 360 kilometri (224 mil) ta' art mal-Irlanda. It-Tunnel
tal-Fliegu ("Chunnel") issa jagħqad ir-Renju Unit ma' Franza taħt il-Fliegu
tal-Manika. L-akbar distanza bejn żewġ postijiet fir-Renju Unit huwa ta' 1,350
kilometru (224 mil) bejn Land's End f'Cornwall (ħdejn Penzance) u John O'Groats
f'Caithness (ħdejn Thurso), vjaġġ ta' jumejn bil-karozza. Meta tiġi mkejla
direttament mit-tramuntana – għan-nofs inhar hija ftit aktar minn 1,100
kilometru (700 mil) fid-daqs u hija kemm kemm iżgħar minn 500 kilometru (300
mil) fil-wisa'. L-arja totali tar-Renju Unit hija bejn wieħed u ieħor 245,000
kilometru kwadru (94,600 mil kwadru).

Il-Klima tar-Renju Unit hija pjutost ddominata mix-xita matul is-sena kollha.
It-temperatura tvarja matul l-istaġuni però rari tinżel taħt −10 °C (14.0 °F)
jew titla' 'l fuq minn 35 °C (95 °F). L-aktar riħ komuni huwa mix-xlokk, u
minħabba l-oċean Atlantiku jkun hemm temp x'aktarx niedi u kalm. In-naħħat
tal-Lvant huma l-aktar mkenna minn dan ir-riħ u għalhekk l-aktar xotti.
Il-kurrenti mill-Atlantiku, jissaħħnu mil-Kurrent tal-Golf, li jġib temp kalm,
speċjalment fil-punent fejn ix-xitwa tkun waħda pjutost nieda, speċjalment
fl-għoljiet. Is-sjuf huma l-aktar sħan fix-xlokk tal-Ingilterra, li hu l-aktar
viċin lejn l-art prinċipali tal-Ewropa, u l-aktar kiesha fit-trumuntana.
Il-borra tista' tinżel fix-xitwa u fil-bidu tar-rebbiegħa, għalkemm ma tantx
issibha 'l bogħod mill-għoljiet.

L-Ingilterra tammonta għal ftit aktar min-nofs tal-arja totali tar-Renju Unit u
tkopri 130,410 kilometru kwadru (50,350 mil kwadru). Il-Pajjiż l-aktar li
jikkonsisti huwa terren baxx, u terren muntanjuż fil-majjistral tal-Tees-Exe
line. Hemm katini ta' muntanji fil-majjistral (Muntanji ta' Cumbria u Distrett
ta' Lagi), fit-trumuntana (it-tirmiġġa tal-għolja tal-Pennines u l-għoljiet
tal-ġebla tal-ġir tal-Peak District) u fl-ilbiċ (Exmoor u Dartmoor). Ktajjen
iżjed baxxi jinkludu l-għoljiet ta' ġebla tal-ġir tal-Gżira ta' Purbeck,
Cotswolds u Lincolnshire Wolds, u d-downs tal-ġips tal-Formazzjoni tal-ġips
tan-Nofs Inhar tal-Ingilterra. Ix-xmajjar u l-estwarji ewlenin huma it-Thames,
is-Severn u l-estwarju tal-Humber. L-Għola muntanja tal-Ingilterra hija Scafell
Pike, li hija fid-Distrett ta' Lagi 978 metri (3,209 piedi). L-Ingilterra
għandha numru kbir ta' rħula kbar u bliet u, f'termini ta' żoni urbani kbar,
għandha sitta mill-50 l-akbar żoni fl-Unjoni Ewropea.

L-iSkozja tammonta għal madwar terz tal-arja totali tar-Renju Unit, u tkopri
78,789 kilometri kwadri (30,420 mil kwadru). It-topografija tal-iSkozja hija
magħrufa għal-Highland Boundary Fault – qasma geoloġika fil-blata – li taqsam
l-art prinċipali tal-iSkozja minn Helensburgh sa Stonehaven. Il-Qasma tissepara
żewġ reġjuni differenti totalment differenti, bħall-għoljiet fit-tramuntana u
l-punent filwaqt fin-nofs inhar u l-lvant jinsabu l-witjiet. L-iktar reġjun
imħatteb jinsabu l-aktar postijiet ħorox tat-terran tal-iSkozja, li jinkludi
l-aktar post għoli Ben Nevis, 1344 metru, (4,409 pied). Żoni witja, fin-nofs
inhar tal-iSkozja, huma aktar ċatti u hawnhekk jinsab il-biċċa kbira
tal-popolazzjoni, speċjalment fil-parti irqiqa bejn Firth of Clyde u Firth of
Forth li huma magħrufa bħala l- Ċinturin Ċentrali. Glasgow hija l-akbar belt
tal-iSkozja, għalkemm Edinburgu hija l-kapitali u ċ-ċentru politiku tal-pajjiż.
L-iSkozja anki għandha kważi tmien mitt gżira, l-aktar fil-punent u
fit-tramuntana tal-art prinċipali, l-aktar magħrufa huma l-Hebrides, Il-Ġżejjer
ta' Orkney u l-Ġżejjer ta' Shetland.

Wales jammonta għal inqas minn għaxar tal-arja totali tar-Renju Unit, u tkopri
biss 20,758 kilometru kwadru (8,010 mil kwadru). Wales huwa ddominat
mill-muntanji għalkemm fin-Nofs Inhar ta' Wales hemm inqas muntanji
mit-tramuntana u fin-nofs ta' Wales. Il-popolazzjoni u l-industrija prinċipali
tinsab fin-Nofs Inhar ta' Wales u fejn sewwa sew jinsabu l-bliet ta' Cardiff,
Swansea u Newport u Widien tan-Nofs inhar ta' Wales. L-għola muntanji f'Wales
qegħdin f'Snowdonia, u jinkludu Snowdon (Yr Wyddfa bil-Galliż), 1,085 metru
(3,560 pied) li hija l-għola punt ta' Wales. Il-14(jew 15 possibli) muntanji ta'
Wales għola minn 3,000 pied (914 metru) huma flimkien magħrufa bħala l-Welsh
3000s. Wales għandu l-fruntieri tiegħu mal-Ingilterra fl-Ilvant u l-baħar fuq
it-tlett naħħat l-oħra: Il-Fliegu ta' Bristol fin-nofs inhar, il-Fliegu ta' San
Ġorġ fil-punent, u l-Baħar Irlandiż fit-tramuntana. Wales għandu l-fuq minn
1,200 kilometru (750 mil) ta' kosta. Hemm bosta ġżejjer ħdejn l-art prinċipali
ta' Wales, l-akbar waħda hija Anglesey (Ynys Môn) fil-majjistral.

L-Irlanda ta' Fuq jammonta biss għal 14,160 kilometru kwadru (5,470 mil kwadru)
u hija mimlija bl-għoljiet. Hija tinkludi l-Lough Neagh u tilħaq 388 kilometru
kwadru (150 mil kwadru), l-akbar ammont ta' ilma fir-Renju Unit u l-Irlanda.
L-Għola punt hija Slieve Donard li hija għolja 849 metru (2,785 pied)
fil-provinċja tal-Muntanji ta' Mourne.

Il-Kapitali tal-pajjiżi individwali tar-Renju Unit huma:Belfast (Irlanda ta'
Fuq), Cardiff (Wales), Edinburgu (Skozja) u Londra (Ingilterra), li hija wkoll
il-belt kapitali tar-Renju Unit.

skont iċ-ċensiment ta' April 2001, il-popolazzjoni totali tar-Renju Unit kienet
ta' 58,789,194, it-tielet l-akbar fl-Unjoni Ewropea (wara l-Ġermanja u Franza),
il-ħames l-akbar fil-Commonwealth u fl-ewwel u għoxrin post fost in-nazzjonijiet
kollha tad-dinja. Huwa stmat li sa nofs l-2006, il-popolazzjoni żdiedet għal
60,587,300. Il-biċċa kbira ta' din iż-żieda kienet minħabba l-immigrazzjoni iżda
wkoll minħabba iż-żieda fir-rata tat-twelid u l-fatt li n-nies qegħdin jgħixu
ħajja itwal.

Sa nofs 2006, kien stmat li l-popolazzjoni tal-iSkozja hija 5,116,900, Filwaqt
li il-popolazzjoni ta' Wales kienet stmata 2,965,900 u dik tal-Irlanda ta' Fuq
1,741,600 b' densità ferm aktar baxxa minn dik tal-Ingilterra. Ikkomparata
mad-densità tal-Ingilterra, il-figuri korrespondenti huma 142 għal Wales, 125
għall-Irlanda ta' Fuq u 65 għall-iSkozja. Fl-2006, Il-medja tar-rata
tal-fertilità totali (RTF) madwar ir-Renju Unit kienet ta' 1.84 ulied għal kull
mara, inqas mir-rata li żżomm il-popolazzjoni l-istess, iżda ogħla mill-rata
tal-2001 fejn laħqet rekord baxxa ta' 1.63. Fir-Renju Unit, l-Ingilterra u
Wales, b'1.83, kienu t-tnejn viċin għall-medja tar-Renju Unit, iżda tal-iSkozja
kienet aktar baxxa b'1.67 biss. Ir-RTF tar-Renju Unit kien ferm aktar fil-‘baby
boom' tal-1960ijiet, fejn laħqet 2.95 ulied għal kull mara fl-1964.

Fil-ġurnata preżenti l-popolazzjoni tar-Renju Unit hija mfassla minn gruppijiet
etniċi differenti iżda l-aktar mill-:pre-Ċeltiċi, Ġeltiċi, -Rumani,
Anglo-Sassuni, u Normanni. Minn 1945, ir-relazzjonijiet internazzjonali li
inħolqu mill-Imperu Brittanniku ħejjew it-triq għall-immigrazzjoni sustanzjali,
speċjalment mill-Afrika, il-Karabew u minn Nofs inhar tal-Asja. Minħabba li
ċ-ċittadini tal-UE huma ħielsa li jgħixu u jaħdmu f'pajjiżi oħra tal-UE,
l-aċċess tal-pajjiżi membri ġodda tal-2004 mill-Ewropa Ċentrali u tal-Ilvant
irriżulta f'aktar immigrazzjoni minn dawn il-pajjiżi. Mill-2001, 91.1%
tal-popolazzjoni identifikaw ruħhom bħala bojjod, u b'hekk il-bqija, 7.9%
tal-popolazzjoni tar-Renju Unit, jidentifikaw ruħhom bħala ta' razza mħallta jew
gruppi etniċi minuri oħrajn.

Id-diversità etnika tvarja sinnifikament madwar ir-Renju Unit. 30.4 fil-mija
tal-popolazzjoni ta' Londra u 37.4 fil-mija ta' Leicester kien stmat li m'humiex
bojjod f'Ġunju 2005, filwaqt li inqas minn 5 fil-mija tal-popolazzjoni
tal-Grigal tal-Ingilterra, Wales u l-Lbiċ tal-Ingilterra kien minn etnika minuri
skont iċ-ċensiment tal-2001. Mill-2007, 22% tat-tfal ta' skejjel primarji u
17.7% tat-tfal li jattendu skejjel sekondarji fl-Ingilterra kienu minn familji
ta' etnika minuri.

Fir-Renju Unit hemm rata ta' twelid-barrani għoli, għal kuntrast mal-pajjiżi
Ewropej oħrajn, l-immigrazzjoni qiegħda tikkontribwixxi għal din l-popolazzjoni
li qiegħda tikber, u tammonta għal nofs iż-żieda fil-popolazzjoni mill-1991 sa
2001. L-aktar figura riċenti (2006) turi li l-immigrazzjoni netta għar-Renju
Unit kienet ta' 191,000 (591,000 immigrant u 400,000 emigrant), żdieda miċ-ċifra
ta' 185,000 tal-2005 (fl-aħħar mill-aħħar, kien hemm telfa' ta' 126,000
Brittanniċi u żieda ta' 316,000 ċittadini barranin) Wieħed minn sitta kienu minn
pajjiżi tal-Ewropa tal-Ilvant, b'numru akbar ġejjin mill-pajjiżi
tal-Commonwealth il-ġdida. Żewġ terżi tal-immigrazzjoni netta huma
mill-Subkontinent Indjan, bosta minnhom sabiex jingħaqdu mal-familja tagħhom.
Filwaqt, li mill-inqas 5.5 miljun persuna imwielet Brittanniku qiegħed jgħix
barra mir-Renju Unit. L-aktar postijiet popolari għall-emigranti huma Awstralja,
Spanja, Franza, New Zealand u L-iStati Uniti.

Fl-2004, in-numru ta' persuni li saru ċittadini Brittanniċi kiber għal rekord
ta' 140,795 - żieda ta' 12% mis-sena ta' qabel. Dan in-numru żdied drastikament
mill-2000. Il-maġġoranża kbira taċ-ċittadini ġodda ġew mill-Afrika (32%) u
l-Asja (40%), filwaqt li l-akbar tliet gruppi huma nies mill-Pakistan, l-Indja u
s-Somalja. Fl-2006, kien hemm 149,035 applikazzjoni għaċ-ċittadinanża
Brittannika, 32% inqas mill-2005. In-numru ta' persuni li ġew mogħtija
ċ-ċittidinanża matul l-2006 kien 154,095, 5% inqas mill-2005. L-akbar grupp ta'
persuni li ġew mogħtija ċ-ċittadinanża Brittannika kienu mill-Indja, l-Pakistan,
is-Somalja u mill-Fillipini. Fl-2006, 21.9% ta' trabi li twieldu fl-Ingiltterra
u f'Wales ġew imwielda minn ommijiet li twieldu barra mir-Renju Unit, (146,956
minn 669,601), skont l-istatistiċi uffiċjali maħruġa fl-2007 li juru wkoll
l-ogħla [[Lista ta' pajjiżi u territorji skont ir-rata ta' fertilità|rata
tat-twelid] f'26 sena. Iżda bħall-pajjiżi oħra tal-Unjoni Ewropej, ir-rata
tat-tweliet baqgħet taħt ir-rata li żżomm il-popolazzjoni l-istess.

Meta l-UE tkabbret aktar lejn l-ilvant fl-2004 u fl-2007, ħolqot id-dritt li
nies minn pajjiżi bħall-Polonja, is-Slovakkja, u l-Litwanja, u aktar riċentament
ir-Romanija u l-Bulgarija li joqgħodu fir-Renju Unit. Iċ-ċifri ppublikati
f'Awissu 2007 juru li 682,940 persuna applikaw għas-Skema ta' reġistrazzjoni
għal-ħaddiema (għaċ-ċittadini ta' pajjiżi miċ-ċentru u mill-ilvant tal-Ewropa li
ssieħbu fl-UE f'Mejju 2004) bejn l-1 ta' Mejju 2004 u t-30 ta' Ġunju 2007, li
656,395 ġew aċċettati. Il-ħaddiema li huma impjegati minnhom stess u persuni li
m'humiex qegħdin jaħdmu (jinkludu studenti) m'humiex obligati li jirreġistraw
taħt din l-iskema għalhekk din iċ-ċifra turi repreżentazzjoni baxxa tad-dħul
tal-immigranti. Dawn il-figuri ma jurux in-numru ta' immigranti iżda dawk li
marru lura lejn darhom. Madankollu 56% tal-applikanti fit-12-il xahar sat-30 ta'
Ġunju 2007 li rraportaw pjannijiet li jibqgħu għal massimu ta' tliet xhur,
b'immigrazzjoni netta fl-2005 minn pajjiżi ġodda tal-UE ta' 64,000. Ir-riċerka
turi li total ta' miljun persuna marru joqgħodu r-Renju Unit sa April 2008, iżda
nofs dan in-numru s'issa marru lura jew inkella marru f'pajjiż ieħor.

Informazzjoni tan-Numru Nazzjonali ta' Assikurazzjoni juri li 2.5 miljun ħaddiem
barrani mar fir-Renju Unit għax-xogħol (jinkludi dawk li marru għal perjodi
qosra), il-maġġoranza minn pajjiżi tal-UE, bejn l-2002 u l-2007.

Il-Gvern tar-Renju Unit bħalissa qiegħed joħloq sistema ta' immigrazzjoni
ibbażata fuq il-punti sabiex tieħu post is-skema kurrenti għall-immigrazzjoni
minn barra ż-Żona Ewropea Ekonomika.

Minkejja r-Renju Unit m'għandux de jure lingwa uffiċjali, il-lingwa mitkellma
predominanti hija l-Ingliż, lingwa Ġermanika tal-Ilvant li għandha l-għeruq
tagħha fl-Inġliż Qadim li għandu ammont kbir ta' self mill-iSkandinavu Qadim,
Franċiż Normann u l-Latin. Il-Lingwa Ingliża hija imxerrda mad d-dinja (minħabba
l-Imperu Brittanniku u l-qawwa tal-iStati Uniti) u għalhekk saret il-lingwa
tal-kummerċ tad-dinja. Hija l-aktar lingwa mgħallma bħala t-tieni lingwa madwar
id-dinja.

Il-Lingwi l-indiġeni l-oħrajn tar-Renju Unit huma l-Ingliż-Skoċċiż (li hija
abbenata viċin ħafna mal-Ingliż) u erba' lingwi Ċeltiċi. Il-lingwi Ċeltiċi
jinqasmu f'żewġ gruppi: żewġ lingwi Ċeltiċi tat-tip P (Galliż u Korniku); u żewġ
lingwi Ċeltiċi tat-tip Q (Irlandiż u Gaeliku Skoċċiż). Id-djaletti Ċeltiċi
kellhom influwenza persistenti mill-Kumbriku fit-tramuntana tal-Ingilterra għal
sekli, l-aktar famuż fis-sett ta' numri użati sabiex jgħoddu l-mogħoż (ara Yan
Tan Tethera). skont iċ-ċensiment tal-2001, hemm ftit aktar minn 20%
tal-popolazzjoni ta' Wales li jgħidu li jafu jitkellmu bil-Galliż, żieda żgħira
mill-1991. Aktar minn hekk, huwa stmat li hemm 200,000 li jistgħu jitħaddu
bil-Galliż u li jgħixu l-Ingilterra. Il-Galliż u l-Gaeliku Skoċċiż huma
mitkellma fost gruppi żgħar madwar id-dinja, xi ftit Gaeliku għadu mitkellem
fin-Nova Skozja u l-Kanada, filwaqt l-Galliż għadu mitkellem fil-Patagonja u
fl-Arġentina.

Il-lingwi tal-immigranti jikontribwixxu għal 10% tal-popolazzjoni tar-Renju
Unit, il-Franċiż huwa mitkellem minn 2.3% tal-popolazzjoni tal-pajjiż, 1.0%
tal-Brittanniċi jitkellmu bil-Polakk li juri l-migrazzjoni tal-masses riċenti
għar-Renju Unit. 0.9% tal-popolazzjoni tar-Renju Unit jitkellmu bil-Ġermaniż u
0.8% l-Ispanjol. L-akbar ammont ta' lingwi barranin oħra mitkellma fir-Renju
Unit għandhom l-oriġni tagħhom mill-Ewropa, l-Asja u l-Afrika. Perċentaġġ akbar
ta' immigranti fir-Renju Unit jiġu minn pajjiżi Anglofoni (bħan-Niġerja,
l-Ġamajka, Hong Kong u l-Filippini), għalhekk ma tantx hemm diversità kbira bejn
ftit komunitajiet etniċi minuri.

Għalkemm ir-Renju Unit għandu tradizzjoni antika Nisranija u għad hemm rabta
bejn il-knisja u l-istat, is-soċjetà tar-Renju Unit hija prevalentament sekulari
b'38% li jsostnu f'twemmin f'xi Alla u dawk li jidentifikaw ruħhom ma' reliġjon
partikolari. Il-Kristjaneżmu huwa l-aktar ipprattikat segwit mill-Islam,
il-Hinduiżmu, is-Sikhiżmu u l-Ġudaiżmu.

Il-Kristjaneżmu huwa r-reliġjon l-aktar ippratikata fir-Renju Unit b'ħafna
knejjes, denominazzjonijiet, u gruppi nsara. Is-Survey ta' Tearfund fl-2007 wera
li 53% iqisu ruħhom bħala nsara. Dan jaqbel ħafna mas-Survey tax-Xeħta Soċjali
Brittanika tal-2004, u sal-2001 iċ-ċensiment tar-Renju Unit sab li 71.6% huma
nsara għalkemm dik tal-2001 kienet "mistoqsija aktar bil-ħlewwa".

Il-Knisja tal-Ingilterra, li nfirdet minn Ruma fl-1534 (ara Reforma Inġliża)
hija, illum, il-Knisja 'stabbilita' tal-Ingilterra u parti integrali
mill-Komunità Anglikana. Il-Monarka Brittanniku jrid ikun membru tal-Knisja
tal-Ingilterra taħt l-Att tal-Stabbiliment 1701 u hu l-Gvernatur Suprem tagħha.
L-Arċisqof ta' Canterbury huwa l-għola isqof tal-knisja. L-influwenza diretta
tal-Knisja tal-Ingilterra naqset ħafna matul dawn l-aħħar snin, però għandha
rappreżentazzjoni fil-Parlament tar-Renju Unit u d-dritt li tipproponi
leġiżlatura (ġeneralment fl-amministrazzjoni li għandha x'jaqsam mar-reliġjon),
permezz tas-Sinodu Ġenerali, li tista' ssir liġi, iżda mhux irreveduta
mill-Parlament.

Il-Knisja tal-iSkozja (magħrufa informalment bħala l-Kirk), li infirdet minn
Ruma fl-1560 (ara Reforma Skoċċiża) hija knisja Presbiterjana, magħrufa bħala
l-knisja nazzjonali tal-iSkozja, u hija independenti mill-istat. Il-Monarka
Brittanniku hu membru ordinarju, u jrid jieħdu ġurament li “jiddefendi
s-sikurta” tal-Knisja fil-Kurunazzjoni. Il-Knisja Episkopali Skoċċiża, li issa
hija parti mill-Komunità Anglikana, ġejja miż-żminijiet tal-istabbiliment finali
tal-presbiterjaniżmu fl-iSkozja fl-1690, meta nfirdet mill-Knisja tal-iSkozja u
m'hijiex parti mill-Knisja Anglikana. Firdiet oħra fil-Knisja tal-iSkozja,
speċjalment fis-seklu dsatax, ħolqu knejjes varji oħra presbiterjani fl-iSkozja,
li jinkludu l- Knisja Ħielsa tal-iSkozja.

Fl-1920ijiet, il-Knisja ta' Wales infirdet mill-Knisja tal-Ingilterra u ma
baqgħetx stabbilita. Il-Knisja ta' Wales għadha fil-Komunità Anglikana.
Il-metodiżmu u knejjes independenti oħrajn huma tradizzjonalment b'saħħithom f'
Wales.

Il-Knisja tal-Irlanda Anglikana ma baqgħetx stabbilita mis-seklu dsatax.
Il-Knisja tkopri l-ġżira kollha tal-Irlanda (kemm l-Irlanda ta' Fuq u
l-Irlanda). Fl-Irlanda ta' Fuq il-Knisja Kattolika fl-Irlanda hija l-akbar
denominazzjoni, għalkemm il-Protestanti huma fil-maġġorita. Il-Knisja
Presbiterjana fl-Irlanda hija l-akbar demominazzjoni protestanta u hija
fit-teoloġija u storja tagħha viċin ħafna għall-Knisja tal-iSkozja.

Il-Knisja Kattolika Rumana hija t-tieni l-akbar denominazzjoni ta' Kristjaneżmu
fir-Renju Unit. Wara r-Reforma Protestanta, għaddew liġijiet ħorox kontra
l-Kattoliċi; dawn ġew imneħħija mill-liġijiet tal-Emanċipazzjoni Kattolika
fl-1829. Hemm ġerarkiji Kattoliċi separati għall-Ingilterra u Wales, l-iSkozja u
l-Irlanda.

Hemm gruppi oħra nsara fostom il-Metodisti (li twaqqfu minn John Wesley
f'Londra) u l-Battisti. Hemm ukoll knejjes Evanġeliċi u Pentekostali, li bosta
minnhom kibru bl-immigrazzjoni minn madwar il-Commonwealth u postijiet oħra.
Il-Knejjes Pentekostali huma fit-tielet post fl-attendenza wara l-Knisja
tal-Ingilterra u l-Knisja Kattolika Rumana .

Huwa maħsub li n-numru ta' Mussulmani fir-Renju Unit jammonta għal 1.8 miljun.
Hemm Moskej f'ħafna mir-reġjuni: L-akbar gruppijiet huma ta' oriġni Pakistana,
Bangladexxa u Indjana. Aktar riċenti, refuġjati mis-Somalia, Ċipru ta' Fuq,
il-Balkani u Għarab żdiedu u b'hekk il-popolazzjoni mussulmana Brittanika
żdiedet. Fl-2006 il-kummenti tal-politiku Jack Straw qajmu kontroversja dwar
l-lbies tal-velu jew burka minn nisa mussulmani li tirrefleti l-firda fost
il-Brittanniċi dwar l-integrazzjoni tal-mussulmani fis-soċjeta Brittanika.

Ir-reliġjonijiet ta' Oriġni Indjana, bħall-Hinduiżmu, Sikhiżmu, Buddiżmu u
Ġaniżmu, għandhom segwaċi fil-Brittanja. Fiċ-ċensiment tal-2001, kien hemm
madwar 560,000 ruħ li jemmnu fil-Hinduiżmu filwaqt 340,000 li jemmnu
fis-Sikhiżmu. Il-Buddiżmu huwa ppratikat minn madwar 150,000 ruħ. X'aktarx li
dawn il-figuri żdiedu mill-2001. Wieħed mill-Organizzazzjonijiet mhux
govermentali, jestima li hemm 800,000 li jemmnu fil-Hinduiżmu fir-Renju Unit.
Hemm madwar 270,000 Lhudi fil-Brittanja, skont iċ-ċensiment tal-2001.

Ir-Renju Unit għandu popolazzjoni kbira ta' atej u anjostiċi b'13,626,00 (23.2%
tal-popolazzjoni tar-Renju Unit) jew jgħidu li m'għandhomx reliġjon jew ma
jirrispondux il-mistoqsija dwar ir-reliġjon fiċ-ċensiment tal-2001.

L-Ekonomija tar-Renju Unit hija magħmula (mill-kbir għaż-żgħir) mill-ekonomiji
tal-Ingilterra, l-iSkozja, il-Wales u tal-Irlanda ta' Fuq. Il-Brittanniċi bdew
Ir-Rivoluzzjoni Industrijali u bħal ħafna pajjiżi li kienu qegħdin jgħaddu minn
dan il-proċess, fil-bidu kkonċentraw fuq l-industrija tqila bħall-bini
tal-vapuri, it-tħaffir għall-faħam, produzzjoni tal-azzar u t-tessili. L-Imperu
ħoloq suq barrani għal prodotti Brittanniċi, u bih ir-Renju Unit setgħa
jiddomina l-kummerċ internazzjonali fis-seklu dsatax. Madankollu, meta
n-nazzjonijiet l-oħra bdew jindustrijalizzaw, flimkien mad-deterjorazzjoni
fl-ekonomija wara ż-żewġ gwerrer dinjin, ir-Renju Unit beda' jitlef il-vantaġġ
kompetittiv u l-industrija bdiet tmur lura matul is-seklu għoxrin. Is-settur
tas-servizzi Brittanniku, madankollu, xorta waħda kiber sustanzjalment, u issa
jagħmel madwar 73% tal-GDP.

Is-settur tas-servizzi tar-Renju Unit huwa ddominat mis-servizzi finanzjarji,
speċjalment fil-qasam tal-banek u dawk tal-assigurazzjoni. Londra hija l-akbar
ċentru tal-finanzi fid-dinja bil-Stock Exchange ta' Londra, London International
Financial Futures and Options Exchange, u l-Lloyd's of London Negozju
tal-assigurazzjoni kollha ibbażati fil- Belt ta'Londra. Ir-Renju Unit għandu
l-akbar ammont ta' banek barranin fid-dinja. Fl-aħħar għaxar snin, ċentru rivali
tal-finanzi kiber fiż-żona tad-Docklands f'Londra u HSBC u Barclays Bank
stabilixxew l-uffiċji prinċipali tagħhom hemmhekk. Ħafna kumpaniji
multinazzjonali li m'humiex primarjament mir-Renju Unit għażlu 'l Londra bħala
l-post fejn jistabilixxu l-uffiċji prinċipali tagħhom għall-Ewropa jew
għall-bqija tad-dinja: eżempju huwa Citigroup, organizzazzjoni tal-finanzi
mill-Istati Uniti.

Londra hija ċentru kbir ta' negozju u kummerċ mondjali u hija l-mexxeja
tal-ekonomija globali flimkien ma' New York City u Tokyo. Riċentament,
l-ekonomija tar-Renju Unit ġiet imexxija minn prinċipji ta' liberalizzazzjoni
tas-suq, taxxa u regulazzjoni baxxi. skont ir-rati tal-kambju, ir-Renju Unit hu
l-ħames l-akbar ekonomija fid-dinja u t-tieni l-akbar fl-Ewropa wara l-Ġermanja.

It-Turiżmu huwa vera importanti għall-ekonomija Brittanika. B'madwar 27 miljun
turist fis-sena, ir-Renju Unit huwa s-sitt l-aktar destinazzjoni favurita
mat-turisti fid-dinja.

Is-Settur tal-manufattura, madankollu, mar lura sinjifikattivament mit-tieni
Gwerra dinjija u fl-2003 kienet responsabbli għal sitt mill-prodott nazzjonali.
L-Industrija tal-Karozzi hija parti sinjifikattiva ta' dan is-settur, minkejja
li ddeterjorat ħafna minħabba l-falliment ta' MG Rover u ħafna mill-industrija
hija barranija. Il-produzzjoni ta' Ajruplani kemm għaċ-ċivil kif ukoll
għad-difiża hija pillastru tal-manufattura fir-Renju Unit. Eżempji huma BAE
Systems u l-organizzazzjoni EADS li huma l-propjetarji tal-Airbus. Rolls-Royce
għandhom saħħa kbira fin-negozju tal-magni tal-ajruplani. L-industrija
tal-kimika u u tal-farmaċewtiċi hija b'saħħita fir-Renju Unit, bit-tieni u
s-sitt l-akbar organizzazzjonijiet fid-dinja ġewwa r-Renju Unit. Dawn huma
GlaxoSmithKline u AstraZeneca rispettivament.

L-Industriji Kreativi li jammontaw għal 7.3% GVA fl-2004 li kibru b'medja ta' 5%
fis-sena bejn 1997 u 2004. Is-settur tal-agrikultura tar-Renju Unit jammonta
għal 0.9% tal-GDP tal-pajjiż. Ir-Renju Unit għandu industrija zgħira ta' riservi
tal-faham, gas naturali u żejt.

L-partiċipazzjoni tal-gvern fl-ekonomija hija imwettqa mill-"Chancellor of the
Exchequer" (bħalissa Alistair Darling) li huwa l-Kap tal-Borża tal-Ingilterra.
Minkejja dan kollu l-Prim Ministru (bħalissa Gordon Brown) huwa L-ewwel Sinjur
tal-Borza; Il- "Chancellor of the Exchequer" huwa It-tieni Sinjur tal-Borza.
Madankollu mill-1997, Il-Bank of England, imexxi mill-Gvernatur tal-Bank of
England, għandu kontroll tar-rati tal-interessi u affarijiet oħra finanzjarji.
Mill-2007, id-dejn nazzjonali tela' għal 43.3% tal-GDP.

Il-munita tar-Renju Unit hija l-lira sterlina (pound sterling), irrepreżentata
bis-simbolu £. Bank of England huwa il- bank ċentrali, responsabbli sabiex
jirregula l-ammont tal-ħruġ tal-muniti. Il-banek fl-iSkozja jżommu d-dritt li
joħorġu l-flus tagħhom, b'kundizzjoni li jżommu biżżejjed flus tal-"Bank of
England" fir-riżerva. Ir-Renju Unit għażel li ma jitħolx fiż-Żona Ewro, u l-Prim
Ministru tar-Renju Unit, Gordon Brown, eskluda sħubija fil-futur immedjat.
Il-gvern ta' qablu dak ta' Tony Blair ta l-kelma li jagħmel referendum pubbliku
biex jiddeċiedu jekk il-ħames kriterji tal-ekonomija jintlaħqux. Fl-2005, aktar
minn 55% tar-Renju Unit kien kontra l-addozzjoni tal-munita, filwaqt li 30%
kienu favur.

Kull Pajjiż tar-Renju Unit għandu sistema tal-edukazzjoni separata, bl-awtorità
fuq l-edukazzjoni fl-iSkozja, Wales u l-Irlanda ta' Fuq devoluta. Ir-rata
uffiċjali ta' nies litterati fir-Renju Unit hija (99%) li hija normali bin-normi
ta' pajjiż żvillupat. Il-Programm għal l-Assesjar tal-Istudenti Internazzjonali
poġġiet lil Renju Unit fl-erbatax-il post fl-2006 għal-livell ta' xjenza, fejn
skont l-istatistiċi hija aktar għolja mill-medja tal-OECD. [1]

Edukazzjoni fir-Renju Unit hija responsabbiltà tas-Segretarju tal-Istat
tat-Tfal, Skejjel u Familji u tas-Segretarju tal-Istat tat-Innovazzjoni,
Universitajiet u Kapaċitajiet, għalkemm l-amministrazzjoni u ġbir għall-iskejjel
tal-istat hija responsabbiltà tal-awtoritajiet tal-edukazzjoni lokali.
L-edukazzjoni statali universali fl-Ingilterra u Wales ġiet introdotta
għal-livell primarju fil-1870 u għal dak sekondarju fil-1900. L-edukazzjoni hija
mandatorja mill-etajiet ta' ħamsa sa sittax (15 jekk twieldu fl-aħħar ta' Lulju
jew f'Awwissu). Il-maġġoranza tat-tfal huma edukati fl-iskejjel tal-istat, ftit
huma dawk li jagħżlu triq oħra. Minkejja li n-numru ta' studenti naqas, n-numru
ta' tfal li jattendu skejjel privati żdied b'aktar minn 7%. Aktar minn nofs
l-istudenti tal-aqwa universitajiet ta' Cambridge u Oxford, kienu jattendu
skejjel tal-istat. L-iskejjel tal-istat li mħollija jagħżlu l-istudenti skont
l-intelligenża u l-abbilitajiet akademiċi tagħhom jistgħu jġibu marki
komparabbli ma' dawk li jmorru skejjel privati: Mill-aqwa għaxar skejjel
fir-riżultati tal-GCSE fl-2006, tnejn kienu Grammar Schools immexxija
mill-istat. L-Ingilterra għandha x'uħud mill-aqwa universitajiet tad-dinja
bl-Cambridge, l-Oxford, u l-Londra fost l-aqwa għoxrin tal-THES - Rankings
tal-Universitajiet tad-dinja fl-2007. Hemm biża', però, li minħabba n-nuqqas ta'
studenti li qegħdin jistudjaw lingwi barranin fl-Ingilterra, se jkolla effett
ħażin fuq il-kummerċ, u qajjmet pressjoni biex lingwi jingħataw aktar
importanza.

Fl-Iskozja, is-Segratarju tal-Kabinett għall-Edukazzjoni u Tgħallim għall-Ħajja
hu responsabbli lejn il-Parlament Skoċċiż għall-edukazzjoni, waqt li
l-amministrazzjoni u l-ġbir ta' fondi għall-iskejjel tal-istat huma
r-responsabbiltà tal-Awtoritajiet Lokali. L-Iskozja leġiżlat l-ewwel darba dwar
il-proviżjoni universali tal-edukazzjoni fl-1696. In-numru ta' tfal li jattendu
l-iskejjel privati huwa inqas minn 4% għalkemm qiegħed jikber bilmod dan
l-aħħar. L-istudenti li jattendu universitajiet skoċċiżi ma jħallsux flus
għall-edukazzjoni u lanqas għal-gradwazzjoni għax il-ħlas għall-edukazzjoni ġie
mneħħi fl-2001 filwaqt li l-ħlas għall-gradwazzjoni ġie imneħħi fl-2008.

L-Assemblea Nazzjonali ta' Wales hija responsabbli għall-edukazzjoni f'Wales.
Numru sinjifikattiv ta' studenti fil-Galles huma edukati għal kollox jew
il-biċċa l-kbira permezz tal-Galliż u l-lezzjonijiet b'din il-lingwa jibqgħu
mandatorji sa' l-età ta' sittax. Hemm pjannijiet biex tiżdied il-proviżjoni ta'
skejjel li jużaw il-Galliż billi hemm pjan li Wales issir bilingwali.

L-Assemblea Nazzjonali tal-Irlanda ta' Fuq hija responsabbli għall-edukazzjoni
fl-Irlanda ta' Fuq għalkemm ir-responsabbiltà fil-livell lokali hija
amministrata minn 5 bordijiet tal-edukazzjoni u libreriji li jkopru żoni
ġeografikament differenti.

Kull pajjiż fir-Renju Unit għandu sistema seperata tas-servizzi tas-saħħa
pubblika, bil-poteri dwar is-servizzi tas-saħħa fl-Iskozja, Wales u l-Irlanda
ta' Fuq ġew devoluti. Sistema medikali privata iżgħar teżisti wkoll. Kull
sistema pubblika tipprovdi servizzi tas-saħħa li huma b'xejn sa ċertu punt (jiġu
fondati mill-taxxa ġenerali). Minkejja din l-assimilazzjoni, bosta differenzi
qegħdin jiġu żvillupati bejn sistema u oħra. Ir-Renju Unit u l-gvernijiet
devoluti jieħdu l-rwol ta' kemm tal-proviżta tas-servizzi ta' saħħa kif ukoll
tal-gruppijiet li jaraw il-kwalità tal-proviżti, dawn jinkludu NICE u CHI.
Bordijiet varji regolatorji huma organizzati f'bażi nazzjonali fir-Renju Unit
bħal il-Kunsill Medikali Ġenerali, il-Kunsill tal-Imraddà u tal-Qabla u dawk li
m'humiex tal-gvern (eż. Kulleġġ Rjali). Madwar ir-Renju Unit, hemm numru kbir
ta' skejjel medikali u skejjel dentistarji, u bosta stabbilimenti ta' taħriġ
għal-imraddà u professjonijiet li għandhom x'jaqsmu mal-mediċina.

Għalkemm is-sistemi tas-saħħa pubblika huma aktar magħrufa bħala l-SSN madwar
ir-Renju Unit, is-servizzi tas-saħħa nazzjonali jkopri l-Ingilterra biss. L-SSN
ġie inseħħ mill-Atti tas-Servizzi tas-Saħħa Nazzjonali tal-1946 u ġie b'effett
fil-5 ta' Lulju 1948. Is-Segretarju tas-Saħħa għall-Istat huwa l-uffiċjal li
jirrispondi mistoqsijiet fil-Parlament tar-Renju Unit għal funzjonar
tad-Dipartiment tas-saħħa u għax-xogħol tal-SSN (fl-Ingilterra). Il-SSN huwa
wieħed mill-akbar organizzazzjonijiet uniti ta' kull tip fid-dinja u jimpjegaw
aktar minn 1.3 miljun persuna. Is-Settur tas-saħħa pubbliku huwa maqsum
f'livelli ta' servizzi, primarji (Prattika Ġenerali), sekondarji (Sptar Ġenerali
tad-Distrett) u terzjarji (Tgħallim tal-Isptar). Hemm bosta kommunikazzjoni u
taħdit bejn il-livelli varji.

Is-SSN tal-Iskozja tipprovdi servizzi tas-saħħa pubblika għall-Iskozja
bis-Segretarju tal-Kabinett għas-Saħħa responsabbli fil-parlament skoċċiż.
Is-servizz ġie maħluq mill-Atti tas-Servizzi tas-Saħħa Nazzjonali (Skozja) 1947
(aktar tard ġiet irreveduta mill-Atti tas-Servizzi tas-Saħħa Nazzjonali (Skozja)
1978) u ġie b'effett fil-5 ta' Lulju 1948 sabiex tibda' eżatt ma' dik
tal-Ingilterra u ta' Wales. Fl-2006, Is-SSN tal-Iskozja kella madwar 158,000
impjegat li jinkludu aktar minn 47,500 imraddà, qbula u visitaturi tas-saħħa u
'l fuq minn 3,800 konsulent. Kien hemm ukoll aktar minn 12,000 tobba,
prattikanti tal-familja u professuri tas-saħħa alleata, li jinkludu dentisti,
optixins u spiżjara tal-komunità, li jopperaw ma' kontraturi independenti li
jipprovdu bosta servizzi fis-SSN għall-prezz u għas-sussidji.

Is-SSN ta' Wales oriġinarjament kien format bħala parti mill-istess struttura li
nħolqot mill-Atti tas-Servizzi tas-Saħħa Nazzjonali tal-1946 iżda poteri fuq
is-SSN ta' Wales ġew taħt is-Segretarju tal-Istat ta' Wales fl-1969.
Ir-Responsabbilita tas-SSN f'Wales ġiet mogħtija lill-Assemblea ta' Wales u
l-Esekuttiv taħt id-devoluzzjoni tal-1999. Is-SSN ta' Wales jipprovdu servizzi
tas-saħħa pubbliki f'Wales u jimpjegaw madwar 90,000 impjegat, u b'hekk tagħmila
l-akbar ħaddiem f'Wales. Il-Ministru tas-Saħħa u Servizzi Soċjali huwa l-persuna
ġewwa l-Gvern tal-Assemblea ta'Wales li jġorr ir-responsabbilita għal kemm
l-affarijiet dwar is-saħħa kif ukoll għal-kura soċjali f'Wales.

Id-Dipartiment tas-Saħħa, Servizzi Soċjali u Sikurta Pubblika tipprovdi servizzi
tas-saħħa fl-Irlanda ta' Fuq.

Kull pajjiż kostitwent tar-Renju Unit għandu sistema ta' trasport għalih u hija
r-responsabilita' tagħhom li jieħdu ħsieba. In-Network ta' trasport Ingliż jaqa'
taħt ir-responsabilita tad-Dipartiment għat-Trasport (li għandha wkoll
responsabbilita għal-affarijiet tat-trasport tal-iSkozja, Wales u l-Irlanda ta'
Fuq li m'humiex devoluti.) Fl-Iskozja, L-Enteprisa tal-Gvern Skoċċiż, Trasport u
d-Dipartiment tat-tgħallim għall-ħajja hija responsabbli għan-network
tat-trasport Skoċċiż bit-Trasport Skozja bħalha l-Aġenzija Esekutiva li taqa'
taħt is-Segratarju tal-Kabinett għall-Finanzi u Tkabbir sustannibli.

Toroq prinċipali huma mgħaqudin b'network radjali ta' toroq b' 46,904 kilometru
(29,145 mil) li hija ċentrata f' Londra, Edinburgu, Kardiff u Belfast, filwaqt,
fil-Gran Brittanja, network ta' toroq ta' 3,497 kilometri (2,173 mil) li hija
ċentrata f' Birmingham, Manchester u Londra. Hemm aktar minn 213,750 kilometru
(132,818 mil) ta' trejqet oħra.

In-Network tal-Ferrovija Nazzjonali ta' 16,116 kilometru (10,072 mil) fil-Gran
Brittanja u 303 kilometru ta' rotta (189 mil ta' rotta) fl-Irlanda ta' Fuq jġorr
il-fuq minn 18,000 passiġġieri u 1,000 tagħbija kull jum. Networks ta' ferroviji
urbani huma pjutost żvillupati f'Londra u bliet oħra. Darba kien hemm 48,000
kilometru ta' rotta (30,000 mil ta' rotta) ta' network ta' ferrovija fir-Renju
Unit, però ħafna minn din ir-rotta ġiet mqassra bejn il-perjodu ta' 1955 u 1975,
wara rapport mill-konsulent tal-gvern Richard Beeching f'nofs l-1960ijiet
(magħrufa bħala il-Beeching Axe).

L-Ajruport ta' Heathrow huwa l-aktar ajruport internazzjonali mehdi u, minħabba
li r-Renju Unit huwa pajjiż gżira, ir-Renju Unit għandu numru tajjeb ta'
portijiet tal-baħar.

Id-Dipartiment għat-Trasport jgħid li l-konġessjoni tat-traffiku huwa wieħed
mill-aktar problemi serji tat-trasport u tista' toħloq spiża ta' £22 biljun
aktar lil Ingilterra minħabba l-ħin mitluf sa 2025 jekk tibqa' mhux irreveduta.
skont ir-Rapport ta'Eddington li ġiet iffondata mill-gvern fl-2006,
il-konġessjoni qiegħda fil-periklu li toħloq problemi lil ekonomija, jekk mhux
sejiġu indirizzati permezz ta' prezzijiet tat-toroq u espansjoni tan-network
kurrenti tat-trasport.

Kull pajjiż kostitwent tar-Renju Unit għandu l-Assoċjazzjoni tal-Futbol tiegħu,
tim nazzjonali tiegħu u sistema tal-lig separata, għal eċċezzjoni ta' ftit
klabbs li jilgħabu barra mis-sistema tal-pajjiż tagħhom stess għar-raġunijiet
storiċi u loġistiċi. Il-Futbol ġie żvillupat fir-Renju Unit u huwa bla dubju
l-aktar sport popolari. Fi kompetizzjonijiet internazzjonali, L-Ingilterra,
L-Iskozja, Wales u L-Irlanda ta' Fuq jikkompetu bħala pajjiżi separati, għalhekk
ir-Renju Unit ma jikkompetix bħala tim wieħed f'avvenimenti tal-futbol bħal
Logħob Olimpiku. Għalkemm li hemm proposti sabiex jkun hemm tim tar-Renju Unit
fil-Logħob Olimpiku tas-Sajf, 2012, li se ssir f'Londra, l-assoċjazzjonijiet
tal-futbol tal-iSkozja, ta' Wales u dak tal-Irlanda ta' Fuq ma aċċetawx li
jieħdu sehem, minħabba l-biża' li tista' taffetwa l-istatut tagħhom ta' pajjiż
independenti – biża' li ġiet konfermata mill-president tal-FIFA Sepp Blatter.
L-Ingilterra kienet l-aktar nazzjon li akwistat suċċess, bir-rebħa tat-Tazza
tad-Dinja tal-1966.

Is-Sistema tal-futbol tal-lig Ingliż tinkludi mijiet ta' ligs magħqudin, li
jinkonsistu f'eluf ta' diviżjonijiet. Il-Kampjonat Premier huwa fil-quċċata,
segwut mill-Lig tal-Futbol u fl-aħħar mill-Konferenza tal-Futbol, fejn
l-istruttura tibda' ssir reġjonali u tinkludi l-Kampjonat tat-Trumuntana,
il-Kampjonat tan-Nofs Inhar, u l-Kampjonat tal-Istmjan u ħafna oħra.
Il-Kampjonat Premier huwa l-aktar kampjonat bl-akbar udjenża fid-dinja u
partikularment popolari fl-Asja; fir-Repubblika taċ-Ċina, il-logħbiet jilħqu
udjenża ta' 100 miljun 360 miljun, aktar minn sport barrani ieħor. L-Ingilterra
hija d-dar tal-klabbs tal-futbol ta' Liverpool, Manchester United, Chelsea, u
Arsenal. Timijiet Ingliżi kellhom suċċess f'kompetizzjonijiet tal-Ewropa bosta
saru ċampjin tat-Tazza Ewropea/il-Lig taċ-Ċampjins: Liverpool (ħames darbiet),
Manchester United (tliet darbiet), Nottingham Forest (darbtejn) u Aston Villa.
Klabbs mill-Ingilterra rebħu l-aktar Tazzez tal-Ewropa (erba' darbiet fejn
komparat mal-Italja, il-Ġermanja u l-Olanda li rebħuwa tlett darbiet).
L-Ingilterra hija t-tieni fir-ranks tal-klabbs Ewropej li rebħu l-aktar Trofej
b'35, waħda wara l-Italja b'36. L- iStadium ta' Wembley huwa l-istadium
prinċipali tal-Ingilterra.

Is-Sistema tal-Lig tal-Iskozja hija ferm iżgħar, b'żewġ kampjonati nazzjonali:
l-Kampjonat Premier Skoċċiż u l-Lig tal-Futbol Skoċċiż li fihom hemm tliet
diviżjonijiet. Minkejja dan, hemm kampjonati oħrajn reġjonali li m'humiex parti
mis-sistema nazzjonali, l-aktar magħruf huwa l-Lig tal-Futbol tal-Għoljiet.
Klabb Ingliż, Berwick Rangers, jilgħabu fis-sistema skoċċiża. L-Iskozja hija
id-dar tal-klabbs rinomati bħal Rangers u Celtic. Timijiet Skoċċiżi li għamlu
suċċess f'kompetizzjonijiet Ewropea jinkludu Celtic (Tazza Ewropea fl-1967),
Rangers (Tazza Ewropea tat-Tazza tar-Rebbieħi fl-1972) u Aberdeen (Tazza Ewropea
tat-Tazza tar-Rebbieħi u s-Tazza Ewropea Superjuri fl-1983).

Is-Sistema tal-Lig ta' Wales tinkludi l-Kampjonat Premier Galliż u l-kampjonati
reġjonali. Il-Klabbs tal-Premier ta' Wales The New Saints jilgħabu l-logħob
tad-dar tagħhom fuq in-naħa Ingliża tal-fruntieri f'Oswestry. Il-Klabbs Galliżi
ta' Cardiff City, Colwyn Bay, Merthyr Tydfil, Newport County, Swansea City u
Wrexham jilgħabu fis-sistem ingliża. Il-Millennium Stadium ta' Kardiff li jesgħa
73,000 persuna huwa l-istadium prinċipali ta' Wales.

Is-Sistema tal-Lig tal-Irlanda ta' Fuq tinkludi l-Lig Irlandiż tal-Futbol.
Wieħed mill-klabbs tal-Irlanda ta' Fuq, Derry City, jilgħabu l-futbol tagħhom
barra mir-Renju Unit fil- Sistema tal-Lig tar-Repubblika tal-Irlanda.

Iż-Żewġ forom tar-rugbi huma meqjusa bħala sports nazzjonali. Il-Kampjonat
tar-Rugbi joriġina u jiġi l-aktar pratikat fit-Tramuntana tal-Ingilterra,
filwaqt li l-unjoni tar-rugbi huwa pratikat madwar ir-Renju Unit. Għalkemm
suppost ġie inseħħ mill-azzjonijiet ta' William Webb Ellis fl-iskola tar-Rugbi,
issa huwa magħruf bħala sport nazzjonali f'Wales ukoll. Fil-Kampjonat tar-Rugbi
r-Renju Unit ġie rrepreżentat minn tim wieħed, dak tal-'Gran Brittanja' iżda
mit-Tazza tad-Dinja tal-Kampjonat tar-Rugbi tal-2008, L-Iskozja, L-Ingilterra u
L-Irlanda se jinkompetu bħala nazzjonijiet separati. Din taġġorna ruħa
mas-sitwazzjoni preżenti tal-unjoni tar-rugbi fejn L-Ingilterra, L-Iskozja,
Wales u l-Irlanda (li tinkonsisti f'plejers mill-Irlanda u L-Irlanda ta' Fuq)
diġa jikompetu f'kompetizzjonijiet internazzjonali. Għalkemm, kull erba' snin
it-tim tal-Iljuni Brittanniċi u Irlandiżi dduru mal-Awstralja, New Zealand jew
L-Afrika t'Isfel, magħmul minn plejers magħżulin mill-plejers ta' kull nazzjon.

M'hemmx tim tal-kriket tar-Renju Unit. Il-Logħba ġiet invintata fl-Ingilterra u
t-Tim tal-Kriket tal-Ingilterra, teknikament it-tim tal-Ingilterra u ta' Wales,
huwa l-uniku tim nazzjonali tar-Renju Unit b'statut ta' testjar. Plejers
Irlandiżi u Skoċċiżi lgħabu għall-Ingilterra minħabba li l-ebda minnhom
m'għandhom statut ta' testjar u jilgħabu f'logħob internazzjonali li ddumu
ġurnata. Mill-2006, timijiet li jirrepreżentaw l-iSkozja, l-Ingilterra (u
Wales), u l-Irlanda (inkluża l-Irlanda ta' Fuq) jikompetu f'livell
internazzjonali ta' ġurnata. L-Ingilterra u Wales għandha kampjonat
professjonali.

Snooker hija wkoll waħda mill-logħbiet li sabet posta fl-isport tal-Gran
Brittanja. Logħba ta' livell għoli simili għal dik tal-biljard iżda ferm aktar
komplessa, l-kampjonati tad-dinja ssiru kull sena f'Sheffield. Filwaqt li
l-isport kompla jsir aktar popolari madwar id-dinja, speċjalment fiċ-Ċina.

Il-Logħba tat-tennis oriġinat mill-Belt ta' Birmingham bejn l-1859 u l-1865.
Il-Kampjonati tal-Wimbledon huma avvenimenti internazzjonali tat-tennis li ssiru
f'Wimbledon fin-nofs inhar ta' Londra kull sajf u hume meqjusa bħala avveniment
prestiġjus fil-kalendarju globali tat-tennis.

Tiġrijiet ta' Thoroughbred huwa popolari fir-Renju Unit. Kellu l-oriġini tiegħu
taħt is-saltna ta' Charles II tal-Ingilterra bħala "Slatan tal-Isports" u kien
passatemp rjali għal dak iż-żminijiet. Tiġrijiet famużi madwar id-dinja jinkludu
l-Gran Naazzjonali, id-Derby ta' Epsom u l-Ascot Rjali. ir-Raħal ta' Newmarket
huwa kkonsidrat bħalha iċ-ċentru tat-tiġrijiet ingliżi, l-aktar minħabba l-Korsa
tat-Tiġrija ta' Newmarket.

ir-Renju Unit kellu suċċess fl-isport internazzjonali tarl-moqdif. Steven
Redgrave huwa konsidrat bħalha l-aqwa f'dan l-isport u rebaħ ħames medalji
tad-deheb u medalja tal-bronż f'ħames Logħbiet Olimpiċi wara xulxin, kif ukoll
ħafna rebħiet fil-Kampjonati tal-Moqdifa tad-Dinja u r-Regatta ta' Henley Rjali.

Golf huwa wieħed mill-aktar sports popolari fir-Renju Unit, b' San Andrews
fl-Iskozja l-korsa konsidrata bħala id-dar tal-isport.

Shinti (jew camanachd) (Sport derivat mill-istess għeruq tal-hurling Irlandiż hu
simili għal bandi) huwa popolari fl-Għoljiet Skoċċiżi, xi kultant tiġbor follol
ta' eluf fl-aktar postijiet mhux abitati fir-Renju Unit.

Il-Pajjiż huwa magħruf għall-iSports tal-Muturi. Ħafna timijiet u sewwieqa
tal-Formula One (F1) huma bbażati fir-Renju Unit u sewwieqa mill-Brittanja rebħu
l-aktar titli mondjali fid-dinja. Il-pajjiż jilqgħu f'ħdanu tiġrijiet tal-F1 u
l-Kampjonat tar-Ralli Mondjali u għandu l-kampjonat tat-Tiġrijiet tal-Karozzi,
l-Kampjonat tat-Tiġrijiet Brittanniċi tal-Karozzi. Il-Grand Prix tal-Brittanja
jsir f'Silverstone kull Lulju.

L-iSport taż-Żfin jew żfin kompetitiv tal-Ballroom għandha l-oriġini tagħha
fir-Renju Unit. Ir-Renju Unit baqgħa ċentru maġġuri għal dan l-isport u dan
iż-żfin ġeneralment flimkien mal-Empress Ballrrom fil-Ġonna tax-Xitwa
f'Blackpool huwa lok popolari għal kompetizzjonijiet maġġuri.

L-oriġini tar-Renju Unit bħala unjoni politku ta' pajjiżi formalment
independenti wassal għaż-żamm ta' kulturi distinti f'kull nazzjon.

Għal aktar dettalji, ara l-artikli fuq:Kultura tal-Ingilterra, Kultura
tal-Iskozja, Kultura ta' Wales, Kultura tal-Irlanda ta' Fuq.

Ir-Renju Unit kien importanti ħafna għaż-żvillup taċ-ċinema. Studjos ta' Ealing
jsostnu li huma l-eqdem studjos fid-dinja. Minkejja fl-istorja ta'
produzzjonijiet importanti li kellhom suċċess, l-industrija hija karaterizzata
bid-dibatitu dwar l-identità tagħha, u l-influwenzi taċ-ċinema Ewropea u
Amerikana. Il-BFI Top 100 British films hija poll immexxija mill-Istitut
Brittanniku tal-Films li tirrankja dak li jitqiesu bħala l-aqwa 100 film
Brittanniku li qatt saru.

Il-kittieb u poeta William Shakespeare huwa meqjus bħala l-aqwa drammaturgu li
qatt eżista. Fost l-aktar kittieba bikrin Ingliżi insibu 'l Geoffrey of
Monmouth, Geoffrey Chaucer, u Thomas Malory. Fis-seklu 19, insibu kittieba kbar
bħal Jane Austen, l-aħwa Brontë, Charles Dickens, in-naturalista Thomas Hardy,
il-poeta viżjunarju William Blake u l-poeta romantiku William Wordsworth. Fost
il-kittieba tas-seklu għoxrin insibu r-rumanzier tal-fantaxjenza H. G. Wells,
ir-rumanzier kontoversjali D. H. Lawrence, il-modernista Virginia Woolf,
ir-rumanzier profetiku George Orwell u l-poeta John Betjeman. Riċentament,
is-sensiela ta' kotba tal-fantasija għat-tfal ta' Harry Potter miktuba minn J.
K. Rowling irrepetiet il-popolarita li gawda J.R.R. Tolkien.

Il-Kontribuzzjonijiet tal-iSkozja jinkludu l-kittieb tar-rumanzi pulizjeski
Arthur Conan Doyle, il-letteratura romantika ta' Sir Walter Scott, l-avventuri
epiċi ta' Robert Louis Stevenson u l-poeta Robert Burns. Aktar riċentament,
il-modernista u nazzjonalista Hugh MacDiarmid u Neil M. Gunn ikkontribwixxew
għar-Rinaxximent Skoċċiż. L-istejjer ta' Ian Rankin u l-kumidji psikoloġiċi
tal-biża' ta' Iain Banks ukoll kellhom sehemhom. Il-Kapitali ta'l-iSkozja
Edinburgu, kienet l-ewwel Belt UNESCO tal-letteratura tad-dinja.

Fil-perjodu medjovali bikri, kittieba Galliżi ħolqu l-Mabinogion. F'żminijiet
moderni, poeti bħal R.S. Thomas u Dylan Thomas wasslu l-kultura Galliża f'idejn
udjenża internazzjonali.

Awturi minn pajjiżi oħrajn, partikularment mill-Irlanda, jew mill-Commonwealth,
għexu u ħaddmu fir-Renju Unit. Eżempji sinijfikanti tul is-sekli jinkludu
Jonathan Swift, Oscar Wilde, Bram Stoker, George Bernard Shaw, Joseph Conrad, T.
S. Eliot u Ezra Pound, u aktar riċentament awturi Brittanniċi li twieldu barra
mill-pajjiż bħal Kazuo Ishiguro u Sir Salman Rushdie.

Fit-Teatru, Kontemporanji ta' Shakespeare bħal Christopher Marlowe u Ben Jonson
żiedu aktar kwalita. Aktar riċċentament Alan Ayckbourn, Harold Pinter, Michael
Frayn, Tom Stoppard u David Edgar ikkombinaw elementi ta' suraliżmu, realiżmu u
radikaliżmu.

Hemm ħames kanali nazzjonali fir-Renju Unit: BBC One, BBC Two, ITV1, Channel 4 u
Five – bħalissa huma trasmessa permezz ta' "analogue terrestrial" u "free-to-air
signals". L-aħħar tlett kanali huma fondati mir-reklami kummerċjali. Ir-raba'
kanal ta' Wales, S4/C jieħu post Channel 4, li jkopri programmi bil-lingwa
nattiva ta' Wales f'ħinijiet fejn ikun hemm l-aktar telespettaturi. Il-Kanal
jitrassmeti wkoll programmi mill- Channel 4 f'ħinijiet oħra.

Il-BBC hija l-korporazzjoni ta' xandir li hija mmexxija mill-istat u xandar
permezz tar-radju, it-televixon u l-internet, filwaqt li hija l-eqdem u l-akbar
xandar fid-dinja. Hija tħaddem bosta kanali tat-televixon u kanali tar-radju
kemm fir-Renju Unit kif ukoll barra mir-Renju Unit. Is-servizz tal-aħbarijiet
tat-televixon internazzjonali tal-BBC, BBC World, huwa mxandar madwar id-dinja u
l-BBC World Service huwa mxandar f'tlieta u tletin lingwa globali, kif ukoll
b'servizzi li jinkludu servizzi fil-lingwa nattiva ta' Wales fuq Radju BBC Cymru
u programmi bil-lingwa nattiva tal-Iskozja u bl-Irlandiż fl-Irlanda ta' Fuq.

Is-servizzi domestiċi tal-BBC huma mwaqqfin mill-liċenżja tat-televixon u b'hekk
kull familja li għandha l-apparat sabiex tirċievi x-xandir għandha l-obbligu
legali li tħallas din il-liċenżja, sew jekk tara l-BBC jew le. Kull residenża li
hija dar ta' xi ħadd fuq is-75 sena hija eżentata u l-obbligu ma jestendix
għas-semmija tar-radju. Ir-Radju BBC World Service huwa mwaqqaf mill-Uffiċju
tal-Affarijiet Barranin u tal-Commonwealth u l-kanali tat-televixon huma operati
mill-BBC Worldwide fuq bażi ta' abbonament kummerċjali fuq servizzi tal-kabil u
dawk tas-satellita. Hija din is-sezzjoni kummerċjali tal-BBC flimkien ma' Medja
Virgin li tifforma nofs it-TVRU.

Ir-Renju Unit issa għandu numru kbir ta' stazzjonijiet ta' kanali terrestrali
diġitali li jinkludu sitta oħra mill-BBC, ħamsa mill-ITV u tlieta mill-Channel
4, u wieħed mill-S4/C li huwa biss bil-lingwa nattiva ta' Wales, fost ta'
varjetà oħra. Il-maġġuranża vasta ta' servizzi diġitali tal-kabil huma provduti
mill-Medja Virgin filwaqt li tas-satellita huma provduti mill-BSkyB u
free-to-air televixon terrestrali diġitali mill-wiri b'xejn. Il-Pajjiż kollu
huwa mistenni li jwettaq il-bidla għad-diġitali sa 2012.

Radju fir-Renju Unit huwa ddominat mir-Radju BBC, li topera għaxar networks
nazzjonali u l-fuq minn erbgħin stazzjon lokali tar-radju. L-aktar stazzjonijiet
popolari tar-radju skont in-numru ta' semmija huwa Radju BBC 2, filwaqt li ftit
warajh jinsab Radju BBC 1. Hemm mijiet ta' radji kummerċjali lokali madwar
il-pajjiż li joffru varjetà ta' mużika u diskussjonijiet.

Tradizzjonalment, gazzetti Brittanniċi jistgħu jinqasmu f'dawk li huma ta'
Kwalita (magħrufa aktar bħala "broadsheets" minħabba li huma ħoxnin), iġġiefieri
dawk il-gazzetti li huma serji u dawk li huma aktar popolari jiġġiefieri varjeta
tabloid. Għal konvenjenza tal-qari, ħafna mill-broadsheets bidlu għal format ta'
daqs aktar kompatta, tradizzjonalment użata mill-tabloids. The Sun għandha
l-ogħla ċirkulazzjoni mill-gazzetti kollha ta' kuljum tar-Renju Unit, u hija
stimata li għandha kwart mill-kummerċ; il- gazzetta kuġina tagħha, The News of
The World ukoll għandha l-ogħla kummerċ fil-gazzetti tal-Ħadd, u
tradizzjonalment tiffoka fuq storji importanti. The Daily Telegraph , gazzetta
broadsheet tal-ideoloġija leminija, għaddiet The Times (format tad-daqs ta'
tabloid) bħala l-ogħla bejjieħa tal-broadsheet "Kwalita". Il- Financial Times
hija l-gazzetta prinċipali tal-kummerċ, u tiġi stampata fuq karta distinta ta'
roża-salamun.

L-ewwel darba li ġiet printjata fl-1737, il-Belfast News Letter hija l-eqdem
gazzetta ingliża ta' kull jum li għadha tiġi ppublikata sal-lum. Waħda
mill-kompetituri tagħha tal-Irlanda ta' Fuq, The Irish News, ġie klassifikat
darbtejn l-aqwa gazzetta reġjonali fir-Renju Unit fl-2006 u fl-2007.

Magażins u ġurnali li jinkludu The Economist u Nature issa qegħdin
f'ċirkulazzjoni madwar id-dinja.

Mużika Klassika: Fost il-kompożituri magħrufa mir-Renju Unit hemm William Byrd,
Henry Purcell, Sir Edward Elgar, Sir Arthur Sullivan (kien l-aktar famuż għax
ħadem mal- librar Sir W. S. Gilbert), Ralph Vaughan Williams, u Benjamin
Britten, pijunier tal-opra moderna Brittanika. Londra hi waħda mill-kapitali
maġġuri tad-dinja għall-mużika klassika.

Mużika Popolari: Kontribuzzjonijiet Prominenti għall-iżvilupp tal-mużika rock
fir-Renju Unit fil-1960 u 1970 kienu The Beatles, Pink Floyd, Eric Clapton, The
Rolling Stones, Led Zeppelin, The Who, Queen, u Black Sabbath. Heavy metal, hard
rock, punk rock u New Wave kienu fost il-varjazzjonijiet li ssegwew. Kmieni
fil-1980, gruppi mir-Renju Unit mix-xena New Romantic bħal Duran Duran, Depeche
Mode, Spandau Ballet, Soft Cell u Ultravox kienu prominenti. Fl-1990ijiet,
gruppi tal-Britpop u mużika elettronika attirat suċċess internazzjonali. Aktar
attijiet tal-pop riċenti, jinkludu The Smiths, Oasis, Amy Winehouse, Coldplay, u
l-iSpice Girls, saħħew il-kontribuzzjoni tar-Renju Unit fil-mużika poplari.

Ir-Renju Unit huwa famuż għat-tradizzjoni ta' “Empiriċiżmu Brittanniku,” parti
mill-filosofija tal-intelliġenża li tgħid li intelliġenża ivverfikata
mill-esperjenża biss hija valida. L-aktar filosfi famużi ta' din it-tradizzjoni
huma John Locke, George Berkeley u David Hume. Il-Brittanja hija magħrufa
għat-teorija tal-filosofija morali, l-Utilitarjaniżmu, li ġiet użata għall-ewwel
darba minn Jeremy Bentham u aktar tard minn John Stuart Mill, fil-kitba qasira
tiegħu “Utilitarianism”. Filosfi oħra eminenti mir-Renju Unit jinkludu William
of Ockham, Thomas Hobbes, Bertrand Russell, Adam Smith u Alfred Ayer. Filosfi
barranin li għexu fl-Ingilterra jinkludu Isaiah Berlin, Karl Marx, Karl Popper,
u Ludwig Wittgenstein.

Il-Metodi xjentifiki kienu mqanqla mill-filosofu Inġliż Francis Bacon fil-bidu
tas-seklu sbatax, u l-avvanzi li saru wara minn xjenzati u inġenira Brittanniċi
jinkludu:

Proġetti notevoli ta' inġenerija ċivili, li l-pijunieri tagħhom jinkludu
Isambard Kingdom Brunel, ikkontribwixxew għall-ewwel sistema ta' trasport
nazzjonali bil-ferrovija tad-dinja. Avvanzi oħrajn jinkludu l-kronometru
tal-baħar, it-televiżżjoni, il-magna tal-jet, ir-rota moderna, id-dawl
elettriku, il-mutur tal-elettriku, l-i-skrun, il-mutur bil-kombustjoni interna,
ir-radar militari, il-kompjuter elettroniku, it-tilqim u l-antibijotiċi.

Il-Ġurnali Xjentifiki ippubblikati fir-Renju Unit jinkludu Nature, il-British
Medical Journal u The Lancet. Fl-2006, kien irraportat li r-Renju Unit jipprovdi
9% tal-artikli tar-riċerka xjentifika tad-dinja u 12% sehem taċ-ċitazzjonijiet.

L-Akkademja Rjali tinsab ġewwa Londra. Skejjel maġġuri oħrajn tal-arti jinkludu
l-iSkola Slade tal-Arti; is-sitt-skejjel Università tal-Arti, Londra, li
jinkludu l-Kulleġġ ċentrali ta' San Martin tal-Arti u Disin u l-Kulleġġ ta'
Chelsea tal-Arti u Disin; L-Iskola ta' Glasgow tal-Arti, u Goldsmiths,
Università ta' Londra. Dan il-proġett kummerċjali huwa wieħed mill-aqwa
organizzazzjonijiet Brittanniċi tal-arti viżivi. Artisti maġġuri Brittanniċi
jinkludu Sir Joshua Reynolds, Thomas Gainsborough, John Constable, William
Blake, J. M. W. Turner, William Morris, L.S. Lowry, Francis Bacon, Lucian Freud,
David Hockney, Gilbert and George, Richard Hamilton, Peter Blake, Howard
Hodgkin, Antony Gormley, u Anish Kapoor. Matul lejn l-aħħar tal-1980ijiet u
fl-1990ijiet, il-Gallarija Saatchi f'Londra ġabet attenżjoni pubblika ta' grupp
ta' diversi suġġetti li saru magħrufa bħala l-Artisti Brittanniċi Żagħżaragħ.
Damien Hirst, Chris Ofili, Rachel Whiteread, Tracy Emin, Mark Wallinger, Steve
McQueen, Sam Taylor-Wood, u Chapman Brothers huma fost l-aktar magħrufa f'dan
il-muviment.

M'hemmx bandiera uffiċjali tal-Irlanda ta' Fuq wara l-Atti tal-Kostituzzjoni
tal-Irlanda ta' Fuq 1973 jew bandiera mhux uffiċjali li hija popolari fl-Irlanda
ta' Fuq. L-użu ta' bosta bnadar fl-Irlanda ta' Fuq hija ferm komuni.
Madanakollu, il-Bandiera ta' Ulster hija wżata f'ħafna avvenimenti sportivi. Ara
Kwistjoni tal-Bnadar tal-Irlanda ta' Fuq u l-Bnadar tal-Unjoni u Bnadar
tar-Renju Unit



https://mt.wikipedia.org/wiki/Franza

Franza (Franċiż:France), uffiċjalment ir-Repubblika Franċiża (Franċiż:
République française), hi pajjiż fl-Ewropa tal-Punent. Il-belt belt kapitali
tagħha hi Pariġi. Hi membru tal-Unjoni Ewropea. Franza hi maqsuma f'22 régions
li huma suddiviżi f' départements.

Il-pajjiż ilu wieħed mill-potenzi dinjin mill-aħħar tas-Seklu 17. Fis-sekli 18 u
19, bena imperu kolonjali kbir mifrux mal-Afrika tal-Punent u l-Asja tal-Lbiċ.
Illum dan m'għadux jeżisti. Hu l-pajjiż li l-iktar iżuruh nies fid-dinja. Madwar
82 miljun turist barrani jżuru kull sena. Franza hi membru fundatur tal-Unjoni
Ewropea. Għandha l-iżjed art kbira fl-Unjoni. Franza hi wkoll membru fundatur
tal-Ġnus Magħquda, u membru tal-G8 u tan-NATO. Hi wieħed mill-ħames membri
permanenti tal-Kunsill tas-Sigurtà tal-Ġnus Magħquda. Għandha Armi Nukleari,
inklużi testati attivati, u għandha wkoll impjanti nukleari tal-elettriku.

Fost il-bliet l-iżjed magħrufa fi Franza insibu 'l Pariġi, Nizza, Nancy,
Marsilja, Bordeaux, Lille, Lyon, Toulouse Strasburgu, Rennes u Nantes.

Franza qiegħda fl-Ewropa tal-Punent. Għandha fruntieri mal-Belġju,
il-Lussemburgu, il-Ġermanja, u l- Iżvizzera, l-Italja, Monako, Andorra, u
Spanja. Għandha żewġ katini ta' muntanji qrib il-fruntieri tagħha: l-Alpi
fil-Lvant u l-Pirenej fil-nofsinhar. Fit-tramuntana u l-punent ta' Franza hemm
għoljiet baxxi u widien tax-xmajjar.

Fi Franza hemm ħafna klimi differenti. L-Atlantiku għandu effett kbir fuq
it-temp fit-tramuntana u l-punent. Dan ifisser it-temperatura hi kważi istess
matul is-sena. Fil-Lvant, ix-xitwa kiesħa b'temp tajjeb u s-sajf sħun
bi-maltempati. Fin-nofsinhar, ix-xitwa friska b'ħafna xita u s-sajf hu sħun u
xott.

Franza għandha t-tieni l-akbar Żona Ekonomika Esklussiva fid-dinja. Din tkopri
11,035,000 kilometru kwadru. L-iStati Uniti biss għandha waħda akbar.

L-isem "Franza" ġej mill-kelma bil-Latin Francia, li letteralment tfisser "Art
il-Franki".

Il-fruntieri ta' Franza moderna huma bejn wieħed u ieħor l-istess bħal dawk
tal-Gallja l-antika fejn kienu joqgħodu l-Galli Ċeltiċ. Ġulju Ċesri kkonkwista
l-Gallja u waqgħet taħt Ruma fl-ewwe seklu QK. Bilmod il-Galli adottataw
il-lingwa tar-Rumani (il-Latin li minnu evolva l-Franċiż) u l-kultura Rumana.
Il-Kristjaneżmu deher l-ewwel darba fit-tieni u tielet seklu WK u kien stabbilit
fir-raba' u ħames seklu.

Fis-seklu 4 WK, it-tribujiet Ġermaniċi, prinċipalment il-Franki invadew
il-Galli. Hekk beda l-isem Francie. L-isem modern "Franza" ġej mill-isem
tar-Rejiet Kapetinġi ta' Franza madwar Pariġi. Il-Franki kienu l-ewwel tribù
tal-Ewropa wara l-waqgħa tal-Imperu Ruman kkonvertew għall-Kristjaneżmu minflok
l-Arjaneżmu. Il-Franċiż kienu jsejħu lilhom infushom "ir-Renju l-iżjed Kristjan
ta' Franza".

It-Trattat ta' Verdun (843), qasam l-imperu ta' Karlumanju fi tliet partijiet.
L-ikbar parti kienet Francia tal-Punent. Bejn wieħed u ieħor kienet l-istess
bħal Franza moderna.

Id-dinastija Karolinġa ggvernat Franza sal-987, meta Hugues Capet sar Re
ta'Franza. Dixxendenti tiegħu, il-Kapetinġi diretti, id-Dar ta' Valois u d-Dar
ta' Bourbon unifikaw il-pajjiż permezz ta' ħafna gwerer u wirt dinatiku.
Il-monarkija kienet fl-aqwa tagħha matul il-Seklu 17 fir-renju ta' Lwiġi XIV ta'
Franza. Dak iż-żmien Franza kellha l-akbar popolazzjoni fl- Ewropa. Il-pajjiż
kellu influwenzata fuq il-politika, l-ekonomija, u l-kultura Ewropea. Il-Franċiż
sar il-lingwa komuni tad-diplomazija fl-affarijiet Internazzjonali. Ħafna
mill-Illuminiżmu ġie minn Franza. Ix-xjenzati Franċiżi għamlu skoperti
xjentifiċi importanti fis-Seklu 18. Barra minn hekk Franza invadiet ħafna
artijiet fl-Ameriki, l-Afrika u l-Asja.

Franza kellha monarkija sar-Rivoluzzjoni Franċiża fl-1789. Ir-Re Lwiġi XVI u
martu Marie Antoinette ġew maqtulin fl-1793. Eluf ta' ċittadini Franċiżi oħra
kienu wkoll maqtula. Napuljun Bonaparte ħa kontroll tar-Repubblika fl-1799.
Aktar tard għamel lilu nnifsu Imperatur tal-Ewwel Imperu (1804-1814). L-armati
tiegħu ikkonkwistaw il=parti l-kbira tal-Ewropa kontinentali.

Fl-1815 wara l-aħħar telfa ta' Napuljun fil-Battalja ta' Waterloo, qamet
monarkija oħra. Iktar tard fl-1852, Louis-Napuljun Bonaparte ħoloq it-Tieni
Imperu . Louis-Napoléon tneħħa wara t-telfa fil-Gwerra Franko-Prussjana
tal-1870. It-Tielet Repubblika ħadet post ir-reġim tiegħu.

Fis-sekli 18 u 19 Franza bniet imperu kolonjali kbir . Il-imperu kien fih
partijiet mill-Afrika tal-Punent u l-Asja tal-Lbiċ. Il-kultura u l-politika ta'
dawn ir-reġjuni kienu influwenzati minn Franza. Ħafna eks-kolonji għandhom
il-Franċiż bħala lingwa uffiċjali.

Il-pajjiż ra l=ġlied kemm fl-Ewwel Gwerra Dinjija u kemm fit-tieni. Matul
l-Ewwel Gwerra Dinjija, miljuni mietu fit-trinek, aktar minn miljun minnhom
fil-Battalja tas-Somme. Matul il-Tieni Gwerra Dinjija, in-Nazisti okkupaw
Franza. L-Alleati niżlu l-art fin-Normandija fis-6 ta' Ġunju u nvadew
in-Normandija u bdiet il-Battalja tan-Normandija. Il-forzi Ġermaniżi tilfu 'l
Franza fi ftit xhur.

Franza maqsuma f'reġjuni amministrattivi. 22 minnhom huma fi Franza
Metropolitana. Korsika għandha stat differenti mill-21 l-oħra fir-reġjun
Metropolitan u msejħa collectivité territoriale. Franza għandha wkoll ħames
reġjuni barra l-Ewropa. Dawn ir-reġjuni għandhom l-istess stat bħal dawk
Metropolitani.

Imbagħad Franza hi maqsuma f'100 département u d-départements huma maqsuma f'342
arrondissement. L-arrondissements huma mill-ġdid maqsuma f'4,032 canton u
l-cantons huma maqsuma f' commune. Fl-1 ta' Jannar 2008, skont L-Institut
National de la Statistique et des Études Économiques kien hemm 36781 communes fi
Franza, 36,,569 minnhom fi Franza Metropolitana u 212 minnhom barra.

Franza għandha sistema ta' gvern semi-presidenzjali stabbilita
mill-kostituzzjoni tal-Ħames Repubblika Franċiża. Il-Kostituzzjoni tiddikjar
n-nazzjon bħala repubblika soċjali, indiviżibbli, sekulari u demokratika.
tipprovdi wkoll għas-separazzjoni tal-poteri.

Franza għandha madwar 359.000 ruħ fil-Militar u tonfoq 2.6% tal-Prodott Gross
Domestiku (PGD) fid-difiża. Dan l-ogħla fl-Unjoni Ewropea. Franza u r-Renju Unit
jonfqu 40%mill-baġit tad-difiża tal-UE. Madwar 10% tal-baġit għad-difiża ta'
Franza jintefaq fuq l-Armi Nukleari.

Franza hi membru tal-Ġnus Magħquda, infatti membru permanenti tal-Kunsill
tas-Sigurtà tal-Ġnus Magħquda u għandu dritt tal-veto. Hi wkoll membru
tal-Organizzazzjoni Dinjija tal-Kummerċ (WTO). Is-sedi ċentrali
tal-Organizzazzjoni għall-Kooperazzjoni Ekonomika u l-Iżvilupp (OECD), UNESCO u
Interpol qegħdin Franza.

Franza kienet waħda mill-memmbri fundaturi tal-Unjoni Ewropea. Fis-snin 1960,
Franza riedet teskludu r-Renju Unit mill-organizzazzjoni. Riedet tibni l-potenza
ekonomija tagħha fl-Ewropa kontinentali u ssir wieħed mill-pajjiżi l-aktar
influwenti fl-UE. Mis-snin , Franza u l-Ġermanja saru ħafna eqreb fil-pulitika
tagħhom. Franza illum hi membru tal-Organizzazzjoni tat-Trattat tal-Atlantiku
ta' Fuq (NATO). Madankollu, taħt il-President de Gaulle kienet ħalliet il-kmand
militari konġunt. Fl-1990, Franza ġiet ikkritikata għal provi tal-armi nukleari
taħt l-art fil-Polineżja Franċiża. Franza kienet għal kollox kontra l-invażjoni
tal-Iraq tal-2003. Franza għad għandha influwenz politika u ekonomika qawwija
fil-kolonji li kellha fl-Afrika. Per eżempju hija pprovdiet għajnuna ekonomika u
truppi fil-missjoni għaż-żamma tal-paċi fil-Côte d’Ivoire u Ċad.

Franza hija membru tal-grupp G8 tal-pajjiżi industrijalizzati ewlenin. Franza
għandha it-tmien l-ikbar konomija fid-dinja skont il-Prodott Gross Domestiku
(PGD) (li jieħu kont kemm iqum biex tgħix fil-pajjiżi differenti u rati
tal-inflazzjoni). Franza flimkien ma' 11-il-membru ieħor tal-Unjoni Ewropea
nidiet l-euro fl-1 ta' Jannar 1999 u bdiet tużaha fl-2002.

L-ekonomija ta' Franza għandha kważi 2.9 miljun kumpannija reġistrata. Il-gvern
għandu influwenza konsiderevoli fuq id-ditti tal-Ferrovija, l-Elettriku, l-Ajru,
u t-Telekomunikazzjont (billi hu l-proprjetarju ta' kumpaniji kbar bħal SNCF
(ferroviji) u EDF (elettriku)). Franza għandha industrija importanti
tal-ajruspazju (disinn tal-ajruplani u vetturi spazjali) bl-industrija Airbus
fir-ras. Tista' wkoll tvara razzi minn Guyane française.

Franza investiet ħafna fl-enerġija nukleari. Għalhekk Franza tipproduċi l-inqas
dijossidu tal-karbonju fost is-seba' pajjiżi l-aktar industrijalizzati
fid-dinja. Il-59 impjant nukleari jiġġeneraw il-parti l-kbira tal-elettriku
prodott fil-pajjiż (78% fl-2006, minn 8% biss fl-1973, 24% fl-1980, u 75%
fl-1990).

Franza hija l-ikbar produttur u esportatur agrikolu fl-Ewropa. Tesporta qamħ,
tjur, prodotti tal-ħalib, ċanga, u majjal. Hi famuża wkoll għall-industrija
tal-inbid. Franza rċeviet 10 biljun ewro fl-2006 mill-Komunità Ewropea bħala
sussidji lill-bdiewa.

Il-Franċiż hi l-lingwa uffiċjali ta' Franza. Din appartjeni għall-grupp ta'
lingwa Rumanzi li jinkludi t-Taljan u l-Ispanjol u oħrajn. Imbagħad hemm ukoll
ħafna djaletti reġjonali. L-Alsazjan, djalett Ġermaniż jitkellmuh f'Alsace u
f'partijiet ta' Lorraine fi Franza tal-Lvant. Il-Franċiż kien il-lingwa
tad-diplomazija u l-kultura fl-Ewropa bejn is-Seklu 17 u u d-19 u għadu użat
ħafna.

Franza hi stat sekulari u l-Kostituzzjoni tiggarantixxi l-libertà tar-reliġjon.
Il-popolazzjoni hi bejn wieħed u ieħor, 51% Kattolika, 31% tan-nies huma
anjostiċi jew atej, 4% huma Misilmin, 3% jgħidu li huma Protestanti u 1% jgħidu
li huma Lhud. 10% huma minn reliġjonijiet oħra jew ma għandhomx opinjoni dwar
ir-reliġjon.

Il-letteratura Franċiża bdiet fil-Medjuevu. Il-Franċiż kien maqsum f'bosta
djaletti dak iż-żmien u l-ortografija kienet tvarja minn awtur għall-ieħor.

Matul is-Seklu 17, l-awturi ewlenin kienu Pierre Corneille, Jean Racine, Moliere
Blaise Pascal u René Descartes.

Fis-sekli 18 u 19, il-letteratura Franċiża laħqet l-aqwa tagħha. Fis-seklu 18
kien raw saġġisti u moralisti bħal Voltaire u Jean-Jacques Rousseau. Ħafna
mir-rumanzi Franċiżi famużi inkitbu fis-seklu 19 minn awturi bħal Victor Hugo,
Alexandre Dumas u Jules Verne. Dawn kitbu rumanzi popolari bħall It-Tliet
Muskettieri, Il-Konti ta' Monte Cristo, Għoxrin Elf Liga taħt il-Baħar u
Il-Ħotbi ta' Notre-Dame. Fost il-kittieba tar-rumanzi tas-seklu 19 insibu 'l
Emile Zola, Guy de Maupassant, Théophile Gautier u Stendhal.

Il-bidu tal-arti Franċiża kien influwnzat ħafna mill-arti Fjamminga u Taljana fi
żmien ir-Rinaxximent. L-iSkola tal-Pittura ta' Fontainebleau fir-rinaxximent
kienet imnebbħa direttament minn pitturi Taljani bħal Primaticcio u Rosso
Fiorentino, li tnejn kienu jaħdmu Franza. Tnejn mill-pitturi l-iżjed famużi ta'
żmien il-Barokk, Nicolas Poussin u Claude Lorrain, kienu jgħixu l-Italja.
Is-seklu 17 kien il-perjodu meta l-pittura Franċiża saret l-iżjed prominenti u
individwalizzat ruħha permezz tal-klassiċiżmu. Il-priminstru ta' Lwiġi XIV
Jean-Baptiste Colbert fl-1648 waqqaf l-Akkademja Rjali tal-Pittura u Skultura
biex tipproteġi dawn l-artisti. u fl-1666 ħalaq l-Akkademja Franċiża f'Ruma, li
għadha sejra, biex ikun hemm kuntatt dirett mal-artisti Taljani.

Fis-seklu 18, l-artisti Franċiżi żvillupaw l-istil rokoko, verżjoni iżjed intima
tal-istil barokk ta' qabel. Ix-xogħlijiet tal-artisti appoġġati mill-qorti rjali
Antoine Watteau, François Boucher u Jean-Honoré Fragonard huma eżempji
mill-aħjar ta' dan l-istil. Ir-Rivoluzzjoni Franċiża ġabet bidliet kbar, billi
Napuljun kien jiffavorixxi l-artisti tal-istil neoklassiku bħal Jacques-Louis
David u l-Académie des Beaux-Arts li kellha ħafna influwenza stabbiliet l-istil
magħruf bħala Akkademiżmu. F'din l-epoka Franza saret ċentru ta' ħolqien
artistiku u l-ewwel nofs tas-seklu 19 kien iddominat minn żewħ movimenti, wieħed
wara l-ieħor. L-ewwel kien ir-Romantiċiżmu b'Théodore Géricault u Eugène
Delacroix, u mbagħad ir-Realiżmu b'Camille Corot, Gustave Courbet u
Jean-François Millet, stil li spiċċa biex żviluppa fin-Naturaliżmu.

Fit-tieni nofs tas-seklu 19, l-influwenza ta' Franza fuq il-pittura saret
saħansitra iżjed importanti, bl-iżvilupp ta' stili ġodda ta' pittura
bħall-Impressjoniżmu u s-Simboliżmu. Il-pitturi impressjonisti l-iżjed famużi
kienu Camille Pissarro, Édouard Manet, Edgar Degas, Claude Monet u Auguste
Renoir. It-tieni ġenerazzjoni tal-pitturi tal-istil impressjonista Paul Cézanne,
Paul Gauguin, Toulouse-Lautrec u Georges Seurat kienu wkoll fir-ras ta'
evoluzzjonijiet artistiċi flimkien mal-artisti fauvisti Henri Matisse, André
Derain u Maurice de Vlaminck. fil-bidu tas-seklu 29 Georges Braque u l-pittur
Sspanjol Pablo Picasso, li kien jgħix Pariġi, żviluppaw il-Kubiżmu. Kien hemm
pitturi oħra barranin li kienu joqogħdu u jaħdmu Pariġi jew fil-qrib, bħal
Vincent van Gogh, Marc Chagall, Amedeo Modigliani u Wassily Kandinsky.

It-tiġrija tar-roti, Tour de France, li ssir kull Lulju hija wieħed
mill-avvenimenti sportivi l-aktar magħrufa. Din-tellieqa tieħu tliet ġimgħat u
twila madwar 3500 km, tgħaddi minn ħafna minn Franza u tintemm fiċ-ċentru ta'
Pariġi, fl-Avenue des Champs-Elysées.

Il-Futbol hu sport ieħor popolari fi Franza. It-tim Franċiż rebaħ it-Tazza
tad-Dinja tal-Futbol fl-1998 u l-Kampjonat Ewropew tal-Futbol fl-1984 u fl-2000.

Franza tospita wkoll tiġrija ta' 24 Siegħa tal-karozzi ta' Le Mans. Il-logħob
tat-Tazza tad-Dinja tar-Rugby sar Franza fl-2007 u Franza spiċċat ir-raba'.

Franza kellha x'taqsam ħafna mal-Logħob Olimpiku Modern. Fl-aħħar tas-seklu 19,
il-Baruni Pierre de Coubertin issuġġerixxa li jibda jsir il-Logħob Olimpiku
mill-ġdid. Franza ospitat l-Olimpjadi tas-Sajf darbtejn, fl-1900 u 1924,
f'Pariġi. Franza ospitat ukoll l-Olimpijadi tax-Xitwa tliet darbiet, fl-1924
f'Chamonix, fl-1968 f'Grenoble, u fl-1992 f'Albertville.

Il-kċina Franċiża influwenzat l-istil tat-tisjir madwar l-Ewropa kollha, u
l-koki Franċiżi jaħdmu fir-ristoranti madwar id-dinja.

L-"haute cuisine" bdewha koki famużi Franċiżi bħal François Pierre La Varenne
(1615-1678) u l-kok ta' Napuljun, Marie-Antoine Careme ( 1784-1833). Dawn
il-koki żviluppa stil eħfef ta ikel imqabbel mal-ikel tal-Medjuevu. Użaw inqas
ħwawar u aktar ħxejjex aromatiċi u l-krema.

Il-kċina Franċiża fis-seklu 20 zviluppaha l-iżjed Auguste Escoffier
(1846-1935)li kien ġenju fl-organizzazzjoni. Sab kif għandhom jiġu maniġġati
ristoranti kbar, bħal f'lukanda kbira jew f'palazz, kif il-ħaddiema għandhom
jiġu organizzati u kif il-menu għandu jitħejja. Huwa kellu metodi għall kollox.
L-akbar kontribuzzjoni ta' Escoffier kienet il-pubblikazzjoni ta' La Guide
Culinaire fl-1903, li stabbiliet l-fundamenti tat-tisjir Franċiż. Escoffier
immaniġġa r-ristoranti u l-kċina fil-lukandi Savoy u Carlton f' Londra, ir-Ritz
f'Pariġi. Forsi l-iżball ta' Escoffier kien li ħalla barra ħafna mill-karattru
kulinari li nsibu fir-reġjuni ta' Franza.

Fis-seklu 20 il-Gastro-turiżmu u l-gwida Michelin għenu biex in-nies isiru jafu
kemm hi għanja l-kċina tal-borġeżija u tal-gabillotti fil-kampanja Franċiża.
Il-kċina ta' Gascogne kellha influwenza kbira fuq il-kċina tal-Lbiċ ta' Franza.
Ħafna platti li darba kienu reġjonali infirxu b'varjazzjonijiet mal-pajjiż.
Il-Ġobon u l-Inbid huma parti ewlenija
tal-kċina.<refhttp://trifter.com/practical-travel/world-cuisine/top-10-most-tast
y-cuisines-in-the-world/]</ref> Franza ta' Fuq in-nies jippreferu jużaw il-butir
biex isajru waqt li fi Franza t'Isfel jippreferu ż-żejt taż-żebbuġa u t-tewm.
Franza, kull reġjun għandu l-platti speċjali tiegħu bħax-choucroute f'Alsace,
il-quiche f'Lorraine, il-cassoulet f'Languedoc-Roussillon u t-tapenade
f'Provence-Alpes-Côte d'Azur.

F'Novembru 2010, UNESCO żid il-gastronomija Franċiża mal-lista tal-"patrimonju
kulturali intanġibbli".

Franza hija l-akbar destinazzjoni turistika fid-dinja. Fl-2007, 81.9 miljun
turist barranin żaru Franza. Spanja it-tieni (58.5 miljun fl-2006) u l-iStati
Uniti it-tielet (51.1 miljun fl-2006). Fost l-attrazzjonijiet l-aktar famużi
hemm it-Torri Eiffel u l-Arc de Triomphe f'Pariġi u Mont Saint Michel,
fin-Normandija.

F'subborg fil-Lvant ta' Pariġi hemm Disneyland Ewropeja. din l-attrazzjoni
infetħet fl-1992 u saret wkoll destinazzjoni turistika popolari fl-Ewropa.



https://mt.wikipedia.org/wiki/Italja

L-Italja, uffiċjalment magħrufa bħala r-repubblika Taljana huwa pajjiż li jinsab
fin-nofsinhar tal-Ewropa. Il-fruntiera tal-Italja tmiss ma' fruntieri ta'
pajjiżi Ewropej oħra, ngħidu aħna bħal: Franza, l-Iżvizzera, l-Awstrija, u
s-Slovenja tul l-alpi li jservu ta' fruntiera naturali. In-nofsinhar ta' dan
il-pajjiż huwa ġej fil-forma ta' peniżola, dan għax din il-parti hija mdawra
mill-baħar mediterran. F'din il-parti tal-Italja wieħed jista' faċilment jilloka
l-gżira maġġuri ta' Sqallija, il-gżira ta' Sardinja u l-izgħar stati
indipendenti li huma fi ħdan ir-reġjun Taljan, dawn huma, San Marino u l-belt
tal-Vatikan. It-territorju Taljan ikopri xi 301,338 kilometru kwadru u huwa
influwenzat direttament minn klima moderata u staġjonali. B'60.8 miljun abitant,
l-Italja huwa l-ħames l-iktar pajjiż ippopolat fl-Ewropa u jġorr it-titlu tat-23
l-iktar pajjiż b'densità għolja fid-dinja. Ruma hija l-ikbar u l-belt kapitali
tal-Italja.

Qabel 1861, l-Italja ma kinitx stat unit. Iż-żona kienet magħmula minn grupp ta'
stati indipendenti, li kienu kkmandati minn pajjiżi oħra (bħal l-Awstrija,
Franza, u Spanja). F'nofs is-seklu 19 il-Konti ta' Cavour kien il-Kap tal-Gvern
tal-"Istat ta' Sardinja". Dan ipperswada lill-Awstrijaċi li kienu qegħdin jgħixu
fil-Lombardija u f'Veneta biex joħolqu l-stat tal-Italja ta' Fuq. Imbagħad stati
oħra mill-Italja ċentrali u tan-Nofsinhar Taljan issieħbu mal-Pjemonte sabiex
ikun jista' jinħoloq stat akbar.

Fl-1860, Giuseppe Garibaldi rnexxielu jirbaħ il-gżira ta' Sqallija u wara ħafna
ġiri madwar l-Ewropa, fl-1861, Garabaldi ħoloq ir-Renju tal-Italja. Vittorio
Emanuele II sar ir-re tar-renju l-ġdid. Fl-1861, Lazio u Veneto kienu għadhom
mhux parti mill-Italja, għaliex kienu meqjusin bħala l-proprjetà tal-Papa li
kien qiegħed jipproteġi lill-Awstrija bit-tarka tal-Kristjaneżmu għaliex il-papa
ma riedx ikun kompliċi fil-kunflitt li kellu jseħħ bejn dawn il-pajjiżi nsara,
voldieri l-Italja u l-Awstrija.

Veneto saret parti mill-Italja fl-1866 eżattament wara gwerra qalila kontra
l-imperu Awstrijak. Is-suldati Taljani ħadu Lazio fl-1870 mingħand il-Papa. Issa
l-Italja kienet verament magħquda, u dan ma setax ikun possibbli li kieku ma
kienx għal dawk il-bosta personaġġi li ħadu sehem f'din il-battalja għall-unità
tal-Italja taħt l-istat ta' Pjemonte.

L-Italja ħadet sehem fl-Ewwel Gwerra Dinjija bħala alleata tal-Gran Brittanja,
Franza, u r-Russja kontra l-Poteri Ċentrali. Kważi l-ġlied kollu tal-Italja kien
fuq fruntiera tal-Lvant, ħdejn l-Awstrija. Wara t-telfa ta' "Caporetto
it-Taljani ħasbu li tilfu l-gwerra. Iżda, fl-1918, il-Poteri Ċentrali ċedew u
l-Italja kisbet ir-reġjun ta' Venezia Tridentina (Trentino u Alto Adige), li
qabel kien tal-Awstrija.

Fl-1922, kien gvern ġdid Taljan taħt Benito Mussolini, il-mexxej tal-Faxxiżmu
fl-Italja. Dan sar Kap tal-Gvern u dittatur, u sejjaħ lilu nnifsu "duce" - li
tfisser "mexxej" bit-Taljan. Sar ħabib tad-dittatur Ġermaniż Adolf Hitler, u
daħal miegħu fit-Tieni Gwerra Dinjija. Italja daħlet fil-gwerra fl-1940 bħala
alleata tal-Ġermanja u l-Ġappun kontra Franza, Gran Brittanja, u r-Russja. Matul
il-gwerra, l-Italja kkontrollat l-parti l-kbira tal-Baħar Mediterran.

Fil-25 ta' Lulju 1943, Mussolini tneħħa mill-Kunsill il-Kbir tal-Faxxiżmu, u
fit-8 ta' Settembru 1943, Badoglio iddikjara li l-gwerra tal-Italja bħala
alleata tal-Ġermanja kienet intemmet. L-Italja bdiet tiġġieled mal-alleati, li
kienu Franza u r-Renju Unit, iżda s-suldati Taljani ma kinux jafu fuq min
jisparaw. Fl-Italja ta' Fuq twaqqaf moviment jismu Resistenza biex jiġġieled
kontra l-invażuri Ġermaniżi. Mussolini pprova jwaqqaf stat ieħor faxxista
fl-Italja ta' Fuq, ir-Repubblika tal Salò, imma dan falla. Fil-25 ta' April 25,
1945, l-Italja saret ħielsa. L-istat sar repubblika fit-2 ta' Ġunju, 1946, u
għall-ewwel darba, in-nisa setgħu jivvutaw. Il-poplu Taljan temm id-dinastija
ta' Savoia u adotta gvern repubblikan.

Fi Frar tal-1947, l-Italja ffirmat trattat ta' paċi mal-Alleati u tilfet
il-kolonji kollha u xi żoni territorjali (Istria u partijiet mid-Dalmaztia).
L-Italja ssieħbet fin-NATO u l-Komunità Ewropea (bħala membru fundatur), u saret
wieħed mill-akbar ekonomiji industrijali fid-dinja.

L-Italja hija peniżola, fis-sens li hija mdawra mill-baħar min-naħat kollha
minbarra waħda (tat-tramuntana tagħha). L-Italja ta' Fuq hija separata minn
Franza, l-Iżvizzera, u l-Awstrija bil-katina ta' muntanji tal-Alpi. Mont Blanc
(Monte Bianco bit-Taljan jew il-Muntanja l-Bajda bil-Malti), l-ogħla muntanja
fl-Ewropa tal-Punent tappartjeni għal din il-katina. Il-tieni katina ta'
muntanji importanti fl-Italja hi dik tal-Appennini li huma fl-Italja ċentrali u
tan-Nofsinhar.

Il-belt kapitali tal-Italja hija Ruma. Fost il-bliet importanti l-oħra fl-Italja
insibu Torin, Firenze, Napli, u Venezja. Il-pajjiż għandu numru ta' gżejjer,
l-akbar huma Sqallija u Sardinja, li jintlaħqu bil-vapur jew bl-ajruplan.
Ix-Xmara Po hija meqjusa bħala l-itwal xmara fl-Italja. Ix-Xmara Tevere tgħaddi
minn ġol-belt ta 'Ruma. L-Italja ta' Fuq għandha wħud mill-akbar lagi
fil-pajjiż, bħal-Lag ta' Garda, il-Lag ta' Como, il-Lag Maggiore u l-Lag Iseo.
Billi hija mdawra bil-baħar, l-Italja għandha kosta twil ħafna kilometri, li
ġġib it-turisti minn madwar id-dinja kollha. It-turisti jmorru l-Italja wkoll
biex jaraw il-ħafna postijiet storiċi.. Hemm żewġ pajjiżi żgħar ħafna ġewwa
l-Italja. Dawn huma San Marino, li hija mdawra mill-parti tal-Italja ta' Fuq, u
l-Vatikan, li jinsab ġewwa l-belt kapitali ta' Ruma.

Il-popolazzjoni tal-Italja tammonta għal ftit aktar minn sittin miljun ruħ.
Madwar 2.7 miljuni minnhom jgħixu f'Ruma u 1.3 miljuni f'Milan.. Wieħed jista'
jqis lill-Italja bħala kompletament Kattolika kristjana infatti ftit huma dawk
in-nies li għandhom twemmin ta' natura differenti

L-ilsien uffiċjali tal-Italja huwa t-Taljan però f'xi żoni żgħar wieħed jista'
saħansitra jisma' l-Ġermaniż, is-Sloven jew il-Franċiż. Xi nies jitkellmu wkoll
lingwi bħall-Isqalli u s-Sardu, li huma simili ħafna għat-Taljan, allura jistgħu
jitqiesu bħala żewġ djaletti li ġew mnissla mil-ilsien Taljan. Il-poplu Taljan
hu parzjalment imnissel mir-Rumani antiki. L-Italja għandha aktar Siti ta'
Patrimonju Dinji minn kull nazzjon ieħor fid-dinja. Dawn is-siti huma
kulturalment importanti u ta' valur skont il-UNESCO. Madwar 60% tax-xogħlijiet
tal-arti tad-dinja kollha jinsabu fl-Italja. L-Italja hija wkoll produttur kbir
tal-Inbid. Fl-2005 ipproduċiet aktar minn ħames miljun tunnellata metrika.

L-Italja għandha sistema moderna ta' għajnuna soċjali. Is-suq tax-xogħol huwa
relattivament b'saħħtu, b'ħafna barranin, speċjalment mir-Rumanija, jaħdmu
fl-Italja fejn il-pagi huma ħafna ogħla. Iżda seta' kien hemm ħafna iktar
ħaddiema fis-suq billi l-irġiel u n-nisa jirtiraw fl-età ta' 57. Ir-rata
tal-qgħad hija relattivament għolja, 8,2%. Is-soċjetà moderna tal-Italja hija
mibnija fuq is-self u issa l-pajjiż għandu d-dejn katastrofiku ta' 120% tal-PGD
totali tal-pajjiż.

Il-Kap tal-Istat huwa Giorgio Napolitano, li l-kompitu tiegħu beda f'Mejju
tal-2006 u jintemm f'Mejju ta' 2013 (il-President tar-Repubblika jibqa' għal 7
snin). Napolitano huwa l-ħdax-il President tar-Repubblika Taljana u kien
preċedut minn Carlo Azeglio Ciampi. L-ewwel president kien Enrico De Nicola.u
llum il-ġurnata l-Kap tal-gvern huwa Mario Monti. L-Italja kienet waħda
mill-ewwel membri tal-Unjoni Ewropea u fl-2002, flimkien ma' ħdax-il pajjiż
Ewropew ieħor bidlet il-munita tagħha u bdiet tuża l-ewro bħala l-munita
uffiċjali tagħha. Qabel kienet tintuża l-lira Taljana , li kienet bdiet tintuża
fl-1861.

Ħafna nies fl-Italja huma Kattoliċi, iżda l-Knisja Kattolika m'għadhiex
uffiċjalment ir-reliġjon tal-istat. 87.8% tal-poplu jgħidu li huma Kattoliċi..
Waqt li madwar terz biss jgħidu li huma membri attivi (36.8%). Hemm ukoll gruppi
Kristjani oħra fl-Italja, aktar minn 700 elf huma Insara Ortodossi tal-Lvant.
180 elf minnhom jappartjenu għall-Knisja Ortodossa Griega.

550 elf huma Pentekostali u evangelikali (0.8%). 236 elf Xhieda ta' Jehovah
(0.4%), 30 elf Waldensjani, 25 elf Avventisti, 22 elf Mormoni, 20 elf Battisti,
sebat elef Luterani, erbat elef Metodisti. L-eqdem minoranza reliġjuża
fil-pajjiżl hija l-komunità Lhudija. Għandha madwar 45 elf ruħ u m'għadhiex
l-akbar grupp mhux Nisrani. Hemm madwar 825 elf Mislem li jgħixu fl-Italja,
ħafna minnhom huma emigranti (1.4% tal-popolazzjoni totali) u 50elf biss huma
ċittadini Taljani. Barra minn hekk, hemm xi ħamsin elf Buddist kif ukoll sebgħin
elf Indù fl-Italja.

L-Italja hija maqsuma f'għoxrin Reġjun (Regione bit-Taljan) u kull Reġjun huwa
maqsum f'Provinċji.

Mill-għoxrin Reġjun differenti, ħamsa minnhom għandhom status speċjali, huma
msejħa awtonomi. Dan ifisser li dawn jistgħu jagħmlu ċerti liġijiet lokali aktar
faċilment. Dawn ir-reġjuni huma mmarkati b'asterisk (*) hawn taħt.



https://mt.wikipedia.org/wiki/Unjoni_Ewropea

L-Unjoni Ewropea (abbrevjata bħala UE) hija unjoni politika u ekonomika ta' 28
stat membru li jinsabu prinċipalment fl-Ewropa. L-UE ġiet stabbilita taħt l-isem
attwali permezz tat-Trattat ta' Maastricht tas-7 ta' Frar 1992 (li daħal
fis-seħħ fl-1 ta' Novembru 1993), liema stati aderenti ġew miżjuda wara t-triq
twila tal-Komunitajiet Ewropej li kienu jeżistu qabel.

L-organi prinċipali tal-UE jinvolvu lill-Kunsill (denominazzjoni li ħadet post
dik tal-Kunsill tal-Ministri mid-dħul fis-seħħ tat-Trattat ta' Maastricht),
il-Kummissjoni, il-Qorti tal-Ġustizzja, il-Parlament, il-Kunsill Ewropew u
l-Bank Ċentrali Ewropew. Il-membri tal-Parlament Ewropew huma eletti kull ħames
snin miċ-ċittadini Ewropej. Il-belt kapitali de facto tal-UE hija Brussell.

L-UE żviluppat suq komuni permezz ta' sistema standardizzata ta' liġijiet li
japplikaw fl-istati membri kollha. Fi ħdan iż-Żona Schengen (li tinkludi 22 stat
tal-UE u 4 stati non-UE) kontrolli fuq il-passaport ġew aboliti. Il-politiki
tal-UE jassiguraw il-moviment ħieles ta' nies, merkanzija, servizzi u kapital,
jiddekretaw leġiżlazzjoni fil-ġustizzja u l-affarijiet interni, u jżommu
politiki komuni għall-kummerċ, l-agrikoltura, is-sajd u l-iżvilupp reġjonali.

Fil-preżent, l-Unjoni Ewropea hija l-aktar organizzazzjoni reġjonali potenti.
F'ċerti postijiet fejn l-istati membri ttrasferew ammont ta' sovranità
lill-Unjoni, l-UE tidher tixbah iktar lil xi federazzjoni jew kofederazzjoni.
Iżda l-istati membri jibqgħu jikkontrollaw it-trattati, jiġifieri l-Unjoni
m'għandhiex is-setgħa li tieħu l-poter minn fuq il-pajjiżi mingħajr il-kunsens
tagħhom. Dan apparti l-fatt li l-pajjiżi membri jibqgħu jħaddnu l-politika
tagħhom f'dawk l-oqsma ta' importanza nazzjonali, bħal relazzjonijiet barranin u
d-difiża.

Din l-istruttura unika, probabbilment iġġiegħlek tħares lejn l-Unjoni Ewropea
iktar bħala entità sui generis.

L-istat attwali u futur tal-UE huwa s-suġġett ta' ħafna battibekki politiċi fost
il-pajjiżi membri.

Il-bażi ġuridika tal-Unjoni Ewropea hija sekwenza ta' trattati bejn il-pajjiżi
membri. Dawn ġew emendati ħafna drabi tul is-snin, b'kull trattat ġdid jemenda u
jissupplimenta dak ta' qablu. L-ewwel trattat li seħħ kien it-Trattat ta' Pariġi
tal-1951 li stabbilixxa l-Komunità Ewropea tal-Faħam u l-Azzar (European Coal
and Steel Community; ECSC) bejn grupp oriġinali ta' sitt pajjiżi Ewropej li
kienu jinkludu lil Franza, il-Belġju, il-Pajjiżi Baxxi, il-Lussemburgu,
l-Italja, u r-Repubblika Federali tal-Ġermanja.

Minn dak iż-żmien 'l hawn, dan it-trattat skada u l-funzjonijiet tiegħu ġew
meħuda minn trattati oħra li ġew warajh. Minn naħa l-oħra, it-Trattat ta' Ruma
tal-1957 għadu jgħodd sal-lum, avolja ġie emendat, partikolarment bit-Trattat
ta' Maastricht tal-1992, li stabbilixxa l-Unjoni Ewropea taħt dan l-isem.
It-Trattat ta' Ruma kien essenzjali biex tiġi stabbilità l-Komunità Ekonomika
Ewropea (European Economic Community; EEC) kif ukoll l-Komunità tal-Enerġija
Atomika Ewropea (European Atomic Energy Community; EAEC jew Euratom). Il-ħolqien
ta' suq komuni kellu jkun wieħed mill-għanijiet ewlenija tal-unifikazzjoni
tal-Ewropa għal ħafna żmien. L-aħħar modifiki li saru fuq it-Trattat ta' Ruma
ġew miftiehma bħala parti mit-Trattat tal-Adeżjoni ta' 10 Stati Membri ġodda, li
ġie implimentat fl-1 ta' Mejju, 2004.

Reċentement, l-Istati Membri tal-UE qablu mal-kontenut ta' trattat
kostituzzjonali li, jekk jiġi ratifikat mill-pajjiżi membri, għandu jkun l-ewwel
kostituzzjoni uffiċjali tal-UE, li tirrimpjazza t-trattati kollha preċedenti
b'dokument wieħed.

F'każ li t-trattat tal-kostituzzjoni ma jiġix ratifikat mill-membri kollha
tal-UE, ikun hemm bżonn li jerġgħu jinfetħu n-negozjati fuqu. Ħafna politiċi u
uffiċjali jaqblu li l-istrutturi prekostituzzjonali huma ineffiċjenti għal
Unjoni ta' 28 Stat Membru li qiegħda dejjem tikber maż-żmien. Politiċi f'ċerti
pajjiżi membri (partikolarment fi Franza), issuġġerew li jekk ikun hemm biss
ftit pajjiżi li ma jirratifikawx it-trattat, il-bqija tal-Unjoni għandha
tinjorahom u timxi mingħajrhom. Dan l-aġir pjuttost kontroversjali jista'
possibbilment joħloq unjoni oħra iktar Avant Garde ta' pajjiżi li impenjaw
ruħhom għal dan it-trattat, ġewwa l-unjoni preżenti.

Bħalissa, l-kwistjonijiet prinċipali li qed tiffaċċja l-UE jinkludu
r-relazzjonijiet mal-Istati Uniti, ir-reviżjoni tar-regoli tal-Patt ta'
Stabilità u Tkabbir, u r-ratifika tat-Trattat ta' Lisbona.

'Artikli prinċipali: Pajjiżi membri tal-Unjoni Ewropea, Tkabbir tal-Unjoni
Ewropea, Pajjiżi ġirien li jdawru l-Unjoni Ewropea, Il-kriterji tal-isħubija.

Sa mill-1 ta' Mejju, 2004, l-Unjoni Ewropea tikkonsisti f'25 pajjiż membru.
L-erja totali ta' dawn il-25 pajjiż (2004) hija 3,892,685 km². Kieku kienet
pajjiż, l-UE kienet tkun is-seba' l-akbar pajjiż fid-dinja mid-daqs. In-numru
ta' ċittadini tal-UE (kull ċittadin ta' pajjiż membru tal-UE, skont it-termini
stipulati fit-Trattat ta' Maastricht) fil-25 stat, jammonta, bejn wieħed u
ieħor, 453 million (Marzu 2004). Din il-figura hija it-tielet l-akbar fid-dinja
wara ċ-Ċina u l-Indja.

Fl-1952/1958 is-sitt pajjiżi fundaturi tal-UE kienu: il-Belġju, Franza,
il-Ġermanja tal-Punent, l-Italja, il-Lussemburgu u l-Pajjiżi l-Baxxi. Minn
dakinhar, 19-il pajjiż ieħor ingħaqdu mal-UE fi tkabbir sussegwenti:

Bħalissa hemm tliet stati li jissejħu kandidati, dawn huma s-Serbja, it-Turkija
(ma' dawn l-istati, in-negozjati għadhom għaddejjin) u l-ex Repubblika Jugoslava
tal-Maċedonja. Il-pajjiżi li applikaw biex isiru membri tal-Unjoni huma
l-Albanija, l-Islanda u l-Montenegro. Iktar informazzjoni fuq tkabbir futur
jista' jinsab fl-artiklu Tkabbir tal-Unjoni Ewropea.

Xi pajjiżi bħan-Norveġja u l-Isvizzera li fil-preżent mhumiex membri tal-UE,
xorta għandhom ftehim speċjali mal-unjoni. (Ara l-artiklu dwar relazzjonijiet
ta' terzi pajjiżi ma l-UE). Ħafna mill-membri tal-EFTA (European Free Trade
Association) huma sħab mat-Trattat tal-EEA (European Economic Area), li jfisser
li dawn il-pajjiżi jistgħu jipparteċipaw ukoll fis-suq komuni.

Ċerti postijiet għandhom konnessjonijiet jew assoċjazzjonijiet mal-istati membri
tal-UE minħabba l-passat kolonjali tagħhom, rabtiet kulturali jew ġeografiċi.
Għar-relazzjoni tal-UE ma' Groenlandja, l-Isle of Man, l-Ażores u Madejra, fost
oħrajn, ara l-artiklu dwar Territorji ta' stati membri speċjali u r-relazzjoni
tagħhom mal-UE.

Il-liġijiet tal-Unjoni Ewropea jinkludu numbru kbir ta' strutturi legali u
istituzzjonali li huma sovvrapposti fuq xulxin. Dan huwa r-riżultat tal-ħafna
trattati internazzjonali suċċessivi li seħħew maż-żmien. Fi żminijiet riċenti,
saru ħafna sforzi konsiderevoli biex jiġu konsolidati u simplifikati dawn
it-trattati, li fl-aħħar mill-aħħar wasslu għall-abbozz tat-Trattat li
jistabbilixxi Kostituzzjoni Ewropea. Jekk dan it-trattat propost jiġi adottat,
dan jispiċċa biex jieħu post it-trattati l-oħra li attwalment jiffurmaw
il-kostituzzjoni tal-UE.



https://mt.wikipedia.org/wiki/Indja

L-'Indja ( ˈɪndiə (għajnuna·info)), uffiċjalment ir-Repubblika tal-Indja hi
pajjiż li tinsab fin-nofsinhar tal-Asja u tkopri l-parti l-kbira tas-subkontinet
Indjan. Ħafna rotot storiċi u merkantili jgħaddu minnha. L-Indja għandha kosta
ta' aktar minn sebat elef kilometru u għandha fruntieri mal-Pakistan, iċ-Ċina,
il-Birmanja, il-Bangladexx, in-Nepal, il-Butan u l-Afganistan. Is-Sri Lanka,
il-Maldivi u l-Indoneżja huma gżejjer nazzjonijiet fil-qrib. L-Indja hija
it-tieni pajjiż l-aktar popolat fid-dinja, b'popolazzjoni ta' aktar minn biljun
ruħ, u ġeografikament is-seba' l-akbar pajjiż.

L-Indja hija l-benniena taċ-ċiviltajiet l-aktar antiki u tat ukoll it-twelid lil
erba' reliġjonijiet: L-Induiżmu, il-Buddiżmu, il-Ġeiniżmu u is-Sikiżmu.
Il-pajjiż kien parti mill-Imperu Brittanniku qabel ma kiseb l-indipendenza
fl-1947. Fl-aħħar għoxrin sena, l-Indja kibret sew, fl-ekonomija u fir-rwol
militari u internazzjonali.

L-isem Indja ġej mill-kelma 'Hindu' fil-Persjan antik, li hi nnifisha ġejja
mill-kelma 'Sindhu' (Sanskritu), l-isem storiku għax-xmara Indus.
Il-kostituzzjoni tal-Indja u l-użu ġenerali jirrikonoxxu wkoll l-isem Bharat
(Hindi: भारत), li kien l-isem fis-Sanskritu tar-re antik Hindu. Isem ieħor huwa,
Hindustan (Hindi: हिन्दूस्थान), jew 'l-art tal-Hindus' fil-Persjan, li ntuża
miż-żminijiet Mughal, għalkemm dan l-isem mhux użat kullimkien illum.

Vande Mataram hija l-għanja nazzjonali Indjan. L-għanja nkitbet minn Bankim
Ċandra Ċatterġii f'forma Sanskritizzata tal-lingwa Bengaliża. Flimkien mal-Innu
Nazzjonali għandha tifsira simbolika kbira għall-Indja.



https://mt.wikipedia.org/wiki/Ewropa

F'sens ġeoloġiku u ġeografiku, l-Ewropa hija peniżola; il-parti tal-punent
tal-Ewrasja. Xorta hija kkunsidrata bħala kontinent għal motivi kulturali.
L-Ewropa hija kontinent żgħir b'10,400,000 km² (l-Awstralja biss hija iżgħar
minnha) imma għandha 799,000,000 abitant (statistiċi tal-2003) li jqiegħduha
fit-tielet post fil-lista ta' kontinenti l-iktar popolati (wara l-Asja u
l-Afrika); bejn wieħed u ieħor fl-Ewropa tinsab persuna minn kull tmienja
tal-popolazzjoni mondjali.

L-Ewropa influwenzat b'mod notevoli l-istorja u l-kultura tad-dinja ċivilizzata.
Andreas Kaplan jiddefinixxi l-Ewropa bħala l-akbar diversità kulturali fl-iżgħar
distanzi ġeografiċi. Il-pożizzjoni ċentrali tal-Ewropa, kuntrarju
għall-kontinenti l-oħra, kif ukoll il-preżenza tal-baħar, dejjem iffavorixxew
il-komunikazzjoni bejn il-popli tad-diversi reġjuni u l-migrazzjoni lejn
ir-reġjuni l-oħra tad-dinja. Il-klima xejn kiefra li tinsab fil-parti l-kbira
tal-kontinent, għenet ukoll biex dan il-kontinent jiġi abitat b'mod dens.

Il-baħar jifforma l-parti l-kbira tal-konfini naturali tal-Ewropa.
Fit-Tramuntana hemm il-Baħar Artiku, fil-Punent l-Oċean Atlantiku, fin-Nofsinhar
il-Mediterran, il-Baħar l-Iswed, u l-Kawkasu, fil-Lvant il-Baħar Kaspju,
il-katina muntanjuża tal-Urali u x-xmara Ural.

L-isem "Ewropa" ġej mil-lingwa Griega (bil-Grieg: Ευρώπη) li tfisser "għajnejn
kbar" u kienet personaġġ tal-mitoloġija Griega. Ewropa kienet bint Aġenor, re
ta' Tiru, fejn din kienet belt antika fil-Kananija u kolonja Griega. Żeus, li
sar iħobbha ddeċieda li jisraqha u ttrasforma ruħu f'barri abjad. Waqt li kienet
qed tiġbor il-fjuri max-xatt tal-baħar, Ewropa rat il-barri li kien qed jersaq
lejha. Kienet daqxejn beżgħana imma l-barri niżel għarkubbtejh u Ewropa kkalmat.
Meta rat li kien iħalliha toqgħod tmellsu, Ewropa telgħet fuq dahar il-barri u
dan wassalha sa Kreta. Żeus reġa' sar alla u wrielha mħabbtu. Huma kellhom tliet
itfal: Minosse, Sarpedon u Radamantu. Minosse sar re ta' Kreta u twieldet
iċ-ċivilità ta' Kreta li kienet il-benniena taċ-ċivilità Ewropea.

Fl-epoka Griega u Rumana, l-Ewropa kien terminu ġeografiku indefenit, art
fit-Tramuntana tal-Mediterran li ħadd ma kien jaf il-konfini Nordiċi tagħha.
Fir-rikostruzzjoni tal-ġeografiku Grieg Ekateu ta' Miletu, l-art kienet
tikkonsisti minn żewġ kontinenti maqsumin mill-Mediterran, iċ-ċentru tad-dinja:
minn naħa l-Ewropa kienet tikkonfina mat-Tramuntana, u minn naħa l-oħra l-Asja,
fejn kienet tinkludi wkoll l-Eġittu u l-Libja.

Rari ħafna kienu l-awturi Latini jiċċitaw it-termini "Ewropa" u "Ewropej".
L-ewwel li uża l-aġġettiv "Ewropew" b'tifsira aktarx waħda rilevanti hu
fis-seklu 8 mill-patri Isidoro Pacensis, biex jindika li s-suldati taħt il-gwida
ta' Karlu Martell, kienu għadhom kemm iġġieldu fi Poitiers. Il-battalja kienet
tat valur simboliku kbir: l-Oċċident Kristjan idealment rappreżentat
mill-Ewropa, li kienet waqqfet l-espansjoni Għarbija; u b'hekk Isidoro għamel
użu tal-aġġettiv "Ewropew" biex jattribwixxi identità kollettiva għas-suldati li
kienu waqqfu l-invażuri Musulmani.

L-Ewropa, għall-ewwel darba, saret politika konkreta u reali bl-imperatur Karlu
Manju. Fit-tmiem tat-tmien seklu u l-bidu tad-disa' seklu, wara tmiem ta' madwar
tletin sena ta' gwerra kontra l-Lombardi, l-Avari, is-Sassoni u s-Slavi,
twieldet entità ġdida fejn ingħaqdu l-qawwa antika ta' Ruma, l-awtorità
spirtwali tal-Papa u l-qawwa tal-poplu Ġermaniż. Karlu ffonda l-Ewropa, li
b'espressjoni ġeografika saret Imperu kbir li juża l-istess munita, li adotta
il-Latin bħala l-lingwa uffiċjali tal-kitba u li għandha reliġjon waħda.

Il-konfini fuq il-Lvant tal-kontinent jibdew mill-muntanji Urali fir-Russja,
fejn ikomplu max-xmara Ural u d-depressjoni ta' Kuma-Manych fin-Nofsinhar, li
jisseparah mill-Asja. Din il-linja ta' demarkazzjoni kienet definita miz-Zar
tar-Russja mill-1730 minn bażi ta' xogħlijiet ġeografiċi tal-Ġermaniż Philip
Johan von Strahlenberg. Madankollu, mhux kulħadd jaċċetta din il-konvenzjoni:
b'hekk, aktar mix-xmara Ural, anki l-Emba tista' tintuża bħala konfini, u
l-quċċati tal-Kawkasu jistgħu jissostitwixxu lix-xmajjar ta' Kuma u Manych.

Il-Baħar l-Iswed, il-Bosforu, il-Baħar ta' Marmara u d-Dardanelli jikkonkludu
l-konfini mal-Asja. Il-Baħar Mediterran fin-Nofsinhar jissepara l-Ewropa
mill-Afrika, waqt li fil-Punent il-konfini hu mill-Oċean Atlantiku, fejn
jinkludi lill-Islanda. Għadu mhux konkluż id-dibattitu fuq fejn qiegħed
iċ-ċentru ġeografiku tal-Ewropa.

Dawn il-fruntieri fuq il-Lvant tal-Ewropa huma biss politiċi, ekonomiċi u
kulturi, imma mhux ġeografiċi. B'hekk kien hemm il-bidu ta' diversi
interpretazzjonijiet dwar il-konfini Ewropej u allura fuq it-territorju li
l-Ewropa hi magħmula minn, fejn jiġu esklużi u inklużi pajjiżi sħaħ. Kważi kull
pajjiż Ewropew jagħmlu parti tal-Kunsill tal-Ewropa, barra l-Belarus,
il-Vatikan, il-Każakistan u l-Kosovo.

1 Parti mill-pajjiż tinsab fl-Asja. 2 Ġeografikament fl-Asja, imma kkunsidrat
Ewropew għal raġunijiet storiċi u kulturali.



https://mt.wikipedia.org/wiki/Spanja

Spanja (bl-Ispanjol: España), uffiċjalment Renju ta' Spanja (bl-Ispanjol Reino
de España), hija stat demokratiku, membru tal-Unjoni Ewropea (mill-1 ta' Jannar
1986) u tan-NATO (mill-1982). Hi organizzata taħt forma ta' monarkija
parlamentari. Qiegħda fl-Ewropa tal-Lbiċċ, u flimkien mal-Portugall, Andorra u
Ġibiltà, tifforma il-Peniżola Iberika. Fix-Xlokk għandha fruntiera ma' Franza
(li hi separata minnha bil-katina tal-Pirenej) u Andorra, u fin-naħa t'isfel
għandha l-Baħar Mediterran u Ġibiltà (biċċa art żgħira tar-Renju Unit).
Fil-kontinent Afrikan, għandha il-bliet awtonomi Ceuta u Melilla fil-Marokk.
Għandha xi nuqqas ta' qbil mal-Portugall fuq il-belt ta' Olivenza u l-Gżejjer
Salvaġġi, li qegħdin bejn Madeira u l-Canarias, mar-Renju Unit fuq Ġibiltà, u
mal-Marokk fuq Ceuta u Melilla. Spanja, b'kondominju ma' Franza għandha l-belt
ta' Llívia, imsejħa l-Gżira tal-Paguni fix-xmara Bidasoa.

Spanja għandha erja ta' 504,645 km², 47,025,000 abitant (informazzzjoni
tal-2011) u tokkupa 'l fuq minn 85% tat-territorju tal-peniżola Iberika.
Mill-1561, barra xi perjodu qasir bejn l-1601 u l-1606, il-belt kapitali hi
Madrid, li b'iżjed minn 3 miljun abitant (madwar 6 miljuni fl-erja
metropolitana) hi wkoll il-belt bl-ikbar popolazzjoni. Il-lingwa uffiċjali
tal-istat hu l-Kastiljan, is-soltu msejjaħ Spanjol. Jitkelmu wkoll bil-Katalan,
il-Galizjan u l-Bask li jgawdu status ta' ko-ufficjalità, garantit
mill-Kostituzzjoni Spanjola, fit-territorji rispettivi fejn huma mitkellma.
Fl-istess ħin il-Leoniża, l-Aragoniż u l-Araniż, djalett tal-Oċċitan f'León,
Aragona u Katalonja, igawdu ko-uffiċjalità mal-Kastiljan u, fil-każ tal-Araniż,
anki mal-Katalan. Il-lingwi l-oħra li jitkellmu fil-pajjiż mhumiex rikonoxxuti
uffiċjalment.

L-isem España ġej mil-Latin Hispania, terminu użat mir-rumani mit-tielet seklu
QK, biex jindikaw il-peniżola Iberika sħiħa u l-ġabra tal-provinċji li jagħmluha
li waqfu huma. Dan it-terminu bilmod ħa post it-teminu Grieg Iberia, li mbagħad
ħa (sal-ġurnata tal-lum) konnotazzjoni purament ġeografika. Madankollu, billi
l-kelma Hispania m'għandha l-ebda għerq li jista' jintrabat magħha fil-Latin
antik u fl-indoewropew, hemm ħafna spekulazzjoni fuq l-oriġini tagħha u ħarġu
bosta ipoteżi.

Din l-ipoteżi mhux biss l-iżjed mifruxa imma anki l-iżjed li għandha bażi
storika. Skont din l-ipoteżi l-etimoloġija ta' Hispania tista' tkun ġejja:

Hemm żewġ konġetturi prinċipali li jagħmlu possibbli d-derivazzjoni ta' Hispania
mill-Grieg antik:

Il-bandiera Spanjola saret kif riedha r-re Karlu III fl-1785. Hi magħmula minn
żewġ strixxi mimdudin ħomor u strixxa wiesgħa safra. Fuq ġewwa hemm l-istemma
nazzjonali, magħmula mil-stemmi tar-Renju ta' Kastilja (kastell tad-deheb fuq
sfond aħmar), León (iljun rampanti vjola), Aragona (erba' strixxi ħomor weqfin
fuq sfond tad-deheb), Navarra (ktajjen tad-deheb fuq sfondo aħmar) u Granada
(rummiena bil-weraq ħodor), taħt kuruna rjali u bejn iż-żewġ Kolonni ta' Erkole
(li jirrappreżentaw il-fliegu ta' Ġibiltà) bil-mottu distintiv Plus Ultra, li
jirreferi għal-espansjoni tal-imperu Spanjol.

L-ewwel xhieda bil-kitba dwar il-peniżola Iberika tiddeskriviha bħala art
ippopolata fil-parti l-kbira mill-Iberiċi, Baski u Ċelti. Wara konkwista iebsa,
il-peniżola waqgħet taħt il-ħakma ta' Ruma. Matul il-Medjuevu għaddiet għal taħt
il-ħakma Ġermanika, imma iżjed tard, ġiet konkwistata mill-Għarab. F'proċess li
ħa mijiet ta' snin, ir-renji żgħar Insara tan-naħa ta' fuq bilmod reġgħu ħadu
l-peniżola f'idejhom. L-aħħar saltna Għarbija waqgħet fl-istess sena li
Kristofru Kolombu wasal fl-Ameriki (1492). F'dan il-perjodu Spanja bdiet tibni
imperu mondjali u damet potenza ewlenija fid-dinja għal seklu u nofs.

Bil-gwerer kontinwi u problemi oħra, il-poter tal-Imperu Spanjol naqas
progressivament. L-invażżjoni Napoleonika ta' Spanja ħolqot straġi fin-nazzjon u
twieldu ħafna movimenti indipendentisti li qerdu l-parti l-kbira tal-imperu u
ħallew il-pajjiż politikament instabbli. Qabel it-Tieni Gwerra Dinjija, Spanja
għaddiet minn gwerra ċivili qerrida li wasslet għat-twaqqif ta' gvern
awtoritarju, li kkoinċida ma' perjodu ta' staġnar li però temm b'impuls
ekonomiku qawwi. Id-demokrazija inbagħad twaqqfet paċifikamente fil-forma ta'
monarkija kostituzzjonali parlamentari. Fl-1986, Spanja daħlet fl-Unjoni Ewropea
u kellha twelid kulturali ġdid u tkabbir ekonomiku kontinwu.

Ir-riċerki arkeoloġiċi ħdejn Atapuerca juru li peniżola Iberika kienet ppopolata
mill-ominidi minn 1.2 miljuni ta' snin ilu. Il-bniedem modern wasal fl-Iberja,
min-naħa ta' fuq bil-mixi, madwar 32 elf sena ilu. L-oġġetti magħmulin bl-idejn
l-iżjed magħrufin ta' dawn l-insedjamenti preistoriċi huma t-tpinġijiet famużi
tal-għerien ta' Altamira f'Cantabria li saru madwar 15,000 QK mill-bniedem ta'
Cro-Magnon.

Ix-xhieda arkeoloġika u ġenetika tissuġġerixxi li l-peniżola Iberika serviet
bħala wieħed mill-ikbar postijiet li minnhom beda r-ripopolament tal-Ewropa ta'
fuq wara t-tmiem tal-aħħar Żmien is-Silġ.

Iż-żewġ popli storiċi prinċipali tal-peniżola kienu l-Iberi u ċ-Ċelti. L-Iberiċi
kienu jgħixu fuq in-naħa tal-Mediterran mix-Xlokk għall-Grigal. Iċ-Ċelti
bil-kontra kienu joqgħodu mal-Atlantiku, fit-Tramuntana, fiċ-ċentru,
fil-Majistral u l-Lbiċ tal-peniżola. Il-Baski kienu jokkupaw iż-żona tal-Punent
tal-katina tal-muntanji tal-Pirenej u l-inħawi ta' madwar.

Bejn il-500 QK u t-300 QK, il-baħrin Feniċi u l-Griegi waqqfu kolonji
kummerċjali tul il-kosta Mediterranja. Il-Kartaġiniżi għal żmien qasir kellhom
il-kontroll tal-parti l-kbira tan-naħa Mediterranja tal-peniżola, sakemm ġew
megħlubin fil-Gwerer Puniċi mir-Rumani.

Matul it-tieni gwerra punika, l-espansjoni tal-imperu ruman, rebaħ xi kolonji
kummerċjali Kartaġiniżi matul il-kosta Mediterranja. Però r-rumani kellhom
jieħdu żewġ sekli biex jirbħu l-peniżola Iberika sħiħa. Il-ħakma rumana ġabet
il-lingwa, il-liġi u t-toroq.

Il-kulturi tal-popolazzjonijiet Ċeltiċi u Iberiċi, bilmod ġew romanizzati.
Il-mexxejja lokali tħallew jidħlu fil-klassi aristokratika Rumana. Spanja kienet
tipproduċi kwantità kbira ta' qamħ għas-suq Ruman u mill-portijiet tagħha kienu
jiġu esportati d-deheb, is-suf, -żejt taż-żebbuġa u l-inbid. Il-produzzjoni
agrikola żdiedet bl-introduzzjoni tal-irrigazzjoni. L-imperaturi Trajanu u
Teodożju I u l-filosfu Seneka twieldu Spanja. Il-Kristjaneżmu daħal fil-pajjiż
fl-ewwel seklu u progressivament sar iżjed popolari.

L-Imperu Ruman tal-Punent fi Spanja beda jmur lura fl-409, meta li-Iżvevi u
l-Vandali, flimkien mal-Alani, qasmu r-Renu iddevastaw il-Gallja biex imbagħad
il-Viżigoti imbuttawhom ġo Spanja. L-Iżvevi stabbilew renju fejn illum jinsabu
Galizja moderna u n-naħa ta' fuq tal-Portugall.

Il-Vandali Silingi okkupaw ir-reġjun li ismu għand għandu parti minn isimhom:
Vandalusja, Andalusja. Il-Biżantini stabbilew tip ta' enklavi fin-naħa t'isfel
tal-pajjiż, bl-iskop li jqajmu l-Imperu Ruman fl-Iberja kollha. Fl-aħħar, però,
Spanja ġiet riunita taħt il-ħakma tal-Viżigoti.

Skont il-liġi Iżlamika, l-Insara u l-Lhud jieħdu l-istatus ta' dhimmi jew
subordinati. Dan kien iħalli l-Insara u l-Lhud jipprattikaw ir-reliġjon tagħhom,
imma kellhom iħallsu taxxa speċjali u kienu jbatu minn ċertu diskriminazzjoni.

Il-konverżjoni għall-Iżlam bdiet dejjem tiżdied. Il-muladies (misilmin ta'
nissel etniku Iberiku) jingħad li kienu jagħmlu l-maġġoranza tal-pipolazzjoni
lejn it-tmiem tas-seklu 10.

Cordova kienet il-belt kapitali tal-kalifat u kienet l-ikbar belt u l-belt
l-iżjed għanja fl-Ewropa tal-Punent. Il-kummerċ fil-Mediterrane iffavorixxa
l-iskambju kulturali u t-tradizzjoni intellettwali Misilmija għanja dakkret
parti kbira mill-intellettwali Ewropej.

Ir-Reconquista ("Rikonkwista") kien perjodu li dam xi 750 sena, li matulu
r-rejiet Insara ta' Spanja espandew il-ħakma tagħhom għad-dannu tas-saltniet
Għarab, . Ir-Reconquista bdiet bil-battalja ta' Covadonga fis-722. Bir-rebħa
Nisranija twaqqaf ir-Renju tal-Asturias matul il-muntanji Xlokkin tal-kosta.
Ftit wara, fis-739, il-qawwiet Misilmin tkeċċew minn Galizja, li l-Insara kienu
jqisu wieħed mill-postijiet l-iżjed imqaddsa minħabba li hemm is-Santwarju ta'
Santiago de Compostela. L-armati Misilmin imxew 'l fuq mill-Pirenej, imma ġew
megħlubin mill-forzi tal-Franki fil-Battalja ta' Poitiers. Aktar tard, il-forzi
tal-Franki waqqfu kontejiet Insara fuq in-naħa ta' isfel tal-Pirenej. F'dan
ir-reġjuni imbagħad twaqqfu ir-renji ta' Navarra, ta' Aragona u ta' Katalonja.
Għal ħafna sekli, il-konfini sejrin 'l hemm u 'l hawn bejn l-artijiet Misilmin u
l-Insara kienu jestendu matul il-widien tal-Ebro u tad-Duero.

Fis-sekli 13 u 14, il-fergħa Mislilmija tal-Merjenjewn jew Merinidi, ġejja
mill-Afrika ta' Fuq invadiet u stabilit xi enklavi fin-naħa ta' isfel
tal-pajjiż, imma ma rnexxilhomx jistabilixxu il-ħakma Misilmija fl-Iberja u
malajr tkeċċew. Fis-seklu 13 ir-renju Aragoniż ipprova jespandi l-influwenza
tiegħu mal-ġżejjer tal-Mediterran, f'Sqallija u anki f'Ateni. F'dal perjodu
twaqqfet l-università ta' Palencia (1212/1263) u l-università ta' Salamanca
(1218 / 1254). Il-pesti tal-1348 u tal-1349 iddevastaw Spanja.

Fl-1469, il-kuruni tar-renji Nsara ta' Kastilja u Aragona ngħaqqdu biż-żwieġ ta'
Iżabella I ta' Kastilja ma' Ferdinandu II ta' Aragona. Fl-1478 twettqet għal
kollox il-konkwista tal-Gzejjer Canarias u fl-1492, il-forzi ta' Kastilja u
Aragona ħadu l-Emirat ta' Granada u qerdu l-aħħar fortizza tal-preżenza
tal-ħakma Iżlamika ta' 781 sena fl-Iberja. It-Trattat ta' Granada iggarantixxa
t-tolleranza reliġjuża għall-Misilmin. Fl-istess sena Kristofru Kolombo wasal
fid-Dinja l-Ġdida, il-vjaġġ tiegħu iffinanzjat minn Iżabella, u l-Lhud ġew
ordnati li jikkonvertu għall-Kattoliċeżmu bil-piena li jitkeċċew mit-territori
Spanjoli matul l-Inkwiżizzjoni Spanjola. Ftit snin wara, wara xi storbju
soċjali, il-Misilmin tkeċċew taħt l-istess kondizzjonijiet.

L-unifikazzjoni tal-kuruni ta' Aragona u Kastilja kienet il-pedament li fuqu
nbnew Spanja moderna u l-imperu Spanjol.Biha Spanja saret potenza Ewropea
indisputabbli matul is-seklu 16 kollu u matul il-parti l-kbira tas-seklu 17,
minħabba l-kummerċ u l-artijiet kolonjali tagħha. Matul il-perjodu Spanja
għaddiet minn bosta gwerer u ribelljonijiet, fosthom: il-gwerer tal-Italja,
ir-ribelljoni tal-Comuneros, dik li hi msejħa "Il-Gwerra tat-Tmenin Sena",
ir-ribelljoni tal-Moriscos u l-gwerra Anglo-Spanjola.

Kien perjodu wkoll ta' ferment kulturali kbir, minħabba l-ftuħ ta' rotot ġodda,
l-esplorazzjoni tad-dinja u l-iskambji kummerċjali. Spanja gawdiet dak li
jgħidulu is-"Seklu tad-Deheb". L-attività kulturali kellha l-epiċentru tagħha
fl-Università ta' Salamanca.

It-tnaqqis ta' poter sar l-agħar fil-Gwerra tas-Suċċessjoni Spanjola li spiċċat
f'konflitt kbir internazzjonali u f'gwerra ċivili, li 'l Spanja qamilha
l-pożizzjoni li kellha bħala waħda mill-ikbar potenzi fid-dinja.

Matul din il-gwerra, ħadet il-poter dinastija ġdida ġejja minn Franza,
il-Bourbons li abolixxiet ħafna privileġġi antiki u l-liġijiet reġjonali.

Fis-seklu 18, Spanja bilmod bdiet terġa' tqum fuq saqajha u tikber
fil-prosperità f'parti kbira tal-imperu. Il-monarkija Borbonika għamlet ħafna
xogħol ta' modernizzazzjoni, fuq l-istil tas-sistema Franċiża, rigward
it-tmexxija amministrattiva u ekonomika. L-ideat tal-Illuminiżmu bdew deħlin
fost xi membri tal-élite tar-renju u tal-monarkija.

Fl-1793, Spanja daħlet fi gwerra kontra ir-Repubblika ġdida Franċiża, li kienet
neħħiet mill-poter u ġġustizzjat ir-re tagħha Lwiġi XVI li kien Bourbon. Spanja
tilfet il-gwerra u ffirmat trattat ta' paċi fl-1795. B'dan it-trattat Spanja
saret stat klijent ta' Franza. It-trattat sigriet ta' Fontainebleau bejn
Napuljun u Manuel Godoy tal-1807, li kien popolari xejn, inkluda dikjarazzjoni
ta' gwerra kontra l-Gran Brittanja u l-Portugall. It-truppi Franċiżi daħlu
fir-renju bla reżistenza, bl-iskuża li ħa jinvadu l-Portugall, okkupaw
il-fortizzi Spanjoli u r-re Spanjol ġegħluh jabdika favur ħu Napuljun, Ġużeppi
Bonaparte.

Din il-monarkija pupa barranija, l-Ispanjoli qisuha bħala disprezz.
Ir-ribelljoni tat-tieni ta' Mejju, waħda minn ħafna ribelljonijiet nazzjonalisti
kontra r-regime Bonapartista fil-pajjiż kollu, kienet il-bidu tal-gwerra
tal-indipendenza Spanjola. Napuljun kellu jindaħal personalment u kisser bosta
armati Spanjoli li ma kellhom organizzazzjoni xejn u ġiegħel Armata Ingliża
tirtira. Madankollu minħabba l-qawwa tal-Ingliżi u l-kampanja diżastruża
fir-Russja li kellhom il-Franċiżi, fl-1814 l-armata Franċiża tkeċċiet minn
Spanja u r-Ferdinandu VII reġa' ħa t-tron.

L-invażjonijiet Franċiżi qerdu l-ekonomija u ħallew lil Spanja b'instabbiltà
politika qawwija. Il-ġlied għall-poter tas-seklu 19, wasslu għat-telf
tal-kolonji Amerikani kollha, ħlief Kuba u Puerto Rico.

Minħabba l-instabbiltà politika u l-kriżi ekonomika li laqtet Spanja fis-seklu
19, qamu movimenti nazzjonalisti fil-Filippini u Kuba, dak iż-żmien taħt
il-ħakma Spanjola. Dawn il-movimenti wasslu għall-gwerer għall-indipendenza li
daħħlu wkoll l-Istati Uniti. Minkejja d-determinazzjoni ta' bosta fergħat
militari, l-armata Spanjola kienet immexxija ħażin fl-ogħla livelli u dan wassal
għat-telfa tal-gwerra Ispano-Amerikana. din il-gwerra intemmet bit-Trattat ta'
Pariġi tal-1898 li bih Kuba kisbet l-indipendenza u Spanja kellha ċċedi
l-Filippini, Guam u Puerto Rico lill-Istati Uniti għal 20 miljun dollaru.

It-telfa militari (imsejħa El desastre) ikkontribwiet għall-ispinta li ħa
l-grupp ta' intellettwali Spanjol, La generación del 98, li għamel analisi
kritika ħafna tas-sitwazzjoni tal-pajjiż.

Fil-bidu tas-seklu 20 kien hemm żmien qasir ta' paċi fi Spanja, li matulu kellha
rwol żgħir fil-kolonjaliżmu fl-Afrika, bil-kolonizzazzjoni tas-Saħara
tal-Punent, il-Marokk Spanjol u l-Gwinea Ekwatorjali. It-telfiet kbar li ġarbet
matul il-gwerra tar-Rif fil-Marokk ikkontribwew biex jimminaw il-monarkija. Kien
hemm perjodu ta' regime awtoritarju tal-ġeneral Miguel Primo de Rivera
(1923-1931) li ntemm bit-twaqqif tat-Tieni Repubblika Spanjola. Ir-repubblika
tat l-awtonomija politika lill-pajjiżi Baski, lil Catalunya, lil Galizja u tat
il-vot lin-nisa.

F'Lulju tal-1936 bdiet il-Gwerra Ċivili Spanjola. Kienu l-forzi nazzjonalisti li
kienu kontra r-Repubblika, immexxijin mill-ġeneral Francisco Franco li bdew
il-gwerra u dawn rebħuha bl-għajnuna tal-Ġermanja Nażista u l-Italja Faxxista.

Il-gwerra ċivili damet tliet snin u kienet il-kawża tal-mewt ta' 500,000 ruħ u
l-emigrazzjoni ta' madwar 500,000 ċittadin, li l-parti l-kbira tad-dixxendenti
tagħhom illum joqgħodu fil-pajjiżi tal-Amerika Latina u minnhom hemm madwar
300,000 fl-Argentina biss.. Il-gwerra ċivili Spanjola hi meqjusa bħala l-ewwel
battalja tat-Tieni Gwerra Dinjija.

Spanja ta' Franco ddikjarat ruħha newtrali matul it-Tieni Gwerra Dinjija imma
dan kien fl-isem biss għax kellha relazzjonijiet ta' ħbiberija mal-Potenzi
tal-Assi. L-uniku partit legali taħt ir-regime Frankista kien it-Tradicionalista
Falange Española y de las J.O.N.S., li twaqqaf fl-1937. Il-partit iddikjara ruħu
antikomunista, Kattoliku u nazzjonalista. Aktar tard il-partit ħa l-isem ta'
Movimiento Nacional.

Wara l-gwerra dinjija, Spanja kienet politikament u ekonomikament marġinali u
barra l-Ġnus Magħquda. Is-sitwazzjoni inbidlet fl-1955, matul il-perjodu
tal-gwerra bierda, meta sar strateġikament importanti għall-Istati Uniti li
jistabilixxu preżenza militari fil-peniżola Iberika, għall-konteniment ta' xi
mossa mill-URSS fl-inħawi tal-baħar Mediterran. Fl-1960, Spanja kellha qabża
kbira fl-ekonomija tagħha. Dan it-tkabbir f'daqqa li ressaq in-nazzjon lejn
ekonomija moderna, sar magħruf bħala l-"miraklu Spanjol".

Bil-mewt ta' Franco, li ġrat f'Novembru tal-1975, Juan Carlos laħaq Re ta'
Spanja u kap tal-Istat, skont il-liġi. Wara l-approvazzjoni tal-Kostituzzjoni
Spanjola ġdida fl-1978 u wasla tad-demokrazija, l-istat trasferixxa xi poteri
lir-reġjuni u ħalaq organizzazzjoni interna imsejsa fuq il-komunitajiet
awtonomi.

Fil-Pajjiżi Baskii, in-nazzjonaliżmu moderat Bask għex ġenb ma' ġenb ma'
moviment radikali nazzjonalista immexxi mill-organizzazzjoni armata Euskadi Ta
Askatasuna (ETA). Il-grupp twaqqaf fl-1959 matul ir-regime ta' Franco, imma
baqa' sejjer bil-kampanja vjolenti anki wara li bdiet id-demokrazija u kien hemm
grad għoli ta' awtonomija reġjonali.

Fit-30 ta' Mejju 1982, wara referendum, Spanja daħlet fin-NATO u l-partit
soċjalista (Partido Socialista Obrero Español), PSOE, tela' fil-poter. Fl-1986
Spanja daħlet fil-Komunità Europea.

Fl-1982 it-Tazza tad-Dinja tal-Futbol, intlagħbet Spanja u għenwt biex il-pajjiż
jerġa' jsir magħruf fid-dinja wara s-snin ta' dittatura u ta' tranżizzjoni
għad-demokrazija. Anki l-Olimpjadi ta' Barċellona tal-1992 kienu ta' ġid
għat-turiżmu u biex isiru magħrufin il-mod ta' ħajja u d-drawwiet ta' Spanja
l-ġdida.

Is-snin disgħin tas-seklu 20 huma karatterizzati mill-gvernijiet ta' José Maria
Aznar tal-Partit Popolari Spanjol (Partido Popular) b'ħafna progress ekonomiku u
soċjali.

Fl-1 ta' Jannar 2002, Spanja ma bagħetx tuża l-peseta bħala valuta u bdiet tuża
l-ewro, li taqsam mas-16-il pajjiż ieħor taż-Żona Ewro. L-ekonomija ta' Spanja
kibret ħafna, iżjed mill-medja Ewropea, imma it-tkabbir spiċċa bil-kriżi
ekonomika kbira li bdiet fl-2008.

Fil-11 ta' Marzu 2004, kien hemm attakki terroristiċi fuq xi treni f'Madrid.
Wara proċess li dam ħames xhur, ġie konkluż li l-attakki kienu saru minn grupp
militanti lokali mnebbaħ minn al-Qagħeda. L-attakki qatlu 191 ruħ u ferew iżjed
minn 1800. Jaħsbu li forsi l-attakki saru biex jinfluwenzaw ir-riżultat
tal-elezzjoni ġenerali li kellha ssir tlett ijiem wara, li rebaħ il-PSOE,
immexxi minn José Luis Rodríguez Zapatero.

Il-konfini ta' Spanja huma maqsuma f'88% (4.964 km) baħar u 12% (1.917 km) art.
Fit-tramuntana hemm il-Baħar ta' Cantabria (Golf ta' Biskaja) u fin-nofsinar u
x-xlokk hemm il-Baħar Mediterran u l-Baħar tal-Baleares, fil-punent il-Portugall
u l-Oċean Atlantiku u fil-grigal Franza u Andorra matul il-Pirenej. Il-kosta
mediterranea għandha tul ta' 1.660 km, waqt tal-Atlantika twila 710 km.
Il-Pirenej jestendu għal 435 km mill-Baħar Mediterran sal-Golf ta' Biskaja.
Fit-tarf t'isfel ta' Spanja hemm l-Istrett ta' Gibiltà, li jissepara lil Spanja
u l-bqija tal-Ewropa mill-Marokk, fl-Afrika ta' Fuq. Il-muntanja Teide li hi
għolja 3718 metru 'l fuq mil-livell tal-baħar hi l-ogħla waħda fi Spanja u
l-ogħla quċċata tal-Atlantiku kollu. Hi t-tielet l-ikbar vulkan tad-dinja
mill-bażi tagħha.

Barra l-peniżola Iberika hemm numru ta' żoni Spanjoli oħra: il-Gżejjer Baleares
fil-Baħar Mediterran, il-Gżejjer Canarias fil-grigal, madwar 108 km fix-xlokk
tal-Afrika; hemm ħames artijiet oħra ta' sovranità Spanjola (plazas de
soberanía) fuq il-kosta tal-Marokk: Ceuta, Melilla, Islas Chafarinas, Peñón de
Alhucemas u Peñón de Vélez de la Gomera.

Fi Spanja m'hemmx lagi naturali kbar, però hemm ħafna għadajjar artifiċjali
bl-iskop li jiżguraw il-bżonn tal-enerġija u ilma. Bl-Ispanjol jissejħu pantanos
jew embalses (partikolarment importanti humm l-embalses ta' Alcantara, ta'
Torrejón u ta' Valdecañas fuq it-Tago, u dak ta' Mequinenza fuq l-Ebro.

Barra mill-fruntiera ma' Franza, Andorra, Ġibiltà u l-Portugall, Spanja hi
mdawra għal kollox bil-baħar, l-Oċean Atlantiku fit-tramuntana, il-majjistral u
parti żgħira mil-lbiċ, kif ukoll il-Baħar Mediterran fil-lvant, il-grigal u
n-nofsinhar sa' Ġibiltà. Mal-peniżola Iberika irridu nżidu wkoll il-Canarias,
kollha kemm huma fl-Atlantiku u l-Baleares, li jinstabu kompletament
fil-Mediterran.

Minħabba t-tul enormi tax-xtut tagħha u d-diversità tal-pożizzjonijiet tagħhom,
Spanja għandha tulijiet ta' kosta li huma differenti ħafna minn xulxin. Il-kosta
Atlantika, li l-parti l-iżjed lejn il-lvant tissejjaħ il-Baħar ta' Cantabria (li
hi stess hi parti mill-Golf ta' Biskaja), hi karatterizzata b'bajjiet
impressjonanti li jalternaw ma' sikek impressjonanti magħmulin mir-riħ oċeaniku
qawwi u mix-xita spissa. Fuq kollox fil-parti l-iżjed lejn il-lvant, il-kosta hi
mħarbta u għandha ħafna fliegi u qaliet twal, imsejħin rias, tipiċi tal-Galizja,
li jidħlu fi xtut mimlijin sikek li diffiċli li tidħol fihom, fosthom il-famuża
Costa de la Muerte.

Il-kosta Mediterranja hi differenti għal kollox, ħafna iżjed ħelwa u inqas
imħarbta (ħlief il-golf ta' Valenċja u tal-erja tad-delta tal-Ebro u xi
promontorji, għalkemm fiha wkoll xi tulijiet imsikkin). Fuq kollox il-klima hi
ħafna iżjed moderata u adattata għat-turiżmu tal-għawm. Fuq il-kosta
Mediterranja insibu bosta bliet famużi bħal Barċellona, Valenċja u Malaga, barra
l-lokalitajiet turistiċi bħal Lloret de Mar u Tarifa. Il-kosta Mediterranja
tinqasam ġeografikament f'ħames partijiet: l-iżjed 'l fuq hemm il-Costa Brava,
li testendi mill-fruntiera Franċiża sa Barċellona; il-Costa Daurada li testendi
mill-belt kapitali Katalana sa ħalq l-Ebro; il-Costa del Azahar sa Dénia
(eskluża) li tinkludi l-Golf ta' Valenċja kollu; il-Costa Blanca sa Cabo de
Gata; u fl-aħħar il-Costa del Sol madwar in-naħa t'isfel kollha ta' Spanja
sal-Fliegu ta' Ġibiltà. Il-kosta Mediterranja, minħabba t-turiżmu kbir li fiha
hi inqas preżervata mill-kosta Atlantika u hi magħrufa għal xi abbużi kbar
fil-bini.

Il-gżejjer ewlenin huma maġburin f'żewġ arċipelagi: Il-Gżejjer Baleares u
l-Gżejjer Canarias. Il-Baleares qegħdin fil-Mediterran, mhux 'il bogħod
mill-komunità Valenċjana u huma magħmulin minn erba' gżejjer prinċipali,
Mallorca, Menorca, Ibiza u Formentera. Il-Canarias min-naħa l-oħra qegħdin
fl-Atlantiku, ma ġenb in-naħa t'isfel tal-Marokk u 1000 km 'l hemm mil-lbiċ
tal-peniżola Iberika. Ġeografikament jagħmlu parti mill-kontinent Afrikan. Dawn
huma Gran Canaria, Lanzarote, Fuerteventura, Tenerife, La Palma, La Gomera u El
Hierro. Imbagħad hemm gżejjer żgħar oħra, ħafna iċken, bħall-Gżejjer Cies.

Nistgħu naqsmu Spanja fi tliet żoni klimatiċi prinċipali, skont il-pożizzjoni
ġeografika u l-kondizzjonijiet orografiċi:

Barra dawn it-tipi prinċipali, nistgħu insibu wkoll sotto-tipi oħra, bħall-klima
Alpina tal-Pirenej u fis-Sierra Nevada, u klima subtropikali tipika fil-Gżejjer
Canarias.

Il-popolazzjoni hi magħmula fil-part l-kbira minn Spanjoli li jappartienu għal
diversi gruppi etniko-lingwistiċi (Kastiljani, Katalani-Valenċjani, Galizjani,
Baski, eċċ) u minn minoranza ta' barranin, li fil-bidu tal-2008, kienet
tirrappreżenta ftit iżjed minn 11% tal-popolazzjoni globali: 5.2 miljuni minn 46
miljun bejn wieħed u ieħor. Il-komunitajiet fejn hemm l-iżjed barranin huma
tal-Katalonja, bi 'l fuq minn miljun ruħ, ta' Madrid, b'kważi miljun u ta'
Valenċja, b'madwar 800,000 ruħ. Hemm għadd kbir ta' immigranti mill-Ewropa
tal-Lvant, (l-iżjed Rumeni, li bħalissa jirrappreżentaw il-komunità alloġena
l-iżjed numeruża fil-pajjiż), Afrikani ta' Fuq, li ħafna minnhom huma
klandestini (impjegati l-iżjed fl-agrikultura ta' Spanja t'Isfel), u
Latinoamerikani.

Id-distribuzzjoni tal-popolazzjoni mhijiex uniformi għax hi kondizjonata
mill-forma tat-territorju: fuq il-kosti, matul il-widien tax-xmajjar u fiż-żoni
li huma ekonomikament iżjed avvanzati u li fihom żviluppaw l-agrikoltura u
l-industrija, id-densità taqbeż it-300 abitant kull km². Min-naħa l-oħra f'ħafna
erji tal-meseta, id-densità hi taħt id-29 abitant kull km². Il-popolazzjoni
urbana (77%) dejjem tikber.

Il-territorju tal-pajjiż hu maqsum f' komunitajiet awtonomi li jgawdu ċerta
awtonomija skont l-istorja tagħhom.

Skont studju reċenti magħmul minn Arda: Insara: 90,14%. Anjostiċi: 6,94%.
Misilmin: 1,57%. Atej: 1,10%. Lhud: 0,13%. Oħrajn: 0,12%.

L-ilsien uffiċjali hu l-Kastiljan jew l-Ispanjol. F'xi komunitajiet awtonomi xi
lingwi huma ko-uffiċjali mal-Kastiljan: il-Katalan/Valenċjan f'Katalonja,
il-Gżejjer Baleares u fil-Komunità Valenċjana: il-Galizjan f'Galizja u l-Bask
fil-Pajjiżi Baski u Navarra. L-istat Spanjol u l-amministrazzjonijiet
tal-periferija jipproteġu u jinkoraġġixxu l-użu, fil-kuntest lokali, ta' xi
lingwi mitkellma li però ma jgawdux l-istatus ta' ko-uffiċjalità bħall-Asturjan,
il-Leoniż, id-djalett ta' Estremadura, l-Aragoniż. Fil-wied tal-Aran
mal-Kastiljan u l-Katalan, hu rikonoxxut ukoll l-Araniż, tip ta' Gaskon
tal-grupp lingwistiku Oċċitan. F'Concepción ħdejn Ġibiltà in n-ies jitkellmu
il-Llanito u l-Ingliż bħala t-tielet ilsien. Fil-bliet awtonomi Afrikani ta'
Ceuta u Melilla jitkellmu wkoll l-Għarbi u l-Berberu u parti mill-popolazzjoni
titkellem il-Franċiż bħala t-tielet jew ir-raba' lingwa.

Spanja hi maqsuma f'17-il komunità awtonoma (comunidades autónomas, al
singolare: comunidad autónoma) li jerġgħu jinqasmu f'50 provinċja. Hemm ukoll
żewġt ibliet awtonomi: Ceuta u Melilla (iddesinjati uffiċjalmente bħala Plazas
de Soberanía en el Norte de África).

Ceuta, Melilla u xi gżejjer ċkejknin huma li baqa' mill-imperu kolonjali vast li
kellu l-pajjiż. Il-gżejjer fihom xi 0.65 km² u għandhom 312 abitant. B'kollox
Spanja għandha territorji ta' 31.65 km² fl-Afrika ta' Fuq, b'popolazzjoni ta'
138,228 abitanti

Hemm sitt komunitajiet awtonomi li huma magħmulin minn provinċja waħda biss:
Asturias, il-Gżejjer Baleares, Cantabria, La Rioja, Madrid, Murcia, u Navarra.

Il-provinċji jerġgħu jinqasmu f'muniċipji (bl-Ispanjol municipio). Bħala r-ras
tal-muniċipju hemm l-alcalde jew is-sindku.

Il-poter eżekuttiv hu f'idejn il-Kunsill tal-Ministri (Consejo de Ministros),
immexxi minn Prim Ministru, bil-fiduċja tal-parlament.

Il-poter legislattiv hu fi ħdan parlament bikamerali, il-(Cortes Generales)
b'mandat ta' erba' snin, magħmul minn:

L-ewwel elezjoni demokratika wara l-mewt ta' Franco saret fil-15 ta' Ġunju 1977,
u ntrebħet mill-lega tan-nofs lemini, Unión de Centro Democrático (UCD),
immexxija minn Adolfo Suàrez. Is-sistema politika hi msejsa fuq
il-multipartitiżmu, imma minn xi żmien 'l hawn kien hemm żewġ partiti dominanti:
il-Partido Socialista Obrero Español (PSOE) (tan-nofs xellugi) u l-Partido
Popular (PP) (taċ-ċentru lemini). Iż-żewġ partiti dominanti alternaw fil-poter,
imma kważi dejjem, minħabba s-sistema elettorali, kellhom jidħlu f'koalizzjoni
ma' partiti żgħar. Il-partit soċjalista mexxa l-gvern mill-1982 sal-1996
(immexxi minn Felipe González) u mill-2004 sal-2011 (immexxi minn José Luis
Rodríguez Zapatero); il-partit popolari mill-1996 sal-2004 (immexxi minn José
Maria Aznar) u mill-2011 sal-lum 2013 (immexxi minn Mariano Rajoy).

Minħabba d-diversità storika u ġeografika, l-arkitettura Spanjola gawdiet minn
ħafna influwenzi. Perezempju, belt importanti bħal Cordoba, li twaqqfet
mir-Rumani u allura għandha infrastruttura vasta ta' dik l-epoka, saret
il-kapitali kulturali tad-dinastija Iżlamika al-Għumawijjun li bnew fuqha
binjiet ta' arkitettura fina fl-istil Għarbi. Id-dinastiji Għarab li ġew wara fi
Spanja, żviluppaw arkitettura tal-għaġeb, dejjem iżjed komplessa u
karatteristika bħall-famuż kompless tal-Palazz ta' Granada.

Fl-stess żmien, feġġew ir-renji Nsara li, ftit ftit żviluppaw l-istil tagħhom li
fih integraw il-flussi romaniċi u gotiċi. L-istil gotiku iffjorixxa b'mod
straordinarju. Hemm eżempji ta' dan l-istil mat-territorju nazzjonali kollu.
L-istil mudéjar, li żviluppa mis-seklu 12 sas-seklu 17 mill-għaqda ta' mottivi
bi stil Għarbi ma' mudelli tal-arkitettura Ewropea.

Il-parti l-kbira tal-arkitettura tas-seklu 20 hi fl-istil tal-Moderniżmu, stil
li kellu l-epiċentru tiegħu Barċellona u f'Gaudí is-simbolu tiegħu. Mill-bidu
tas-seklu 21 Spanja kellha rivoluzzjoni fl-arkitettura kontemporanea u arkitetti
Spanjoli bħal Rafael Moneo, Santiago Calatrava, Ricardo Bofill u ħafna oħrajn
kisbu fama mondjali.

Miguel de Cervantes x'aktarx hu l-kittieb l-iżjed famuż ta' Spanja u l-ktieb
tiegħu Don Quixote hu meqjus bħala x-xogħol l-iżjed emblematiku fil-kanoni
tal-letteratura Spanjola u wieħed mix-xogħlijiet klassiċi fundaturi
tal-letteratura tal-punent.

Iċ-ċinema Spanjola kellha suċċessi importanti internazzjonali, fosthom l-Oscar
għall-films El laberinto del fauno (Il-labirint tal-fawnu) u Volver. Fl-istorja
twila taċ-ċinema Spanjola, ir-reġista kbir Luis Buñuel kien l-ewwel li kiseb
fama internazzjonali. Warajh kien hemm Pedro Almodóvar tard fis-snin 1980. Fost
ir-reġisti ta' fama Spanjoli l-oħra insibu 'l Segundo de Chomón, Florian Rey,
Luis García Berlanga, Carlos Saura, Julio Medem u Alejandro Amenábar.

L-ekonomija Spanjola reġgħet daħlet fost l-ekomonomiji avvanzati tal-Europa
tal-punent. B'mod partikolari, fl-għaxar snin bejn l-1998 u l-2008, l-ekonomija
Iberika kienet fost l-iżjed dinamiċi fl-Ewrożona. Is-soċjetà u l-ekonomija
Spanjola għaddew minn perjodu qawwi ta' bidla u tikbir matul l-aħħar għoxrin
sena tas-seklu 20. Wara li ħareġ mill-iżolament politiku u ekonomiku impost
mid-dittatura faxxista, il-pajjiż infetaħ għal kummerċ internazzjonali u ssieħeb
fl-UEfl-1986. L-ekonomija gawdiet ukoll mit-twelid ta' kumpanniji industrijali
ġodda u mid-dħul ta' kapital barrani li sfrutta il-pagi baxxi biex jibdew
inizjattivi industrijali u kummerċjali. Żdiedu wkoll il-mezzi ġodda ta'
komunikazzjoni li għenu biex jiżdied il-qligħ tas-sistema produttiva. Is-settur
terzjarju hu l-ikbar wieħed: it-turiżmu u l-agrikoltura (l-għeneb u ċ-ċitru)
huma żviluppati ħafna. Madankollu, mill-bidu tal-kriżi finanzjarja kbira li
bdiet fl-2008 u l-kriżi tas-sistema bankarja li ġiegħlet il-gvern Spanjol li
jitlob l-għajnuna mill-Bank Ċentrali Ewropew f'Ġunju ta' 2012 minħabba li sfaxxa
d-dħul mill-bejgħ tal-bini, l-ekonomija Spanjola daħlet fi kriżi profonda.
Il-livell tal-qagħad qabeż il-25% u l-klassifikazzjoni tad-dejn sovran li kienet
tripla A tniżżlet (mill-aġenzija Moody’s) għal BAA3 b'prospett negattiv fl-14
ta' Ġunju 2012. Ir-rata tal-imgħax tas-self tal-gvern għal għaxar snin telgħet
għal 7% fis-sena.

Matul l-aħħar erbgħin sena l-industrija tat-turiżmu Spanjola kibret ħafna tant
li saret it-tieni l-ikbar waħda fid-dinja, b'valur smat ta' 40 biljun ewro
fl-2006, u tagħmel madwar 5% tal-PGD. Il-klima ta' Spanja, il-monumenti storiċi
u kulturali, il-pożizzjoni ġeografika tagħha, flimkien ma' infrastruttura
moderna, jikkontribwixxu biex jagħmluha waħda mid-destinazzjonijiet l-iżjed
imfittxa.

Spanja hi wieħed mill-pajjiżi ta' quddiem fil-livell mondjali fl-iżvilupp
tal-produzzjoni tal-enerġija rinnovabbli. Fl-2010 Spanja saret l-aqwa fid-dinja
fil-produzzjoni tal-enerġija solari, aqwa mill-Istati Uniti b'impjant enormi,
ħdejn Alvarado, Badajoz. Spanja hi wkoll il-produttur Ewropej ewlieni
tal-enerġija mir-riħ. Fl-2010 it-turbini tagħha ipproduċew 42,976 GWh, 16.4%
tal-enerġija totali prodotta f'Spagna. Fid-9 ta' Novembru 2010, l-enerġija
mir-riħ kellha waqt storiku meta laħqet 53% tad-domanda tal-enerġija elettrika
tat-terraferma u ġġenerat kwantità ta' enerġija ekwivalenti għal 14-il reattur
nukleari. L-enerġiji rinnovabbli l-oħra użati fi Spanaj huma l-idroelettriku,
il-bijomases u l-enerġija tal-baħar (qed jinbnew 2 impjanti).

Is-sorsi mhux rinnovabbli ta' enerġija użati fi Spanja huma in-nukleari (8
reatturi operattivi), il-gass, il-faħam u ż-żejt.

Ix-xibka tal-ferrovija ta' veloċità għolja li għandha Spanja hi l-iżjed mifruxa
fl-Ewropa u t-tieni l-iżjed mifruxa fid-dinja wara ċ-Ċina.F'Ottobru tal-2010
Spanja kellha total ta' 3,500 km ta' linji ta' veloċità għolja li jgħaqqdu
Malaga, Sivilja, Madrid, Barċellona, ​​Valenċja u Valladolid, b'treni li jilħqu
veloċità ta' 300 km/h. F'dak li rigward il-puntwalità, hi t-tieni fid-dinja
(98.54% jaslu fil-ħin) wara Shinkansen tal-Ġappun (99%). Jekk l-objettivi
tal-programm ambizzjuż ta' Alta Velocidad Española jintlaħqu, sal-2020 Spanja
jkollha 7000 km ta' linji ferrovjarji b'veloċità għolja li jgħaqqdu kwazi
il-bliet kollha ma' Madrid f'inqas minn 3 sigħat u ma' Barċellona f'inqas minn 4
sigħat.

L-interess sportiv fi Spanja hu ddominat mill-futbol. Real Madrid CF u FC
Barcelona huma tnejn mit-timijiet tal-futbol li kellhom l-iżjed suċċess. It-Tim
nazzjonali tal-futbol ta' Spanja, rebaħ il-Kampjonat Ewropew tal-Futbol fl-1964,
fl-2008 u fl-2012 u t-Tazza tad-Dinja tal-Futbol fl- 2010.

Il-basketball, it-tennis, iċ-ċikliżmu, il-handball, il-motoċikliżmu u l-Formula
1 kollha żdiedu fil-popolarità u s-suċċess li kellhom bis-saħħa ta' ċampjins
Spanjoli f'dawn l-oqsma. Il-Logħob Olimpiku tas-Sajf 1992 saru Barċellona.
L-industrija tat-turiżmu ġabet titjib fl-infrastruttura sportiva, b'mod
partikolari fl-oqsma tal-isport akwatiku, tal-golf u l-iskiing.

Rafael Nadal li bħalissa hu l-aqwa plejer tat-tennis Spanjol rebaħ diversi titli
tal-Grand Slam. Anki t-tim Spanjol tat-Tazza Davis kiseb riżultati tajbin ħafna
b'5 titli mirbuħa bejn l-2000 u l-2011. Fin-naħa ta' fuq ta' Spanja il-logħba
tal-pelota hi popolari ħafna. Alberto Contador hu l-aqwa ċiklista Spanjol u
rebaħ diversi titli tal-Grand Tour fosthom tliet titli tat-Tour de France, imma
wara ġie skwalifikat minħabba d-drogi.



https://mt.wikipedia.org/wiki/It-Tieni_Gwerra_Dinjija

It-Tieni Gwerra Dinjija kien kunflitt mondjali li involva l-maġġoranza
tal-pajjiżi tad-dinja, b'mod speċjali l-pajjiżi l-iktar avvanzati maqsumin
f'żewġ alleanzi militari opposti: L-Alleati u l-Qawwiet tal-Assi. Din il-gwerra
involviet il-mobilitazzjoni ta' 'l fuq minn 100 miljun rekluta militari, b'hekk
hi meqjusa bħala l-iktar gwerra mifruxa fl-istorja. Fi stat ta' "gwerra totali",
il-partiċipanti maġġuri poġġew il-kapaċitajiet ekonomiċi, industrijali, u
xjentifiċi għas-servizz ta' isforz belliku, bl-injorar tad-distinzjoni bejn
riżorsi militari u dawk ċivili. Iktar minn 70 miljun ruħ, il-maġġoranza tagħhom
ċivili, inqatlu f'dan il-konflitt, li għalhekk jitqies bħala l-iktar imdemmi
fl-istorja umana. In-nefqa finanzjarja totali tal-gwerra hi stimata li laħqet
triljun dollaru amerikan, b'hekk hi ukoll l-iktar gwerra li swiet flus. Il-bidu
tal-gwerra hu meqjus li hu Settembru 1939 bl-invażjoni tal-Polonja, u
d-dikjarazzjoni ta'gwerra fuq il-Ġermanja mir-Renju Unit, Franza u d-Dominji
Britanniċi. L-Allejati kienu rebbieħa, bil-Ġermanja ċċedi fit-8 ta' Mejju 1945,
u r-rebħa fuq il-Ġappun fit-2 ta' Settembru.

L-Unjoni Sovjetika u l-Istati Uniti ħarġu mill-kunflitt bħala ż-żewġ
superpotenzi maġġuri. Din is-sitwazzjoni fetħet il-Gwerra l-Bierda, li damet 45
sena. Il-Ġnus Magħquda ġew iffurmati bit-tama li jiġi evitat kunflitt ieħor bħal
dan. L-idea ta' determinazzjoni nazzjonali imbuttata mill-gwerra aċċelerat
il-moviment ta' dekolonizazzjoni fl-Asja u l-Afrika, filwaqt li fl-Ewropa
tal-Punent stess bdiet miexja lejn l-integrazzjoni.

Wara l-Ewwel Gwerra Dinjija, it-telfa tal-Ġermanja, ffirmata fit-Trattat ta'
Versailles imponiet fuq dan il-pajjiż it-telfien ta' parti mdaqqsa
mit-territorju, ċaħdet l-annessjoni ta' stati oħra, llimitat id-daqs tal-forzi
armati Ġermanizi, u imponiet reparazzjonijiet finanzjarji kbar ħafna.
Ir-Rivoluzzjoni Russa tal- 1917 u l-gwerra ċivili li din ikkawżat, wasslu
għall-ħolqien tal-Unjoni Sovjetika li malajr ġiet taħt il-ħakma ta' Joseph
Stalin. Fl-Italja, Benito Mussolini ħataf il-poter bħala dittatur faxxist
bil-wiegħda li joħloq "Imperu Ruman Ġdid". Il-Partit Kuomintang fiċ-Ċina beda
Spedizzjoni fit-Tramuntana (1926-1927) bħala programm ta' unifikazzjoni
nazzjonali, kontra sinjuri tal-gwerra Ċiniżi tas-snin għoxrin, imma spiċċa
mgħarraq fi gwerra ċivili kontra l-ex alleati, il-Partit Komunista Ċiniż.
Fl-1931, l-Imperu Ġappuniż, li kien ilu ħafna jipprova jespandi l-influwenza
tiegħu fiċ-Ċina, taħt il-kunċett tad-dritt li jaħkem fuq l-Asja, uża l-Inċident
ta' Mukden bħala ġustifikazzjoni biex jinvadi l-Manċurja; iż-żewġ nazzjonijiet
tqabdu f'bosta kunflitti zgħar sad-Dikjarazzjoni Tanggu li ħabbret il-waqfien
tal-gwerra fl-1933. In-Nazzjonal-Soċjalist Adolf Hitler sar il-mexxej
tal-Ġermanja fl- 1933 u fis beda kampanja kbira ta'riarmament. Dan ħasseb lil
Franza u r-Renju Unit, li kienu batew ħafna fl-aħħar gwerra, kif ukoll l-Italja,
li rat l-ambizzjonijiet territorjali tagħha jiddalmu minħabba dawk tal-Ġermanja.
Biex jiżgura l-alleanza, il-Franċiżi ħallew lill-Italja ħielsa
fl-operazzjonijiet tagħha fl- Etjopja, li l-Italja xtaqet taħtaf. Din
is-sitwazzjoni ġiet aggravata fl-1935 meta s-Saarland ingħaqdet legalment
mal-Ġermanja, u Hitler rrinunzja t-Trattat ta' Versailles, għaġġel
ir-remilitarizazzjoni u daħħal il-lieva. Bl-isperanza li tinżamm il-Ġermanja,
ir-Renju Unit, Franza u l-Italja ffurmaw il-Front ta' Stresa. L-Unjoni
Sovjetika, mbeżża mill-għanijiet tal-Ġermanja li taħtaf art fil-Lvant
tal-Ewropa, kkonkluda trattat ta' assistenza militari ma' Franza.

Qabel jieħu effett, dan il-patt Franco-Sovjetiku kellu jgħaddi mill-burokrazija
tal- Lega tan-Nazzjonijiet, li spiċċa jagħmlu bla saħħa. Biex iktar tikkomplika
s-sitwazzjoni, f'Ġunju tal-1935, ir-Renju Unit iffirma trattat Navali
indipendenti mal-Ġermanja, jħoll ħafna mir-restrizzjonijiet ta' qabel. L-Istati
Uniti, minħabba l-ġrajjiet fl-Ewropa u l-Asja, għadda l-Att tan-Newtralità'
f'Awissu. F'Ottubru, l-Italja invadiet l-Ewropa, bil-Ġermanja tkun l-uniku
pajjiż fl-Ewropa li ma kkundannatx dan l-att. L-Italja allura neħħiet kull
objezzjoni tagħha fuq l-għan tal-Ġermanja li tagħmel mill-Awstrija
stat-satellita. Bi vjolazzjoni diretta tat-Trattat ta' Versaille u dak ta'
Lokarno, Hitler rremilitarizza r- Rhineland f'Marzu tal- 1936, u hawn bilkem
irċieva tweġiba mil-potenzi l-oħra. Meta bdiet il-Gwerra Ċivili Spanjola
f'Lulju, Hitler u Mussolini għenu l-fazzjoni faxxista mmexxija minn
Ġeneralíssimu Francisco Franco u l-forzi nazzjonalisti tiegħu fil-gwerra ċivili
kontra t-Tieni Repubblika Spanjola, megħjuna mill-Unjoni Sovjetika. Iż-żewġ
naħat użaw il-kunflitt biex jisperimentaw armi u metodi ta' gwerra ġodda,
bil-forzi nazzjonalisti spanjoli jirbhu fl-1939.

Biż-żieda fit-tensjonijiet, bedw isiru sforzi ta' konsolidazzjoni ta' poter
f'bosta pajjiżi. F'Ottubru, l-Ġermanja u l-Italja ffurmaw l-Assi Ruma-Berlin u
xahar wara, il-Ġermanja u l-Ġappun, bil-ħsieb li l-Unjoni Sovjetika u
l-komuniżmu kien l-ikbar periklu għalihom, iffirmaw il-Patt Anti-Komintern, li
l-Italja daħlet fih sena wara. Fiċ-Ċina, il-Kuomintang u l-forzi komunisti,
qablu fuq waqfien mil-ġlied biex jippreżentaw front magħqud kontra l-forzi
ġappuniżi.

Dati oħra li huma kkunsidrati bħala l-bidu tal-kunflitt jinkludu l-invażjoni
ġappuniża tal-Manċurja fl-1931, il-bidu tat-Tieni Gwerra Sino-Ġappuniża,
fl-1937, jew bosta dati marbutin ma' avvenimenti oħrajn. Xi sorsi jimxu mal-idea
ta' A. J. P. Taylor, li jemmen li kien hemm żewġ gwerer simultanei, il-Gwerra
Sino-Ġappuniża fl-Asja tal-Lvant, u t-Tieni Gwerra Ewropea fl-Ewropa u
fil-kolonji tagħha, imma dawn ma sarux gwerra dinjija sakemm ma ngħaqdux fl-1941
bid-daħla fil-gwerra tal-Unjoni Sovjetika; b'hekk il-gwerra kompliet sal-1945.

Għat-tmiem tal-gwerra għandha bosta dati wkoll. Xi sorsi jgħidu li dan seħħ
bl-armistizju tal-14 t'Awwissu 1945, minflok fid-data li fiha l-Ġermanja ċediet
b'mod uffiċjali; f'diskussjonijiet storiċi Ewropej, il-gwerra ntemmet f'Jum
ir-Rebħ fl-Ewropa, il-V-E Day. It-trattat uffiċjali tat-tmiem tal-gwerra
mal-Ġappun ġie iffirmat biss fl-1951, fit-Trattat ta' San Francisco.

F'nofs l-1937, wara l-Inċident fuq il-Pont Marku Polo, il-Ġappun beda invażjoni
sħiħa taċ-Ċina. Is-Sovjetiċi mill-ewwel għenu liċ-Ċiniżi, fatt li ħassar
il-kooperazjoni Ċiniża mal-Ġermanja. Wara assalt fuq Shanghai , il-Ġappuniżi
tefgħu lura l-qawwiet Ċiniżi, bil-ħtif tal-kapitali Nanġing f'Diċembru. F'Ġunju
tal- 1938, iċ-Ċiniżi żammew l-avvanzata Ġappuniża billi għarrqu x-Xmara s-Safra;
anki jekk dan ta' liċ-Ċiniżi biżżejjed ħin biex tiġi ffortifikata l-belt
ta'Wuħan, il-belt xorta wagħet f'idejn Ġappuniżi sa Ottubru. F'dan iż-żmien,
forzi ġappuniżi u sovetiċi ingaġġaw f'battalja minuri fuq l-Għadira Khasan;
f'Mejju tal-1939, dawn ġew involuti f'battalja eħrex f'Khalkhin Gol, li spiċċat
bi qbil ta' waqfien mill-ġlied fil- 15 ta' Settembru u r-restawr tal-istat ante
bellum.

Fl-Ewropa, il-Ġermanja u l-Italja bdew jippreparaw għat-taqbid. F'Marzu
tal-1938, il-Ġermanja permezz tal- Anschluss, għaqqdet lill-Awstrija
mat-territorju tagħha, li ma tantx ġabet rekriminazzjonijiet mill-poetnzi
Ewropej. Inkuraġġat, Hitler beda jesponi drittijiet ġermaniżi fuq
is-Sudetenland; Franza u l-Gran Brittanja ħallewh jannessi dawn l-artijiet
fil-Qbil ta' Munich, bil-wiegħda li din kellha tkun l-aħħar domanda territorjali
tal-Ġermanja. Hitler malajr ħarab mil-wiegħda tiegħu. F' Marzu tal-1939,
il-Ġermanja u l-Ungerija okkupaw iċ-Ċekoslovakkja sħiħa, flimkien.

Allarmat, u b'Hitler jiddikjara li ried jerġa' jagħqqad lil belt ta' Danżing, u
allura kellu pretensjonijiet għal art Pollakka, Franza u r-Renju Unit ħarġu
garanzija tal-indipendenza tal-Polonja; meta l-Italja invadiet l-Albanija
f'April, l-istess garanzija ġiet estiża lir-Rumanija u l-Greċja. L-Unjoni
Sovjetika pruvat tallea ruħha ma' Franza u r-Renju Unit, imma ġiet injorata
minħabba suspetti fuq il-motivi tagħha u l-kapaċitajiet militari li kellha. Ftit
wara l-garanziji Franko-Britanniċi lejn il-Polonja, il-Ġermanja u l-Italja
fformalizzaw l-alleanza tagħhom bil-Patt tal-Azzar. Bit-twemmin li Franza u
r-Renju Unit ma xtaqux jalleaw rwieħhom mal-Unjoni Sovjetika, minħabba l-biża li
din setgħet tiżviluppa fi gwerra bejn Hitler u l-URSS bil-qawwiet tal-Punent
jibqgħu newtrali jew jgħinu lil Hitler, l-Unjoni Sovjetika ddeċiedet li tidħol
fi qbil li ma tattakkax lil Ġermanja permezz tal –Patt Molotov Ribbentrop. Dan
il patt kien jinkludi qbil sigriet biex l-Ewropa tal-Lvant tinqasam bejniethom.
Fl- 1 ta' Settembru, 1939, Adolf Hitler ħabbar l-invażjoni tal-Polonja u t-Tieni
Gwerra Dinjija bdiet. Franza, l-Gran Brittanja, u l-Pajjiżi tal-Commonwealth
ddikjaraw gwerra fuq il-Ġermanja, imma ftit li xejn wettqu operazzjonijiet
belliċi apparti attakk zgħir Franċiż fis-Saarland. F' nofs Settembru, wara li
ġie ffirmat armistizju mal-Ġappun, l-Unjoni Sovjetika bdiet l-invażjoni tagħha
tal-Polonja. Sa' l-bidu t' Ottubru, il-Polonja nqasmet bejn il-Ġermanja u
l-Unjoni Sovjetika. Matul il-battalji fil-Polonja, il-Ġappun beda l-ewwel attakk
fuq il-belt ċiniża strateġikament importanti ta' Changsha; dan l-attakk falla
sal-bidu t'Ottubru.

Wara l-invażjoni tal-Polonja, l-Unjoni Sovjetika bdiet l-okkupazzjoni
tal-Pajjiżi Baltiċi. Reżistenza Finlandiża għal pressjonijiet mill-Unjoni
Sovjetika f' l-aħħar ta' Novembru wassal għall-Gwerra tax-Xitwa li damet erba'
xhur, u ntemmet bit-Trattat ta' Paċi ta' Moska b'konċessjonijiet Finlandiżi.
Franza u r-Renju Unit trattaw l-attakk tal-Unjoni Sovjetika fuq il-Finlandja
daqslikieku din daħlet fil-gwerra fuq in-naħa tal-Ġermanja, u rrispondew għal
din l-invażjoni billi qablu mal-espulsjoni tas-Sovjetiċi mill-Lega
tan-Nazzjonijiet. Anki jekk iċ-Ċina kellha l-saħħa timponi l-veto fuq din
l-azzjoni, hi la riedet tinqata mill-potenzi tal-punent u wisq inqas mill-Unjoni
Sovjetika u għalhekk iddeċidiet li tastjeni. L-Unjoni Sovjetika xorta ma qablitx
ma' din l-azzjoni, u ssospendiet kull għajnuna militari għaċ-Ċina. Sa' Ġunju
1940, il-Forzi Armati Sovjetiċi lestew l-okkupazjoni tal-istati ta' mal-Baltiku.

Fl-Ewropa tal-Punent, qawwiet Brittaniċi bdew l-ewwel jibagħtu l-ewwel truppi
fuq il-kontinent, però la l-Ġermanja u lanqas l-Alleati ma bdew attakki diretti
fuq l-għadu. F'April, il-Ġermanja invadiet id-Danimarka u n-Norveġja biex
tiddefendi l-fornituri ta' minerali tal-ħadid mill-iSvezja, li l-Alleati żgur
kienu ser jippruvaw iwaqqfu. Id-Danimarka ikkapitulat mill-ewwel, u minkejja
s-support tal-Alleati, in-Norveġja intrebħet f'inqas minn xahrejn. Skuntentizza
Brittanika fuq il-Kampanja Norveġjiża wasslet għall-waqgħa tal-Prim Ministru
Neville Chamberlain, b' Winston Churchill jieħu postu fl-10 ta' Mejju, 1940.

Fl-istess jum, il-Ġermanja invadiet lil Franza u l-Pajjiżi l-Baxxi. L-Olanda u
l-Belġju ġew assaltati u waqgħu fi ftit ġimgħat, permezz tat-tattiċi
tal-blitzkrieg. Il-Linja Maġinot, ffortifikata mill-Franċiżi ddawret
mill-Ġermaniżi b' manuvri fuq il-ġenb minn ġol Muntanji tal-Ardennes; dawn kienu
jitqiesu bħala barriera impenetrabli għall-karrijiet armati mill-Franċiżi.
Truppi Brittaniċi kienu sfurzati jevakwaw il-kontinent f' Dunkirk, bit-telf ta'
ħafna mill-materjal militari li kellhom, sa' l-aħħar tax-xahar. Fl-10 ta' Ġunju,
l-Italja invadiet, u ddikjarat gwerra fuq Franza u r-Renju Unit ; tnax-il jum
wara, Franza ċediet u mill-ewwel inqasmet f' żoni ta' okkupazzjoni Ġermaniza u
Taljana, kif ukoll stat pupazz mhux okkupat taħt ir-Reġim ta' Vichy. Fil-bidu
ta' Lulju, l-qawwiet Brittaniċi attakkaw il-flotta Franċiża fl-Alġerija biex
jipprevjenu li din tingħaqad ma' dik Franċiża.

Bi Franza barra mill-kunflitt, il-Ġermanja bdiet kampanja ta' superjorita
tal-ajru fuq l-Ingilterra bi preparazzjoni għall-invażjoni. Il-kampanja falliet
u sa Settembru l-pjanijiet tal-invażjoni ġew kanċellati. Bl-użu ta' portijiet
Franċiżi okkupati, il-Flotta Ġermaniża gawdiet suċċessi fuq Flotta Rjali li
kienet estiża wisq, bl-użu ta' U-boats fil-linji ta' fornitura navali
Brittaniċi. L-Italja bdiet l-operazzjonijiet fil-Mediterran, billi fetħet
assedju f' Malta f'Ġunju, bir-rebħ tas-Somaliland Brittanika f'Awissu, u b'
inkursjonijiet fl-Eġittu okkupat mill-Brittanja fil-bidu ta' Settembru.
Il-Ġappun żied l-imblokk taċ-Ċina f'Settembru bil-ħtif ta' bosta bażijiet navali
fit-tramuntana tal-kolonja iżolata tal-Indoċina Franċiża.

Matul dan iż-żmien kollu, l-Istati Uniti newtrali ħadu xi miżuti biex jgħinu
liċ-Ċina u l-Alleati tal-Punent. F'Novembru tal-1939, l-Att tan-Newtralità
Amerikan ġie amendat biex iħalli x-xiri ta' munizzjonijiet mill-Alleati.
Fl-1940, wara l-waqgħa ta' Franza, il-qies tal-Flotta Navali tal-Istati Uniti
tkabbret ħafna u wara l-inkursjonijiet Ġappuniżi fl-Indoċina, l-Istati Uniti
imblukkaw l-esportazzjoni ta' ħadid, azzar u partijiet mekkaniċi lejn il-Ġappun.
F'Settembru, l-Istati Uniti qablu li jpartu ammont ta' destroyers qodma għal
bażijiet Brittaniċi fil-Karibew.

Fl-aħħar ta' Settembru il-Patt Tripartit bejn il-Ġappun, l-Italja u l-Ġermanja
fformaliżżaw il- Qawwiet tal-Assi. Il-patt stipula li, b'eċċezzjoni tal-Unjoni
Sovjetika, kull pajjiż li jattakka l-pajjiż tal-Assi ikollu jidħol fi gwerra ma'
kull wieħed mill-pajjiżi msieħba. L-Unjoni Sovjetika wriet interess li tidħol
f'din l-alleanza, u f'Novembru batgħet it-test tal-patt amendat; wara offriet
ukoll għajnuna ekonomika li kienet tiffavorixxi ħafna lill-Ġermanja. Il-Ġermanja
baqgħet siekta fuq l-ewwel proposta, iżda qablet mat-tieni waħda. Minkejja dan
il-Patt, l-Istati Uniti komplew jgħinu r-Renju Unit u ċ-Ċina bl-introduzzjoni
tal-qbil Lend-Lease. L-Istati Uniti ħolqu żona ta' sigurta tikkomprendi madwar
nofs l-Oċean Atlantiku bil-flotta Amerikana teskorta konvojs Brittaniċi.

F'Ottubru, l-Italja invadiet il-Greċja imma fi ftit jiem l-attakk twaqqaf
mill-Griegi u ġie mbuttat lura fl-Albanija. Ftit wara, fl-Afrika, qawwiet
tal-Commonwealth bdew attakki fuq l-Eġittu u l-Lvant Taljan tal-Afrika. Sal-bidu
tal-1941, il-qawwiet taljani intefgħu lura fil-Libja mil-Commonwealth, Churchill
ordna li jintbagħtu truppi biex isaħħu l-Griegi. Ir- Flotta Taljana tilfet bosta
battalji navali, bil-Flotta Rjali taqla' tliet bastimenti tal-gwerra
mill-kunflitt b'attakk fuq Taranto, u ħafna bastimenti oħra magħrrqa
fil-Battalja ta' Kap Matapan. Il-Ġermanja malajr interveniet biex tgħin
lill-Italja. Hitler bagħat qawwiet ġermaniżi fil-Libja fi Frar u sat-tmiem ta'
Marzu bdew attakk fuq il-forzi tal-Commonwealth mnaqqsin ħabba l-isforz
fil-Greċja. F'xahar, il-qawwiet tal-Commonwealth reġgħu intefgħu fl-Eġittu
bl-eċċezzjoni tal-port mblokkat ta' Tobruk. Il-Commonwealth pruvat teħles
mill-qawwiet tal-Assi f'Mejju u f'f'Ġunju, iżda falliet fiż-żewġ okkażjonijiet.
Fil-bidu t'April il-Ġermaniżi intervjenew fil-Balkani, bl-invażjoni tal-Greċja u
l-Jugoslavja; hawnhekk l-attakk irnexxa, u l-Alleati ġew sfurzati jevakwaw
il-Greċja, u l-gżira ta' Kreta sal-aħħar ta' Mejju.

L-Alleati xorta kellhom xi rebħiet importanti f'dan iż-żmien ukoll. Fil-Lvant
Nofsani, qawwiet tal-Commonwealth l-ewwel waqqfu kolp ta' stat fl-Iraq li kellu
l-għajnuna ta' ajruplani Ġermaniżi minn bażijiet Franċiżi kkontrollati mir-reġim
ta' Vichy fil-mandat Franċiż fis-Sirja , wara, bl-għajnuna tal-Forces Françaises
Libres, invadiet is-Sirja u l-Libanu biex iżomm milli jerġgħu jinqalgħu l-istess
problemi. Fl-Atlantiku, il-Brittaniċi irnexxielhom jgħollu l-moral pubbliku
billi għerrqu l-bastiment amirral tal-Ġermanja, il-Bismarck. Forsi l-ikbar
suċċess f'dan iż-żmien kien fil-Battalja tal-Brittanja, fejn ir-Royal Air Force
irnexxiela tirreżisti attakki mill-Luftwaffe, tant li fl-10 ta' Mejju 1941,
Hitler ħassar il-kampanja tal-bombardament fuq l-Ingilterra.

Fl-Asja, minkejja bosta azzjonijiet offensivi miż-żewġ naħat, il-gwerra bejn
iċ-Ċina u l-Ġappun ma wasslet suċċessi lil ebda naħa. F'Awissu ta' dik is-sena,
il-Komunisti Ċiniżi bdew offensiva fiċ-Ċina ċentrali; b'retaljazzjoni, il-Ġappun
iddeċiedi li jdaħħal miżuri ta' rappreżalja fit-territorji okkupati. Biex iktar
tiġi ikkumplikata s-sitwazzjoni, bdew jiżdiedu t-tensjonijiet bejn il-qawwiet
komunisti u dawk nazzjonalisti fiċ-Ċina, li laħqu 'l ogħla f'Jannar tal-1941,
tant li l-koperazzjoni bejn iż-żewġ fazzjonijiet ċiniżi waqfet.

Bis-sitwazzjoni fl-Ewropa u l-Asja bejn wieħed u ieħor stabbli, il-Ġermanja,
il-Ġappun u l-Unjoni Sovjetika bdew jippreparaw għal dak li seta' jiġri wara.
Is-Sovjetiċi kienu qed jibżgħu mill-espansjoni Ġermaniża, kif ukoll minn dik
Ġappuniża fil-possedimenti Ewropej mogħnija b'ħafna riżorsi minerali, b'hekk
l-URSS u l-Ġappun iffirmaw qbil ta' newtralità f'April, 1941. Bil-kontra,
il-Ġermanja kienet diġa qed tibgħat il-qawwiet tagħha fuq il-fruntiera Sovjetika

Fl-aħħar jiem ta' Ġunju, il-Ġermanja, flimkien ma' pajjiżi oħra membri tal-Assi
u l-Finlandja, invadiet l-Unjoni Sovjetika. Dawn kisbu u okkupaw ħafna artijiet
fir-Russja tal-Punent, u kkaġunaw ħafna mejtin, u saħansitra kważi waslu sa
Moska, biss bl-ibliet ta' Leningrad u l- Sebastopli mhux mirbuħa, u wara l-linja
tal-gwerra. Però bil-wasla tax-xitwa kiefra fir-Russja, l-offensiva tal-Assi
waqfet ħesrem u s-Sovjetiċi wettqu kontro-offensiva bl-użu ta' truppi u riservi
li nġiebu mill-fruntiera mal-istat satellita tal-Ġappun, il-Manċukwo.

Wara l-attakk Ġermaniż fuq is-Sovjetiċi, ir-Renju Unit beda jirkupra. F'Lulju,
ir-Renju Unit u l-Unjoni Sovjetika ffurmaw alleanza militari kontra l-Ġermanja u
ftit wara invadew l-Iran biex jiżguraw il-Kuritur Persjan u l-fornituri ta' żejt
Iranjan. F'Awissu, ir-Renju Unit u l-Istati Uniti ħarġu ċ- Ċarter Atlantiku,
viżjoni li kienet tiggarantixxi "d-dritt ta' kull poplu li jagħżel il-forma ta'
gvern li ried". F'Novembru, qawwiet tal-Commonwealth bdew kontro-offensiva
fid-deżert, u rebħu lura kull avvanz li kienu għamlu l-qawwiet Ġermaniżi u
Taljani.

Il-Ġappun, bl-isperanza li tgawdi mill-kontroll Ġermaniż tal-Olanda, għamlet
bosta talbiet, fostom anke fornitura kostanti ta' żejt, mill-Indji Olandiżi
tal-Lvant; dawn il-laqgħat fallew f'Ġunju. F'Lulju, il-Ġappun ħatfu l-kontroll
militari tal-Indoċina tan-nofsinhar għax mhux talli setgħet tinfluwenza l-Olanda
aħjar, iżda kienet tkompli toħnoq liċ-Ċina; u jekk kien hemm bżonn ta' gwerra,
kienet tipprovdi bosta bażijiet strateġiċi kontra l-Brittanja u l-Amerika.
L-Istati Uniti, r-Renju Unit u l-pajjiżi l-ożra tal-punent u l-gvernijiet
f'eżilju, wieġbu għal din l-inkursjoni Ġappuniża bil-friża tal-assi u l-beni
Ġappuniżi, u l-Istati Uniti, li waħedha kienet tforni mat-80% taż-żejt
tal-Ġappun, żiedet iż-żejt mal-lista ta' riżorsi fl-imblokk tal-Ġappun. B'dan
l-imblokk mhux mistenni, il-Ġappun kien sfurzat li jew jirtita mill-aggressjoni
fl-Asja, jew inkella jaħtaf iż-żejt li ried b'mod dirett; il-forzi militar
ġappuniżi ma kienux jaqblu mal-ewwel għażla, u ħafna minnhom ikkunsidraw
l-imblokk taż-żejt bħala dikjarazzjoni ta' gwerra siekta.

Il-Kwartierġenerali Imperjali Ġappuniż iddeċieda li jespandi perimetru ta'
gżejjer għal ġoċ-ċentru tal-Paċifiku biex jgħin fi gwerra difensiva u fl-istess
ħin ikun jista' jiddisponi mir-riżorsi tax-Xlokk tal-Asja; biex jipprevjeni
l-agressjoni u allura jiżgura l-perimetru, kien pjanat li tiġi newtraliżżata
mill-bidu l-Flotta tal-Istati Uniti tal-Paċifiku. Fis-7 ta' Settembru, il-Ġappun
attakka possedimenti Brittaniċi, Olandiżi u Amerikani b'offensivi kważi
simultanei fl-Asja tax-xlokk u l-Paċifiku ċentrali, fostom attakk fuq il-bażi
navali Amerikana ta' Pearl Harbor.

Dawn l-attakki ġiegħlu lill-Istati Uniti, r-Renju Unit, ċ-Ċina, u l-Alleati
l-oħra tal-punent biex jiddikjaraw gwerra fuq il-Ġappun. L-Italja, il-Ġermanja,
u l-membri l-oħra tal-Patt Tripartit wieġbu billi jiddikjaraw gwerra fuq
l-Istati Uniti. F'Jannar, l-Istati Uniti, r-Renju Unit, l-Unjoni Sovjetika u
ċ-Ċina, flimkien ma' tnejn-u-għoxrin stat żgħir jew gvern f'eżilju, ħarġu
d-Dikjarazzjoni mill-Ġnus Magħquda, bl-affirmazjoni mil-ġdid taċ-Ċarter
Atlantiku u l-formaliżazzjoni tal-alleanza kontra l-qawwiet tal-Assi. L-Unjoni
Sovjetika ma mexietx bi sħiħ ma' din id-dikjarazzjoni, billi żammet il-qbil li
kellhom mal-Ġappun, kif ukoll astjeniet mill-prinċipju ta' determinazjoni
poplari. Il-Qawwiet tal-Assi, però, rnexxew ikomplu l-offensivi tagħhom.
Il-Ġappun kien kważi żataf ix-Xlokk tal-Asja sal-aħħar t'April, 1942, keċċew
l-Alleati minn Burma, ħadu ħafna priġunieri fil-Filippini, fil-Malaja,fl-Indji
tal-Lvant Olandiżi u f'Singapore. Ibbumbardaw il-bażi navali f'Darwin
fl-Awstralja, u għerrqu bosta bastimenti Alleati, mhux biss f'Pearl Harbor, imma
wkoll il-Prince of Wales u r-Repulse fil-Baħar Ċiniż tan-Nofsinhar, fil-Baħar
ta' Java u l-Oċejan Indjan. L-uniku suċċessi ta' veru kontra l-Ġappun kienu
r-rebħa fejn il-belt ta' Changsha fil-bidu ta' Jannar, 1942, u rebħa psikoloġika
bil-bumbardament tal-kapitali ġappuniża, Tokyo f'April.

Fil-bidu ta' Jannar, il-Ġappun beda jipprova jaħtaf Port Moresby permezz
t'assalt amfibju biex tinqatal-linja ta' komunikazzjoni bejn l-Istati Uniti u
l-Awstralja. L-Alleati, però, interċettaw il-messaġġ, u dawwru lura l-qawwiet
navali, u waqqfu l-invażjoni. Il-pjan li jmiss tal-Ġappun, mmotivat
mill-bombardament ta' Tokyo, kien li jinħataf l-Atoll ta' Midway biex jinġibdu
l-aircraftcarriers Amerikani u jgħerrquhom hemm; bħala diverżjoni, il-Ġappun
kellu jibgħat forzi ta' diverżjoni billi jokkupa l-gżejjer Alewzjani. Fil-bidu
ta' Jannar, il-Ġappun beda jimxi ma' dawn il-pjanijiet iżda l-Amerikani, li
rnexxielhom jiddeċifraw il-kodiċi sigrieti navali ġappuniżi, kienu jafu b'kollox
u użaw din l-informazzjoni biex jirbħu vittorja deċiżiva fuq il-Flotta Imperjali
Ġappuniża. Bil-kapaċità tagħhom drastikament mnaqqsa ħabba t-telfa f'Midway,
il-Ġappun prova jikkonċentra l-attakki tiegħu billi jiffukaw fuq Port Moresby,
b'kampanja minn fuq l-art fit-Territorju tal-Papua. L-Amerikani pjanaw
kontro-attak fuq il-Ġappuniżi, b'pożizjonijiet fin-nofsinhar tal-Gżejjer
Solomon, primarjament Guadalcanal, bħala l-ewwel pass biex jinħataf Rabaul,
il-bażi navali ġappuniża prinċipali fix-Xlokk tal-Asja. Iż-żewġ pjanijiet bdew
f'Lulju, però sa nofs Settembru, il-battalja ta' Guadalcanal ħadet prijorità, u
t-truppi ta' New Guinea ġew ordnati li jirtiraw minn Port Moresby
għall-provinċja ta' Oro. Guadalcanal malajr sar punt fokali għaż-żewġ naħat
b'użu ta' truppi u materjal f'battalja t'attrizzjoni. Sal-bidu tal- 1943,
il-Ġappuniżi tilfu l-gżira u rtiraw it-truppi.

F'Burma, qawwiet tal-Commonwealth bdew żewġ operazzjonijiet. L-ewwel waħda,
kienet offensiva fir-reġjun tal-Arakan fl-aħħar tal-1942, marret ħażin ħafna
tant li kellha ssir irtitrata lura fl-India sa Mejju tal-1943. It-tieni kienet
id-dħul ta' qawwiet irregolari wara l-linji Ġappuniżi fi Frar, li sal-aħħar
t'April, kienet kisbet riżultati dubjużi ħafna.

Fuq il-front tal-lvant tal-Ġermanja, l-Assi rebaħ f'offensiva Sovjetika
fil-peniżola ta' kerch u f' Kharkov u wara bdew l- offensiva tas-sajf kontra
r-Russja tan-nofsinhar f'Ġunju, 1942, bl-għan li jintrebaħ iż-żejt tal-Kawkażu.
Is-Sovjetiċi ddeċidew li jwaqqfu l-irtirata tagħhom fi Stalingrad, u sa nofs
Novembru l-Ġermaniżi kważi ħadu Stalingrad fi ġlied qalil fit-toroq. Meta
s-Sovjetiċi bdew it-tieni kontro-offensiva tax-xitwa, bil-qtugħ tal-forzi
ġermaniżi fi Stalingrad u attakk fuq il-qagħdiet Ġermaniżi fi Rzhev fejn Moska,
fejn tal-aħħar falliet serjament. Sa' l-bidu ta' Frar, l-Armata Ġermaniża kienet
soffriet telfiet qawwija; it-truppi fi Stalingrad kellhom iċedu u l-linja
tal-front ġiet imbuttata lil hinn minn fejn bdiet l-offensiva Ġermaniża. F'nofs
Frar, wara li attakk Sovjetiku batta fix-xejn, il-Ġermaniżi reġgħu attakkaw
Kharkov, u dawwru l-belt russa ta' Kursk bil-qagħdiet tagħhom.

Fil-punent, bil-biża li l-Ġappun seta' juża l-gżira ta' Madagaskar bħala bażi
ġiegħel lil Brittaniċi jinvadu l-gżira f'Mejju, 1942. Dan is-suċċess malajr
intesa meta offensiva Ġermaniża fil-Libja imbuttat il-qawwiet Alleati sa'
r-raħal ta' El-Alamein, fejn irnexxielhom iwaqqfu l-qawwiet tal-Assi.
Fil-kontinent, rejds ta' kommandos Alleati fuq objettivi strateġiċi, fostom
ir-rejd diżastruż fuq Dieppe, wrew in-nuqqas ta' saħħa tal-Alleati tal-Punent
biex jattwaw invażjoni tal-Ewropa kontinentali mingħajr preparazjoni bir-reqqa,
materjal aħjar, u sigurtà operazjonali. F'Awissu l-Alleati rnexxielhom jimbuttaw
t-tieni attakk fuq El Alamein u, b'telf qawwi ħafna, rnexxielhom iwasslu
munizzjonijiet u għajnuna lill-gżira assedjata ta' Malta. Ftit xhur wara,
l-Alleati bdew attakk tagħhom fl-Eġittu, qalgħu l-qawwiet tal-Assi mit-trunċieri
u bdew javvanzaw minn ġol-Libja. Fuq ix-xtajta l-oħra tal-Afrika, invażjoni
Anglo-Amerikana ta' t-Tramuntana Franċiż tal-Afrika, wasslet biex ir-reġjun
daħlet fil-gwerra mal-Alleati. Hitler wieġeb għal din il-bidla ta' naħat billi
okkupa l-bqija ta' Franza , anki jekk l-Ammiraljat ta' Vichy rnexxielu jgħarraq
il-flotta Franċiża biex ma taqax f'idejn Ġermaniżi. Il-qawwiet tal-Assi f'dawn
in-naħat irtiraw fit-Tuniżija, li kienet issa imdawra; din intrebħet
mill-Alleati sa Mejju 1943.

Fl-Asja kontinentali, il-Ġappuniżi bdew żewġ offensivi serji. L-ewwel, li bdiet
f'Marzu, 1944, kienet kontra l-qawwiet Brittaniċi f' Assam, fl-Indja u malajr
wassal biex il-qawwiet ġermaniħi jassedjaw il-pożizzjonijiet tal-Commonwealth f'
Imphal u Kohima; imma sa Mejju, qawwiet ġappuniżi oħra kienu qed jiġu assedjati
f'Myitkyina minn qawwiet ċiniżi li nvadew it-tramuntana ta' Burma fl-aħħar
tal-1943. It-tieni kienet fiċ-Ċina, bl-għan li jitkissru l-forzi armati ċiniżi,
jiżguraw il-ferroviji bejn it-territorju okkupat mill-Ġappun, u l-bażijiet
tal-ajru Amerikani. Sa Ġunju, il-Ġappuniżi rebħu l-provinċja ta'Ħenan u reġgħu
bdew l-attak għal Changshafil-provinċja tal-Ħunan.

Wara l-kampanja fi Guadalcanal, l-Alleati bdew bosta operazzjonijiet kontra
l-Ġappun fil-Paċifiku. F'Mejju, 1943, qawwiet Amerikani ntbagħtu fil-Gżejjer
Alewzjani b'risposta għall-attakk ġappuniż ; ftit wara nbdew operazzjonijiet
fejn Rabaul biex tiġi iżolata din il-bażi, u attentat biex jinfetaħ il-perimetru
ġappuniż fil-Paċifiku fil-gżejjer Gilbert u Marshall. Sa l-aħħar ta' Marzu,
1944, l-Alleati kienu laħqu dawn l-għanijiet, biż-żieda tan-newtraliżazzjoni ta'
bażi ġappuniża kbira oħra fil-Gżejjer Caroline. F'April, l-Alleati bdew
operazzjoni biex terġa tittieħed in-New Guinea tal-Punent.

Fil-Mediterran, qawwiet Alleati bdew invażjoni ta' Sqallija fil-bidu ta' Lulju,
1943. L-attakk fuq it-territorju taljan, biż-żieda tal-ħafna telfiet fil-gwerra,
wasslet għall-waqgħa u l-arrest ta' Mussolini iktar tard matul ix-xahar.
L-Alleati komplew din l-azzjoni meta invadew il-peniżola taljana fil-bidu ta'
Settembru, u wkoll iffirmaw armistizju mal-Italja. Meta l-armistizju ġie
dikjarat fit-8 ta' Settembru, il-Ġermanja wieġbet billi żarmat il-qawwiet
Taljani, bil-ħtif ta' art Taljana, u l-bini ta' bosta linji difensivi. Fit-12
ta' Settembru qawwiet speċjali Ġermaniżi ħatfu l-Mussolini li waqqaf ir-stat
satellita ġdid fit-territorju taljan okkupat mill-Ġermanja. L-Alleati ġġieldu
bosta battalji u għaddew minn ħafna minn dawn il-linja, sakemm ma' waslu fejn
il-linja difensiva prinċipali Ġermaniża f'nofs Novembru. F'Jannar 1944,
l-Alleati attakkaw il-linja fejn Monte Cassino u pruvaw iduru l-linja bi żbarki
f'Anzio.Sa l-aħħar ta' Mejju, iż-żewġ offensivi rnexxew, però bosta
diviżjonijiet ġermaniżi ħarbu; fl-4 ta' Ġunju Ruma ntrebħet.

Operazzjonijiet ġermaniżi fl-Atlantiku wkoll soffrew f'dan il-perijodu. Sa Mejju
1943, telfiet ta' sottomarini kienu tant għoljin li l-attakki kellhom jiġu
sospiżi, għax il-kontro-miżuri Alleati bdew issiru iktar u iktar effettivi.
Fl-Unjoni Sovjetika, il-Ġermaniżi użaw ir-rebbiegħa u l-bidu tas-sajf tal-1943
jagħmlu l-preparazzjonijiet għal attakk kbir madwar il-belt ta' Kursk;
is-Sovjetiċi bdew ndunaw b'din l-azzjoni u użaw dak il-ħin biex jiffortifikaw
dik l-area. Fl-4 ta' Lulju, il-Ġermaniżi bdew l-attakk, imma madwar ġimgħa wara
Hitler ikkanċella l-operazzjoni. Is-Sovjetiċi kienu kapaċi jibdew
kontro-offensiva, u sa Ġunju 1944, kienu keċċew il-qawwiet tal-Assi u għamlu
inkursjonijiet fir-Rumanija. F'Novembru, 1943, Franklin Roosevelt uWinston
Churchill iltaqgħu ma' Chiang Kai-shek fil-Kajr u wara ma' Joseph Stalin f'
Tehran. Fl-ewwel konferenza ġie determinat ir-ritorn tal-artijiet okkupati
mill-ġappuniżi, u fit-tieni, l-Alleati tal-Punent qablu li jinvadu l-Ewropa
Kontinentali fl-1944 u li l-Unjoni Sovjetika kellha tiddikjara gwerra fuq
il-Ġappun fi tlett xhur mir-rebħa fuq il-Ġermanja.

Fis-6 ta' Ġunju 1944, (magħrufa bħala D-Day), l-Alleati tal-Punent invadew
it-tramuntana ta' Franza u, wara li tmexxew ħafna diviżjonijiet mill-Italja,
Operazzjoni Dragoonin-nofsinhar ta' Franza wkoll. Matul il-bqija tas-sena,
l-Alleati tal-Punent imbuttaw il-qawwiet ġermaniżi fil-punent tal-Ewropa, u
fl-Italja waslu sal-l-aħħar linja difensiva.

Fit-22 ta' Ġunju, is-Sovjetiċi bdew attakk fil-Belarus (magħrufa bħala
"Operazzjoni Bagration") li wasslet għad-distruzzjoni totali tal-Grupp Ċentrali
tal-Armata Ġermaniża. Ftit żmien wara, offensiva strateġika Sovjetika kbira
tefgħet it-truppi Ġermaniżi fl-Ukrajna lura fil-Lvant tal-Polonja. Assalti oħra
kontra l-Finlandja u r-Rumanija ġabu suċċessi oħra kbar,bil-Bulgaria, r-Rumanija
u l-Finlandja jiffirmaw armistizji mal-Unjoni Sovjetika u wasslu biex qawwiet
ta' reżistenza Pollakki biex jibdew bosta rvelli fil-Polonja, anki jekk l-ikbar
wieħed minn dawn, f' Varsavja, ġie kondott mingħajr assistenza Sovjetika u
twaqqaf wara ħafna taqbid mill-Ġermaniżi. F'Ottubru, is-Sovjetiċi bdew attakk
aħrax fuq it-territorju Ungeriż okkupat mill-Ġermanja li damet għaddejja
sal-waqgħa ta' Budapest fi Frar tal-1945.

Sal-bidu ta' Lulju, qawwiet tal-Commonwealth fix-Xlokk tal-Asja ħelsu
mill-assedju ġappuniż t'Assam, u tefgħu lil ġappuniżi lura fix-xmara Chindwin
mentri ċ-Ċiniżi okkupaw lil Myitkyina. Fiċ-Ċina, il-Ġappuniżi kellhom iktar
suċċessi, fejn irnexxielhom jirbħu l-belt ta' Changsha f'nofs Ġunju u dik ta'
Ħengyang fil-bidu t'Awissu. Ftit wara, dawn daħlu fil-provinċja ta' Guangxi, u
rebħu bosta battalji kontra qawwiet ċiniżi f'Guilin u Liuzhou f'Novembru, kif
ukoll għaqqdu l-qawwiet tagħhom fiċ-Ċina u l-Indoċina sa nofs Diċembru.

Fil-Paċifiku, il-qawwiet Amerikani komplew jimbuttaw il-perimetru tal-Paċifiku.
F'nofs Ġunju, fl-1944, bdew offensiva kontra l-gżejjer Mariana u Palau, u
rnexxielhom jagħmlu rebħa kbira fil-Baħar tal-Filippini fi ftit ġranet. Fl-aħħar
t'Ottubru, qawwiet Amerikani invadew il-gżira filippina ta' Leyte; ftit wara,
forzi navali Alleati rebħu battalja oħra fil-Golf ta' Leyte.

Fis-6 ta' Diċembru, 1944 qawwiet Ġermaniżi wettqu kontro-attakk fl-Ardennes
kontra l-Alleati tal-Punent. L-Alleati damu sitt ġimgħat biex iwaqqfu dan
l-attakk. Is-Sovjetiċi attakkaw minn ġol-Ungerija, filwaqt li l-Ġermaniżi telqu
l-Greċja, l-Albanija u ġew imbuttati minn nofsinhar tal-Jugoslavja
mill-partiġġjani. Fl-Italja, l-Alleati tal-Punent baqgħu mwaħħlin mal-aħħar
linja difensiva. F'nofs Jannar tal-1945, is-Sovjetiċi attakkaw minn ġol-Polonja,
u mbuttaw lura kważi sax-xmara Oder fil-Ġermanja, u ħatfu l-Prussja tal-Lvant.
Fl-4 ta' Frar, mexxejja Amerikani, Brittaniċi, u Sovjetiċi iltaqgħu f' Yalta.
Dawn qablu fuq l-okkupazzjoni tal-Ġermanja wara l-gwerra u kkonfermaw id-dħul
tal-Unjoni Sovjetika kontra l-Ġappun x'ħin il-Ġermanja ċċedi.

Fi Frar, qawwiet tal-Alleati tal-Punent daħlu fil-Ġermanja u waslu sax-xmara
Renu , sakemm is-Sovjetiċi invadew il-Pomerania u s-Silesia. F'Marzu, l-Alleati
tal-Punent daru r-reġjun industrijali tar- Ruhr, u qatgħu barra ħafna truppi
Ġermaniżi, filwaqt li s-Sovjetiċi avvanzaw fuq Vjenna. Fil-bidu t'April,
l-Alleati tal-Punent imbuttaw 'il quddiem fl-Italja u daħlu sew fil-Ġermanja
tal-punent; f'dan iż-żmien, is-Sovjetiċi daħlu f'Berlin. F'Jum l-Elba, il-25
t'April, elementi minn forzi Amerikani u Sovjetiċi iltaqgħu flimkien fuq
ix-xmara Elba, effetivament l-Alleati kienu qasmu l-Ġermanja fi tnejn.

Ħafna tibdiliet fit-tmexxija tal-pajjiżi bdew jiġru f'dan iż-żmien. Fit-12
t'April, miet il-President Amerikan Roosevelt; li ġie segwit minn Harry Truman.
Mussolini inqatel mill-partiġġjani taljani fit-28 t'April u jumejn wara, Hitler
kkommetta swiċidju, u ġie segwit bħala mexxej tal-Ġermanja minn Karl Dönitz.

Il-qawwiet Ġermaniżi ċedew fl-Italja fid-29 t'April u fl-Ewropa tal-Punent fis-7
ta' Mejju. Imma l-ġlied baqa' sejjer fuq il-front tal-lvant sakemm il-Ġermaniżi
ċedew b'mod speċifiku lis-Sovjetiċi fit-8 ta' Mejju. Fi Praga, ir-reżistenza ta'
elementi Ġermaniżi baqgħet għaddejja sal-11 ta' Mejju. Fit-teatru Paċifiku,
qawwiet Amerikani bdew javvanzaw fuq il-Filippini u ħadu l-Leyte kollha f'1944.
Wara niżlu f'Lużon f'Jannar 1945 u f'Mindanao f'Marzu.Qawwiet Ċiniżi u
Brittaniċi rebħu lill-Ġappuniżi fit-tramuntana ta' Burma, u minn Ottubru sa
Marzu bdew jimbuttaw sa Rangoon, li laħqu fit-3 ta' Mejju. Qawwiet Amerikani
bdew jersqu lejn il-Ġappun, u ħadu lil Iwo Jima sa Marzu, u Okinawa sa Ġunju.
Il-ħin kollu waqt dawn l-avvanzati, bombardamenti Amerikani mill-ajru ħassru
bliet Ġappuniżi, u sottomarini Amerikani fgaw l-importazzjoni ta' kull tip ta'
prodott lejn il-Ġappun.

Fil-11 ta' Lulju, mexxejja Alleati ltaqgħu f'Potsdam, fejn Berlin. Dawn
kkonfermaw il-qbil preċedenti fuq il-Ġermanja u reġgħu tennew li l-Ġappun kellu
jċedi bla ebda kundizzjoni speċifikament bil-kliem li "l-alternattiva
għall-Ġappun kienet distruzzjoni immedjata u kompleta " Matul din il-konferenza,
ir-Renju Unit żamm elezzjoni ġenerali u Clement Attlee ħa post Churchill bħala
Prim Ministru. Meta l-Ġappun kompla jmeri li jċedi bla kundizzjoni, l-Istati
Uniti tefgħu bombi atomiċi fuq l-ibliet Ġappuniżi ta' Ħiroxima u Nagasaki
fil-bidu t'Awissu. Bejniet dawn iż-żewġ bombi, is-Sovjetiċi invadiet
it-territorju tal-Manċurja, okkupat mill-Ġappun, Kif miftiehem f'Yalta. Fil-15
t'Awissu, 1945 il-Ġappun ċeda, u l-gwerra ntemmet.

Fi sforz biex tinżamm il-paċi, l-Alleati ffurmaw il-Ġnus Magħquda, li
uffiċjalment bdew fl-24 t' Ottubru, 1945. Minkejja dan, l-alleanza bejn l-Unjoni
Sovjetika u l-Alleati tal-Punent kienet diġa bdiet issofri, minn qabel ma
spiċċat il-gwerra, u ż-żewġ kampijiet malajr waqqfu l-isferi t'influwenza
tagħhom. Fl-Ewropa, il-kontinent kien maqsum fi tnejn, il-Punent u l-Lvant
bil-Purtiera tal-Ħadid li kienet tgħaddi mill-Ġermanja okkupata u l-Awstrija
okkupata. Fl-Asja, l-Istati Uniti okkupaw il-Ġappun u amministraw il-gżejjer
Ġappuniżi fil-Paċifiku, filwaqt li s-Sovjetiċi ħatfu l-gżejjer ta' Sakhalin u
Kuril; iż-żewġ superpotenzi emerġenti qasmu l-Korea bejniethom. Tensjonijiet
bejn l-Istati Uniti u l-Unjoni Sovjetika malajr evlovew fil-formazzjoni
tal-alleanza NATO, mmexxija mill-Amerika u l-alleanza tal-Patt ta' Varsavja
mmexxija mill-Unjoni Sovjetika; dan kien il-bidu tal-Gwerra l-Bierda bejniethom.

F'ħafna partijiet tad-dinja, il-kunflitt reġa' beda taħt forma oħra ftit wara li
ntemm uffiċjalment. Fiċ-Ċina, il-fazzjonijiet komunisti u nazzjonalisti malajr
reġgħu bdew il-gwerra ċivili tagħhom. Il-komunisti ħarġu rebbieħa u waqqfu
r-Repubblika Popolari Ċiniża fiċ-Ċina kontinentali, filwaqt li qawwiet
nazzjonalisti rtiraw lura fuq il-gżira ta' Taiwan. Fil-Greċja, bdiet gwerra
ċivili bejn qawwiet li jżommu mas-sultan, megħjuna mill-Anglo-Amerikani u
l-qawwiet komunisti, bir-rebħa tal-qawwiet tas-sultan. Ftit wara li ntemmu dawn
il-kunflitti, bdiet il-Gwerra tal-Korea bejn il-Korea tan-Nofsinhar, megħjuna
mill-qawwiet tal-Punent, u l- Korea tat-Tramuntana, megħjuna mill-Unjoni
Sovjetika u ċ-Ċina; din il-gwerra ntemmet bi qbil ta' waqfien t'attivitajiet
militari, imma l-ebda trattat ta' paċi ma ġie iffirmat.

Wara t-tmiem tal-gwerra, beda żmien twil ta' dekoloniżazzjoni fost il-bosta
potenzi kolonjali Ewropej. Dan ġara minħabba bidliet fl-ideoloġiji politiċi,
għejja ekonomika wara l-gwerra u x-xewqa tal-popli indiġeni li jkollhom rajhom
f'idejhom. Fil-maġġoranza tald-drabi, dawn it-transizzjonijieti kienu paċifiċi
anki jekk kien hemm eċċezzjonijiet bħall-Indoċina, Madagaskar, Indoneżja u
l-Alġerija. F'ħafna reġjuni seħħu diviżjonijiet, minħabba raġjunijiet etniċi jew
ta' reliġjon, minħabba t-tluq tal-qawwiet Ewropej; dan ġara b'mod prominenti
fil-Mandat tal-Palestina, li wassal għall-kreazzjoni t' Iżrael u l-Palestina,
kif ukoll fl-Indja, li ġab miegħu il-ħolqien tad-Dominju tal-Indja u d-Dominju
tal-Pakistan.

L-irkupru ekonomiku wara l-gwerra kien ivarja fid-diversi reġjuni tad-dinja ,
anki jekk b'mod ġenerali dan kien pożittiv. Fl-Ewropa, il-Ġermanja tal-Punent
irkuprat malajr u sas-snin ħamsin kienet diġa rdupjat il-produzzjoni ekonomika
tagħha. L-Italja ħarġet mill-gwerra b'ekonomija mfarrka imma, wkoll
sal-ħamsinijiet, l-ekonomija Taljana kienet stabbli ferm u kienet qed tikber
m'mod mgħaġġel. L-ekonomija tar-Renju Unit kienet fi stat ta' rovina, u baqgħet
tesperjenza deklin ekonomiku relattiv għall-għexieren ta' snin wara l-gwerra.
Franza reġgħet ġiet f'tagħha malajr, u malajr gawdiet minn tkabbir ekonomiku u
moderniżazzjoni. L-Unjoni Sovjetika wkoll esperjenzat tkabbir ekonomiku qawwi
ħafna fis-snin ta' wara l-gwerra. FL-Asja, il-Ġappun esperjenza tkabbir
ekonomiku inkredibbli, li wassal biex sas-snin tmenin l-ekonomija Ġappuniża ssir
waħda mill-potenzi ekonomiċi mondjali. Sal-1953, fiċ-Ċina r-restawrazzjoni
ekonomika dehret li laħqet suċċess kbir, tant li l-produzzjoni kienet diġa
laħqet il-livelli ta' qabel il-gwerra. Dan it-tkabbir kompla, anki jekk twaqqaf
għal żmien qasir minħabba l-esperiment ekonomiku tal-Pass Kbir 'il Quddiem. Sa'
l-aħħar tal-gwerra , l-Istati Uniti kienu jipproduċu madwar nofs il-produzzjoni
industrijali mondjali; sa' l-aħħar tas-snin sebgħin, din id-dominazzjoni kienet
naqset sew.

Stimi għat-total ta' mejtin madwar id-dinja kollha jvarjaw,imma l-maġġoranza
jsostnu li madwar 60 miljun ruħ mietu fil-gwerra, bejn wieħed u ieħor 20 miljun
suldat u 40 miljun civil. Ħafna minn dawn tal-aħħar mietu minħabba mard, ġuħ,
massakri u ġenoċidji. L-Unjoni Sovjetika waħedha tilfet madwar 27 miljun ruħ
fil-gwerra, madwar nofs it-total ta' mejtin. Minn dan it-total, madwar 85% kien
telf minn naħa tal-Alleati (il-maġġoranza kienu Sovjetiċi u Ċiniżi) u 15% kienu
minn naħa tal-Assi. Stima waġda hi li madwar 12-il miljun ċivil mietu
f'kampijiet ta' konċentrament Nażisti, miljun u nofs minn bombardamenti, 7
miljuni fl-Ewropa għal kawżi oħra, u 7 miljuni u nofs fiċ-Ċina għal raġunijiet
oħra. Il-figuri totali ta' mewtiet u telfien ta' ħajja mhumiex magħrufa minħabba
l-fatt li l-maġġoranza assoluta tagħhom qatt ma ġew dokumentati.

Ħafna minn dawn il-mejtin irriżultaw minn atti ta' ġenoċidju magħmula
f'territorji okkupati mill-Assi, kif ukoll krimini ta' gwerra oħra mill-qawwiet
Ġermaniżi kif ukoll Ġappuniżi. L-iktar atroċità magħrufa u magħmula
mill-Ġermaniżi kien l-Olokawst, il-ġenoċidju sistematiku tal-Lhud f'territorji
kkontrollati mill-Ġermaniżi u l-alleati tagħhom. In-Nażisti wettqu krimini wkoll
lejn popli oħra, fosthom ir-Roma (kif ukoll il-Porajmos), l-iSlavi, u
l-omosesswali]], sterminazzjoni ta' madwar ħames miljun ruħ. Għall-Ġappun,
l-iktar massakru magħruf huwa l-Massakru ta' Nanking, fejn bosta mijiet t'eluf
ċivili ċiniżi inqatlu u ġew abbużati. Il-Militar Ġappuniż qatel minn 3 miljun sa
iktar minn 10 miljun ċivil, fil-maġġuranza tagħhom ċiniżi.

Użu limitat ta' gwerra kimika u bioloġika minn qawwiet tal-Assi huwa wkoll
magħruf. It-Taljani użaw il-gass mustarda fil-gwerra tal-Abbisinja, filwaqt li
l-Armata Imperjali Ġappuniża użat varjetà minn dawn l-armi fl-invażjoni u
okkupazjoni taċ-Ċina u f' kunflitti bikrin kontra s-Sovjetiċi. Kemm il-Ġermaniżi
kif ukoll il-Ġappuniżi sperimentaw dawn l-armi fuq iċ-ċivili, u f'ċerti każi
anki priġunieri ta' gwerra.

Filwaqt li bosta krimini tal-Assi ingħataw prominenza fl-ewwel tribunal
internazzjonali tad-dinja, krimini ta' gwerra tal-Alleati ma ġewx trattati
bl-istess mod. Eżempji ta' dawn l-azzjonijiet jinkludu l-moviment furzat ta'
nies fl-Unjoni Sovjetika, l-internament ta' ċittadini Amerikani b'dixxendenza
ġappuniża fl-Istati Uniti, il-massakru Sovjetiku ta' ċittadini pollakki u l-użu
kontroversjali ta' bombardamenti strateġiċi ta' zoni ċivili f'territorju
tal-għadu, fosthom Dresden. Numru kbir ta' mewtiet jistgħu jiġu attributi, anki
jekk parzjalment lill-gwerra, bħal-miżerja fil-Bengal tal-1943.

In-Nażisti kienu responsabbli għall-qtil ta' madwar sitt miljun Lhudi
(b'maġġoranza assoluta minnhom Axkenazi) kif ukoll żewġ miljun pollakki etniċi,
u madwar erba' miljun oħra li tqiesu "mingħajr dritt li jgħixu" (fosthom
diżabbli, disturbi mentali, priġunieri ta' gwerra sovjetiċi, omosesswali,
mażuni, xiehda ta' Jehovah, u nies Roma) bħala parti minn progamm ta'
sterminazzjoni pjanat u eżegwit mill-Ġermanja Nażista. Madwar 12-il miljun, li
l-biċċa l-kbira tagħhom kienu mil-Lvant tal-Ewropa, kienu jaħdmu fl-ekonomija
ġermaniża bħala furzati.

Lil hinn mill-kampijiet ta' konċentrament nażisti, il-Gulags Sovjetiċi, jew
kampijiet ta' xogħol oħra,wasslu għall-mewt ta' ħafna ċittadini ta' pajjiżi
okkupati, bħal Polonja, Litwanja, Latvja, u l-Estonja, kif ukoll priġunieri ta'
gwerra Ġermaniżi u ċittadini sovjetiċi stess li tqiesu li kienu jżommu
mal-Ġermanja. Sittin fil-mija ta' priġunieri ta' gwerra sovjetiċi mietu
fil-gwerra.

Kampijiet ta' priġunerija Ġappuniżi wkoll kellhom rati għolja ta' mejtin, u
ħafna mill-priġunieri kienu jintużaw ukoll għal xogħlijiet furzati. Ir-rati ta'
priġunieri mejtin ċiniżi kien ħafna għola; filwaqt li 37,583 priġunier
brittaniku, 28,500 olandiż u 14,473 Amerikan inħelsu wara li l-Ġappun ċeda,
in-numru ta' ċiniżi meħlusa kien biss 56. Fid-19 ta' Frar, 1942 Roosevelt ffirma
'L-Ordni Eżekkutiv tal-Istati Uniti Numru 9066', li interna eluf ta'
Amerikani-Ġappuniżi, Taljani emigrati fl-Amerika, kif ukoll dawk mill-Ġermanja,
u xi emigranti mill-Ħawaii li ħarbu minn Pearl Harbor. 150,000 Ġappuniż ġew
internati mill-gvernijiet tal-Kanada u tal-Istati Uniti, u madwar 11,000
Ġermaniż u Taljan li kienu residenti fl-Istati Uniti.

Fl-Ewropa, qabel il-bidu tal-Gwerra, l-Alleati kellhom vantaġġi kbar
fil-kampijiet ta' popolazzjoni u ekonomija. Fl-1938, l-Alleati tal-Punent (Renju
Unit, Franza, Polonja u d-Dominji Brittaniċi) kellhom popolazzjoni 30% ikbar u
prodott gross domestiku (PGD) ta' 30% ikbar mill-Qawwiet tal-Assi ta' dawk
iż-żminijiet (Ġermanja u Italja); jekk jingħaddu l-Kolonja, il-vantaġġi
għall-Alleati kienu jiġu madwar 5:1 f'popolazzjoni u madwar 2:1 fil-PGD.
Fl-Asja, iċ-Ċina kellha popolazzjoni sitt darbiet ogħla mill-Ġappun, imma PGD
89% ogħla biss; dan jiġi għal madwar tlett darbiet il-popolazzjoni u PGD 38%
ogħla jekk wieħed jinkludi kolonji ġappuniżi. Anki jekk il-vantaġġi ekonomiċi u
ta' popolazzjoni tal-Alleati ġew fgati bl-użu tat-tattika tal-Blitkrieg, dawn
saru l-fatturi deċisivi fl-1942, u wara d-dħul tal-Istati Uniti u l-Unjoni
Sovjetika fin-naħa tal-Alleati, il-gwerra intefgħet fuq linji t'attrizzjoni.

Fl-Ewropa, l-okkupazzjoni territorjali ġiet taħt żewġ forom differenti.
Fil-punent, fit-tramuntana u fiċ-ċentru tal-Ewropa (Franza, Norveġja, Danimarka,
l-Olanda, u l-Boħemja u l-Moravia anessi miċ-Ċekoslovakkja) il-Ġermanja
stabbilixxiet politika ekonomika li ġabret madwar 69.5 biljun reichmark
sal-aħħar tal-gwerra; din is-somma ma tinkludix is-sakkeġġ ta' prodotti
industrijali, materjali belliċi, materja prima u prodotti oħra. Għalhekk,
id-dħul minn pajjiżi okkupati kien iktar minn 40% tad-dħul minn taxxi
fil-Ġermanja, figura li wara żdiedet għal 40% tad-dħul totali tal-Ġermanja
għat-tul tal-gwerra. Fil-Lvant, ir-riżorsi naturali u l-materja prima mwiegħda
mill-politika ta' lebensraum qatt ma nkisbu minħabba movimenti fil-frontijiet
tal-gwerra u l-kunċett sovjetiku li wara irtirati ma jitħalla xejn li seta'
jintuża mill-Ġermaniżi. Bil-kontra tat-territorji okkupati fil-punent,
il-politika razzjali nażista kienet tinkoraġġixi brutalità lejn
il-popolazzjonijiet Slavi tal-lvant, peress li dawn kienu jitqiesu inferjuri.
Kienu ħafna għalhekk il-mejtin f'eżekuzzjonijiet tal-massa u massakri ta' tindif
etniku. Minkejja li gruppi ta' reżistenza ġew iffurmati fit-territorji okkupati,
dawn ma tantx fixklu attivitajiet ġermaniżi la fil-lvant u lanqas fil-punent, sa
tmiem l-1943.

Fl-Asja, il-Ġappun kien isejjaħ lil pajjiżi taħt okkupazzjoni bħala parti
mill-iSfera ta' ko-prosperità Asjatika, essenzjalment eġemonija ġappuniża f'isem
il-liberazzjoni ta' popli kkoloniżati. Minkejja li l-qawwiet ġappuniżi kienu
ngħataw merbħa bħala liberaturi minn dominanza Ewropea f'ħafna territorji,
il-brutalità eċċesiva tagħhom dawret l-opinjoni pubblika kontrihom fi ftit
ġimgħat. Fl-avvanzati inizjali tagħhom il-Ġappuniżi ħatfu madwar 4 miljun barmil
żejt mitluqin fir-ritirata Alleata, u sal-1943 kienu kapaċi jżidu l-produzzjoni
ta' żejt fl-Indji tal-Lvant Olandiżi għal iktar minn 50 miljun barmil, 76%
tal-produzzjoni tal-1940

Matul il-gwerra, l-ajruplani komplew fir-rwolijiet tagħom tal-Ewwel Gwerra
Dinjija, dawk ta' rikonjizzjoni, fighters, bombardieri u għajnuna tat-truppi
tal-art, imma kull kamp ġie avvanzat b'mod konsiderevoli. Żewġ żidiet importanti
kienu dawk tat-trasport mill-ajru, il-kapaċità li tmexxi matejal militari,
għodda u truppi, anki jekk f'numri modesti; u l-użu tal-bombardament strateġiku,
l-użu ko-ordinat tal-bombardieri biex jattakaw bliet jew ċentri ċivili bl-għan
li tbaxxi l-produzzjoni u twaqqa' l-moral. Armi ta' kontra l-ajru komplew
javvanzaw, biż-żieda ta' difiżi bħar-radar u artillerija kontra l-ajru,
bħall-kanun ta'88mm Ġermaniż. Ajruplani bi propulsjoni jet raw l-ewwel
operazzjonijiet tagħhom matul din il-gwerra, u anki jekk id-dħul tard tagħhom
fil-gwerra ftit li xejn kellu effet fuq ir-riżultat, il-ftit ajruplani li ntużaw
matul il-gwerra wasslu għal tibdil enormi fil-flottot t'ajruplani militari u
ċivili.

Fil-baħar, filwaqt li avvanzi saru f'kważi kull qasam navali, iż-żewġ żoni ta'
żvilupp kkonċnetraw rwieħhom fuq l-aircraft carriers u s-sottomarini. Anki jekk
fil-bidu tal-gwerra il-qasam militari ajrunawtiku kellu relattivament suċċessi
modesti ħafna, azzjonijiet f' Taranto, Pearl Harbor, il-Baħar Ċiniż
tan-Nofsinhar u l-Baħar tal-Koralli malajr stabilixxew lill-aircraft carriers
bħala l-iktar bastiment importanti fi gwerra, iktar mill-bastimenti tal-gwerra.
Fl-Atlantiku, escort carriers dehru bħala parti fundamentali tal-konvojs,
b'żieda drammatika tar-radju ta' protezzjoni effettiva tal-vapuri u billi soddew
it-toqba fl-Atlantiku ċentrali. Lil hinn mill-effikaċja tagħhom, il-carriers
kienu ħafna iktar ekonomiċi mill-bastiment tal-gwerra minħabba r-roħs relattiv
fil-press tal-ajruplani u l-fatt li ma kellhomx bżonn ta' ħxuna fl-armaturi ta'
protezzjoni tagħhom. Kulħadd stenna li s-sottomarini, li dehru importanti ħafna
fl-ewwel gwerra, kienu ser jerġgħu joħorġu bħala fundamentali fit-tieni waħda.
Il-Brittaniċi ffokaw fuq l-iżvilupp ta' miżuri fi sfond ta' gwerra
anti-sottomarina, b'tattiċi, għodda u vapuri, bħas-sonar u l-konvojs;
il-Ġermanja ffokat iktar fuq l-iżvilupp offensiv ta' din l-arma, b'diżinji
bħas-sottomarin Tip VII u t-tattika wolfsrudel. Bilmod il-mod, teknoloġiji
żviluppati kontinwalment mill-Alleati, bħal Leigh light, qanfud, klamar, u
t-torpedos intelliġenti ħarġu rebbieħa.

Fuq l-art, il-gwerra mbidlet b'mod drastiku mill-frontijiet tal-gwerra statiċi
tal-Ewwel Gwerra Dinjija, u saru ħafna iktar fluwdi u mobbli. Bidla importanti
kienet il-kunċetti ta' armi kkumbinati, b'kordinazzjoni stretta ħafna bejn
elementi differenti fil-gwerra; it-tank, li kien diġa ntuża fl-għajnuna
tal-fanterija fl-ewwel gwerra, evolva biex sar l-arma primarja għal dawn
il-qawwiet. Fl-aħħar tas-snin tletin, id-disinji tat-tankijiet tal-gwerra kienu
diġa avvanzaw ħafna iktar minn dawk tal-ewwel gwerra, u l- avvanzati tkomplew
matul is-snin tal-gwerra, b'żidiet fil-veloċità, armatura u qawwa. Sa l-bidu
tal-gwerra, ħafna armati kienu jikkunsidraw it-tank bħala l-aħjar arma kontriha
nnifisha, u żviluppaw tankijiet għal dak l-iskop speċifiku. Dawn il-ħsibijiet
ġew negati bl-attaki diżastrużi ta' tankijiet b'armaturi ħfief kontra xulxin, u
bid-duttrina Ġermaniża li tevita ġlied dirett bejn it-tankijiet; dan tal-aħħar,
flimkien mal-użu ġermaniż tal-armi kkumbinati, kienu fost l-elementi ta' suċċess
fit-tattika tal-blitzkrieg fil-Polonja u Franza. Intużaw wkoll ħafna metodi biex
jitkissru t-tankijiet, fosthom artillerija indiretta, u kanuni disinjati
kontrihom (kemm miġbudin u mixjin b' saħħithom), mini, u suldati b'armi
speċjali, u tankijiet oħrajn. Anki jekk ħafna armati kienu mekkaniżati,
il-fanterija baqgħet tifformas-saħħa prinċipali tal-armati, u matul il-gwerra,
ħafna mill-armi tal-fanterija kienu jixbħu jew disinjati fuq dawk tal-ewwel
gwerra. Xi uħud mill-avvanzi primarji kienu fl-użu ta' machine guns mobbli,
l-iktar eżempju famuż fosthom l- MG42 Ġermaniż, u ħafna submachine guns li kienu
tajbin ħafna għal ġlied mill-qrib, f'ġungli jew ċentri urbani. L-assault rifle,
kien żvilupp li sar fl-aħħar tal-gwerra, li kien jagħqqad l-aħjar fost
il-vantaġġi tar-rifle u tas-submachine gun, sar l-istandard tal-armati wara
l-gwerra.

Fil-kamp ta' komunikazzjonijiet, ħafna mill-pajjiżi belliġġerenti kbar pruvaw
isolvi l-problemi tal-kumplessità u s-sigurtà preżentati fl-użu ta' kodiċi
fil-kriptografija billi ħolqu bosta magni apposta, l-iktar famuża fosthom
il-magna Enigma tal-Ġermanja. SIGINT (signals intelligence) kien il-proċess li
jħassar id-dekriptazjoni, bl-iktar eżempji magħrufa jkunu l-Brittanika ULTRA u
d-dekriptazzjoni alleata tal-kodiċi navali ġappuniżi. Aspett importanti ieħor
tal-intelliġenza militari kien l-użu t'operazzjonijiet ta' taħwid tal-għadu,
operazzjonijiet li l-Alleati użaw għal bosta drabi b'ħafna suċċessi, fosthom
l-operazzjonijiet Mincemeat u Bodyguard, li dawwret l-attenzjoni Ġermaniża
mill-invażjonijiet ta' Sqallija u n-Normandija, rispettivament. Riżultati
importanti oħra milħuqa fil-kampijiet tal-inġinjerija u t-teknoloġija li waslu
jew matul jew b'riżultat tal-gwerra jinkludu l-kompjuters (Z3, Colossus, u
ENIAC), missili gwidati u rokits moderni, il-Proġett Manhattan u l-iżvilupp
tal-armi nukleari, l-iżvilupp ta' portijiet artifiċjali u pajpijiet taż-żejt
taħt il-kanal ingliż.



https://mt.wikipedia.org/wiki/Blogg

Il-fenomenu tal-hekk imsejħa bloggs (blogs bl-Ingliż) huwa pjuttost riċenti,
fejn dan il-mezz ta' komunikazzjoni qed jiġi kkunsidrat minn ħafna bħala
s-soluzzjoni għall-vojt li tħalli l-medja tradizzjonali. Il-blogg innifsu m'huwa
xejn ħlief tip ta' sit f'format ta' ġurnal/djarju, fejn l-aħħar kitbiet jidhru
fil-quċċata filwaqt li dawk iktar antiki jiġu arkivjati. Il-fenomenu tal-bloggs
jaf l-għeruq tiegħu l-Amerika, fejn ħa spinta partikolari fl-aħħar elezzjonijiet
presidenzjali Amerikani meta delegazzjoni ta' bloggers kienet mistiedna ssegwi
mill-viċin l-andament tal-kampanja elettorali.

Il-blogg jikkonsisti f'serje ta' kitbiet, magħrufa ahjar bħala posts, li jikteb
perjodikament l-awtur. Ħafna mill-bloggs jippermettu li l-qarrejja jħallu
l-kummenti tagħhom u jirreaġixxu għal dak li ntqal fil-kitba oriġinali. Hija
użanza popolari ħafna wkoll li diversi kitbiet jiġu kkwotati fil-bloggs
tal-qarrejja nnifishom, biex b'hekk jagħmlu l-kummentarju fil-bloggs rispettivi
tagħhom minflok ma jħallu l-kumment fil-blogg fejn ġiet diskussa t-tema
partikolari l-ewwel darba.

Blogg ħafna drabi jinkludi wkoll lista ta' bloggs oħrajn li l-awtur iħobb jaqra
(magħrufa bħala blogroll) u wkoll, generalment, xi informazzjoni dwar l-awtur
nnifsu li tinstab fil-profil tiegħu.

Is-suċċess preżenti tal-bloggs jaf il-bidu tiegħu bil-furur li kien hawn
internazzjonalment fl-2004 (fejn fiha l-espansjoni tal-bloggosfera kienet waħda
mir-revelazzjonijiet tas-sena), għalkemm lokalment din l-isplużjoni ta'
popolarita' saret notevoli aktar tard fl-ewwel ftit xhur tal-2005.
Il-bloggosfera Maltija bdiet tikber bilmod il-mod hekk kif ħafna Maltin bdew
joħolqu l-blogg tagħhom. Waħda mill-kawżiet ta' dan kien blogg ġdid bl-isem ta'
"Wired Temples", miktub minn Robert Micallef, fejn fih l-awtur jagħmel sforz
sabiex jiskopri u jikteb dwar bloggs ġodda fil-bloggosfera lokali.

It-teknoloġija tal-bloggs imxiet ħafna 'l quddiem, u wieħed ma jridx iħalli
barra teknoloġiji relatati li jimxu id f'id mal-bloggs, fosthom l-RSS.
Il-fenomenu tal-bloggs qajjem ukoll kuxjenza dwar aspetti ohra tal-internet,
fosthom ċertu standard ta' kumpatibbilita' bejn is-siti. Wieħed hawnhekk isemmi
l-importanza tal-XHTML. Ħafna bloggs saru b'hekk il-kanvas artistiku għal xi
bloggers li jehdew japplikaw il-kreattivita' tagħhom sabiex jikkreaw diżinji u
formati personalizzati għall-bloggs tagħhom, billi jużaw l-imsemmija standards
ġodda.



https://mt.wikipedia.org/wiki/Wiki

Wiki hu sit tal-web[N 1] li jħalli l-utenti tiegħu iżidu, ibiddlu u jħassru
l-kontenut permezz ta' navigatur tal-web[N 2], bl-użu ta' lingwaġġ ta'
markatura[N 3] semplifikat jew editur tat-test fuq-il-linja[N 4].

Wiki wiki ġejja minn kelma bil-lingwa Ħawajijana li tfisser "mgħaġġel". Kultant
wikiwiki jew WikiWiki jew Wikiwiki jintużaw minnflok wiki. Ward Cunningham
(missier l-ewwel wiki) kien imnebbaħ mill-isem wiki wiki użat għal
karozza-navetta tal-ajruport ta' Honolulu. "Wiki kienet l-ewwel kelma li sema'
matul l-ewwel żjara tiegħu fil-Gżejjer Ħawaji, meta wieħed inkarigat stiednu
biex jieħu karozza "wiki wiki" li taħdem bejn it-terminali tal-ajruport.
Cunningham qal: "Għażilt wiki-wiki bħala sostituzzjoni allitterattiva ta' quick
("mgħaġġel") u hekk evitajt li nsejjaħ dil-ħaġa quick-web.".

WikiWikiWeb hu terminu użat kultant biex jirreferi b'mod speċifiku għal Portland
Pattern Repository, l-ewwel wiki li qatt eżista. Dawk li bdew dan il-wiki
issuġġerew li għall-wikis in ġenerali għandha tintuża 'w' żgħira.

Is-software wiki twieled bħala soluzzjoni ġenerali ta' problema rikorrenti
tal-komunità web, il-kitba u d-diskussjoni ta' pattern languages. L-ewwel wiki
kien Portland Pattern Repository, il-kunċett ta' Ward Cunningham li bdieh
fl-1995. Cunningham ivvinta l-isem u l-kunċett ta' wiki u pproduċa l-ewwel
implementazzjoni ta' mutur wiki.

Fl-aħħar tas-seklu 20, il-wikijiet kienu meqjusa bħala mezz promettenti
għall-iżvilupp tas-sisien ta' tixrid tal-għarfien fil-pubbliku u fil-privat.
Kien dan il-potenzjal li ispira l-proġett tal-enċiklopedija Nupedia, mibdija
minn Jimmy Wales ma' Larry Sanger bħala kap-editur bl-użu tat-teknoloġija wiki
bħala bażi ta' enċiklopedija elettronika. Wikipedija ġiet varata f'Jannar 2001.
Oriġinarjament kienet ibbażata fuq is-software UseMod, imbagħad bidlet għal
software ta' sors miftuħ MediaWiki li għadha tuża bħalissa. Dan ġie adottat minn
ħafna wikijiet oħra.

Permezz ta' wiki jistgħu jinkitbu dokumenti kollettivament f'lingwaġġ ta'
markatura [N 5] sempliċi bl-użu ta' navigatur tal-web . Billi l-parti l-kbira
tal-wikijiet huma bbażati fuq il-web, it-terminu wiki is-soltu biżejjed. Paġna
waħda f'wiki tissejjaħ "paġna tal-wiki", waqt li s-sett ta' paġni, li s-soltu
jkunu marbutin ma' xulxin jissejjaħ "il-wiki".

F'wiki tradizzjonali hemm tliet rappreżentazzjonijiet possibbli għal kul paġna:
il-kodiċi HTML (hypertext markup language), il-paġna li tirriżulta meta wieħed
jaraha b'navigatur tal-web u l-kodiċi tas-sors li l-utenti jistgħu jimmodifikaw,
li minnha s-server jipproduċi l-HTML. Dan il-format tal-aħħar, magħruf bħala
"wikitext", hu miktub b'lingwaġġ ta' markatura semplifikat li l-istil u
s-sintassi tiegħu jistgħu ivarjaw ma' kull implementazzjoni.

Il-prinċipju li hi msejsa fuqu din l-għażla ta' disinn hu li l-HTML,
bil-librerija kbira ta' etikettatura [N 6] li għandu, hu komplikat wisq biex
jistgħu isiru tibdiliet malajr, u għalhekk jiddistratta mill-kontenut veru
tal-paġni. Barra minn hekk, il-fatt li l-utenti ma jistgħux jużaw
il-funzjonalitajiet kollha li għandu l-HTML, bħal JavaScript u CSS, hu meqjus
ta' vantaġġ għax jimponi iktar uniformità fid-dehra.

Xi wikijiet riċenti jużaw metodu differenti: jipprovdu strumenti ta' modifika
"WYSIWYG"[N 7], permezz biss tal-kontrolli ActiveX jew tal-plugins li jittraduċu
l-istruzzjonijiet tal-formattazzjoni inseriti grafikament, bħal tipi "ħoxnin"
jew "kursivi" fitl-etikettura tal-HTML li jikkorrispondu magħhom. F'dawn
l-implementazzjonijiet, meta utent jissejvja modifika jkun qiegħed jibgħat paġna
ġdida tal-HTML fuq is-server, minkejja li ma jkunx jaf bit-dettalji tekniċi u
l-markatura tiġi ġenerata b'mod trasparenti għalih. L-utenti li ma jkollhomx
il-plugin relattiv jistgħu jimodifikaw biss permezz tal-kodiċi HTML.

L-istruzzjonijiet ta' formattazzjoni li wieħed jista' juża fuq wiki jvarjaw
ħafna skont il-mutur użat. Fuq wiki sempliċi tista' tagħmel biss formattazzjoni
elementari, waqt li l-wikijiet iżjed kumplessi għandhom support għat-tabelli,
xbihat, formoli u anki elementi interattivi bħal ħoss u logħob. Għalhekk
bħalissa qegħdin jippruvaw jiddefinixxu Markatura Standard għall-Wiki[N 8].

Il-Wikijiet huma mezz għal kollox ipertestwali, b'struttura ta' navigazzjoni
mhux linjari. Tipikament kull paġna jkun fiha numru kbir ta' ħoloq għal paġni
oħra; fil-wikijiet ta' daqs notevoli jkun hemm ukoll navigazzjoni ġerakika, imma
mhux bilfors tintuża. Ir-rabtiet (ħoloq) jinħalqu permezz ta' sintassi
partikolari msejħa "link pattern."

Il-parti l-kbira tal-wikijiet jużaw il-mudell CamelCase għall-ismijiet
tal-ħoloq. Skont dan il-mudell l-ewwel ittra ta' kull kelma fi frażi ssir
majuskola u jitneħħew l-ispazji bejn il-kliem (it-terminu "CamelCase" hu stess
eżempju ta' CamelCase). CamelCase barra li jiffaċilita l-ħoloq, iservi biex
il-kitba tal-ħoloq ikollha forma differenti mill-ortografija standard.
Il-wikijiet ibbażati fuq CamelCase malajr jintgħarfu mill-ħoloq b'ismijiet bħal
"IndiċiĠenerali" u "DomandaInizjali"; it-terminu CamelCase ġej minn dawn
il-frażijiet li jixbhu xi naqra il-profil ta' ġemel (bl-Ingliż camel).

CamelCase qajjem ħafna kritiki, u l-iżviluppaturi tal-wiki fittxew
soluzzjonijiet oħra. L-ewwel li introduċa "free links" (ħoloq ħielsa) permezz
ta' _(format ta' ħolqa ħielsa) kien Cliki. Diversi muturi tal-wiki jużaw
parentesi singoli, grappetti, sottolinjaturi, żbarri u karatteri oħra biex
jindikaw ħolqa. Il-ħoloq li jgħaqqdu komunitajiet tal-wiki differenti huma
possibbli bl-użu ta' mudell speċjali ta' ħoloq imsejjaħ InterWiki.

Is-soltu f'wiki, paġni ġodda jinħolqu sempliċement billi wieħed idaħħal ħolqa
korrispondenti f'paġna li tittratta suġġett li għandu x'jaqsam. Jekk il-ħolqa ma
teżistix, normalment tkun murija bħala ħolqa maqsuma (broken link). Meta wieħed
jipprova jsegwi dik il-ħolqa tinfetaħ tieqa ta' modifika, li tippermettilu
jdaħħal it-test tal-paġna l-ġdida. Dan il-mekkanimu jiżgura li l-paġni msejħin
"orfni" (jiġifieri li m'għandhomx ħolqa li tipponta lejhom) jinħolqu rarament u
jinżamm livell għoli ta' konnessjoni.

Il-wikijiet ġeneralment jippruvaw jagħmluha faċli l-korrezzjoni tal-iżbalji li
jistgħu isiru. aktar milli jagħmluha diffiċli li jsiru l-iżbalji. Għalhekk
il-wikjiet barra li huma miftuħin għal kollox, jipprovdu bosta mezzi biex jiġu
verifikati l-modifiki riċenti fil-kontenut ta' paġna. L-iżjed importanti u
l-iżjed użat fil-wikijiet kważi kollha hu dik li jsejħulha paġna tat-"Tibdil
riċenti", li turi kemm numru speċifiku ta' tibdiliet riċenti u kemm lista
kompluta tal-modifiki magħmulin f'perjodu ta' żmien determinat. Xi wikijiet
iħalluk tiffiltra il-listi li semmejna b'mod li l-modifiki żgħar - jew
il-modifiki magħmulin awtomatikament minn dawk li jissejħu bot (kodiċi ta'
programmazzjoni magħmulin b'mezz awtomatiku) - jistgħu jiġu esklużi.

F'xi wikijiet fil-paġna "Tibdil riċenti" wieħed jista' jniżżel sinjal biex jgħid
li jaqbel fuq il-verżjonijiet li jqis li huma aċċettabbli. Tavi ta' Scott Moonen
għandu "bidliet sottoskritti" (simili għal "listi ta' kontroll" ta' Wikipedia),
forma interna ta' mmarkar tal-paġini li hi użata biex tiġġenera lista ta'
bidliet riċenti għall-konfigurazzjoni ta' grupp ta' paġni speċifiċi wieħed.

Bosta wikijiet pubbliċi ma jeħtiġux reġistrazzjoni, però ħafna mill-muturi
tal-wiki l-kbar (fosthom MediaWiki, MoinMoin, UseModWiki u TWiki) jipprovdu
metodi biex jillimitaw l-aċċess fil-kitba. Xi muturi tal-wiki għandhom
il-possibbiltà li xi waħdiet ta' utenti jkunu interdetti milli jiktbu permezz
tal-grupp tal-indirizz tal-IP tagħhom, jew jekk ikun disponibbli permezz
tal-isimhom ta' utent. Imma, bosta providers tas-servizz tal-internet (ISP)
jassenjaw indirizz tal-IP ġdid għal kull login, għalhekk l-interdizzjoni tal-IP,
ħafna spiss jistgħu jaħirbuha faċilment. Biex tiġi evitata din il-problema,
l-interdizzjoni temporanja tal-IP sikwit tiġi estiża għall-grupp ikbar ta'
indirizzi tal-IP; l-idea hi li dan hu biżżejjed biex inaffar 'il min jabbuża.
Madankollu hekk jistgħu jiġu interdetti wkoll utenti bla ħtija li jużaw l-istess
ISP matul l-interdett.

Bħala miżura ta' emerġenza, xi wikijiet għandhom bażi ta' data[N 9] li jista'
jitqiegħed f'modalità ta' qari-biss meta jkun hemm bżonn u hekk dawk li jkunu
reġistrati qabel ċerta data biss ikunu jistgħu jkomplu jiktbu fuq paġna fil-bażi
ta' data. Madankollu kull ħsara li jagħmel "vandalu" tista' titħassar malajr u
faċilment. Iżjed problematiċi l-iżbalji li jidħlu fil-paġni mingħajr ma ħadd
jinduna bihom, pereżempju bidla fid-data tal-pubblikazzjoni ta' album u
d-diskografiji.

Il-parti l-kbira tal-wikijiet joffru mill-inqas tfittix bit-titlu, u spiss ikun
hemm possibbiltà għal tfittix tat-test sħiħ li janalizza t-test tal-kontenuti.
Jekk it-tfittix jistax isir b'aktar reqqa jiddependi minn jekk il-mutur tal-wiki
jużax bażi ta' data. Bażi ta' data indiċizzat hu indispensabbli għal tfittix
malajr fuq wikijiet kbar. Minflok xi minn daqqiet jistgħu jintużaw muturi ta'
tfittix esterni bħal Google fuq wikijiet b'funzjonijiet tat-tfittix limitati
biex jinkisbu riżultati iżjed preċiżi.

Mutur tal-wiki hu sistema ta' software ta' tip kollaborattiv li biha taħdem
sistema tal-wiki. L-implementazzjoni tiegħu ġeneralment tikkonsisti f'programm
installat fuq bosta servers li jimmaniġġaw kontenut is-soltu memorizzat
f'database marbut magħhom; xi installazzjonijiet però jużaw direttament il-file
system tas-server.

Ġew żvluppati numru kbir ta' implementazzjonijiet, b'ħafna lingwaġġi ta'
programmazzjoni differenti, minn sempliċi hack, li għandhom biss il-funzjoni ta'
bażi, sa sistemi ta' amministrazzjoni tal-kontenut (Content Management System)
sofistikati ħafna.

Għal min hu interessat li joħloq il-wiki tiegħu, hemm ħafna "wiki-farms"
disponibbli, xi wħud minn dawn jimmaniġġaw anki wiki privati, protetti minn
password. Il-wiki-farm l-iżjed famuż hi dik ta' "Wikia", imwaqqfa fl-2004 minn
Jimmy Wales.

Biex issib wiki fuq suġġett partikolari li jinteressak segwi il-Wiki Node
Network minn wiki għal ieħor. Inkella tista' tieħu tour tal-wikijiet fuq:
TourBusStop.

Il-kunċett ta' WikiGnome u WikiFairy seta' twieled fuq Welcome Visitors Portland
Pattern Repository's Wiki, fejn insibu definizzjonijiet oħra u iżjed preċiżi.



https://mt.wikipedia.org/wiki/E%C4%A1ittu

L-Eġittu (Għarbi:مصر Miṣr), uffiċjalment ir-Repubblika Għarbija tal-Eġittu
(Għarbi: جمهورية مصر العربية (għajnuna·info)), huwa pajjiż transkontinentali li
jkopri mar-rokna tal-grigal tal-Afrika u fir-rokna tal-lbiċ tal-Asja permezz ta'
pont tal-art iffurmat mill-Peniżola Sinaj. Ħafna mit-territorju ta' 1,010,000
kilometru kwadru (390,000 mi kw) jinsab fl-Afrika ta' Fuq u huwa mdawwar
mill-Baħar Mediterran lejn it-tramuntana, il-Medda ta' Gaża u l-Iżrael
għall-grigal, il-Baħar l-Aħmar lejn il-lvant, is-Sudan fin-nofsinhar u l-Libja
lejn il-punent.

L-Eġittu huwa wieħed mill-aktar pajjiżi popolati fl-Afrika u l-Lvant Nofsani, u
l-15 il-pajjiż l-aktar popolazzjoni fid-dinja. Il-maġġor parti tal-popolazzjoni
Eġizzjana li hija ta' 84 miljun ruħ jgħixu qrib ix-xtut tax-Xmara Nil, żona ta'
madwar 40,000 kilometru kwadru (15,000 mi kw), fejn l-unika art bir-raba'.
Fir-reġjuni l-kbar tad-deżert Sahara, li jikkostitwixxu l-maġġor parti
tat-territorju Eġizzjan, wieħed jista' jsib ftit abitazzjonijiet minħabba
s-sħana kiefra u xotta li tgħaddi minn fuq din l-art . Madwar nofs tar-reżidenti
fl-Eġittu jgħixu f'żoni urbani, il-maġġoranza mifruxa madwar iċ-ċentri
b'popolazzjoni densa bħall-Kajr, Alessandrija u bliet oħra ewlenin fid-delta
tan-Nil.



https://mt.wikipedia.org/wiki/Sit_elettroniku

Sit elettroniku jew Sit tal-web (bl-Ingliż website), hija kollezzjoni ta' paġni
elettroniċi, immaġini, videos, u affarijiet diġitali oħra, li huma aċċessibbli
permezz ta' l-internet, ċellulari jew LAN.

Paġna elettronika hija dokument, tipikament miktubha bl-HTML, li hu kważi dejjem
aċċessibbli permezz ta' l-HTTP, u protokol li jittrasferixxi informazzjoni
mill-Web server biex tidher fuq il-Web browser ta' l-utent. Kull sit elettroniku
li hu aċċessibbli pubblikament huwa parti mill-World Wide Web.

L-ewwel sit elettroniku deher fl-1991. Fit-30 t'April 1993, CERN annunċa li
l-World Wide Web se tkun mingħajr ħlas għal kulħadd. Kopja tal-paġna oriġinali
ta' l-ewwel sit elettroniku, magħmula minn Tim Berners-Lee, hi miżmumha
hawnhekk.

Il-paġni ta' sit jistgħu jkunu aċċessibbli permezz ta' format komuni (li
jissejjaħ "isem tad-dominju" pereżempju "www.kernel.org"), segwita minn serje
opzjonali ta' ismijiet tal-paġni li jsegwu wara. L-isem komplet ta' kull paġna
huwa msejjaħ "indirizz tas-sit" jew teknikament URI (jew Uniform Resource
Locator).

Il-home page ta' sit hi l-ewwel paġna li wieħed jottjeni meta jikteb l-isem
tad-dominju biss.



https://mt.wikipedia.org/wiki/Knisja_Kattolika

Il-Knisja Kattolika (mill-Grieg: καθολικός, katholikòs, jiġifieri "universali")
hija l-Knisja Nisranija li tagħraf il-primat tal-awtorità tal-Isqof ta' Ruma,
jiġifieri l-Papa, għax dan skont il-fidi Kattolika, huwa s-suċċessur
tal-appostlu Pietru fuq il-katedra ta' Ruma.

L-isem jindika l-universalità tal-Knisja mwaqqfa minn Ġesù Kristu, li tinsab
fil-Knisja Kattolika, bla ma tiċħad il-preżenza ta' ħafna elementi ta' din
il-verità fil-Knejjes l-oħra mifrudin minnha.

Fost il-Knejjes Insara, dik Kattolika għandha l-ikbar numru ta' fidili, iktar
minn biljun ruħ, b'perċentwali għoljin fl-Amerika Latina u fl-Ewropa.

Min jemmen fiha jissejjaħ Kattoliku. Il-liturġija Kattolika hija ċċentrata fuq
l-Ewkaristija. Il-Kattoliċi iqimu lill-Verġni Marija bħala Omm Alla, bħala
mnissla mingħajr dnub u li ġiet imtellgħa fis-sema.

L-aħħar statistiċi (dawk tal-2009) juru li hawn ftit inqas 1.2 biljun Kattoliku.
Fl-1950 kien hawn 437 miljun, u fl-1970, 654 miljun. Iż-żieda mis-sena 2000 għal
2008 kienet ta' 33% fl-Afrika, iżda 1.2% biss fl-Ewropa. Żieda ta' 16% fl-Asja,
11% fl-Oċeanja, u 11% fl-Amerki. Il-Kattoliċi huma 18% of tal-popolazzjoni
totali Afrikana, 63% tal-Amerki, 3% tal-Asja, 40% tal-Ewropa, 26% tal-Oċeanja, u
17.4% tal-popolazzjoni tad-dinja.

Il-Knisja Kattolika hija kostitwita mill-komunjoni ta' diversi Knejjes, ħafna
minnhom Orjentali, imsejħin sui iuris:

“Il-wirt imqaddes” tal-fidi, id-depositum fidei (“Timotju, ħares dak li mogħti
f’idejk” (I Tim 6,20); “Ħares it-tagħlim sabiħ mogħti lilek bil-għajnuna ta’
l-Ispirtu s-Santu li jgħammar fina.”) jinsab fit-Tradizzjoni u fl-Iskrittura u
ġie fdat mill-appostli lill-Knisja kollha (KKK 84) Il-poplu qaddis ta’ Alla
kollu, huwa u jintrabat ma’ dan il-wirt, flimkien mar-rgħajja tiegħu, jibqa’
dejjem sħiħ fit-tagħlim tal-appostli, fl-għaqda bejn kulħadd, fil-qsim tal-ħobż
u fit-talb, hekk li fil-ħarsien, fil-ħajja u fl-istqarrija tal-fidi li
twasslitlu, ikun hemm bejn ir-rgħajja u l-fidili, għaqda fl-ispirtu tassew
singulari. (Dei Verbum, 10)

Id-dmir tat-tifsir b’mod awtentiku tal-Kelma ta’ Alla ġie fdat biss
lill-Maġisteru ħaj tal-Knisja, jiġifieri lill-isqfijiet li huma f’xirka
mas-suċċessur ta’ San Pietru, l-isqof ta’ Ruma. (DV) Dan il-maġisteru mhux aqwa
mill-Kelma ta’ Alla imma hu għall-qadi tagħha, billi jgħallem dak biss li ġie
trasmess... (DV)

L-insara kollha għandhom sehem fl-għarfien u fit-trasmissjoni tal-verita
rivelata. Huma rċevew l-unzjoni ta’ l-Ispirtu s-Santu li jgħallimhom (KKK 91):
“Imma intom għandkom id-dlik mill-qaddis u għandkom l-għerf intom ukoll. Ma
ktibtilkomx għax ma tafux il-verita, imma għax tafuha.” (I {w 2,20. L-Ispirtu
s-Santu jwassalhom għall-verita kollha: “Meta jiġi hu, l-Ispirtu s-Santu,
jmexxikom fil-verita kollha.” ({w 16, 13)

Hi mela ħaġa ċara li t-Tradizzjoni, l-Iskrittura u l-Maġisteru tal-Knisja , huma
hekk marbuta u mseħbin ma’ xulxin, li waħda ma tistax tkun mingħajr l-oħrajn, u
lkoll flimkien, kull waħda bil-mod tagħha, bil-ħidma ta’ l-Ispirtu s-santu
jagħtu sehemhom biex tassew isseħħ is-salvazzjoni tal-erwieħ. (DV 13)

It-“twemmin” hu att ekkleżjali: Il-fidi tal-Knisja tiġi qabel il-fidi tagħna,
tnissilha, tgħinha u tmantniha. Il-Knisja hi Omm dawk kollha li jemmnu. (KKK
181) Ħadd ma jista’ jkollu lil Alla bħala Missier jekk ma jkollux il-Knisja
bħala Omm. (San Ċiprijanu) Il-fidi ddewwaqna minn qabel l-għarfien li jagħmilna
hienja fil-ħajja ta’ dejjem. (San Tumas t’Aquino)

Jiena nemmen f’Alla: l-iktar fundamentali. Il-Kredu kollu jitkellem dwar Alla, u
jekk isemmi l-bniedem u d-dinja, isemmihom b’relazzjoni ma’ Alla. L-artikoli
kollha tal-Kredu jiddependu mill-ewwel wieħed. (KKK 199)



https://mt.wikipedia.org/wiki/En%C4%8Biklopedija

Enċiklopedija hija kitba li tinkorpora għadd ta' informazzjonijiet maqsumin
f'numru kapitli b'ħafna definizzjonijiet. It-terminu letterarju enċiklopedija hu
derivat minn kelma Griega li tfisser "ċirku t' informazzjoni"; f'xi każijiet
tista' tfisser ukoll "edukazzjoni miġmugħa flimkien". Mhux ta' b'xejn li ħafna
enċiklopediji jissejħu ukoll Ċiklopediji, għax dawn iż-żewġ terminoloġiji huma
interkambjabli.

L-Enċiklopediji jistgħu jagħtu informazzjoni ġenerali, kif ukoll ikollhom numru
ta' kapitli b'ħafna artikli li jolqtu ħafna dipartimenti ta' l-għerf
tal-umanità. Xi eżempji famużi ta' enċiklopediji huma l-Encyclopædia Britannica
bil-lingwa Ingliża u l-enċiklopedija Ġermaniża Brockhaus; Jista' jagħti l-każ li
dawn l-enċiklopediji jispeċċjaliżżaw f'kampi diversi, (pereżempju enċiklopedija
fuq il-mediċina, storja, filosofija, lingwistika, jew liġi). Hemm ukoll eżempji
ta' enċiklopediji li jiffokaw biss fuq kampijiet li jiffurmaw parti mil-lat
kulturali, etniku, jew mill-perspettiva ta' nazzjon, eżempju ta' dawn huma
l-Great Soviet Encyclopedia li tiffoka fuq l-ex stat Sovjetiku, u l-Encyclopedia
Judaica li tiftaħ fuq l-istat Iżraeljan.



https://mt.wikipedia.org/wiki/Bra%C5%BCil

Il-Brażil (Portugiż: Brasil), huwa l-akbar pajjiż fl-Amerika Latina. Huwa
l-ħames l-ikbar pajjiż fid-dinja, kemm bħala art kif ukoll bħala popolazzjoni,
b'iktar minn 193 miljun ruħ. Bl-Oċean Atlantiku fil-Lvant, il-Brażil għandu
kosta twila 7,491 km (4,655 mil). Fit-tramuntana għandu tmiss miegħu
il-Veneżwela, il-Gujana, is-Surinam u l-Gujana Franċiża; fil-majjistral
il-Kolumbja; fil-punent il-Bolivja u l-Peru; fil-lbiċ l-Arġentina u l-Paragwaj u
fin-nofsinhar l-Urugwaj. It-territorji Brażiljan għandu ukoll ħafna arċipelagi,
fosthom Fernando de Noronha, Rocas Atoll, Saint Peter and Paul Rocks, u Trindade
and Martim Vaz. Il-pajjiżi kollha tal-Amerika t'Isfel, barra l-Ekwador u ċ-Ċili,
imissu mal-Brażil.

Il-Brażil kien kolonja tal-Portugall mill-wasla ta' Pedro Álvares Cabral
fl-1500, sal-1815, meta saret saltna bħala parti mir-Renju Unit tal-Portugal,
Brażil u l-Algarvi. Ir-rabta imperjali infatti kienet diġà nqatgħet fl-1808 meta
l-belt l-kapitali ta' dan l-Imperu ġiet trasferita minn Liżbona għal Rio de
Janeiro, wara li Napuljun invada l-Portugall. L-indipendenza inkisbet fl-1822
bit-twaqqif tal-Imperu tal-Brażil, stat unitarju b'monarkija u sistema
parlamentai. Fl-1889 sar repubblika parlamentari wara kolp ta' stat militari.
Fl-1988, il-Brażil sar repubblika federali, iffurmara mid-Distrett Federali, 26
Stat u 5,564 Muniċipalità.

L-isem "Brażil" ġej mill-pau-brasil (Caesalpinia echinata), siġra li qabel
kienet tikber ħafna mal-kosta Brażiljana. Pau bil-Portugiż tfisser "għuda" u
brasil jgħidu li ġejja minn brasa, li bil-Portugiż tfisser "ġamra". Billi
l-pau-brasil jipproduċi żebgħa ħamra qawwija, dan kien iġib prezz tajjeb
fl-industrija tad-drappijiet fl-Ewropa u kien l-ewwel prodott tal-Brażils
fruttat kummerċjalment. Matul is-seklu sittax, il-popli indiġeni (l-iktar
it-Tupi) kienu jaqtgħu ħafna minn dan l-injam u jbigħuh lin-negozjanti Ewropej
(l-aktar Portugiżi, iżda ukoll Franċiżi) u dawn kienu jagħtuhom ħwejjeġ ta'
konsum mill-Ewropa.

Fid-dokumenti Portugiżi, l-isem uffiċjali tal-art kien "l-Art tas-Salib
Imqaddes" imma l-baħrin u kummerċjanti Ewropej kienu jsibuha bħala "l-Art
tal-Brażil" (Terra do Brasil) minħabba n-negozju tal-Pau-Brasil. Xi baħrin
tal-bidu kienu jsejħulha ukoll "l-Art tal-Pappagalli" (Terra di Papaga).

Meta waslu l-Portugiżi fl-1500 lin-nativi rawhom bħala "slavaġ tajba", u
mill-ewwel bdew jitħalltu fiż-żwieġ magħhom. Il-ġlied tribali, il-kannibaliżmu u
t-tfittxija għall-brazilwood wasslu lill-Portugiżi biex jikkonvinċu ruħhom li
kellhom jiċċivilizzaw il-popolazzjoni indiġena. Iżda l-Portugiżi, bla ma kienu
jafu ġabu l-mard magħhom, li kontrieh in-nies indiġeni ma setgħu jagħmlu xejn
għax ma kinux immuni minnu. Ħosba, ġidri, tuberkolożi, gonorrea, u influwenza
qatlu għaxriet ta' eluf. Dan il-mard infirex mar-rotot kollha kummerċjali
tal-indiġeni, u tribujiet sħaħ inqerdu bla ma qatt kienu ġew f'kuntatt dirett
mal-Ewropej.

Minn nofs is-seklu sittax, iz-zokkor sar l-iktar prodott komuni ta'
esportazzjoni, u l-iskjavi suwed Afrikani saru l-ikbar importazzjoni biex jaħdmu
fil-pjantaġġuni tal-kannamieli taz-zokkor. Fi tmiem is-seklu sbatax
l-esportazzjoni taz-zokkor bdiet tonqos u l-iskopertà tad-deheb
mill-bandeirantes saret is-sinsla l-ġdida tal-ekonomija Brażiljana, u wasslet
għall-Ġirja għad-Deheb u ġabet eluf ta' abitanti ġodda mill-Portugal u
mill-kolonji tagħha. F'din l-era, ħakmiet oħra Ewropej ppruvaw jikkolonizzaw
partijiet mill-Brażil, li iżda l-Portugiżi ma ħallewx, fosthom il-Franċiżi f'Rio
f'nofs is-seklu sittax, f'Maranhão fil-bidu tas-seklu sbatax, u l-Olandiżi
f'Bahia u Pernambuco, fil-Gwerra bejn l-Olandiżi u l-Portugiżi, fi tmiem
l-Unjoni Iberika.

Biex il-Portugiżi jibqgħu jżommu l-monopolju fil-Brażil huma għamlu minn kollox
biex irażżnu u jeqirdu r-ribelljonijiet u r-reżistenza tal-ilsiera, kif ġara
fil-Quilombo dos Palmares fis-seklu sbatax, kif ukoll irażżnu kull moviment
għall-awtonomija jew independenza, bħal fil-Kumplott ta' Minas fi tmiem is-seklu
tmintax.



https://mt.wikipedia.org/wiki/Bel%C4%A1ju

Il-Belġju (Olandiż: België; Franċiż: Belgique; Ġermaniż: Belgien), uffiċjalment
ir-Renju tal-Belġju, huwa pajjiż li jinsab fuq il-fruntiera bejn il-parti
tal-Ewropa fejn hu mitkellem l-ilsien Ġermaniż u l-kultura rumanza, hu maqsum fi
tliet reġjuni. Fit-tramuntana hemm il-Fjandri li l-popolazzjoni tagħhom
titkellem bil-lingwa Fjamminga (varjanti tal-Olandiż) u tagħmel madwar 58%
tal-popolazzjoni totali u fin-nofsinhar hemm il-Wallonja, kważi għal kollox
Frankofona bl-eċċezzjoni ta' komunità żgħira li titkellem bil-Ġermaniż, li
tagħmel 32% tal-popolazzjoni nazzjonali totali. Fin-nofs jinsab ir-reġjun
tal-belt ta' Brussell, Bruxelles-Capitale, uffiċjalment bilingwi, għalkemm hu
kważi għal kollox Frankofon, u fih tgħix 10% tal-popolazzjoni. Barra minn hekk
fuq il-fruntiera mal-Ġermanja fil-Wallonja hemm il-komunità li titkellem
bil-Ġermaniż li hi magħmula mill-komuni annessi mal-Ġermanja Nażista
fl-1940-1945 u li kienet ċediet il-Ġermanja lill-Belġju fl-1919.

Il-Belġju kien fost il-membri fundaturi tal-Unjoni Ewropea u l-belt kapitali
Brussell hi s-sedi ta' bosta istituzzjonijiet komunitarji.

Il-pajjiż juri traċċi ċari tal-preżenza umana li jmorru lura għaż-żminijiet
preistoriċi, speċjalment fis-siti megalitiċi ta' Oppagne u ta' Wéris, fejn
jinsabu olmen interessanti

L-ewwel nies li għexu fil-Belġju, imsejħin Belġi, kienu magħmula prinċipalment
minn tribujiet Ċelti li kin jgħixu fil-Gallja tat-Tramuntana u kienu megħluba
minn Ġulju Ċesri fl-54 QK, kif dan iddeskriva fil-ktieb tiegħu De Bello Gallico
. Kien Ċesri stess li nnota l-qlubija kbira tal-Belġi fil-battalja, hekk li
ikteb: "horum omnium fortissimi sunt belgae" jiġifieri "fost il-popli kollha
tal-Gallja, l-iżjed qalbiena huma l-Belġi." L-isem tal-pajjiż ġej mit-terminu
"Gallia Belgica" li kienu jużaw ir-Rumani.

F'Tirlemont/Tienen hemm xi oqbra Rumani msejħa "Trois tumuli" (Tumuli de Grimde)
fil-forma ta' tliet għoljiet żgħar. Hemm siti funerari Rumani oħra f'Guèronne u
f'Billemont (Trou de Billemont). Dawn hu magħmula minn tumuli b'kamra sepolkrali
u oqbra li jixbħu ħafna lill-oqbra Etruski u qieshom setgħu kienu nbnew fuq siti
ta' żminijiet iżjed antiki.

Wara l-waqa' tal-Imperu Ruman (seklu V), il-tribujiet Ġermaniċi invadew
il-provinċja Rumana ta' Gallja. Waħda minn dawn ir-razez, il-Franki, fl-aħħar
waqqfu renju ġdid taħt il-ħakma tad-dinastija Merovinġja. Klodovew I kien
l-aktar famużi minn dawn ir-rejiet: huwa kkonverta għall-Kristjaneżmu u kien
jiġġverna mit-tramuntana ta' Franza, iżda l-imperu tiegħu kien jinkludi wkoll
il-Belġju. Studjużi Nsara, l-aktar il-patrijiet Irlandiżi, ippriedkaw
il-Kristjaneżmu u bdew ix-xogħol tal-konverżjoni tal-invażuri pagani.

Il-Merovinġi ma kellhomx ħajja twila wisq, u warajhom ħadet il-poter f'idejha
d-dinastija Karolinġja: wara li Karlu Martell waqqaf l-invażjoni ta' Spanja
mill-Għarab (732 battalja ta' Poitiers), ir-re famuż tagħhom, Karlumanju, ġabar
il-parti kbira tal-Ewropa taħt is-sovranità tiegħu u ġie nkurunat "Imperatur
tal-Imqaddes Imperu Ruman " mill-Papa (Milied tat-800).

Il-fewdaliżmu Ewropew sar il-bażi tal-istabilità militari, politika u ekonomika.
Il-Kristjaneżmu iffjorixxa permezz tal-protezzjoni ta' dawn il-mexxejja u
permezz tat-twaqqif ta' komunitajiet reliġjużi u monasteri, ta' knejjes u
pellegrinaġġi.

Ir-reġjun wara ingħaqad mal-Pajjiżi l-Baxxi, u hekk l-ewwel għadda taħt
id-dominju tal-Borgonja imbagħad ta' Spanja, sakemm il-provinċji Protestanti
iddikjaraw ruhhom indipendenti (ara Pajjiżi l-Baxxi). Wara ġiet il-ħakma
Awstrijaka li bdiet mill-Paċi ta' Utrecht (1713), u xi għexieren ta' snin wara
dik Franċiża taħt Napuljun.

Wara d-depożizzjoni ta' Napuljun, megħlub fil-Battalja ta' Waterloo fit-18 ta'
Ġunju 1815, il-Belġju reġa' ngħaqad mal-provinċji tat-Tramuntana f'Renju
tal-Pajjiżi Baxx sa meta, fl-1830, ir- Rivoluzzjoni Belġjana wasslet
għat-twaqqif ta' stat indipendenti Belġjan (rikonoxxut fl-1839).

Ir-Re Belġjan, Leopoldu I ta' Sassonja-Koburgu, intgħażel bl-għajnuna
tal-Brittaniċi. In-newtralità tal-pajjiż ġiet garantita kontra l-aggressjoni
militari futura minn barra. Din in-newtralità ġiet miksura fl-1914, meta
l-Ġermanja invadiet il-Belġju bħala parti mill-Pjan Schlieffen. Id-deċiżjoni
Brittanika li tunura l-obbligi tagħha tat-trattat kif ukoll tal-Entente cordiale
ma' Franza, spiċċat biex daħħlet ir-Renju Unit fl-Ewwel Gwerra Dinjija.
Il-Belġju pprova jerġa' lura għan-newtralità fis-snin 30, iżda reġa' ġie invadut
mill-Ġermanja fl-1940.

Wara it-Tieni Gwerra Dinjija il-politika ta' newtralità ġiet abbandunata, u
l-Belġju ssieħeb fin-NATO u l-Komunità Ekonomika Ewropea.

Il-Belġju kellu kolonja importanti fil-Afrika matul l-istorja tiegħu:
Il-Konferenza ta' Berlin tal-1884/1885 tat il-Kongo lir-re Leopoldu II bħala
proprjetà privata tiegħu u sejjaħlu l-Istat Ħieles tal-Kongo. Għalih l-Stat
Ħieles kienet primarjament sors ta' dħul mill-avorju u l-lastiku u d-djamanti u
il-popolazzjoni lokali kienet ittrattata bi ħruxija u salvaġġerija kbira.
Minħabba l-importanza tal-kummerċ tad-djamanti, il-belt Belġjana ta' Antwerpen
saret ċentru ta' fama dinjija f'dan is-settur. Fl-1908, il-pressjoni
internazzjonali kontra l-ħruxija tar-Re Leopold tant saret qawwija li Leopoldu
II kien imġiegħel jagħti l-proprjetà tiegħu lill-istat Belġjan bħala kolonja.
Minn dakinhar l-Istat Ħieles tal-Kongo sar il-Kongo Belġjan sakemm kiseb
l-indipendenza fl-1960.

L-involviment Belġjan barra l-pajjiż żdied wara l-Ewwel Gwerra Dinjija, meta
żewġ kolonji Ġermaniżi, l-Irwanda u l-Burundi, ġew fdati lill-Belġju mis-Soċjetà
tan-Nazzjonijiet.

Il-Belġju jkopri erja ta' 30,510 km², u l-ikbar wisa' tiegħu (minn Ostend sa
Arlon) hi ta' 318 km. Rigward il-fruntieri, il-fruntiera ma' Franza fiha 620 km,
mal-Pajjiżi l-Baxxi fiha 450 km, dik mal-Ġermanja fiha 167 km, u fl-aħħar dik
mal-Gran Dukat tal-Lussemburgu hi twila 148 km, b'tul totali ta' 1385 km.
Il-pajjiż jinsab bejn 50º u 51º lat. Tramuntana u bejn 3º u 6 º lonġ. Lvant.

Il-Belġju jista' jinqasam fi tliet reġjuni fiżiċi ewlenin: il-pjanura tal-kosta,
li tinsab fil-Majjistral, il-pjanuri ċentrali u r-reġjun bl-għoljiet
tal-Ardennes, li jasal sax-Xlokk.

L-istrixxa tal-kosta, twila 66 km, hi baxxa u ramlija, ikkaratterizzata minn
duni tar-ramel u polderijiet. Polder hu biċċa art qrib jew taħt il-livell
tal-baħar, li ttieħdet mill-baħar u hi protetta minnu minn digi, jew, aktar
il-ġewwa, għalqa li tnixxfet mill-ilma permezz ta' kanali artifiċjali.

Il-partijiet tal-Belġju l-baxxi u ta' għoli medju jitfgħu l-ilmijiet tagħhom
fl-iScheldt, xmara tipika tal-pjanura, ta' pendil baxx u passaġġ regolari.
Għalkemm għandha l-bidu tagħha fi Franza u l-fomm fil-Pajjiżi l-Baxxi,
l-iScheldt hi x-xmara Belġjana per eccellenza fis-sens li permezz tal-friegħi
tagħha l-ilma ta' kważi nofs it-territorju jiskolja fiha. Fin-nofsinhar,
il-Meuse l-ewwel tħaffer widien fondi fil-pjanura għolja tal-Ardennes, u mbagħad
tidħol f'gandott kbir lonġitudinali li jiltaqa' fl-ewwel parti mas-Sambre,
l-unika fergħa importanti fuq ix-xellug; fuq il-lemin, jinżlu fiha mill-Ardennes
bosta friegħi ftit jew wisq qosra.

L-oqsma bil-foresti tal-pjanuri u r-reġjuni bl-għoljiet huma komposti l-jżjed
minn siġar latifolji bħal kwerċi (quercus), ulmi (ulmus), u fl-għoli iżjed siġar
tal-fagu. Fil-qalba tal-Ardennes insibu minflok foresti ta' siġar koniferi u 'l
hawn u 'l hemm xagħri u xagħri mistagħdra. Hemm għadd kbir ta' speċi ta' pjanti
tal-fjuri bħal ġjaċinti, virgawreja, pervinka u diġitali. Il-fawna selvaġġa li
tgħix l-iżjed fl-oqsma forestali, tinkludi l-volpi, it-tassu (meles meles),
l-iskojjattlu (sciuridae), il-ballottra u l-martra (martes). Fir-reġjuni
muntanjużi jgħixu ċ-ċingjali u ċ-ċriev.

Hu magħruf fiż-żgur minħabba x-xhieda ta' Ġulju Ċesri, li xi razez Ċeltiċi
fl-età storika kienu diġà f'mewġa wara l-oħra ħadu post in-nies indiġeni.
Imbagħad l-immigrazzjoni minħabba l-konkwista Rumana illatinizzat kompletament
ir-reġjun, u wara, meta xi tribujiet Ġermaniċi bdew jinvadu l-pjanuri
tat-tramuntana, l-element Ċeltiku-Ruman skenn fl-artijiet għolja tan-nofsinhar,
fejn seta' jżomm l-ilsien tiegħu. Minn din il-firxa antika fuq it-territorju
Belġjan ta' żewġ popolazzjonijiet ta' nisel differenti ġejja d-dupliċità
lingwistika li għadha tikkaratterizza l-abitanti tal-Belġju: fil-Fjandri,
ir-reġjun tat-tramuntana tal-pajjiż, jitkellmu bil-Fjamming, varjanti
tal-Olandiż waqt li fil-Wallonja, fil-Belġju tan-nofsinhar, jitkellmu
bil-Franċiż (fil-fatt id-djalett qadim Wallun m'għadhux użat iżjed
mill-popolazzjoni). Fil-Wallonja hemm wkoll minoranza ta' lsien Ġermaniż, li
tikkonsisti f'madwar 70,000 rappreżentant, ikkonċentrati f'disa' komuni madwar
il-bliet ta' Eupen u Sainth-Vith, fil-provinċja ta' Liege/Luik. Ir-reġjun ta'
Brussell huwa uffiċjalment bilingwi, għalkemm is-sehem Frankofonu hu wisq ikbar.

Id-densità tal-popolazzjoni tal-Belġju, bi 345 abitant/km², hi t-tielet l-ogħla
fl-Unjoni Ewropea (wara dik ta' Malta u l-Pajjiżi l-Baxxi). L-istruttura tal-età
turi popolazzjoni li qed tixjieħ, mingħajr differenzi reġjonali kbar: il-grupp
ta' età bejn il-15 u l-65 sena jirrappreżenta madwar 65.5% tat-total, filwaqt li
dik taż-żgħażagħ taħt il-15-il sena jilħaq 17.5%, b'tendenza għal aktar tnaqqis.
L-għomor mistenni ma juriex varjazzjonijiet reġjonali sinifikanti u kkalkulat li
hu ta' 77 sena għall-irġiel u 82 għan-nisa.

Ir-reġjun Fjamming hu dak l-aktar popolat, b'58% tal-popolazzjoni totali
(6,120,000 abitant) u densità ta' 447 abitant/km²; l-erji ewlenin
tal-popolazzjoni huma fuq il-kosta, fosthom il-bliet ta' Antwerpen, Gent u
Brugge, l-erja emerġenti ta' Kortrijk u l-pol Limburgiż. Fir-reġjun tal-Wallonja
joqgħodu madwar terz tal-popolazzjoni totali (3,435,000), b'densità ħafna inqas
minn dik Fjamminga (202 abitant km/²). Affettwat b'mod ċar mill-avvenimenti
storiċi tal-popolament hemm il-wied Haine-Sambre-Meuse, b'żewġ agglomorati kbar
li jikkorrispondu maż-żoni urbani ta' Liège u Charleroi. L-ikbar konċentrazzjoni
demografika hi fir-reġjun urban ta' Brussell, li jinsab fiċ-ċentru ta' żona
b'densità għolja ta' popolazzjoni, delimitata minn Antwerpen, Leuven, Nivelles u
Gent. L-agglomerazzjoni Brusselliża taqbeż il-miljun abitant (1,031,000), kważi
wieħed minn għaxra tal-popolazzjoni totali u għandha densità tipika
tal-konċentrazzjonijiet urbani kbar, ogħla minn 6,200 abitant /km².

Konsegwentement, mis-snin tmenin, il-bliet ta' daqs medju, b'popolazzjoni ta'
bejn 10,000 u 50,000 ruħ kibru relattivament, iżda kienu l-bliet aktar żgħar,
speċjalment dawk fir-reġjun Fjamming, li wrew vitalità demografika kbira. Ġie
osservat ukoll mis-snin disgħin li kien hemm irkupru demografiku – għalkemm
modest f'termini assoluti – tal-insedjament tat-tip rurali, grazzi għax-xibka
ta' trasport effiċjenti li għenet biex bosta ħaddiema li jaħdmu fil-bliet
fl-industrija u fis-settur tas-servizzi jżommu jew jadottaw reżidenzi rurali.
Speċifikament, hemm predominanza ta' djar rurali f'xi distretti tal-Fjandri
tal-Punent, Limburgu, Brabant, Hainaut u Liège.

Skont l-aħħar stimi, ir-reżidenti ta' nisel barrani se jaqbżu l-miljun. L-akbar
komunitajiet se jkunu l-Marokkini (b'356,000 ruħ), imbagħad it-Taljani
(253,000), it-Torok (167,000), il-Franċiżi (88,600) u l-Olandiżi (42,000).
Ċittadin Belġjan fil-ħamsa għandu nisel mhux Belġjan, u żewġ miljun Belġjan
għandhom immigranti fost l-antenati tagħhom.

Fil-Belġju, l-argument etniku hu marbut profondament ma' dak lingwistiku u
wassal għall-ħolqien ta' stat federali uniku fid-dinja tat-tip tiegħu. Fil-fatt,
fil-pajjiż jitkellmu bi tliet lingwi li magħhom hi assoċjata l-eżistenza ta'
tliet gruppi lingwistiċi: il-Fjammingi (ta' lingwa Olandiża fil-forma lokali
tagħha msejħa Fjamming), il-Walluni (ta' lingwa Franċiża) u l-Ġermaniżi ta'
lingwa Ġermaniża. Kull wieħed mit-tliet gruppi lingwistiċi ewlenin jissejjaħ
Komunità, terminu li jikkorrispondi ma' suddiviżjoni kulturali amministrattiva
fi ħdan l-istat federali, flimkien ma' suddiviżjoni ulterjuri tal-Federazzjoni
fi tliet reġjuni, reġjuni li ma jaqblux eżatt mad-definizzjoni tal-komunitajiet
deskritti. Fil-fatt, hu diffiċli ħafna li titħaddet fuq "grupp etniku" fil-każ
tal-Belġju għax dan jista' jkun grupp lingwistiku permezz tal-pożizzjoni
ġeografika u mhux grupp etniku.

Kull Komunità tieħu ħsieb l-edukazzjoni u l-kultural tan-nies li jitkellmu
bil-lingwa tagħha li jgħixu f'żoni monolingwi u/jew bilingwi fit-territorju:
il-Komunità Frankofona, il- Komunità Fjamminga u l-Komunità Ġermanofona
tal-Belġju. Skond l-aħħar ċensiment lingwistiku – li sar fl-1990 – aktar minn
nofs il-popolazzjoni Belġjana hi ta' lingwa Olandiża (58.2%), filwaqt li
l-Franċiż hu t-tieni lingwa (34.1% ), segwita mill-Ġermaniż li jitkellmuh inqas
minn 1% tal-popolazzjoni. Il-bqija tal-popolazzjoni titkellem b'lingwi oħra
(pereż. l-Għarbi, it-Taljan, il-Portugiż ...). Dawn huma immigranti li għadhom
jitkellmu bl-ilsien nattiv tagħhom. .

Inħolqu tliet reġjuni fl-istat Belġjan għall-organizzazzjoni tal-ħajja ekonomika
tal-komunitajiet u tal-belt kapitali, Brussell, li hi bilingwi
(Franċiż-Olandiż). L-ewwel reġjun hu l-Fjandri, fejn il-lingwa uffiċjali hi
l-Olandiż (fil-verżjoni Fjamminga). Dan ir-reġjun għaqqad l-organi
amministrattivi tiegħu ma' dawk tal-Komunità Fjamminga b'sede governattiv wieħed
fi Brussell. It-tieni hi reġjun hu l-Wallonja, fejn il-lingwa uffiċjali hi
l-Franċiż. Fil-Wallonja tinsab ukoll il-Komunità ta' lingwa Ġermaniża
konċentrata fiz-zoni tax-Xlokk u b'sede f'Eupen. Ir-reġjun tal-Wallonja għandu
s-sede f'Namur, filwaqt li l-Komunità ta' lingwa Franċiża għandha sede fi
Brussell.

It-tielet reġjun tal-Belġju hu r-reġjun ta' Bruxelles-Capital, fir-realtà
enklavi bilingwi (Franċiż-Olandiż), li tinsab ġeografikament fir-reġjun
tal-Fjandri. Madankollu, Brussell hi prinċipalment Frankofona (70%
tal-popolazzjoni), u 10% mill-abitanti biss jitkellmu bl-Olandiż u mill-inqas
20% jitkellmu b'lingwa oħra; dawn huma immigranti li għadhom jitkellmu
bil-lingwa nattiva tagħhom. Dawn iċ-ċifri huma sorsi ta' kunflitt bejn
il-Komunitajiet. Allura Brussell hi uffiċjalment bilingwi. Ir-reġjun ta'
Brussell fih 19-il muniċipalità: Anderlecht, Auderghem, Berchem-Sainte-Agathe,
Bruxelles, Etterbeek, Evere, Forest, Ganshoren, Ixelles, Jette, Koekelberg,
Molenbeek-Saint-Jean, Saint-Gilles, Saint-Josse-ten-Noode, Schaerbeek, Uccle,
Watermael-Boitsfort, Woluwe-Saint-Lambert u Woluwe-Saint-Pierre. Dak li s-soltu
hu magħruf bħala Brussell fir-realtà hu wieħed mid-19-il muniċipalità (u
l-kapitali) tal-reġjun amministrattiv imsejjaħ reġjun ta' Bruxelles-Capital.
Biex nikkumplikaw l-affarijiet, Brussell hi wkoll il-belt kapitali tal-Belġju,
il-kapitali reġjonali tal-Fjandri, il-kapitali tal-Komunità Frankofona
tal-Belġju u l-kapitali tal-Unjoni Ewropea.

Il-Kattoliċeżmu huwa r-reliġjon ewlenija, iżda l-pajjiż għaddej minn proċess
qawwi ta' sekularizzazzjoni. Fl-2010, 60% tal-popolazzjoni kienu jqisu ruħhom
Kattoliċi, filwaqt li 87% tal-popolazzjoni kienu twieldu ġo familji Kattoliċi.
Fl-1980 kienu jqisu ruħhom Kattoliċi 72% tal-Belġjani, u dan il-perċentaġġ naqas
għal 68% fl-1990 u għal 65% fl-2005. Hemm minoranzi ta' Misilmin, Protestanti u
Lhud.

Ir-reliġjon kienet waħda mid-differenzi bejn in-nofsinhar Kattoliku u
t-tramuntana Protestanta tar-Renju tal-Pajjiżi l-Baxxi, li wasslet għall-firda
tan-nofsinhar, fl-1830, u għat-twelid tal-Belġju tal-lum. Dan jispjega wkoll
in-numri prevalenti ta' Kattoliċi.

Mill-1830, il-Kattoliċeżmu kellu wkoll rwol importanti fil-politika Belġjana,
pereżempju fl-hekk imsejħa "gwerer skolastiċi" ("guerres scolaires" bil-Franċiż)
bejn il-liberali u l-Kattoliċi li kien hemm l-ewwel bejn l-1879 u l-1884 u
mbagħad bejn l-1954 u l-1958.

Fl-14 ta' Lulju 1993 saret reviżjoni tal-Kostituzzjoni bil-ħolqien ta' Stat
Federali bbażat fuq tliet livelli:

Kull provinċja hi fl-aħħar maqsuma f'distretti amministrattivi u mbagħad
f'muniċipalitajiet imsejħin communes bil-Franċiż u gemeenten bil-Fjamming.
Ir-Reġjun ta' Bruxelles-Capitale hu magħmul minn distrett wieħed.

(1) Rigward il-belt kapital, ngħatu l-popolazzjoni taż-żona urbana tagħha
kollha, identifikabbli mar-reġjun Bruxelles-Capitale sħieħ. Fil-fatt,
il-popolazzjoni tal-muniċipalità ta' Brussell-Belt waħida, (imsejħa
Bruxelles-Ville, Brussel-Stad) tammonta għal 143,056 abitant. Fil-figura
għall-popolazzjoni ta' Brussell fit-tabella huma magħdudin ukoll il-komuni ta'
Anderlecht, Schaerbeek / Schaarbeek, Ixelles / Elsene eċċ., li jiffurmaw
mal-belt kapital xibka urbana u għalhekk jistgħu jiġu assimilati.

Il-Belġju huwa monarkija kostituzzjonali u stat federali, li l-kap tal-istat
tiegħu hu r-Re Albert II. Is-sistema politika tal-pajjiż hi bbażata fuq
struttura konfederali kumplessa, imsaħħa bl-emendi kostituzzjonali tal-1993,
proposti bl-għan li tiġi evitata l-firda finali bejn il-komunita Fjamminga u dik
Walluna. Madankollu fadal residwu sostanzjali ta' tensjonijiet ta' natura
politiko-ekonomika bejn iż-żewġ gruppi etniċi. Il-federaliżmu Belġjan hu bbażat
fuq il-kunċett tal-"ekwipollenza tan-normi", fi kliem ieħor, il-gvern federali
m'għandu l-ebda dritt li jmur kontra jew jinjora d-digrieti maħruġin mir-reġjuni
konfederati.

Hemm Parlament Federali, maqsum f'żewġ kmamar: il-Kamra tar-Rappreżentanti u
s-Senat.

Il-Belġju hu monarkija popolari u demokrazija parlamentari kostituzzjonali.
Il-parlament federali bikamerali huwa magħmul minn Senat u Kamra
tar-Rappreżentanti. L-ewwel waħda hi magħmula minn 40 politiku eletti
direttament u 21 rappreżentant maħturin mit-tliet parlamenti tal-Komunità, 10
senaturi li huma co-opted u wlied ir-re, bħala senaturi bi dritt li fil-prattika
ma jivvutawx. Il-150 rappreżentant tal-kamra jiġu eletti taħt sistema ta' vot
proporzjonali minn 11-il distrett elettorali. Fil-Belġju hu obbligatorju li
wieħed jivvota u għalhekk il-pajjiz għandu waħda mid-ogħla rati ta'
parteċipazzjoni fl-elezzjonijiet fid-dinja..

Ir-Re (bħalissa Albertu II) huwa l-kap tal-istat, għalkemm bi prerogattivi
limitati. Huwa jaħtar il-ministri, inkluż il-Prim Ministru, li jkollhom
il-fiduċja tal-Kamra tar-Rappreżentanti biex jiffurmaw il-gvern federali.

In-numri tal-Ministri li jitkellmu bl-Olandiż u bil-Franċiż huma ndaqs kif inhu
preskritt fil-kostituzzjoni (il-Prim Ministru ma jgħoddx). Is-sistema
ġudizzjarja hi bbażata fuq il-liġi ċivili u ġejja mill-kodiċi Napoleonika.
L-ogħla qorti hu l-Qorti tal-Kassazzjoni u l-Qorti tal-Appell hu livell taħtu.

L-istituzzjonijiet politiċi tal-Belġju huma kumplessi; il-parti l-kbira
tal-poter politiku huwa organizzat bil-ħsieb li l-komunitajiet kulturali ewlenin
jkunu rappeżentati. Minn madwar l-1970, il-partiti politiċi Belġjani importanti
inqasmu f'komponenti distinti li jirrappreżentaw prinċipalment l-interessi
politiċi u lingwistiċi ta' dawn il-komunitajiet. Il-partiti ewlenin ta' kull
Komunità, għalkemm qrib lejn iċ-ċentru politiku, jappartienu għal tliet gruppi
ewlenin: Il-Liberali fil-lemin, il-Demokristjani fiċ-ċentru u s-Soċjalisti
fix-xellug. Xi partiti importanti oħra inħolqu tard fis-seklu li għadda, l-aktar
madwar temi lingistiċi, nazzjonalisti, jew ambjentali u reċentement inħolqu
oħrajn b 'xi għan liberali speċifiku.

Is-sensiela ta' gvernijiet Demokratiċi Kristjani ta' koalizzjoni mill-1958
inqatgħet fl-1999 waral-kriżi tad-dijossina, skandlu enormi tat-tniġġiż
tal-ikel. . "Koalizzjoni qawsalla" inħolqot minn sitt partijiet: il-Liberali,
id-Demokratiċi Soċjali u l-Ħodor Fjammingi u Frankofoni. Wara, ġiet iffurmata
"koalizzjoni vjola" magħmula mil-Liberali u d-Demokratiċi Soċjali billi l-Ħodor
kienu tilfu l-parti l-kbira tar-rappreżentanti fl-elezzjoni tal-2003. Il-gvern
immexxi mill-Prim Ministru Guy Verhofstadt mill-1999 sal-2007 rnexxielu jagħmel
baġit bilanċjat, xi riformi tat-taxxa, riforma fis-suq tax-xogħol, għamel skeda
għat-tneħħija gradwali tal-enerġija nukleari u ppropona leġiżlazzjoni għal
prosekuzzjoni iżjed ħarxa fil-każ tad-delitti tal-gwerra u iżjed ħanina fil-każ
tad-drogi ħfief. Naqqas ir-restrizzjonijiet kontra l-ewtanażja u l-legalizza
ż-żwieġ bejn persuni tal-istess sess. Il-gvern kien favur diplomazija aktar
attiva fl-Afrika u kontra l-invażjoni tal-Iraq.

Il-koalizzjoni ta' Verhofstadt marret ħażin fl-elezzjoni ta' Ġunju 2007. Għal
aktar minn sena, il-pajjiż kien fi kriżi politika. Din il-kriżi kienet hekk
serja li ħafna osservaturi ħasbu li l-Belġju se jinqasam fi tnejn. Mill-21 ta'
Diċembru 2007 sal-20 ta' Marzu 2008 it-tielet gvern temporanju ta' Verhofstadt
kien fil-poter. Din il-koalizzjoni kienet magħmula mid-Demokristjani Fjammingi u
Frankofoni, il-Liberali Fjammingi u Frankofoni flimkien mal-Partit Soċjalista
Frankofona. Fl-20 ta' Marzu 2008, il-gvern il-ġdid immexxi mid-Demokristjan
Fjamming Yves Leterme, ir-rebbieħ veru tal-elezzjonijiet federali ta' Ġunju
tal-2007, ħa l-ġurament quddiem ir-re . Fil-15 ta' Lulju 2008 Leterme 2008
ħabbar ir-riżenja tal-kabinett lir-re, billi ma kien sar l-ebda progress
fir-riformi kostituzzjonali. F'Diċembru tal-2008 reġa' offra r-riżenja tiegħu
lir-re wara l-kriżi finanzjarja marbuta mal-bejgħ tal-bank Fortis lil BNP
Paribas . Din id-darba r-riżenja tiegħu ġiet aċċettata u d-demokristjan Fjamming
Herman Van Rompuy ħa l-ġurament bħala Prim Ministru fit-30 ta' Diċembru 2008.

Wara li Herman Van Rompuy ġie nnominat l-ewwel President tal-Kunsill Ewropew
permanenti fid-19 ta' Novembru 2009, fil-25 ta' Novembru offra r-riżenja
tal-gvern tiegħu lir-Re Albertu II. Ftit sigħat wara, gvern il-ġdid taħt il-Prim
Ministru Yves Leterme ħa l-ġurament. Fit-22 ta' April 2010, Leterme reġa’ offra
r-riżenja tal-kabinett tiegħu lir-re wara li wieħed mill-partiti imseħbin
fil-koalizzjoni, l-OpenVLD, irtira mill-gvern, u fis-26 ta' April 2010 ir-Re
Albertu uffiċjalment aċċetta r-riżenja. Fl-elezzjonijiet parlamentari fil-Belġju
fit-13 ta' Ġunju 2010 in-nazzjonalisti Fjammingi, N-VA saru l-akbar partit
fil-Fjandri, u l-Partit Soċjalista PS l-akbar partit fil-Wallonja. Minn dakinhar
il-Belġju kien immexxi mill-gvern proviżorju taħt Leterme waqt li qegħdin isiru
negozjati għall-formazzjoni ta' gvern ġdid li bħalissa huma wieqfa. Sat-30 ta'
Marzu 2011 il-Belġju waqqaf rekord dinji ġdid għaż-żmien li għadda mingħajr
gvern uffiċjali (dan ir-rekord qabel kien waqqfu l-Iraq matul il-gwerra). Peress
li dan iż-żmien qabeż sena sħiħa, qiegħed ikun hemm ħafna dubji dwar jekk
il-gvern fil-post jistax jibqa' jeżisti u jwettaq biss ix-xogħol urġenti.

Il-Belġju qiegħed fit-18-il post fl-Indiċi ta' Żvilupp Uman (2010) waqt li Malta
qiegħda fit-33 post.

Fis-seklu 19, il-Belġju kien fost il-pijunieri fl-iżvilupp tal-ferroviji u
l-kumpanniji Belġjani pparteċipaw fin-nofs tal-Ewropa fil-kostruzzjoni u
fit-tmexxija ta' linji ġodda. Kienet Belġjana wkoll il-kumpannija li mexxiet
is-sevizz ta' ristoranti u sodod fuq it-treni fl-Ewropa, il-Compagnie
Internationale des Wagons-Lits, mwaqqfa mill-Georges Nagelmackers.

Bla dubju il-Fjandri bħalissa huma l-aqwa reġjun tal-pajjiż mill-punto di vista
ekonomiku. Dawn igawdu mill-pożizzjoni ġeografika tagħhom, mill-infrastruttura
ta' komunikazzjoni (is-sistema ta' portijiet Antwerp-Ghent-Zeebrugge, xibka
tat-toroq integrata sewwa fid-direzzjonijiet prinċipali Ewropej
tramuntana-nofsinhar u punent-lvant, xibka ferrovjarja żviluppata sew,
l-Ajruport Internazzjonali ta' Brussell), minn ekonomija orjentata ħafna lejn
l-esportazzjoni (madwar żewġ terzi tal-produzzjoni industrijali tal-Fjandri huma
għall-esportazzjoni), minn ambjent soċjo-ekonomiku li jattira l-kapital barrani
u minn struttura produttiva flessibli u teknoloġikament avvanzata.

Storikament, il-faħam kien ir-riżors minerali prinċipali tal-Belġju. Dan jinsab
fiż-żewġ widien prinċipali: il-minjieri ta' Haine-Sambre-Meuse, li m'għadhomx
jintużaw mis-snin sittin billi inħlew ir-riżervi li jistgħu jiġu estratti
faċilment, u dawk ta' Kempen, fejn baqa' xi attività żgħira ta' estrazzjoni.
Matul is-seklu dsatax id-depożiti tal-ħadid u ż-żingu li jinsabu fil-wied ta'
Sambre-Meuse kienu sfruttati intensivament, imma issa inħlew. Għall-kuntrarju
il-minjieri tal-ġibs u tal-franka qrib Tournai, Mons u Liège, għadhom
importanti. Dawn jipprovdu l-materjal lil industrija sinifikanti tas-siment.
Hemm ukoll barrieri tal-irħam u depożiti ta' ramel użat fil-manufattura
tal-ħġieġ, u tafal użat fil-produzzjoni tal-brikek u oġġetti taċ-ċeramika.

Iċ-ċentrali nukleari ta' Doel fil-provinċja ta' Antwerpen, is-sors ewlieni
tal-elettriku, tipprovdi żewġ terzi mid-domanda nazzjonali. Il-bqija tad-domanda
għall-enerġija jipprovduha iċ-ċentrali termoelettriċi u, parti minima
iċ-ċentrali ġeotermiċi u idroelettriċi.

Min-numru ta' stilel li kisbu r-ristoranti Belġjani matul is-snin mill-Gwida
Michelin (għalkemm inqas fis-snin reċenti ) naraw li l-kċina Belġjana hi fost
l-aqwa fl-Ewropa. Din kisbet dan is-suċċess billi interpretat mill-ġdid il-kċina
tradizzjonali tal-ġirien Franċiżi b'mod oriġinali għal kollox, billi adattatha
għall-prodotti tipiċi li joffri t-territorju tal-pajjiż. Il-kċina Belġjana
fil-fatt għandha ħafna karatteristiċi reġjonali li joffru varjetà wiesgħa ta'
riċetti u ingredjenti. Fost l-aqwa tal-arti kulinarja Belġjana insibu
ċ-ċikkulata, il-birra, il-patata moqlija, il-famużi kbejjeċ ta' Brussell
(kaboċċi taz-zokk) u l-wafels (bil-Fjamming) jew Gaufres (bil-Franċiż).

Mal-Iżvizzera, il-Belġju hu l-pajjiż bl-aqwa t-tradizzjoni għall-produzzjoni
taċ-ċikkulata fid-dinja. Dan għandu bħala xhieda l-fatt li l-marki Belġjani bħal
Neuhaus, Cote d'Or, Leonidas u Godiva huma magħrufa u apprezzati kullimkien.
Il-Belġjani għandhom wkoll l-unur li vvintaw il-pralines, ċikkulatini minn barra
jqarmċu u minn ġewwa rotob. Fil-pajjiż hemm aktar minn 2000 ħanut li
jispeċjalizza fil-bejgħ dan il-prodott, minn praline mimlija bil-pistaċċi,
ġellewż jew frott, saċ-ċangaturi klassiċi kummerċjali.

Fil-Belgu jipproduċu aktar minn 601 tipi differenti ta' birra. Ħafna mill-birra
kkunsmata fil-pajjiż tikkonsisti f'lager kummerċjali bħal Jupiler, Maes jew
Stella Artois, imma huma wkoll popolari l-ales ukoll kummercali, imma eqreb lejn
il-tradizzjoni Belġjana, bħal Leffe, Grimbergen, Hoegaarden u Affligem, li
jappartienu kollha għal gruppi industrijali kbar.

L-aktar prestiġjużi huma l-prodotti artiġjanali tal-birreriji żgħar (hemm madwar
120 minnhom mal-pajjiż). Fosthom hemm it-Trappist magħmula mill-patrijiet,
il-Lambic, speċjalità unika tal-Belġju bil-fermentazzjoni spontanja prodotta
biss fiż-żona fil-Lbiċ ta' Brussell imsejħa Pajottenland u Deus, Brut des
Flanders li hi prodotta mill-birrerija Brouwerij Bosteels ta' Buggenhout (belt
żgħir ħdejn Mechelen, fit-tramuntana ta' Brussell) magħmula bl-istess teknika
bħax-xampanja: fermentazzjoni fit-tank u “remuage” u “dégorgement”. Dawn
il-prodotti eċċellenti jattiraw dilettanti madwar id-dinja.

Il-birra tintuża ħafna fil-preparazzjoni ta' riċetti bbażati fuq il-laħam u
l-ħut (pereżempju l- maskli jissajru fil-birra) bħal ma jintuża l-inbid f'ħafna
pajjiżi oħra.

Bħala l-ewwel kors, il-Belġjani spiss jieklu l-minestra u soppa sħuna (passata
tal-ħaxix). Partikolarment popolari huma pereżempju s-soppa tal-kaboċċi, krema u
perżut nej u l-krema tal-piżelli, tal-kurrat u tar-rabarbru. Jieklu wkoll torti
tipiċi mmelħa, li l-ingredjent bażiku tagħhom jista' jkun il-kbejjeċ ta'
Brussell jew ħaxix ieħor.

Għal dak li jirrigwarda d-deżerti, il-Belġjani spiss joffru l-ġobon (hemm ħafna
kwalitajiet prodotti lokalment), wara l-ikla u qabel il-ħelu tradizzjonali,
fil-manjiera tal-Franċiżi. Imma fost id-deżerti l-aktar famużi, għandhom
il-wafels (bil-Fjamming) jew gaufres (bil-Franċiż), ċaldi rotob u sħan servuti
pereżempju biċ-ċikkulata mdewba jew bil-krema u frawli. Fost it-torti l-aktar
famużi għandhom waħda bil-lanġas u t-tuffieħ u zokkor tal-kannamieli, imma
għaliha għandhom bosta riċetti skont it-tradizzjoni u l-festi. Iservu tipi
differenti ta' deżerta fil-kolazzjon jew bħala ikla ħafifa, u mhux biss wara
l-ikel. Il-Belġju għandu tradizzjoni importanti fil-produzzjoni tal-galettini u
jispikka speċjalment f'dawk bil-butir u ħwawar

Nistgħu nitkellmu dwar l-arti Belġjana mill-1830 'l hawn, is-sena
tar-rivoluzzjoni u l-indipendenza mill-Pajjiżi l-Baxxi. L-artisti nattivi
tal-Belġju tas-sekli ta' qabel jaqgħu taħt l-arti Fjamminga

Fil-Belġju, fl-ewwel nofs tas-seklu 19 kien mifrux in-neoklassiċiżmu tat-tip
Franċiż, u warajh fi ftit għexieren ta' snin, ġie r-Romantiċiżmu Pariġin.
L-iSkola pajsaġġistika ta' Tervuren fetħet it-triq għall-"Impressjoniżmu" u
l-"Fauviżmu Brabantin". Fil-bidu tas-seklu 20 stabbilew ruħhom l-espressjoniżmu,
is-simboliżu u il-Modern Style.

Il-Belġju jista' jiftaħar b'ħafna artisti magħrufa mad-dinja kollha, fosthom
Peter Paul Rubens, René Magritte, Jan van Eyck Pieter Bruegel il-kbir, Hans
Memling, James Ensor, Paul Delvaux, Guy Huygens u Folon Jean-Michel.

René Magritte huwa x'aktarx l-artista Belġjan l-aktar famuż. Flimkien ma' Paul
Delvaux, huwa r-rappreżentant ewlieni ta' l-istil surrealista. Fl-arti
kontemporanja, ta' min ifakkar is-sehem li ħadu ż-żewġ artisti Belġjani
Dotremont u Guillaume Corneille fil-formazzjoni tal-grupp espressjonista COBRA
(mill-inizjali ta' Kopenħagen (Copenhague bil-Franċiż), Brussell, Amsterdam)

Fl-arkitettura hu magħruf sew l-isem ta' Victor Horta, wieħed mill-ideaturi
tal-arkitettura Art Nouveau, stil li kellu influwenza qawwija fuq l-istili
arkitettoniċi tas-20.

Il-letteratura Belġjana Fjamminga bdiet mar-rebħa tal-indipendenza, li
iffavoriet il-firxa ta' romantiċizmu magħmul minn taħlita ta' nazzjonaliżmu u
provinċjaliżmu li mit-temi tagħhom il-kittieba ħadu elementi soċjali u
psikoloġiċi biex jistudjawhom u jifluhom. Lejn l-aħħar tas-seklu dsatax,
il-letteratura Belġjana kienet influwenzata mil-letteratura Ġermaniża u
l-letteratura Olandiża. Iċ-ċentru tagħha kien ir-rivista ambizzjuża u
innovattiva, van Nu en Straks ("Illum u Għada") li twaqqfet fl-1893.

Fl-istess snin bdiet tikber il-letteratura bl-ilsien Franċiż, li ċ-ċentru tagħha
kien ir-rivista Jeune Belgique ("Belġju Żagħżugħ"), imwaqqfa minn Max Waller
fl-1881. Minn dak il-mument il-letteratura bil-lingwa Franċiża bdiet tassorbi
l-innovazzjonijiet kollha introdotti fi Franza, ibda minn naturaliżmu, bit-temi
soċjali u psikoloġiċi tiegħu.

Matul l-Ewwel Gwerra Dinjija u bejn iż-żewġ gwerer il-poeżija Belġjana saret
aktarx Dadaista u espressjonista, waqt li l-letteratura Fjamminga resqet dejjem
iżjed qrib lejn dik Olandiża.

Fost il-kittieba l-iżjed magħrufa insibu il-Frankofoni Nathalie Gassel, Maurice
Maeterlinck, Amélie Nothomb u Georges Simenon, flimkien ma' Henri Michaux, li
kien kittieb u pittur. Il-kittieba kbira Franċiża Marguerite Yourcenar kellha
ommha Belġjana. Fost il-kittieba bl-Olandiż hemm Willem Elsschot, Hugo Claus Jef
Geeraerts Tom Lanoye Herman Brusselmans u Kristien Hemmerechts.

F'dak li jirrigwarda t-teatru bl-ilsien Franċiż, waqt li fir-Rinaxximent kienet
moda t-traġedja, fis-seklu 17 l-iżjed li kien hemm kienu rappreżentazzjonijiet
imtellgħin mill-Ġiżwiti bbażati fuq temi reliġjużi, u kien is-seklu 19 li ra
l-ewwel tentattivi biex jinħoloq teatru nazzjonali bbażat fuq id-drammmi
storiċi. Kienu x-xogħlijiet ta' Maurice Maeterlinck biss fit-teatru Belġjan li
laħqu dimensjoni internazzjonali.

It-teatru bl-ilsien Fjamming, kellu evoluzzjoni ftit differenti. Fil-Medju Evu
kieu mferrxin ħafna id-drammi fuq ir-rumanzi u rappreżentazzjonijiet sagri ta'
mirakli. Matul ir-Rinaxximent l-awturi klassiċi kienu jippredominaw u fis-seklu
19 il-moviment teatrali kollu rċieva spinta qawwija kemm fl-organizzazzjoni u
kemm fir-realizzazzjoni.

Antwerpen u Brussell fis-Seklu XV kienu diġà saru ċentri mużikali importanti u
ffjorixxew fl-iżvilupp tal-mużika polifonika u l-kontropuntistika, mgħallma
mill-Akkademja tal-Mużika. Matul dan il-perijodu, dehru bosta artisti, fosthom
Joaquim Déspres.

Fis-sekli li jmiss fuq l-art Belġjana ġew ipperfezzjonati l-kompożizzjoni sagra
u l-motett għall-kor doppju maħluq minn Henri Dumont fis-Seklu XVII.

Fis-seklu XX il-kompożituri Belġjana żviluppaw il-mużika dodekafonika,
elettronika u l-mużika ħafifa.

Jacques Brel huwa l-kantawtur Belġjan l-aktar magħrufa. Django Reinhardt u Toots
Thielemans huma fost dawk li kkontribwew għall-fama tal-ġazz fil-Belġju.

Fil-mużika kummerċjali/alternattiva insibu xi artisti importanti, l-iżjed
il-Hooverphonic mill-provinċja ta' Antwerpen, awturi ta' xi albums ta' fama
internazzjonali. Il-leader tagħhom, Alex Callier, huwa wkoll kompożitur u
produttur importanti ta' livell dinji. Id-dEUS, l-Ancient Rites, l-Ocean of
Sadness, is- SoulWax u l-K's Choice huma gruppi Belġjani oħra li laħqu ċerta
fama internazzjonali.

Il-Belġju hu rappreżentat tajjeb fid-dinja tal-isport. L-isport nazzjonali huwa
ċ-ċikliżmu, li fih il-pajjiż għandu r-rekord għall-kampjonati tad-dinja fit-triq
(xi 25 midalja tad-deheb). Fil-Belġju jiġu organizzati xi wħud mit-tlielaq
klassiċi l-iżjed impotranti taċ-ċikliżmu bħar-Ronde van Vlaanderen, il-Flèche
Wallonne u l-Liège-Bastogne-Liège. Eddy Merckx, wieħed mill-aqwa ċiklisti li
qatt kien hemm, hu Belġjan. Dan rebaħ it-Tour de France ħames darbiet, il-Giro
d'Italia ħames darbiet, il-Vuelta a España darba, tliet Kampjonati tad-Dinja,
żewġ tours tal-Belġju u t-Tour tal-Isvizzera. Tom Boonen, ċiklista kbir ieħor
Belġjan, rebaħ it-titlu tad-dinja fl-2005, u Philippe Gilbert, fl-2011 rebaħ
it-trittiku tal-Ardennes: Amstel Gold Race, Flèche Wallonne, Liège
-Bastogne-Liège.

Il-futbol hu popolari ħafna. It-tim nazzjonali tal-futbol li għandu l-laqam ta'
"Rode Duivels" (jiġifieri x-xjaten ħomor) kien it-tielet fil-Kampjonati Ewropej
tal-1972, it-tieni f'dawk tal-1980 u r-raba' fit-Tazza tad-Dinja tal-1986.
Bħalissa jokkupa l-it-62 pożizzjoni fil-klasifika tal-FIFA ta' April tal-2011
(mis-sit tal-FIFA). Din il-pożizzjoni tirrappreżenta waqa' vertikali mill-2002,
meta kien għadu jokkupa s-16 il-post fil-klassifika. It-tim beda jmur lura
fl-2004, u dan deher ċar fl-2006, meta għall-ewwel darba f'28 sena, il-Belġju ma
daħalx fit-Tazza tad-Dinja. It-tim nazzjonali tal-futbol Belġjan ma kkwalifikax
għall-Euro 2008 u lanqas għat-Tazza tad-Dinja fl-2010.

Il-Belġju kellu wkoll żewġ champions nisa tat-tennis, il-Fjamminga Kim Clijsters
u l-Wallona Justine Henin, Fl-atletika il-Belġjani kellhom bosta nies
importanti, fosthom Kim Gevaert u t-tewmin Kevin Borlée u Jonathan Borlée
fil-ġiri, u Tia Hellebaut fil-high jump. Kellhom wkoll ċampjins tad-dinja
fil-Motocross, (Roger De Coster, Robert Joel Everts Stefen Georges Jobe).
Fl-awtomobiliżmu Jacky Ickx, meqjus minn ħafna bħala l-aqwa sewwieq Belġjan li
qatt kien hemm, għal naqra ma rebaħx il-Kampjonat Dinji tal-Formula 1 fl-1969 u
fl-1970. Kellhom ukoll lil Thierry Boutsen u Bertrand Gachot. Fit-table tennis
kellhom lil Jean-Michel Saiveu David Waefelaer u fil-Ġudo Ingrid Berghmans, li
ħadet midalja tad-deheb, fil-Kampjonat tad-Dinja fl-1984.



https://mt.wikipedia.org/wiki/Pajji%C5%BCi_l-Baxxi

Il-Pajjiżi l-Baxxi (bl-Olandiż: Nederland) hu pajjiż fl-Ewropa. Aktar minn 16
miljun ruħ jgħixu fih. Fit-tramuntana u l-punent tal-Pajjiżi l-Baxxi jinsab
il-Baħar tat-Tramuntana. Lejn il-lvant hemm il-pajjiż tal-Ġermanja u
fin-nofsinhar hemm il-pajjiż tal-Belġju. Il-Pajjiżi l-Baxxi huma wieħed
mill-pajjiżi li bdew l-Unjoni Ewropea. In-nies li jgħixu fIl-Pajjiżi l-Baxxi
jissejħu "Olandiżi". Il-lingwa tal-Pajjiżi l-Baxxi hi wkoll imsejħa Olandiż.
Il-belt kapitali ewlenija tal-Pajjiżi l-Baxxi hi Amsterdam. Madankollu din
mhijiex il-post fejn il-gvern għandu s-sedi tiegħu. Il-Kamra tad-Deputati
(bl-Olandiż: "Kamer Tweede") tinsab fi il-Ħag.

Il-Pajjiżi l-Baxxi jissejħu hekk għax l-art togħla metru wieħed biss 'l fuq
mil-livell tal-baħar. Terz tal-art hija taħt il-livell tal-baħar. Il-Pajjiżi
l-Baxxi huma msejħin ukoll l-Olanda. L-Olanda jew Holland bl-Olandiż kien żona
rikka ħafna fil-parti tal-punent tal-Pajjiżi l-Baxxi, u b'hekk sar l-iżball. Xi
nies li ma jgħixux fil-parti tal-punent tal-Pajjiżi l-Baxxi jiddejqu meta n-nies
isejħu tal-pajjiż l-Olanda. Holland tfisser "art bis-siġar" għaliex ir-reġjun
ta' Holland kien miksi bil-foresti.

Fl-aħħar tal-Medjuevu id-Dukat tal-Borgonja, pajjiż li issa sar parti minn
Franza, kien jiġbor fih sbatax-il reġjun. Dawk iż-żoni kienu jissejħu l-Pajjiżi
l-Baxxi. Meta bint Duka iżżewwġet ir-re ta' Spanja, il-Pajjiżi l-Baxxi saru
parti minn Spanja. Fis-seklu 16 ħafna mill-Olandiżi saru Protestanti. Ir-re ta'
Spanja ma ħax pjaċir u ried l-Olandiżi kollha jkunu Kattoliċi. Iddeċieda li
l-Protestanti kollha għandhom jinqatlu. Naturalment il-poplu Olandiż ma għoġbux
dan, u fl-1568 dawn bdew gwerra kontra Spanja. Il-gwerra damet sal-1648, u
għalhekk tissejjaħ il-Gwerra ta’Tmenin Sena. Il-mexxej importanti tal-Olandiżi
f'din l-gwerra kien Willem van Oranje (Guliermu ta' Oranġe) imsejjaħ ukoll
Guliermu s-Sieket.

Fl-1648 il-Pajjiżi l-Baxxi u Spanja ffirmaw trattat tal-paċi. Il-poplu Olandiż
seta' jżomm l-art kollha li kien rebaħ. Il-parti tal-Pajjiżi l-Baxxi li ma kinux
rebħu l-Olandiżi baqgħet parti minn Spanja. Aktar tard din il-parti saret
il-pajjiż tal-Belġju.

Meta l-Pajjiżi l-Baxxi saru indipendenti, kienu pajjiż speċjali ħafna. Dak
iż-żmien kważi l-pajjiżi kollha tal-Ewropa kienu ggvernati minn re, iżda
l-Pajjiżi l-Baxxi ma kieux. Il-Pajjiżi l-Baxxi kienu magħmulin minn seba'
provinċji, li kienu mmexxija mill-bliet il-kbar. Il-bliet kienu ggvernati
mill-muniċipju li kien magħmul minn ċittadini għonja. Flimkien dawn il-provinċji
kienu ggvernati minn stadtholder, li għalkemm kellu ħafna qawwa, imqabbel
mar-rejiet tal-pajjiżi ewropej l-oħra kellu ħafna inqas potenza. Fil-seklu 17,
il-Pajjiżi l-Baxxi kien il-pajjiż l-aktar għani u wieħed mill-aktar pajjiżi
qawwijin fid-dinja. Għalhekk l-Olandiżi jsejħu s-seklu 17 l-Età Mdehba. Huma
kellhom artijiet madwar id-dinja. L-art l-aktar importanti kienet l-Indji
tal-Lvant, pajjiż li llum jissejaħ l-Indoneżja. L-Olandiżi waqqfu ukoll il-belt
New York, li kienu jsejħulha Amsterdam il-Ġdida. L-Amerikani nattivi kienu jseħu
din iż-żona Manhattan u fl-1628 huma bigħuha lill-Olandiżi għal 60 Gilder.
Il-Pajjiżi l-Baxxi ġġieldu ħafna gwerer kontra pajjiżi oħra Ewropej, speċjalment
kontra l-Ingilterra. Michiel de Ruyter, ammirall Olandiż, sar eroj Olandiż meta
għeleb il-flotta Ingliża qrib Londra.

Fis-seklu 18 il-Pajjiżi l-Baxxi ftaqru. Ħafna nies ħasbu li dan kien it-tort
tal-istadtholders. Ħafna ħasbu li kellhom wisq poter u riedu jeħilsu minnhom.
Fl-1789 il-poplu Franċiż iddepoża r-re tiegħu. L-armati Franċiżi attakkat
pajjiżi oħra biex ineħħu l-mexxejja tagħhom ukoll. Fl-1795 dawn attakkaw
Il-Pajjiżi l-Baxxi. L-iStadtholder Guliermu V]] kellu jaħrab lejn l-Ingilterra.
Il-Pajjiżi l-Baxxi ingħata isem ġdid, ir-Repubblika Batavjana u sar demokrazija.
Iżda l-Franċiżi ma kinux kuntenti bil-mexxej Olandiż, u allura fl-1806
l-imperatur Franċiż Napuljun għamel lil ħuh Louis Bonaparte re tal-Pajjiżi
l-Baxxi. Louis sar popolari Fl-Pajjiżi l-Baxxi, iżda l-imperatur għal darb'oħra
ma kienx kontenut bih, u minħabba dan fl-1810 il-Pajjiżi l-Baxxi saru parti minn
Franza.

Fl-1815 Napuljun ġie megħlub, u l-Pajjiżi l-Baxxi reġgħu saru indipendenti.
Il-mexxejja tal-pajjiżi Ewropej ħasbu li kienet idea tajba li jagħmlu l-Pajjiżi
l-Baxxi aktar b'saħħithom, biex jagħmluhom kapaċi li jirreżistu invażjoni oħra
Franċiża. Għalhekk il-Belġju u l-Lussemburgu ġew miżjuda mal-Pajjiżi l-Baxxi.
Ir-re Guliermu, bin l-istadtholder Guliermu V, sar re. Il-Belġjani ma kinux
kuntenti bir-re Olandiż. Fl-1830 dawn irbellaw. Guliermu bagħat armata, Kien
aqwa ħafna mill-Belġjani iżda wara għaxart ijiem il-Franċiż bagħtu armata biex
jgħinuhom. Fl-1831 il-Belġjani għażlet re għalihom, u l-Belġju sar pajjiż
indipendenti.

Xi nies ħasbu li r-re Olandiżi kellu wisq poter. Riedu li jagħtuh inqas qawwaa u
jivvutaw għall-gvern huma infushom. Fl-1848 kien hemm irbelli vjolenti kontra
r-rejiet ta' bosta pajjiżi Ewropej. Ir-re Olandiż beża' li ħa jiġri l-istess
fil-Pajjiżi l-Baxxi. Għalhekk ħalla lil Johan Rudolf Thorbecke jikteb
kostituzzjoni. Minn dak iż-żmien in-nies setgħu jivvotaw. Għall-ewwel l-irġiel
għonja biss kienu jistgħu jivvutaw. Mill-1919 kulħadd sar jista' jivvota.

Fl-Ewwel Gwerra Dinjija, il-Pajjiżi l-Baxxi ma ġilldux. L-Olandiżi riedu jibqgħu
newtrali fit-Tieni Gwerra Dinja wkoll, imma fl-1940 il-pajjiż ġie invadut u
okkupat mill-Ġermanja. Bħal fil-pajjiżi l-oħra kienu okkupaw, il-Ġermaniżi bdew
joqtlu l-Lhud. Anne Frank kienet tifla Lhudija li għexet fil-Pajjiżi l-Baxxi.
Hija mietet f'[ kamp tal-konċentrament]] Ġermaniż. Meta hi u l-familja tagħha
kienu qed jistaħbew mill-Ġermaniżi, kitbet djarju. Wara l-gwerra djarju tagħha
sar famuż ħafna. Fl-1944 l-armata Amerikana, Kanadiża, Pollakka u Brittanika
lliberat in-nofsinhar tal-Pajjiżi l-Baxxi mill-Ġermaniżi. Riedu jaqsmu x-mara
Renu sabiex jilliberaw il-bqija tal-pajjiż, iżda ġew megħluba mill-Ġermaniżi. Ħa
sa Mejju tal-1945 qabel ma' l-pajjiż kollu ġie liberat. Matul il-ħames snin
tal-okkupazzjoni Ġermaniża, mietu 250,000 ruħ fil-Pajjiżi l-Baxxi.

Wara l-gwerra Il-Pajjiżi l-Baxxi saru wieħed mill-pajjiżi l-iżjed għonja
fid-dinja. Fl-2004 il-Ġnus Magħquda qalu li l-Pajjiżi l-Baxxi kienu l-ħames
l-aħjar pajjiż biex wieħed jgħix fih.

Il-Pajjiżi l-Baxxi huma monarkija kostituzzjonali. Dan ifisser li l-pajjiż
għandu re jew reġina, iżda l-veru poter hu f'idejn il-parlament, magħżul
mill-poplu Olandiż. In-nies Olandiż kollha li għandhom 18-il sena jew aktar
jistgħu jivvutaw. Hemm elezzjoni kull erba' snin. Wara l-elezzjonijiet,
il-partiti li jġibu l-maġġoranza tal-voti joħolqu kabinett. Il-kabinett
jikkonsisti fi prim ministru u bosta ministri.

Il-Pajjiżi l-Baxxi huma magħrufin għall-tolleranza fil-politika. Il-Pajjiżi
l-Baxxi huma l-uniku pajjiż fejn id-drogi ħfief mhumiex kompletament meqjusin
illegali. Barra minn hekk il-Pajjiżi l-Baxxi huma wieħed mill-ftit pajjiżi li
jippermettu ż-żwieġ bejn l-istess, l-ewtanażja u l-prostituzzjoni sa ċertu punt.

Minħabba li huma minn tal-ewwel demokraziji parlamentari, il-Pajjiżi l-Baxxi
kienu pajjiż modern sa mit-twaqqif tagħhom. Fost affiljazzjonijiet oħrajn
il-pajjiż huwa membru fundatur tal-Unjoni Ewropea (UE), in-NATO, l-OECD, il-WTO
u ffirma wkoll il-protokoll ta' Kjoto. Flimkien mal-Belġju u l-Lussemburgu,
jagħmlu parti mill-unjoni ekonomika tal-Benelux. Il-pajjiż jilqa' fi ħdanu ħames
qrati internazzjonali: Il-Qorti Permanenti tal-Arbitraġġ, il-Qorti
Internazzjonali tal-Ġustizzja, It-Tribunal Kriminali Internazzjonali
għall-Ex-Jugożlavja, il-Qorti Kriminali Internazzjonali u t-Tribunal Speċjali
għal-Libanu. L-ewwel erbgħa jinsabu f' il-Ħag bħalma tinsab l-aġenzija
tal-intelliġenza kriminali tal-UE Europol. Għalhekk li din il-belt ġiet imsejħa
"l-kapitali legali tad-dinja".

Minbarra dawn Aruba, Curaçao u Sint Maarten huma wkoll parti mir-Renju
tal-Pajjiżi l-Baxxi.

Fil-fatt il-parti kbira mill-Olanda inħolqot mill-ramel li karkru l-ħafna
xmajjar li jgħaddu minnha. L-iżjed importanti fosthom huma r-Renu, il-Maas,
l-Ijssel u l-iScelt. Parti kbira mill-Pajjiżi l-Baxxi hi taħt il-livell
tal-baħar. Dan hu hekk billi l-Olandiżi nixxfu ħafna lagi u partijiet tal-baħar
biex joħolqu dawk li jgħidulhom polders. Għalhekk għandhom dan il-qawl "Alla
ħoloq id-dinja, iżda l-Olandiżi ħolqu l-Pajjiżi l-Baxxi." Minħabba dan
il-Pajjiżi l-Baxxi huma ċatti ħafna. Fix-xlokk nett tal-Pajjiżi l-Baxxi,
fl-Limburg, hemm xi għoljiet. Għalhekk, dan ir-reġjun hu attrazzjoni turistika
għal ħafna Olandiżi. L-għola punt fi-Pajjiżi l-Baxxi, Vaalserberg, huwa 321
metru 'l fuq mil-livell tal-baħar.

Il-parti l-kbira tan-nies fil-Pajjiżi l-Baxxi jitkellmu l-Olandiż. Fi Friesland
madwar 200,000 ruħ jitkellmu l-Friżjan. Xi Olandiżi jitkellmu bid-djaletti.
Id-djaletti Sassoni mitkellma fil-parti tal-grigal tal-Pajjiżi l-Baxxi huma
pjuttost simili għall-Ġermaniż Baxx.

Skont stħarriġ magħmul fl-2006, 25% tal-poplu Olandiż huma Insara u 3% jemmnu
f'xi reliġjon organizzata oħra, bħall-Ġudaiżmu, l-Iżlam jew l-Induiżmu eċċ u 26%
għandhom twemmin spiritwali mhux marbut ma 'reliġjon. L-44% l-oħra mhumiex
reliġjużi.



https://mt.wikipedia.org/wiki/I%C5%BClanda

L-Iżlanda, uffiċjalment magħrufa bħala r-Repubblika tal-Iżlanda, huwa pajjiż
Nordiku iżolat għal kollox minn mal-kumplament tal-Unjoni Ewropea. Din il-gżira
mbiegħda tinsab fil-konfluwenza tat-tramuntana tal-Oċean Atlantiku u l-Oċeani
Artiċi fuq in-naħa Atlantika mezzana. Il-popolazzjoni ta' dan il-pajjiż hija ta'
madwar it-320,000 ruħ u l-erja totali tal-art hija ta' 103,000 kilometru kwadru,
li tagħmilha l-inqas art ippopolata fl-Ewropa. Rejkjavik hi l-belt kapitali u
l-ikbar belt tal-pajjiż. Fil-postijiet tal-madwar fir-reġjun tal-ilbiċ
tal-pajjiż joqogħdu żewġ terzi tal-popolazzjoni. Il-belt kapitali ta' dan
in-nazzjon hija l-iktar belt li tinsab mibnija f'altitudni għolja fid-dinja.
L-Iżlanda hija magħrufa għall-attività vulkanika u ġeolika tagħha. L-interjur
jikkonsisti minn pjanura kkaretterizzata mir-ramel u mill-għelieqi tal-lava,
muntanji u glaċieri, waqt li bosta xmajjar glaċjali jogħlew sal-baħar
mill-artijiet il-baxxi. L-Iżlanda jirnexxilha iżżomm it-temperatura tagħha sħuna
permezz tal-Golf Influss u jingħad li l-Iżlanda għandha klima moderata minkejja
l-altitudni għolja 'l barra miċ-Ċirku Artiku.

Skont Landnámabók, in-nies bdew jgħixu fuq dan il-pajjiż Nordiku sa mis-sena 847
WK meta l-kmandant Ingólfr Arnarson sar l-ewwel abitant permanenti ta' entiċità
Norveġiża. Oħrajn kienu żaru l-gżira qabel u qagħdu hemmhekk sakemm tgħaddi
x-xitwa kiefra. Matul is-sekli li ġejjin, in-Norveġiżi abitaw lill-Iżlanda u
ġabu magħhom xi oġġetti ta' oriġini Gaeliku. Mill-1262 sal-1918, l-Iżlanda
kienet tifforma parti integrali min-Norveġja, u iktar tard parti mill-monarkiji
Daniżi. Il-pajjiż attribwixxa l-indipendenza tiegħu fl-1918 u beda jissejjaħ
Repubblika sa mill-1944. Sas-seklu għoxrin, il-popolazzjoni Iżlandiża kienet
tiddependi ħafna fuq is-sajd u l-agrikultura (voldieri l-produzzjoni ta' ħaxix u
frott) u l-pajjiż kien meqjus bħala wieħed mill-iktar nazzjonijiet foqra u
l-inqas avvanzati fid-dinja. L-industrijalizzazzjoni tal-pixkeriji u l-għajnuna
mogħtija mingħand il-Pjan Marshall ġabet il-prosperità fis-snin ta' wara t-Tieni
Gwerra Dinjija, u sal-1990, l-Iżlanda rnexxielha ssir waħda mill-iktar pajjiżi
sinjuri u żviluppati fid-dinja. Fl-1994, l-Iżlanda ssieħbet maż-Żona Ekonomika
Ewropea, li fetħet lok għall-ekonomija sabiex tiddiversifika f'servizzi
ekonomiċi u finanzjarji.

L-ekonomija tas-suq tal-Iżlanda hija waħda ħielsa, b'taxxi korporattivi li huma
relattivament baxxi meta huma kkumparati ma' nazzjonijiet oħra tal-OECD, filwaqt
li tinżamm sistema benesseri Nordika li tipprovdi l-kura tas-saħħa b'mod
universali flimkien mal-edukazzjoni terzjarja għaċ-ċittadini tagħha. Fl-2013,
l-indiċi tan-nazzjonijiet unuti rigward l-iżvilupp tal-bniedem qiegħed
lill-Iżlanda fit-tlettax-il post fejn ingħatat il-mertu preġjattiv tal-iktar
nazzjon żviluppat fid-dinja. Però sabiex wieħed jasal fejn qiegħed illum
jinħtieġlu li jgħaddi mill-iktar triq diffiċli minħabba l-falliment bankarju
tal-2008, din il-problema kkawżat ħafna inkwiet politiku. Fid-dawl tal-kriżi,
l-Iżlandiżi ħasbu biex jikkontrollaw il-kapital tagħhom, żball ieħor li
pprojbixxa lill-poplu milli jiġbed flusu minn diversi fergħat tal-bank. Għalkemm
huma temporanji, il-kontrolli jibqgħu u huma fost l-ikbar ostakli għall-ksib
tal-interessi nazzjonali fl-ekonomija Iżlandiża. Ir-rankatura tal-Iżlanda hija
waħda għolja fl-istabilità ekonomika u politika, minkejja l-fatt li dawn l-oqsma
għadhom għaddejjin minn proċess ta' rikoverazzjoni mill-kriżi finanzjarja 2008.
L-ugwaljanza bejn is-sessi hija apprezzatta ħafna fl-Iżlanda, infatti
fir-rapport globali tal-2012, li jitkellem rigward l-ugwaljanza, l-Iżlanda
tokkupa l-ewwel post, segwita mill-Finlandja, mill-Iżvezja u min-Norveġja.

Il-kultura Iżlandiża hija bbażata fuq il-wirt Nordiku li jipposjedi dan
il-pajjiż. Bosta Iżlandiżi huma d-dixxendenti ta' abitanti Norveġiżi u Galejeċi.
L-ilsien Iżlandiż huwa lsien Nord-Ġermaniku u huwa d-dixxendent dirett
tal-ilsien qadim li kienu jitħaddtu bih in-Norveġiżi. L-Iżlandiż jixbah ħafna
lill-Faroiż li huwa mitkellem fuq il-Gżejjer Foroe, u jixxiebah mad-djaletti
Norveġiż tal-punent. Il-wirt kulturali tal-pajjiż jinkludi l-kċina tradizzjonali
Iżlandiża, il-poeżiji u s-Sagas Iżlandiżi li ġejjin miż-żminijiet medjevali.
Fost il-membri tan-NATO, l-iżlanda għandha l-iċken popolazzjoni u hija l-uniku
nazzjon li m'għandux armata permanenti però wieħed jista' jsib armata gwardjana
u difenditriċi mal-kosti Iżlandiżi.

L-Ilsien Iżlandiż huwa meqjus bħala l-ilsien uffiċjali ta' dan in-nazzjon,
lingwa miktuba u mitkellma li hija mnissla direttament mill-ilsien Norveġiż.
Il-grammatika u l-vokabularju ta' dan l-ilsien ma tantx jidhru li nbidlu meta
wieħed jikkunsidra l-ilsien li kienu jitkellmu bih il-Vikingi Norveġiżi
fil-passat u l-lingwi Nordiċi l-oħra. L-Iżlandiż irnexxielu jippreserva iktar
verbi u l-inflessjoni tan-nom, u sa ċertu punt irnexxielu jiżviluppa vokabularju
ġdid ibbażat fuq għeruq nattivi, minflokk ġie missellef kliem ieħor minn lingwi
oħra. It-tendenza puristika li nsibu fl-iżvilupp tal-vokabularju Iżlandiż hija
ġejja mill-ippjanar lingwistiku li sar matul il-medda taż-żminijiet b'mod
konxju, minkejja sekli sħaħ ta' Iżolament, maqtugħin mill-umanità. L-Iżlandiż
huwa l-uniku lsien ħaj li żamm l-użu tal-ittra Runika: Þ, b'kitba Latina.
L-eqreb ilsien tal-Iżlandiż huwa lsien Ġermaniku ieħor, il-Faroiż.

L-Ingliż u d-Daniż huma meqjusin bħala suġġetti obbligatorji li qegħdin
fil-kurrikulu skolastiku ta' dan in-nazzjon. Iż-żewġ lingwi huma mifhuma u
mitkellma. Lingwi oħra li huma mitħaddta frekwentament jinkludu: Il-Faroiż,
Il-Ġermaniż, in-Norveġiż u l-Iżvediż. Id-Daniż huwa mitkellem tant li saħansitra
huwa mifhum min-Norveġiżi u mill-Iżvediżi, mlaqqma bħala Skandinavi fl-Iżlanda.

Il-klima tal-kosta Iżlandiża hija waħda oċeanika b'temperaturi sotto-polari.
Il-kurrent Atlantiku tat-tramuntana huwa sħun, dan sabiex jiġu assigurati
temperaturi annwali ogħla iktar minn bosta postijiet oħra li jinsabu fuq
l-istess latitudni fid-dinja. Xi reġjuni fid-dinja li jipposjedu klima simili
huma: l-gżejjer ta' Aleutian, il-peniżola tal-Alaska u Tierra del Fuego,
minkejja l-fatt li dawn ir-reġjuni jinsabu viċin tal-ekwatur fejn it-tempertura
għandha tkun ferm ogħla minn dik ta' pajjiżi Nordiċi bħalma huma l-Iżvezja u
n-Norveġja. Minkejja l-prossimità tal-gżejjer mal-Artiku, il-kosti tal-gżejjer
jibqgħu liberi mis-silġ matul l-istaġun tax-xitwa. L-inkursjonijiet tas-silġ
huma rari, infatti l-aħħar waħda seħħet fuq il-kosta tat-tramuntana fl-1969.

Wieħed għandu mnejn jinduna bil-varjazzjonijiet li jeżistu fit-temperatura
f'bosta partijiet differenti tal-gżira. Inġenerali, il-kosta tan-nofsinhar hija
ferm iktar sħuna, umduża u bir-riħ minn dik tat-tramuntana. L-għoljiet ċentrali
jistgħu jitqiesu bħala l-iktar partijiet kesħin tal-pajjiż. Dawk l-oqsma interni
li jinsabu f'livell baxx fit-tramuntana huma meqjusin bħala l-iktar postijiet
aridi. L-inżul tal-borra fix-xitwa huwa avveniment iktar frekwenti
fit-tramuntana milli fin-nofsinhar. L-ogħla temperatura rreġistrata kienet ta'
30.5 °C fit-22 ta' Ġunju tal-1939 f'Teigarhorn li tinsab ħdejn il-kosta
tan-nofsinhar-lvant. L-inqas temperatura rreġistrata fil-pajjiż kienet ta' 38 °C
taħt iż-żero (−36.4 °F) fit-22 ta' Jannar tal-1918, f'Grímsstaðir u
f'Möðrudalur' fil-ħinterland tal-Grigal. It-temperaturi rrikordjati
għal-lokalità ta' Reykjavík huma ta' 26.2 °C fit-tletin ta' Lulju tal-2008, u
−24.5 °C fil-wieħed u għoxrin ta' Jannar tal-1918.



https://mt.wikipedia.org/wiki/Lingwa_Taljana

It-Taljan ( italiano (għajnuna·info), jew lingua italiana) hi lingwa Rumanza
mitkellma minn madwar 60 miljun ruħ fl-Italja, u minn total ta' 120 miljun
madwar id-dinja. Fl-Iżvizzera, it-Taljan huwa wieħed mill-erba' lingwi uffiċjali
tal-pajjiż. Huwa hu wkoll il-lingwa uffiċjali ta' San Marino, kif ukoll
il-lingwa primarja tal-Belt tal-Vatikan. Sal-1934 kien ukoll il-lingwa uffiċjali
ta' Malta. It-Taljan standard, adottat mill-istat wara l-unifikazzjoni
tal-Taljan, huwa bbażat fuq it-Toskan (partikularment fuq id-djaletti tal-belt
ta' Firenze) u hu intermedjarju bejn il-lingwi Italo-Oċċidentali tan-Nofsinhar u
l-lingwi Gallo-Romanzi tat-Tramuntana tal-Italja. L-iżvilupp tiegħu kien ukoll
influwenzat minn djaletti oħra Taljani u mil-lingwa Ġermaniża tal-invażuri
post-Rumani.

Fuq sfond dijakroniku, it-Taljan ġej mil-Latin u hu l-eqreb lingwa għal-Latin.
B'differenza minn lingwi Rumanzi oħra, it-Taljan żamm il-kuntrast bejn
il-konsonanti żgħar u twal li kienu jeżistu fil-Latin. Bħal lingwi Rumanzi oħra,
l-aċċent fuq il-kliem huwa distintiv. Partikularment, fost il-lingwi Rumanzi,
it-Taljan huwa meqjus bħala l-eqreb lejn il-Latin f'termini ta' lessiku.
Is-similarità fil-vokabularju hi ta' 89% mal-Franċiż, 87% mal-Katalan, 85%
mas-Sard, 78% mar-Reto-Rumanz u 77% mar-Rumen.



https://mt.wikipedia.org/wiki/Valletta

Il-belt Valletta, magħrufa min-nies tal-gżejjer Maltin bħala Il-Belt hi l-belt
kapitali ta' Malta. Il-belt għandha popolazzjoni ta' 6,315 ruħ (sa l-2005).
Qiegħda fil-parti tal-Lvant ċentrali tal-gżira ta' Malta.

Il-Belt Valletta għandha karattru Barokk. Però għu xi lementi ta' Manneriżmu,
Neoklassikuu xi partijiet għandhom xejra ta' arkitettura moderna. Il-Belt
Valletta sofriet mill-attakki tat-Tieni Gwerra Dinjija; minkejja il-gwerra
ħalliet ferita kbira fil-belt, hi ma tilfitx il-karattru Barokk. Fl-1980 il-Belt
Valletta kienet imsemmija mill-UNESCO bħala Patrimonju tal-umanità.

L-isem uffiċjali li l-Ordni ta' San Ġwann ta lill-belt kien Humilissima Civitas
Valletta — 'IL-Belt L-Aktar Umli ta' Valletta'. Madanakollu, bil-bini ta' swar u
ta' fortifikazzjonijiet, u flimkien mas-sbuħija tal-bini Barokk mat-toroq
tagħha, din saret magħrufha bħala Superbissima — 'L-Aktar Kburija', fost
is-sovrani tal-Ewropa. Fost il-Maltin il-Belt Valletta hi sempliċiment magħrufha
bħala "Il-Belt".

Prof. Alexiei Dingli huwa is-sindku tal-Belt Valletta li ilu jmexxi l-Kunsill
Lokali tal-Belt sa mill-2008. Prof. Dingli ġie elett mill-Partit Nazzjonalista
(PN), li hu partit affiljat mal-Partit Popolari Ewropew, li jżomm il-maġġoranza
tal-Kunsill.

L-ewwel ġebla tal-Belt Valletta tpoġġiet fit-28 ta' Marzu 1566, mill-Gran Mastru
tal-Ordni ta' San Ġwann, Jean Parisot de la Valette. L-Ordni (li kienet ilha
għal ħafna żmien tmexxi kemm lill-belt u anki lill-gżira) iddeċidiet li tibni
l-belt il-ġdida fil-peniżola ta' Xiberras ftit wara t-tmiem tal-Assedju l-Kbir
tal-1565, biex b'hekk tibni ssaħħaħ il-pożizzjoni tal-Ordni f'Malta, fejn
effettivament assigura l-permanenza tal-Kavallieri fuq il-gżira. L-arkitett li
ddiżinja l-pjanta tal-belt kien Francesco Laparelli li ntbagħat mill-Papa Piju
V. Meta Laparelli ħalla l-Belt, xogħlu komplieh l-assistent tiegħu, Ġlormu
Cassar li pproġetta wkoll il-Kon-Katidral ta' San Ġwann u parti
mill-fortifikazzjonijiet.

Fit-25 ta' Marzu 1566, ġie inawgurat il-bini tal-Belt, b'La Valette stess ipoġġi
l-ewwel ġebla, fejn illum hemm il-knisja tal-Vitorja. Il-pjanta tal-belt kienet
kemxejn ġdida għall-gżejjer Maltin, hekk kif waqt li l-bliet u l-irħula l-oħra
Maltin kellhom toroq irregolari u sqaqien, il-belt il-ġdida kellha disinn
rettangulari taħt forma ta' gradilja, mingħajr ebda Collacchio, li hi żona
ristretta biss għal bini importanti. It-toroq kienu wiesgħa u dritti, b'dik
tan-nofs li tibda minn Putirjal u tispiċċa fil-Forti Sant'Iermu fuq in-naħa
l-oħra.

Wara l-Kavallieri u perjodu qasir taħt il-Franċiżi, il-wasla tal-Ingliżi ra għal
darb'oħra jiffjorixxi l-bini. Ħafna bini ġie demolit u mibni għal darb'oħra,
id-djar ġew imkabbrin u ġew installati proġetti ċiviċi; madanakollu, il-belt
kollha u l-infrastruttura tagħha sofrew ħafna ħsara kawża tal-bombi li ntefgħu
matul it-Tieni Gwerra Dinjija, fejn fosthom iġġarraf it-Teatru Rjal li nbena
fid-daħla tal-belt fis-seklu 19.

Illum il-ġurnata, il-Belt Valletta tilqa' fi ħdanha għadd ta' dipartimenti u
ministeri governattivi, kif ukoll eluf ta' ħaddiema minħabba l-konċentrazzjoni
ta' uffiċini u ħwienet li hemm. F'din il-belt, tinsab ukoll il-Berġa ta'
Kastilja minn fejn jopera l-Prim Ministru kif ukoll il-Palazz tal-Gran Mastru,
fejn jiltaqa' l- Parlament.

Il-peniżola ta' Valletta, li hi mdawra minn żewġ portijiet naturali ta'
Marsamxett u l-Port il-Kbir, hu l-port l-iktar importanti ta' Malta, bil-baċiri
fil-Marsa li jservu biex tinħatt il-merkanzija. F'dawn l-aħħar snin inbena
terminal għal-kruċieri fl-istess Port il-Kbir.

Il-belt għandha l-ommok diversi binjiet ta' importanza storika, u fost dawn
insibu l-Kon-Katidral ta' San Ġwann, magħruf qabel bħala l-Knisja Konventwali
tal-Kavallieri ta' Malta u d-dar tal-ikbar xogħol waħdieni ta' Michelangelo
Merisi da Caravaggio, l-uniku xogħol iffirmat tiegħu, u kollezzjoni imprezzabli
ta' arazzi tas-seklu sbatax matul Triq ir-Repubblika; il-Berġa ta' Kastilja u
León, li qabel kienet issevi bħala d-dar tal-Kavallieri ta' Malta li kienu
provenjenti mill-komunità awtonoma ta' Kastilja u León, fejn illum insibu
l-uffiċċju tal-Prim Ministru ta' Malta; il-Palazz Maġisterjali, mibni bejn
l-1571 u l-1574, li qabel kienet ir-residenza tal-Gran Mastru tal-Kavallieri ta'
Malta, waqt li llum jospita l-Parlament Malti u l-uffiċini tal-President ta'
Malta (faċċata ta' Pjazza tal-Palazz matul Triq ir-Repubblika); il-Mużew
Nazzjonali tal-Arti, palazz fuq stil rokokò li jmur lura għas-snin 1570, li
serva bħala residenza uffiċjali tal-Kmandant tal-Flotta Mediterranja matul l-era
Brittanika, mill-1789 'il quddiem (fi Triq in-Nofsinhar); il-Mużew Nazzjonali
tal-Arkeoloġija, magħrufa qabel bħala l-Berġa ta' Provenza (fi Triq
ir-Repubblika); it-Teatru Manoel, li kien inbena f'għaxar xhur biss fl-1731,
b'ordni mill-Gran Mastru Antonio Manoel de Vilhena, u wieħed mill-eqdem teatri
fl-Ewropa; Dar il-Mediterran għall-Konferenzi, magħruf qabel bħala s-Sacra
Infermeria, mibni fl-1574, fejn kien wieħed mill-aktar sptarijiet rinomati matul
iż-żmien tal-Kavallieri ta' Malta; u l-istess fortifikazzjoni, mibnija
mill-Kavallieri bħala serje ta' bastjuni u ravellini, b'għoli ta' madwar 100
metru, iddiżinjati biex jiddefendu lill-belt mill-attakki.

Żona fejn in-nies li ma jistgħux jifilħu jħallsu għal residenza tagħhom tinsab
l-ħitan tal-Belt Valleta. Fil-pjanijiet oriġinali, l-Ordni riedu qala magħmula
mill-bnedmin biex tospita lill-qawwa navali, madanakollu din ma tkomplietx, u
b'hekk din ż-żona saret magħrufa bħala "Il-Mandraġġ", li ġiet f'idejn in-nies
mingħajr saqaf, biex irriżulta f'diversi bini b'passaġġi mudlama u
b'kundizzjonijiet sanitarji ħżiena. Il-Mandraġġ kien ġie demolit parzjalment
fis-snin ħamsin biex tinbena żona għad-djar fil-Belt Valleta. Din il-parti xorta
baqgħet mhux rispettabli, minkejja li hi aħjar milli kif kienet qabel.

Il-popolazzjoni tal-Belt Valletta naqset drastikament matul is-snin, u illum
il-ġurnata l-kwota naqset għal madwar terz mill-perjodu bl-aktar popolazzjoni.
Dan il-proċess aċċelera aktar wara t-Tieni Gwerra Dinjija hekk kif żvilupp ġdid
fis-subborgi ra lill-popolazzjoni timxi 'l barra mill-belt kapitali, però l-Belt
xorta baqgħet u għadha bħala ċ-ċentru amministrattiv u kummerċjali ta' Malta.



https://mt.wikipedia.org/wiki/Fondazzjoni_Wikimedia

Il-Fondazzjoni Wikimedia hi organizzazzjoni bla profitt ibbażata f'San
Pietruburgu, fil-Florida ġewwa l-Istati Uniti u mmexxija skond il-liġijiet
tal-istat ta' Florida. Hi topera diversi proġetti kollaborattivi li jinkludu
l-Wikipedija, il-Wikizzjunarju, il-Wikikwota, il-Wikitbiet (li jinkludi
l-Wikijunior), il-Wikisors, il-Wikimedia Commons, il-Wikispeċi, il-Wikibarijiet,
il-Wikiversità, il-Wikimedia Incubator u l-Meta-Wiki.

Il-ħolqien tagħha ġie imħabbar mill-fundatur tal-Wikipedija, Jimmy Wales, li
kien qed iħaddem il-Wikipedija fil-kumpanija tiegħu Bomis fl-20 ta' Ġunju, 2003.

Il-Fondazzjoni Wikimedia tiddikjara li l-għanijiet tagħha huma li tipprovdi
enċiklopedija ta' informazzjoni li tkun bl-eżatt u korretta lil kull persuna fuq
din il-pjaneta. L-irwol tagħha hu li tiżviluppa u żżomm kontenut miftuħ,
proġetti bbażati fuq sistemà ta' wiki u tipprovdi dan il-kontenut b'xejn
mingħajr ebda ħlas.

Flimkien mal-enċiklopedija multilingwali tal-Wikipedija, il-Fondazzjoni żżomm
ukoll dizzjunarju u teżawru taħt l-isem tal-Wikizzjunarju, enċiklopedija bi
kwotazzjonijiet imsemmiha Wikiquote, repożitorju ta' kitbiet minn sorsi ta'
lingwi diversi fuq Wikisource, u kollezzjoni ta' kotba ta' testi u manwali
għall-istudenti fuq Wikibooks. Wikijunior huwa sotto-proġett ta' Wikibooks li
jispeċċalizza fuq kotba għat-tfal.

Il-kobor kontinwu ta' kull proġett tal-Wikimedia hu dipendenti
mid-donazzjonijiet, imma l-Fondazzjoni Wikimedia tkabbar id-dħul tagħha permezz
ta' mezzi alternativi ta' fondi bħal sponsorizzazzjoni, servizzi u fonti oħra.

Il-Wikimedia kull sena torganizza l-Wikimania (Paġna tal-informazzjoni fuq
Meta-Wiki], konferenza għal utenti tal-proġetti tal-Fondazzjoni Wikimedia. Din
kienet organizzata għall-ewwel darba fi Frankfurt (Ġermanja), fl-2005.



https://mt.wikipedia.org/wiki/Awstrija

L-Awstrija (Ġermaniż:Österreich), uffiċjalment ir-Repubblika tal-Awstrija
(Ġermaniż: Republik Österreich (għajnuna·info)), hi repubblika federali u pajjiż
interkjuż ta' madwar 8.47 miljun ruħ fl-Ewropa Ċentrali tal-Lvant. Il-pajjiż
jaqsam fruntiera mar-Repubblika Ċeka u l-Ġermanja lejn it-tramuntana, l-Ungerija
u s-Slovakkja lejn il-lvant, is-Slovenja u l-Italja fin-nofsinhar, u l-Iżvizzera
u l-Liechtenstein lejn il-punent. It-territorju tal-Awstrija jkopri 83,855
kilometru kwadru (32,377 mi kw) u għandhu klima moderata u alpina. It-terren
tal-Awstrija huwa ferm muntanjuż minħabba l-preżenza tal-Alpi; hekk kif 32% biss
tal-pajjiż huwa 500 metru (1,640 ft) l'isfel, u l-ogħla punt huwa ta' 3,798
metru (12,461 ft). Il-maġġoranza tal-popolazzjoni lokali titkellem bid-djaletti
Bavarjani tal-Ġermaniż bħala l-lingwa nattiva tagħhom, u l-Ġermaniż fil-forma
standard tiegħu huwa l-lingwa uffiċjali tal-pajjiż. Lingwi uffiċjali lokali oħra
huma l-Ungeriż, il-Kroat Burgenland, u s-Sloven.



https://mt.wikipedia.org/wiki/Danimarka

Id-Danimarka huwa pajjiż li jinsab fit-Tramuntana tal-Ewropa. Il-belt kapitali
tagħha hi Kopenħagen.

L-isem tal-innu nazzjonali tad-Danimarka huwa: "Der er et yndigt land" jew
inkella "There is a lovely country". Id-Danimarka għandha wkoll l-innu rjali
billi hemm reġina li tosserva n-nazzjon kollu bħal fil-każ tal-ingilterra,
l-isem ta' dan l-innu huwa: "Kong Christian stod ved højen mast" jew
inkella :"King Christian stood by the lofty mast". Wieħed jista' forsi jissaponi
li dawn l-innijiet ċelebrattivi għandhom xi konnessjoni mill-qrib ma' dak kollu
li għadda minnu dan in-nazzjon fil-passat.

Il-belt kapitali tad-Danimarka hija Kopenħagen u l-popolazzjoni totali f'din
il-parti tal-pajjiż tammonta għal 1.9 miljun persuna. Il-popolazzjoni totali
tad-Danimarka tista' tinstab meta wieħed iżid l-art addizzjonali li dan
il-pajjiż għandu 'l barra miċ-ċentru tiegħu, għalhekk il-popolazzjonali total
skont stħarriġ li sar fl-2012 hija ta' 5,687,591. L-ilsien uffiċjali
tad-Danimarka huwa d-Daniż però kif wieħed jista' jissaponi meta nitkellmu
rigward pajjiżi ta' art relattivament kbira, nistgħu nsibu diversi lingwi oħra
skont it-tip ta' dominju kkonċernat. Lingwi bħall-Grinlandiż, il-Faroiż u
l-Ġermaniż.

Id-Danimarka huwa pajjiż li jgawdi mis-sovranita' u jinsab fit-tramuntana
tal-Ewropa. Dan il-pajjiż Nordiku jinsab lejn l-ilbiċ tal-Iżveżja, lejn
in-nofsinhar tan-Norveġja u huwa mdawwar mill-Ġermanja li tinsab lejn
in-nofsinhar tagħha. Huwa magħruf li d-Danimarka tipposjedi żewġ pajjiżi
b'awtonomija kostitwenti fit-tramuntana tal-Oċean Atlantiku, il-Gżejjer Faroe u
l-Groenlandja. B'43,094 kilometru kwadru (16,638.69 sq mi), u b'popolazzjoni li
tlaħħaq għal madwar il-5.6 miljun abitant, id-Danimarka tikkonsisti minn
peniżola, Jutland, u l-arċipelagu Daniż ta' erba' mija u sebat igżejjer, li huma
kkaratterizzati minn art ċatta arabali u minn kosti ramlija b'elevazzjoni
ċkejkna li jħaddmu klima moderata. L-ilsien nazzjonali, id-Daniż, għandu
konnessjoni imminenti mal-Iżvediż u man-Norveġiż.

Ir-renju tad-Danimarka huwa monarkija kostituzzjonali unitarja ma' Margrethe II,
magħrufa wkoll bħala r-reġina regnant. Huwa pajjiż organizzat b'demokrazija
parlamentari. Mat-tmiem tal-monarkija assoluta introdotta fl-1660,
il-kostituzzjoni tad-Danimarka giet iffirmata fil-5 ta' Gunju tal-1849, pero'
din l-istess kostituzzjoni kellha tgħaddi minn diversi modifiki sabiex tkun
tista' taqdi 'l poplu Daniż bl-aħjar mod possibbli, infatti l-kostituzzjoni
tad-Danimarka nkitbet għal erba' darbiet, bl-aħħar reviżjoni tkun fl-1953.
Il-parlament unikamerali, il-Folketing, jinsab fil-kapitali ta' Kopenħagen u dan
jikkonsisti minn tliet potenzi partikolari, dik ġudizzjarja, eżekuttiva u
leġislattiva. Id-Danimarka teżerċita influwenza eġemonika fuq l-isfera Daniża,
fejn jigu mnaqqsa l-poteri politiċi sabiex ikunu jistgħu jiġu ttrattati
l-interessi interni tal-Gżejjer Faroe u tal-Groenlandja. Fl-1973, id-Danimarka
ssieħbet fi ħdan l-Unjoni Ewropea fejn ingħatat erba' okkażjonijiet fejn setgħet
tastjeni bis-sħiħ kontra d-direttivi ġudizzjarji tal-Unjoni Ewropea, dan huwa
spjegat b'ċertu dettall fil-ftehim ta' Edinbera tal-1992. Il-gżejjer Faroe kif
ukoll il-Groenlandja baqġħat barra mill-Unjoni.

Meqjuma bħala dar il-Vikingi, id-Danimarka emarġinat bħala renju magħqud
fit-tmien seklu bħala nazzjon profiċjenti tat-tbaħħir sabiex tkun iċ-centru
tat-taqbida reċiproka għall-kontroll tal-baħar Baltiku. L-istabbiliment
tal-Unjoni Kalmarja taħt il-kmand Daniż fl-1397 intemm mas-seċessjoni Żvediża
fl-1523. Sena wara, id-Danimarka ssieħbet fl-Unjoni Ewropea man-Norveġja pero'
dan il-ftehim ġie xolt fl-1814. Bosta ċessjonijiet tat-territorju Daniż li kienu
bdew fis-seklu sbatax ikkawżaw qawma ta' diversi movimenti nazzjonalisti li
kisbu l-momentum fit-tletinijiet tas-seklu dsatax. Dawn il-movimenti spiċċaw
hekk kif intemmet it-tieni gwerra tal-1864 ġewwa Schleswig fejn ġew mitluba
prospetti ġodda mill-Ewropa, li rriżulta f'aġġustament u ko-operazzjoni.
Id-Danimarka baqgħet newtrali matul l-ewwel gwerra dinjija u l-invażjoni
Ġermaniża f'April tal-1940 rat kuflitt militari qasir filwaqt li l-moviment ta'
reżistenza Daniża kien attiv sa mill-1943 sakemm ċedew il-Ġermaniżi f'Mejju
tal-1945. Il-perjodu ta' wara l-gwerra rnexxielu jiġġenera żieda sostazjali ta'
ġid u ġab l-integrazzjoni Ewropea aktar fil-viċin, bħala parti mill-missjoni ta'
paċi tan-nazzjonijiet uniti, fil-Balkani, fis-sena 1990. Id-Danimarka abbandunat
in-newtralita' tagħha meta pparteċipat f'għaqdiet militari fil-Lvant Nofsani
mal-wasla tal-millenju.



https://mt.wikipedia.org/wiki/Moldova

Il-Moldova mɔːlˈdoʊvə (għajnuna·info), uffiċjalment ir-Repubblika tal-Moldova
(Moldovan/Rumen:Republica Moldova) hu pajjiż interkjuż li jinsab fl-Ewropa
tal-Lvant bejn ir-Rumanija lejn il-punent u l-Ukrajna lejn it-tramuntana, lvant
u n-nofsinhar. Il-belt kapitali hija Chișinău.

Il-Moldova ddikjarat lilha nnifsa stat indipendenti bl-istess konfini
bħar-Repubblika Sovjetika Soċjalista Moldovana fl-1991 bħala parti mix-xoljiment
tal-Unjoni Sovjetika. Fid-29 ta' Lulju, 1994, ġiet adottata kostituzzjoni ġdida
tal-Moldova. Strixxa tat-territorju rikonoxxut internazzjonalment tal-Moldova
fuq il-bank tal-lvant tax-xmara Dniester ilha taħt il-kontroll de facto
tal-gvern mifrud ta' Transnistrija mill-1990.

Mill-Waqgħa tal-Unjoni Sovjetika, il-piż relattiv tas-settur tas-servizzi
fl-ekonomija tal-Moldova bdew jikbru u bdew jiddominaw il-PGD (issa madwar
63.5%), bħala riżultat ta' tnaqqis fl-industrija u l-agrikoltura. Madankollu,
il-Moldova għadha pajjiż fqir fl-Ewropa.



https://mt.wikipedia.org/wiki/Kompjuter

Kompjuter hu magna li jimplimenta l-operazzjoni u l-funzjonijiet ta' magna ta'
Turing. Fi kliem iktar sempliċi, kompjuter hu magna elettronika diġitali li,
taħt il-kontroll ta' programmi u struzzjonijiet, jipproċessa informazzjoni
maħżuna biex jipproduċi informazzjoni oħra. Jeżistu diversi tipi ta' komputers,
għal xogħlijiet speċifiċi u ta' daqsijiet varji. Minn daqsijiet ta' sala li
kapaċi jagħmlu diversi tipi ta' operazzjonijiet għal dawk żgħar ħafna bħal
ċirkwit integrat kbar ftit millimetri li joqgħodu ġewwa arloġġ jew xi ġugarell.
Biss kollha kemm huma jobdu ċertu regoli: kollha għandhom memorja u proċessur
ċentrali (CPU).

Kull kompjuter għandu jobdi programm: għaldaqstant, kompjuter mingħajr programm
hu magna inutili u bla skop. L-iktar programm bżonjuż għal kull kompjuter hi
s-sistema operattiva li tieħu ħsieb li tikkontrolla il-magna, ir-riżorsi tagħha
u l-programmi l-oħra li jkunu qegħdin joperaw. Il-programm imsejjaħ sistema
operattiva jipprovdi wkoll mezz biex dak li jkun juża' u jekk hemm bżonn
jinteragixxi mal-kompjuter. Il-programmi l-oħra huma ħafna drabi msejħa
applikazzjonijiet jew softwer. Il-parti fiżika, il-magna, hi msejħa hardwer.

Oriġinalment il-kelma "kompjuter" kienet tirreferi għal persuna li kienet
tagħmel kalkulazzjonijiet matematiċi, ħafna drabi bis-saħħa ta' apparat
mekkaniku jew analogu. Eżempji ta' dan l-apparat, meqjusin bħala l-antenati
tal-kompjuters, huma l-abacus u l-mekkaniżmu Antikythera, apparat antik grieg li
kien jintuża fis-sena 87 QK biex jiġi kalkulat l-movimenti tal-pjaneti. Lejn
l-aħħar tas-Snin Medjevali matematiċi u inġinira Ewropej kienu fuq il-quċċata
ta' riċerka u żvilupp f'dan il-qasam u fl-1623 Wilhelm Schickard żviluppa
l-ewwel kalkulatur mekkaniku minn ħafna li ġew warajh.

Fl-1801, Joseph Marie Jacquard għamel innovazjoni meta ħoloq magna tal-ħjata li
kienet tuża karti b'toqob biex tħejt disinju komplessi. Għalkemm din il-magna
msemmijha għalih, Il-Magna Jacquard mhiex kunsidrata bħala kompjuter kienet pass
fid-direzzjoni t-tajba għal kompjuters tal-llum.

Charles Babbage kien l-ewwel li ddisinja l-ewwel kompjuter programmabli fis-sena
1820, iżda minħabba l-limiti tat-teknoloġija ta' dak iż-żmien u nuqqas ta'
fondi, l-apparat qatt ma ġie mibni f'ħajtu. Sa l-aħħar tas-seklu dsatax kienu
krejati numru ta' teknoloġiji li l-quddiem kienu ser ikunu mportanti fil-bini
tal-kompjuters. Fl-1843, Ada Lovelace, bint Lord Byron, żviluppat dak li hu
meqjus bħala l-ewwel programm tal-kompjuters: programm li bis-saħħa tal-magna
ta' Babbage (li kieku kient mibnija) kien jikkalkula l-problema tan-numri ta'
Bernoulli.

Fl-ewwel nofs tas-seklu għoxrin, ħafna kalkulazzjonijiet xjentifiċi kienu
solvuti permezz ta' kompjuters analogi, magni speċifiċi biex isolvu problema
speċifika, li kienu juża mudell mekkaniku jew elettriku. Dan saru rari wara
l-iżvilupp tal-kompjuter diġitali programmabbli.

Fis-snin 1930 u 1940 inbnew kompjuters iktar bsaħħithom u flessibli, li mil-mod
introduċew funzjonijiet ġodda li nsibuhom f'kompjuters moderni bħala l-użu
tat-teknoloġija diġitali eletronika (prinċipalment ivvintata minn Claude Shannon
fis-sena 1937) u programmabilita iktar flessibli.

Hu diffiċli li ngħidu liema kien l-ewwel kompjuter diġitali. Fit-12 ta' Mejju,
1941 Konrad Zuse żviluppa l-ewwel kompjuter eletromekkaniku diġitali (iz-Z3).
Dan kien l-ewwel kompjuter li uża l-aritmetika binarja. Oħrajn importanti ġew
dak iż-żmien bħal kompjuter Atanasoff-Berry, il-kompjuter Harvard Mark I
(fis-sena 1944), il-kompjuter Amerikan ENIAC (1946 u bbażat fuq is-sistema
deċimali) li kien l-ewwel kompjuter eletroniku għal użu ġenerali (għalkemm mhux
oriġinalment hekk).

It-tim li żviluppa l-ENIAC, tgħallem mid-difetti li kellu dan il-kompjuter u
żviluppa disinn iktar eleganti magħruf illum bħala l-arkitettura ta' Von
Neumann. Din l-arkitettura saret il-bażi ta' kull kompjuter tal-lum. Żviluppi
oħra fuq dan il-mudell saru l-Ingilterra lejn l-aħħar tas-snin erbgħin fosthom
insibu lil EDSAC.

Fis-snin ħamsin valvoli (tubi) kienu wżati; eventwalment imbiddla għal
transistors fis-snin sittin; u fis-snin sebgħin, l-introduzzjoni tat-teknoloġija
taċ-ċirkwit integrat wassal biex il-kompjuters setgħu ikunu irħas biżżejjed biex
individwi setgħu ikollhom wieħed.

Forsi hemm min jgħid li qisa t-tekonloġija waqfet għax sal-lum għadna nużaw dawn
it-tip ta' kompjuters. Mhux hekk! Żviluppi oħra hemm iżda it-teknoloġija
taċ-ċirkwit integrat kompliet tiżviluppa u infatti l-iżviluppaturi baqgħu minn
dak iż-żmien l-hawn jobdu il-liġi ta' Moore (miktuba minn Gordon E. Moore
fundatur ta' Intel) li tgħid li kull sentejn ser jirdipjaw it-transistors ġewwa
iċ-ċirkwit integrat u l-prezz jorħos proporjonalment. Bħala eżempju, li kieku
ġara l-istess fl-industija ta' l-avjazzjoni, vjaġġ minn New York sa Pariġi li
fl-1978 kien jiswa $900 u kien jieħu sebgħa siegħat, ikun illum jiswa $0.01 u
jieħu inqas minn sekonda!

L-ewwel kompjuters kienu jużaw tubi tal-vacuum għaċ-ċirkwijt tagħhom u bombli
magnetiċi (bl-Ingliż magnetic drums) għall-memorja tagħhom. Huma kienu għaljin
ħafna fil-prezz u barra li kienu jużaw ħafna enerġija elettrika kienu jiġġeneraw
sħana kbira li ħafna drabi kienet tkun il-kawża prinċipali tal-malfunzjonament
tagħhom.

L-ewwel ġenerazzjoni tal-kompjuters kienu jibbażaw fuq lingwi makkinarji biex
jaħdmu u jipproċessaw l-istruzzjonijiet tagħhom. Huma kienu kapaċi jsolvu
problema waħda biss f'ħin wieħed. Informazzjoni f'dawn il-kompjuters kienet
tidħol permezz ta' punch cards jew tejp tal-karti u l-informazzjoni kont tista'
taraha wara li tiġi stampata fuq karta.

Transistors ħadu post it-tubi tal-vacuum fil-kompjuters tat-tieni ġenerazzjoni.
It-transistor kienu vvintati fl-1947 iżda l-użu tagħhom ftit li kien użat sa
qabel l-aħħar tas-snin ħamsin. It-transistor kien superjuri għat-tubu tal-vacuum
u bis-saħħa tagħhom il-kompjuters setgħu jiċkienu, iżidu fil-veloċità ta'
proċessar, jorħsu fil-prezz, jaħlu inqas enerġija u jkunu iktar affidabli
mill-kompjuters ta' l-ewwel ġenerazzjoni.

Għalkemm it-transistor xorta kien jiġġenera ħafna sħana li kien iwassal għal
ħsara fil-kompjuter, dan kien żvilup sostanzjali mit-tubu tal-vacuum. Dawn
il-kompjuters xorta kienu jużaw il-punch card għad-dħul ta' informazzjoni u
stampar għar-riżultat.

Il-kompjuters tat-tieni ġenerazzjoni bdew jużaw lingwa simbolika magħrufa bħala
assembly, lingwa li kienet tħalli l-programmatur jispeċifika struzzjonijiet fi
kliem sempliċi u mhux numri u kodiċi tal-magna. Dan iż-żmien bdew jiġu
żviluppati wkoll lingwi ta' livell għola biex wieħed jipprogrammhom, fosthom,
l-ewwel verżjonijiet tal-COBOL u FORTRAN. Dawn kienu wkoll l-ewwel kompjuters li
kienu jaħżnu struzzjonijiet fil-memorja. Il-memorja issa kienet b'teknoloġija
ġdida li kienet tuża kalamiti biex taħżen bits ta' informazzjoni.

L-iżvilupp taċ-ċirkwit integrat kien dak li tefa' 'l quddiem il-kompjuters
tat-tielet ġenerazzjoni. It-transistors kienu mċekkna u mpoġġija fuq ċipep
tas-silicon, imsejħa semikondutturi, li biddlu drastikalment l-veloċità ta'
proċessar u effiċjenza tal-kompjuters.

Minflok il-punch cards u stampar, l-utent setgħa jinteraġixxi mal-kompjuter
permezz ta' kijbord u moniter biex jikkomunika ma' sistema operattiva li kienet
tħalli l-apparat iħaddem applikazjonijiet diversi f'ħin wieħed bi proċessur
ċentrali li kien jieħu jsieb il-memorja. Għall-ewwel darba il-kompjuter setgħu
jużawh ħafna iktar nies għax il-kompjuters tat-tielet ġenerazzjoni kienu iżgħar
u orħos mill-kompjuters tal-ġenerazzjonijiet ta' qabilhom.

Il-mikroproċessur kien dak li ġab il-kompjuters tar-raba' ġenerazzjoni hekk kif
eluf ta' ċirkwiti integrati kienu jiġu mpoġġija fuq ċippa waħda tas-silikon. Dak
li fl-ewwel ġenerazzjoni kien jimla kamra waħda setgħa issa joqgħod fuq l-idejn.
L-Intel 4004, żviluppata fl-1971, kienet ċippa waħda li fuqha kellha proċcessur
ċentrali (CPU) u memorja.

Fl-1981 l-IBM introduċiet l-ewwel kompjuters għall-utent fid-dar, u fl-1984
Apple introduċiet il-Macintosh. Il-mikroproċessuri bdew ukoll jintużaw f'apparat
ieħor li jintuża' fil-ħajja ta' kuljum. Hekk kif dawn il-kompjuters daqstant
żgħar bdew isiru iktar b'saħħithom setgħu jiġu maqgħuda f'networks li
eventwalment wasslu għall-Internet.

Il-kompjuter tal-ħames ġenerazzjoni hu proġett li beda fl-1982 mill-Ġappun.
L-idea tagħhom kienet li jibnu kompjuter mhux iktar billi jiffokaw fuq ħafna
elementi f'ċippa waħda iżda billi jintużaw ħafna ċipep f'kompjuter wieħed u
b'hekk ikun hemm proċessuri paralleli. L-Intelliġenza artifiċjali kella tkun
waħda mill-bżonnijiet għal dawn il-kompjuters bħal rikonoxximent tas-smigħ.

Dawn il-kompjuters għadhom fi stadju ta' riċerka u sa issa għad m'hemm l-ebda
kompjuter kummerċjali li juża din it-teknoloġija. Biex jiddaħlu eluf ta' ċipep
f'kompjuter wieħed l-ixjenzati qegħdin ifitxu metodi alternattivi, eżempju
kompjuter bioloġiku fejn iċ-ċippa tkun molekula bioloġika. Metodi oħra huma
kompjuters kwantistiċi fejn pereżempju f'Awwisu tas-sena 2000, riċerkaturi ġewwa
ċentru ta' riċerka IBM-Almaden żviluppaw kompjuter li kien juża in-nukleju ta'
atomi tal-fluworin.

L-iskop aħħari hu li jiġi żviluppat kompjuter li kapaċi jifhem u jinteraġixxi
mal-bniedem b'mod naturali u f'xi każi billi jaqra anke l-moħħ! Il-proġett
oriġinali tal-Ġappun kien magħluq fl-1993 u ħafna jiddikjarawh fallut anke
minħabba l-fatt li ħafna applikazzjonijiet li kellhom ikunu żviluppati għal din
il-ġenerazzjoni ta' kompjuters ġew magħmula bi programmi tal-kompjuters
tar-raba' ġenerazzjoni.

Meta ngħidu memorja ta' kompjuter ħafna drabi nkunu qegħdin nirreferu għal dik
il-parti fil-kompjuter (f'kompjuter moderni hi ċippa) li żżomm informazzjoni. Hi
tinqasam fi tnejn:

Mhux faċli li tinkiteb informazzjoni fir-ROM u għaldaqshekk ħafna drabi l-iskop
prinċipali ta' ROM hi li żżomm il-firmwer, informazzjoni jew softwer speċjali
għal kompjuter relatata mal-hardwer.

Periferali hu hardwer li jiżdied ma' kompjuter biex jiżdiedulu l-abbiltajiet
tiegħu. Iktar minn hekk periferali huma apparati li huma opzjonali u mhux
bżonjużi biex kompjuter bażiku jaħdem. It-terminu periferali hu iktar użat għal
apparati li jiżdiedu mal-kompjuter fuq barra bis-saħħa ta' konnesjonijiet bħal
USB jew COM. Eżempji tipiċi huma joystiks, printers, u skeners. Apparat bħal
moniter jew disk drajvs mhux konsiderati periferali meta mhux opzjonali. Kards
bħal vijdjo kards ukoll mhux konsiderati periferali għax huma apparati interni.

Softwer tal-Kompjuter (softwer) hu programm li jgħin kompjuter jagħmel xogħol
speċifiku. Dan jinkludi applikazzjonijiet, bħal Word Processor, li jagħti
faċilità lil min jużahom biex jagħmel xogħol speċifiku, jew Sistemi Operattivi
li hu programm li jikkontrolla r-riżorisi tal-kompjuter.

Il-kelma softwer ġiet użata f'dan is-sens għall-ewwel darba minn John W. Tukey
fl-1957. Fix-xjenza tal-kompjuter u inġinerija tas-softwer, il-kelma softwer
tirreferi għal kull tip ta' programm tal-kompjuter. Il-kunċett li jinqraw
diversi linji ta' struzzjonijiet għal ġewwa l-memorja tal-kompjuter kienet
ivvintata minn Charles Babbage bħala parti mill-magna tad-differenza tiegħu. Din
it-teorija hi l-bażi tal-softwer kollu propost l-ewwel darba minn Alan Turing
fl-essej tiegħu tal-1935 Computable numbers with an application to the
Entscheidungsproblem.

Sistema Operattiva (bl-Ingliż Operating System) hu programm li jikkontrolla
r-riżorsi tal-hardwer (il-magna fiżika) u tas-softwer. Is-sistema operattiva hi
ċ-ċentru tas-sistema tal-kompjuter għax tagħmel diversi xogħlijiet bażiċi bħal
tikkontrolla u talloka memorja, tagħti prijorità lil struzzjonijiet li
jingħataw, tikkontrolla l-periferali ta' input (dħul ta' informazzjoni) jew
output (ħruġ ta' informazzjoni), tiffaċilita networks u l-immaniġjar tal-fajls.

Dawn huma uħud mill-ikbar kumpaniji tal-kompjuters fid-diinja. Ara l-artiklu
prinċipali għal iktar.



https://mt.wikipedia.org/wiki/Pjaneta

Pjaneta huwa korp ċelesti ta' massa sinjifikattiva li jorbita madwar stilla, u
li ma jipproduċix enerġija permezz ta' fużjoni nukleari. Qabel is-snin '90 kienu
magħrufa biss disa' pjaneti (kollha fis-Sistema Solari tagħna). Fl-aħħar
tal-2002, kienu iktar minn 100 pjaneta magħrufa, kollha skopruti bħala pjaneti
extrasolari.

Il-kelma pjaneta ġejja mill-Grieg, mill-kelma li kienet tintuża għal vagabond.
Fl-astronomija antika, il-pjaneti vagabondi kienu l-korpi ċelesti viżibili li
kienu jbiddlu l-koordinati ċelesti ekwatorjali. Dawn kienu l-Qamar, ix-Xemx,
Merkurju, Venere, Marte, Ġove, u Saturnu. Għal sekli sħaħ l-astronomi fittxew
spjegazzjoni għaċ-ċaqliq tal-pjaneti li jidhru jivvagabondaw fuq l-isfond
tal-kwiekeb ‘fissi’. Kien fis-seklu sbatax meta Johannes Kepler iddetermina li
huma jorbitaw max-Xemx f’orbiti ellitiċi, li ċ-ċaqliq tagħhom kien kompletament
mifhum.

L-astronomi ħafna drabi jsejħu l-asterojdi "pjanetini" (pjaneti żgħar), u
l-korpi planetari ikbar (dawk li normalment jissejħhu pjaneti) "pjaneti
maġġuri". Il-pjaneti tas-Sistema Solari jistgħu jinqasmu f'żewġ kategoriji skond
il-kompożizzjoni tagħhom. Dawk li jixbħu d-Dinja (komposti prinċipalment minn
ġebel) huma magħrufa bħala pjaneti terrestri. It-terrestri huma relattivament
żgħar, komposti prinċipalment minn blat u metalli, u għandhom atmosferi rqaq.
L-atmosferi differenti jikkawżaw il-kundizzjonijiet fuq il-wiċċ ta’ kull pjaneta
terrestri biex ivarjaw konsiderevolment. Id-Dinja tagħna biss, bl-oċeani vasti
tagħha u bl-atmosfera rikka bl-ossiġnu u nitroġenu, hija kapaċi li żżomm forma
ta’ ħajja avvanzata.

Dawk komposti minn materjal gassuż, bħal Ġove, huma magħrufa bħala Ġovjani, jew
inkella ġganti gassużi. L-erba' pjaneti gassużi, huma: Ġove nnfisu, Saturnu,
Uranu u Nettunu, huma komposti l-iktar minn idroġenu u elju. Ġove huwa l-ikbar u
l-iktar pjaneta massiv fis-sistema solari, iżda anki Nettunu — l-iżgħar
mill-pjaneti Ġovjani — għandu dijametru erba’ darbiet iżjed minn dak tad-Dinja.

Xi drabi tiġi wżata kategorija oħra għal dawk il-korpi bħal Plutone, komposti
prevalentement minn silġ: din il-kategorija ta' pjaneti tinkludi wkoll ħafna
korpi non planetari, bħal qmura ta' pjaneti esterni (pereżempju Titanju).

Sa ftit żmien ilu (Awissu 2006) Plutone kien jitqies ukoll bħala pjaneta, iżda
llum dan m'għadux jitqies bħala tali iżda bħala pjaneta nanu; bħala l-ikbar
asterojda tal-faxxa ta' Kuiper.

Il-pjaneti kollha tas-Sistema Solari (minbarra d-Dinja) għandhom isimhom li ġej
mill-mitoloġija Rumana. Anki l-ismijiet tal-qmura ġejjin minn ismijiet ta' allat
jew ta' persunaġġi tal-mitoloġija klassika, u xi mdaqqiet anki minn karattri
tad-drammi ta' Shakespeare. L-asterojdi jistgħu jiġu msemmija, b'diskrezjoni ta'
min skoprihom, b'isem kwalunkwe (bl-approvazzjoni tal-Unjoni Astronomika
Internazjonali).

Ġew proposti ħafna pjaneti ipotetiċi, bħal Eris iżda dan bħal Plutone qed jiġi
kkunsidrat bħala Pjaneta nanu. Eris (uffiċjalment 136199 Eris, u qabel 2003
UB313) kien skopert minn Michael E. Brown, Chad Trujillo, u David Rabinowitz
fil-5 ta' Jannar, 2005, minn ritratti li ġew meħuda fil-21 ta' Ottubru, 2003.
Huma riedu jagħtuha l-isem Ksina (en: Xena) iżda l-Unjoni Astronomika
Internazjonali, l-għaqda internazzjonali tal-Astronomija tatha l-isem tal-alla
Grieg tad-diżarmonija, Eris. L-isem latin hu Discordia. Wieħed mir-raġuni għala
intgħażel dan l-isem hu biex jirrifletti t-taħwid u l-konfużjoni li hemm
fil-komunità tal-astronomi dwar in-natura tal-oġġett (il-pjaneta nana).

Kważi il-pjaneti extrasolari kollha (dawk barra s-Sistema Solari) skoperti
s'issa għandhom massa daqs jew ikbar minn ta' Ġove, l-ikbar pjaneta tagħna
(l-unika eċċezzjoni hija komposta minn tliet pjaneti orbitanti pulsar, il-bqija
ta' splużjoni ta' supernova. Dawn huma l-uniċi tliet pjaneti extrasolari ta'
massa simili għad-Dinja). Il-mottiv huwa derivat minn effett ta' selezzjoni, li
fih l-istrumenti tagħna huma kapaċi li jaraw biss pjaneti kbar ħafna u biswit
għall-istilla tagħhom, għax l-effetti gravitazzjonali tagħhom huma ikbar u
allura iktar faċli li jidhru. Jeżistu probabilment, ħafna iktar pjaneti
extrasolari li għadna ma nistgħux niskopru. Barra minn hekk, huwa probabbli li
l-pjaneti skopruti s'issa, mhux simili għall-ġganti gassużi li nafu, għax huma
tant viċin l-istilla tagħhom li għandhom temperaturi elevati (anki sa' eluf ta'
gradi għal xi wħud), u spiss ikollhom orbita altament ellittika, li twassalhom
alternattivament, viċin u 'l bogħod mill-istilla tagħhom.

Huwa maħsub li l-pjaneti ġew ffurmati fil-kollass tan-nebulosa stess, li kienet
l-oriġini tal-istilla ċentrali. Il-mudelli ta' formazzjoni planetarja,
jipprevedu li fil-bidu jiffurmaw biljuni ta' korpi żgħar ħafna, li eventwalment
jingħaqdu u jiffurmaw korpi ikbar meta jaħbtu ma' xulxin.

L-esplorazzjoni ta' pjaneti oħra huwa tema kostanti tal-fantaxjenza, speċjalment
b'rabta ma' forom ta' ħajja aljeni. Tnejn mill-iktar serje televiżivi
fantaxjentifiċi ċelebri, Star Trek u Stargate SG-1, huma bbażati fuq is-sejba
ta' pjaneti u ċiviltajiet ġodda.



https://mt.wikipedia.org/wiki/Pari%C4%A1i

Pariġi (Franċiż: paʁi (għajnuna·info)) hija l-belt kapitali ta' Franza. Il-belt
tinsab fuq ix-xmara Seine, fit-tramuntana tal-pajjiż, kif ukoll tinsab
fir-reġjun Île-de-France, li hu magħruf ukoll bħala région parisienne, "Reġjun
Pariġin". Il-Belt ta' Pariġi għanda żona ta' 105 km² u popolazzjoni ta'
2,241,346 ruħ (stima tal-2014) ġewwa l-fruntieri amministrattivi tagħha li huma
essenzjalment kif kienu fl-1860. Mis-seklu 19, iż-żona mibnija ta' Pariġi kibret
aktar lilhinn mill-fruntieri amministrattivi tagħha: flimkien mas-subborgi
tagħha, iż-żona metropolitana ta' Pariġi għandha popolazzjoni ta' 12,341,418 ruħ
(ċensiment tal-2012), jew 18.9% tal-popolazzjoni ta' Franza. Ir-reġjun
amministrattiv ta' Pariġi jkopri 12,012 km² (4,638 mi²), bil-kunsill reġjonali
tiegħu stess u l-president.

Pariġi twaqqfet fis-seklu 3 QK minn xi nies ċeltiċi imsejħa il-Parisii, li taw
l-isem lil belt. Mis-seklu 12, Pariġi kienet l-akbar belt fl-dinja tal-Punent,
b'ċentru kummerċjali prosperu, u d-domiċilju tal-Università ta' Pariġi, waħda
mill-ewwel fl-Ewropa. Fis-seklu 18, kienet l-istadju taċ-ċentru
għar-Rivoluzzjoni Franċiża, u saret ċentru importanti ta' finanzi, kummerċ,
moda, xjenza, u arti, pożizzjoni li xorta baqgħat sal-llum.

Ir-Reġjun ta' Pariġi għandu PGD ta' €624 biljun fl-2012, li jammonta għal 30
fil-mija tal-PGD ta' Franza, u jiġi klassifikat bħala wieħed mill-ħames reġjuni
għonja fl-Ewropa; huwa l-bankarju u ċ-ċentru finanzjarju ta' Franza, u fih
l-kwartieri ġenerali ta' 29 minn 31 kumpanija fi Franza kklassifikati
fil-Fortune Global 500 tal-2015.

Pariġi hija l-belt tal-mużew tal-arti li hija l-aktar viżitata fid-dinja ,
il-Louvre, kif ukoll il-Musée d'Orsay, innotat għall-ġbir ta' arti
impressjonisti Franċiżi, u l-Musée National d'Art Moderne, mużew ta' arti
moderni u kontemporanji. Il-postijiet familjari arkitettorali notevoli ta'
Pariġi jinkludu Katidral Notre Dame (seklu 12); is-Sainte-Chapelle (seklu 13);
it-Torri Eiffel (1889); il-Bażilika tas-Sacré-Cœur ġewwa Montmartre (1914).
Fl-2014 Pariġi rċeviet 22.4 miljun viżitatur, biex b'hekk il-belt hija waħda
mill-awqa destinazzjoni turistika fid-dinja. Pariġi hija wkoll magħrufa
għall-moda tagħha. Ħafna mill-universitajiet ewlenin ta' Franza u l-grandes
écoles jinsabu f'Pariġi, hekk kif il-gazzetti ewlenin ta' Franza, li jinkludu Le
Monde, Le Figaro u Libération.

Pariġi hija post tal-klabb tal-futbol Paris Saint-Germain u l-klabb tar-ragbi
Stade Français. L-istadium li jesa' 80,000, Stade de France, li kien inbena
ghat-Tazza tad-Dinja tal-Futbol tal-1998, huwa allokat fit-tramuntana ta' Pariġi
fil-komun ta' Saint-Denis. Pariġi ospitat kampjonat annwali tat-tennis French
Open fuq it-tafal aħmar ta' Roland Garros. Pariġi ospitat ukoll l-Olimpjadi
tas-Sajf tal-1900 u kif ukoll tal-1924, żewġ edizzjonijiet tat-Tazza tad-Dinja
tal-Futbol tal-1938 u tal-1998, u t-Tazza Tad-Dinja tar-Ragbi tal-2007.

Pariġi hija moqdija b'żewġ ajruporti internazzjonali li huma Paris-Charles de
Gaulle u Paris-Orly. Infetħet fl-1900, is-sistema sotterranja tal-belt, il-Paris
Métro, iservi 4.5 miljun passiġġier kuljum. Pariġi hija ċ-ċentru tan-netwerk
nazzjonali tat-toroq, u hija mdawra minn tliet toroq orbitali: il-Périphérique,
l-awtostrada tal-A86, u l-awtostrada Francilienne fis-subborgi ta' barra.

Pariġi hija spiss imsejħa bħala "La Ville Lumière", (Il-Belt tad-Dawl), kemm
minħabba r-rwol ewlieni tagħha matul iż-Żmien tal-Illuminiżmu, u aktar
letteralment għaliex Pariġi kienet waħda mill-ewwel bliet Ewropej li adottataw
id-dwal tal-gass fit-toroq. Fiż-żminijet tal-1860, il-boulevards u t-toroq ta'
Pariġi kienu mdawwlin minn 56,000 bozza tal-gass. Sa mis-seklu 19, Pariġi kienet
magħrufa wkoll bħala Panam(e) bis-slang Franċiż.

L-abitanti huma magħrufa bil-Malti bħala "Pariġini", bl-Ingliż bħala Parisians u
bil-Franċiż bħala Parisiens ( paʁizjɛ̃ (għajnuna·info)), kienu magħrufa wkoll
bħala Parigots ( paʁiɡo (għajnuna·info)).

Il-Pariżi (bil-Latin Parisii), it-tribujiet ċeltiċi, abitaw iż-żona ta' Pariġi
minn madwar nofs is-seklu 3 QK. Waħda mir-rotot maġġuri taż-żona għall-kummerċ
bejn it-tramuntana u n-nofsinhar kienet taqsam is-Seine fuq l-île de la Cité;
dal-post fejn kienu jiltaqgħu ir-rotot tal-kummerċ bl-art u bl-ilma, ftit ftit
sar belt u ċentru kummerċjali importanti. Il-Pariżi kienu jinnegozjaw ma' ħafna
bliet li kienu ħdejn xmara, ħafna 'l bogħod sal-Peniżola Iberika, u għal dan
l-għan kienu jistampaw il-muniti tagħhom.

Ir-Rumani ħakmu l-baċin ta' Pariġi fis-sena 52 QK u wara għamlu l-belt kamp ta'
gwarniġġjon, kif ukoll bdew jestendu l-kolonja tagħhom b'mod aktar permanenti
għax-Xatt tax-Xellug ta' Pariġi. Il-belt tal-Gallo-Rumani kienet oriġinarjament
imsejħa Lutetia (aktar fid-dettal, Lutetia Parisiorum, Lutetia tal-Parisii).
Hija saret belt prospera b'forum, banjijiet, tempji, teatri, u anfiteatru.

Sal-aħħar tal-Imperu Ruman tal-Punent, il-belt kienet magħrufa sempliċement
bħala Parisius bil-Latin u Paris bil-Franċiż. Il-Kristjaneżmu ġie ntrodott
fin-nofs tas-seklu 3 AD. Skond it-tradizzjoni, l-ewwel Isqof ta' Pariġi kien San
Dijoniżju (Saint Denis bil-Franċiż). Meta huwa rrifjuta li jirrinunzja l-fidi
tiegħu, kien miet martri wara li ħanxrulu rasu fuq l-għolja li saret magħrufa
bħala l-Muntanja tal-Martri (Mons Martyrum), u aktar tard Montmartre. Il-post
fejn indifen kien santwarju reliġjuż importanti; il-Bażilika ta' Saint-Denis
inbniet hemmhekk u saret il-post tfejn jindifnu r-Rejiet Franċiżi.

Clovis il-Frank, l-ewwel re tad-dinastija Merovinġjana, għamel il-belt il-belt
kapitali tiegħu mill-508. Il-fortifikazzjoni ta' Île-de-France ma kinitx sodda
biżżejjed biex twaqqaf is-sakkeġġ mill-Vikingi fis-sena 845, iżda l-importanza
strateġika ta' Pariġi bil-pontijiet li jwaqqfu l-mogħdija tal-vapuri għaddiet u
ġiet stabbilita bid-difiża li rexxiet fl-Assedju ta' Pariġi (885–86). Fid-987
Hugh Capet, il-Konti ta' Pariġi (comte de Paris), id-Duka tal-Franki (duc des
Francs) kien elett ir-Re tal-Franki (roi des Franks). Taħt ir-regola tar-Rejiet
Kapetingi, Pariġi ftit ftit saret l-akbar u l-aktar belt għanja fi Franza.

Sal-aħħar tas-seklu 12, Pariġi kienet saret il-belt kapitali politika,
ekonomika, reliġjuża u kulturali ta' Franza. L-Île de la Cité kienet is-sit
tal-palazz irjali. Fl-1163, matul ir-renju ta' Louis VII, Maurice de Sully,
l-Isqof ta' Pariġi, wettaq il-kostruzzjoni tal-Katidral Notre Dame fl-estremità
tal-lvant tagħha. Ix-Xatt Xellugi kien is-sit tal-Università ta' Pariġi,
korporazzjoni ta' studenti u għalliema ffurmati matul is-seklu 12 li jħarreġ
l-ewwel skulari fit-teoloġija, u aktar tard fil-liġi kanonika, fil-mediċina u
fl-arti. Ix-Xatt Lemini sar iċ-ċentru tal-kummerċ u l-finanzi. In-negozjanti li
kkontrollaw il-kummerċ fuq ix-xmara ffurmaw lega u din malajr saret forza
qawwija. Bejn l-1190 u l-1202, Philip Augustus bena l-fortizza enormi
tal-Louvre, kompla l-bini tan-Notre Dame, bena żewġ pontijiet, beda l-pavimentar
tat-toroq ewlenin imdawlin ta' Pariġi u l-kostruzzjoni tal-ħajt iffortifikat
madwar il-belt.

Matul il-Gwerra ta' Mitt Sena, l-armata tad-Duka ta' Borgonja u l-forza ta'
madwar mitejn suldat Ingliżi okkupaw Pariġi minn Mejju tal-1420 sal-1436. Huma
mbuttaw lura t-tentattiv minn Joan tal-Arka sabiex teħles il-belt fl-1429. Seklu
wara, matul il-Gwerer Franċiżi tar-Reliġjon, Pariġi kienet fortizza tal-Lega
Kattolika. Fl-24 ta' Awwissu 1572, Pariġi kienet sit tal-Massakru tal-Jum San
Bartilmew, meta eluf ta' Protestanti Franċiżi ġew maqtula. L-aħħar fost dawn
il-gwerer, it-tmien waħda, spiċċat fl-1594, wara li Neriku IV ikkonverta
għall-Kattoliċiżmu u seta' fl-aħħar jidħol Pariġi meta jgħidu li stqarr Paris
vaut bien une messe (Pariġi tiswiha quddiesa). Il-belt kienet ġiet traskurata
għal deċennji; sal-assassinju tiegħu fl-1610, Neriku IV kien bena il-Pont Neuf,
l-ewwel pont f'Pariġi bil-bankini u mhux bill-bini fil-ġnub, għaqqad b'bini ġdid
il-Louvre mal-Palazz tat-Tuileries, u ħoloq l-ewwel pjazza residenzjali
f'Pariġi, il-Place Royale, illum magħruf bħala l-Place des Vosges.

Fis-seklu 17, il-Kardinal Richelieu, kap ministru ta' Louis XIII, kien
determinat li jagħmel Pariġi l-isbaħ belt fl-Ewropa. Huwa bena ħames pontijiet
ġodda, kappella ġdida għall-Kulleġġ tas-Sorbonne, u palazz għalih innifsu,
il-Palais Cardinal, li wara ħalliħ lil LwiġiLouis XIII. Wara il-mewt tiegħu
fl-1642, il-palazz sar magħruf bħala l-Palais-Royal.

Lwiġi XIV ma kienx jafda l-Pariġini u mexxa il-qorti tiegħu għal Versailles
fl-1682, imma renju tiegħu ra wkoll twarrid liema bħalu tal-arti u x-xjenzi
f'Pariġi. Twaqqfu l-Comédie-Française, l-Akkademja tal-Pittura, u l-Akkademja
tax-Xjenzi Franċiża u għamlu l-kwartieri ġenerali tagħhom fil-belt. Biexjiuri li
l-belt kienet sigura kontra l-attakki, waqgħa l-ħitan tal-belt, biex minflok
bena l-Grands Boulevards. Biex iħalli l-monumenti lir-renju tiegħu, huwa bena
l-Collège des Quatre-Nations, il-Place Vendôme, il-Place des Victoires u l-Les
Invalides.

Bejn l-1640 u l-1789, Pariġi kibret fil-popolazzjoni minn 400,000 għal 600,000.
il-Boulevard ġdida, Champs-Élysées, estendiet il-belt fil-punent għall-Étoile,
filwaqt li l-klassi tal-ħaddiema tal-inħawi ta' Faubourg Saint-Antoine fil-lvant
tal-belt, kibret u b'hekk żdiedu immigranti foqra mir-reġjuni l-oħra ta' Franza.

Pariġi kienet iċ-ċentru ta' splużjoni ta' attività filosofiska u xjentifika
magħrufa bħala ż-Żmien tal-Illuminiżmu. Diderot u d'Alembert ippubblikaw
l-Encyclopédie tagħhom fis-snin 1751-52, u l-Aħwa Montgolfier tajru l-ewwel
mongolfiera ekwipaġġata fil-21 ta' Novembru 1783, mill-ġonna ta' Château de la
Muette. Pariġi kienet il-kapital finanzjarja tal-Ewropa kontinentali, iċ-ċentru
primarju Ewropej tal-pubblikazzjoni tal-kotba, moda, u l-manifattura tal-għamara
fina u oġġetti ta' lussu.

Fis-sajf tal-1789, Pariġi sfat bħala ċ-ċentru tar-Rivoluzzjoni Franċiża. Fl-14
ta' Lulju, folla ħadu l-armerija tal-Invalides, b'hekk akkwistaw eluf ta' armi
tan-nar, u attakkaw il-Bastilja, simbolu ta' awtorità rjali. L-ewwel Komun ta'
Pariġi indipendenti, jew kunsill tal-belt, iltaqgħa fil-Hôtel de Ville u fil-15
ta' Lulju, l-astronomu Jean Sylvain Bailly ġie elett bħala sindku.

Lwiġi XVI u l-familja rjali nġabu Pariġi bħala priġunieri fil-Palazz Tuileries.
Matul ir-Renju tat-Terrur fl-1793, ir-rivoluzzjoni saret aktar u aktar radikali,
ir-re, r-reġina, u s-sindku ġew maqtula bil-giljottina, flimkien ma' 16,000 ruħ
ooħra (ma' Franza kollha). Il-proprjetà tal-aristokrazija u l-knisja ġiet
nazzjonalizzata, u l-knejjes tal-belt ingħalqu, inbigħu jew twaqqgħu. Sensiela
ta' fazzjonijiet rivoluzzjonarji mexxew Pariġi sad-9 ta' Novembru 1799 (coup
d'état du 18 brumaire), meta Napuljun Bonaparti ħa l-poter f'idejh bħala l-Ewwel
Konslu.

Il-popolazzjoni ta' Pariġi niżlet b'100,000 ruħ matul ir-Rivoluzzjoni, imma bejn
l-1799 u l-1815, reġgħet għoliet b'160,000 resident ġdid, u b'kollox laħqet
is-660,000. Bonaparti issostitwixxa l-gvern elett ta' Pariġi b'prefett
jirrapporta għandu biss. Beda jibni monumenti lil glorja militari, inkluż l-Arc
de Triomphe, u tejjeb l-infrastruttura traskurata tal-belt b'funtani ġodda,
il-Canal de l'Ourcq, il-Ċimiterju Père Lachaise u l-ewwel pont tal-ħadud
tal-belt, il-Pont des Arts.

Matul ir-Restawrazzjoni, il-pontijiet u l-pjazez ta' Pariġi reġgħu ingħataw
l-ismijiet li kellhom qabel ir-rivoluzzjoni, imma r-Rivoluzzjoni ta' Lulju
fl-1830 f'Pariġi, (ikkommemorata mill-Kolonna ta' Lulju fil-Place de la
Bastille), waqqfet monarkija kostituzzjonali b' Louis Philippe I bħala re.
L-ewwel linja tal-ferrovija lejn Pariġi fetħet fl-1837, dan kien bidu ta'
perjodu ġdid ta' migrazzjoni massiva mill-provinċji għall-belt kapitali.

Fl-1848 Louis-Philippe tneħħa mit-tron minn rewwixta popolari fit-toroq ta'
Pariġi fl-1848. Is-suċċessur tiegħu, Napuljun III u l- prefett tas-Seine li
nħatar, Georges-Eugène Haussmann, nidew proġett ġgantesk ta' xogħlijiet pubbliċi
biex jinbnew boulevards wiesgħin ġodda, teatru tal-opra ġdid, suq ċentrali,
akwadotti ġodda, sistema tad-dranaġġ u l-parkijiet, fosthom il-Bois de Boulogne
u l-Bois de Vincennes. Fl-1860, Napuljun III annessa wkoll il-bliet tal-madwar u
ħoloq tmien arrondissements ġodda, biex b'hekk Pariġi espandiet għal-limiti li
għandha llum.

Matul il-Gwerra Franko-Prussjana (1870–1871), Pariġi kien assedjata mill-armata
Prussjana. Wara xhur ta' imblokk, ġuħ, u mbagħad bumbardament mill-Prussi,
il-belt iġġielgħet iċċedi fit-28 ta' Jannar 1871. Fit-28 ta' Marzu, gvern
rivoluzzjonarju msejjaħ il-Komun ta' Pariġi ħataf il-poter f'Pariġi. Il-Komun
żamm il-poter għal xahrejn, sakemm kien soppress bl-aħrax mill-armata Franċiża
matul il-"Ġimgħa tad-Dmija" fl-aħħar ta' Mejju tal-1871.

Tard fis-seklu 19, Pariġi organizzat żewġ espożizzjonijiet internazzjonali
ewlenin: l-Ekspożizzjoni Universali tal-1889, li saret biex tfakkar
iċ-ċentinarju tar-Rivoluzzjoni Franċiża u għal din l-okkażjoni nbena t-Torri
Eiffel; u l-Espożizzjoni Universali tal-1900, li tat lill-Pariġi il-Pont
Alexandre III, il-Grand Palais, il-Petit Palais u l-ewwel linja tal-Métro.
Pariġi saret il-laboratorju tan-naturaliżmu (Émile Zola) u tas-simboliżmu
(Charles Baudelaire u Paul Verlaine), u tal-impressjoniżmu fl-arti (Courbet,
Manet, Monet, Renoir.)

Sal-1901, il-popolazzjoni ta' Pariġi kienet kibret sa 2,715,000 ruħ. Fil-bidu
tas-seklu, artisti minn madwar id-dinja, inklużi Picasso, Modigliani u Matisse
marru jgħixu Pariġi; Hemm twieldu wkoll il-Fauviżmu, il-Kubiżmu u l-arti
astratta, u awturi bħal Marcel Proust li kien jesplora approċċi ġodda
għall-letteratura.

Matul l-Ewwel Gwerra Dinjija, kultant Pariġi sabet ruħha fuq il-front; bejn 600
u 1,000 taksi ta' Pariġi kellhom rwol żgħir iżda importanti u simboliku ferm
billi ttrasportaw 6,000 suldat għall-front. Fl-Ewwel Battalja tal-Marne. Il-belt
kienet ukoll ibbumbardjata miż-Żeppellini u ntlaqtet ukoll minn armi tan-nar
Ġermaniżi. Fis-snin ta' wara l-gwerra, magħrufa bħala Les Années Folles, Parġi
kompliet tkun mekka għall-kittieba, mużiċisti u artisti minn madwar id-dinja,
inklużi Ernest Hemingway, Igor Stravinsky, James Joyce, Josephine Baker, Sidney
Bechet u Salvador Dalí.

Fis-snin wara l-konferenza tal-paċi, fil-belt ġew joqgħodu numru kbir ta'
studenti u attivisti mill-kolonji Franċiżi u minn pajjiżi Asjatiċi u Afrikani
oħra, li aktar tard saru l-mexxejja tal-pajjiżi tagħhom stess, bħal Ho Chi Minh,
Zhou Enlai u Léopold Sédar Senghor.

Fl-14 ta' Ġunju 1940, l-armata Ġermaniża daħlet bil-forza Pariġi, li kienet ġiet
iddikjarata "belt miftuħa". Fis-16 u s-17 ta' Lulju 1942, bl-ordni
tal-Ġermaniżi, il-pulizija Franċiża u l-ġendarmi arrestaw 12,884 lhudi, inklużi
4,115-il tifel u tifla, u għalquhom għal ħamest ijiem fil-Vel d'Hiv (Vélodrome
d'Hiver), minn fejn ġew trasportati bil-ferrovija għall-kamp ta' sterminazzjoni
f'Auschwitz, l-ebda wieħed mit-tfal ma' ġie lura. Fil-25 ta' Awwissu 1944,
il-belt inħelset mit-Tieni Diviżjoni Armata Franċiża u mir-Raba' Diviżjoni
tal-Infanterija tal-Armata tal-Istati Uniti. Il-Ġeneral Charles de Gaulle mexxa
folla enormi u emozzjonali mill-Champs Élysées lejn in-Notre Dame de Paris, u
għamel diskors stimolanti mill-Hôtel de Ville.

Fil-ħamsinijiet u s-sittinijiet, Pariġi inqabdet fil-Gwerra Alġerina
għall-indipendenza; f'Awwissu 1961, xi nies tal-Front Liberali Nazzjonali li
kien favur l-ndipendenza u qatlu 11-il pulizija pariġin u dan wassal
għall-impożizzjoni ta' curfew fuq Musulmani tal-Alġerija (li f'dak iż-żmien
kienu ċittadini Franċiżi). Fis-17 ta' Ottubru 1961, protesta paċifika iżda mhux
awtorizzata mill-Alġerini kontra l-curfew, waslet għal konfrontazzjonijiet
vjolenti bejn il-pulizija u d-dimostranti u mietu mill-inqas 40 ruħ, xi wħud
mitfuha fis-Seine. Min-naħa l-oħra l-Organisation de l'armée secrète (OAS), li
kienu kontra l-indipendeza għamlu sensiela ta' bombi f'Pariġi bejn l-1961 u
l-1962.

F'Mejju tal-1968, l-istudenti li kienu qed jieħdu sehem fil-protesti okkupaw
is-Sorbonne u għamlu barrikati fil-Kwartier latin. Eluf ta' ħaddiema manwali
Pariġini ssieħbu mal-istudenti, u l-moviment kiber fi strajk ġenerali ta'
ġimgħatejn. Il-partiti tal-gvern rebħu l-elezzjonijiet ta' Ġunju b'maġġoranza
kbira. Dawn il-protesti ta' Mejju tal-1968 irriżultaw fil-qsim tal-Università
ta' Pariġi fi 13-il kampus indipendenti.

Fl-1975, l-Assemblea Nazzjonali bidlet l-istatus ta' Pariġi għal dak tal-bliet
l-oħra Franċiżi u, fil-25 ta' Marzu 1977, Jacques Chirac kien l-ewwel sindku
elett ta' Pariġi mill-1793. It-Torri Maine Montparnasse, l-itwal bini fil-belt
b'57 sular u 210 metru għoli, inbena bejn l-1969 u l-1973. It-torri kien
kontroversjali ħafna, u baqgħa l-uniku bini fiċ-ċentru tal-belt għoli aktar minn
32 sular.

Il-popolazzjoni ta' Pariġi niżlet minn 2,850,000 fl-1954 għal 2,152,000 fl-1990,
minħabba li l-familji tal-klassi tan-nofsi marru jgħixu lejn il-subborgi.
In-netwerk ferrovjarju suburban, ir-RER (Réseau Express Régional), inbena biex
jikkumplimenta l-Métro, u l-Périphérique, dan il-proġett tlesta fl-1973.

Ħafna mill-preżidenti ta' wara l-gwerra tal-Ħames Repubblika riedu jħallu
l-monumenti tagħhom f'Pariġi; il-President Georges Pompidou beda ċ-Ċentru
Georges Pompidou (1977), Valéry Giscard d'Estaing beda l-Musée d'Orsay (1986);
il-President François Mitterrand li kien fil-poter għal 14-il sena, bena l-Opéra
Bastille (1985-1989), il-Bibliothèque nationale de France (1996), l-Arche de la
Défense (1985-1989), u l-Piramida tal-Louvre b'bitħa taħt l-art tagħha
(1983-1989); Jacques Chirac (2006), il-Musée du quai Branly.

Kmieni fis-seklu 21, il-popolazzjoni ta' Pariġi bdiet tiżdied bilmod mill-ġdid,
billi aktar żgħażagħ marru jgħixu fil-belt. Laħqet 2.25 miljuni ruħ fl-2011.
F'Marzu 2001, Bertrand Delanoë sar l-ewwel sindku soċjalista ta' Pariġi.
Fl-2007, bl-għan li jitnaqqas it-traffiku tal-karozzi fil-belt, introduċa
l-Vélib', sistema għall-kiri tar-roti għall-użu mir-reżidenti lokali u
l-viżitaturi. Bertrand Delanoë trasforma wkoll sezzjoni tal-awtostrada tul
ix-xatt tax-xellug tas-Seine fi promenade urbana u park, il-Promenade des Berges
de la Seine, li nnawgura f'Ġunju 2013.

Fl-2007, il-President Nicolas Sarkozy fetaħ il-proġett Grand Paris, biex
jintegra l-Pariġi aktar mill-qrib mal-bliet fir-reġjun tal-madwar. Wara ħafna
modifiki, iż-żona l-ġdida, imsemmija l-Metropoli ta' Grand Paris, b'popolazzjoni
ta' 6.7 miljuni ruħ, hija skedata għall-ħolqien fl-1 ta' Jannar 2016.

Fl-2011, il-Belt ta' Pariġi u l-gvern nazzjonali approvaw il-pjanijiet
għall-Grand Paris Express, b'total ta' 205 kilometri ta' linji tal-metro
awtomatizzati li jikkonnetjaw lil-Pariġi, il-ġewwanett tat-tliet dipartimenti
madwar Pariġi, l-ajruporti u l-istazzjon tal-veloċità qawwija TGV, jistmaw li
dawn b'kollox ħa jqumu €35 biljun. Is-sistema hija skedata li titlesta sal-2030.

Fil-5 ta' April 2014, is-soċjalista Anne Hidalgo, ġiet eletta l-ewwel sindku
mara ta' Pariġi.

Fis-7 ta' Jannar 2015, żewġ estremisti Musulmani Franċiżi attakkaw il-kwartieri
ġenerali ta' Charlie Hebdo f'Pariġi, u qatlu tlettax-il ruħ, fid-9 ta' Jannar,
it-tielet terrorist qatel erba' ostaġġi waqt attakk f'ħanut tal-merċa Lhudi
ġewwa l-Porte de Vincennes. Fil-11 ta' Jannar kien stmat li 1.5 miljun ruħ
immarċjaw flimkien mal-politiċi mexxejja internazzjonali biex juru solidarjetà
kontra t-terroriżmu u d-difiża tal-libertà tal-kelma. Għaxar xhur wara, fit-13
ta' Novembru 2015, waslu serje ta' attakki kkordinati terroristiċi f'Parġi u
Saint-Denis allegati mill-organizzazzjoni tal-'Istat Iżlamiku', ISIL ('Dagħex',
ISIS); 130 persuna nqatlu minn sparaturi u bombi, u ndarbu aktar minn 350.
Sebgħa mill-attakkanti qatlu lilhom infushom u oħrajn splodew lilhom infushom.
Fl-għodwa tat-18 ta' Novembru, tliet terroristi suspettati, inkluż l-allegat
mill-pjan tal-attakki Abdelhamid Abaaoud, inqatlu minn sparaturi tal-pulizija
fis-subborg ta' Pariġi, Saint-Denis. Il-Preżident Hollande iddikjara stat ta'
emerġenza għal tlett xhur fi Franza.

Pariġi tinsab fit-tramuntana ċentrali ta' Franza. Il-belt hija 450 kilometru 'l
bogħod mix-xlokk ta' Londra, 287 kilometru min-nofsinhar ta' Calais, 305
kilometri mil-lbiċ ta' Brussell, 774 kilometru mit-tramuntana ta' Marsilja, 385
kilometru mill-grigal ta' Nantes u 135 kilometru mix-xlokk ta' Rouen. Pariġi
tinsab fl-ark tat-tramuntana tax-xmara Seine u tinkludi żewġ gżejjer, l-Île
Saint-Louis u l-Île de la Cité, l-akbar waħda, kif ukoll parti qadima tal-belt.
Il-bokka tax-xmara fuq il-Kanal Ingliż (La Manche), stabbilit xi 8000 sena QK,
huwa madwar 375 km l-isfel mill-belt. Il-belt hija mifruxa fil-wisa' fuq iż-żewġ
xtut tax-xmara. Jekk inħarsu lejha kollha, il-belt hija relattivament ċatta, u
l-aktar żona baxxa hija 35 m 'l fuq mil-livell baħar. Pariġi għandha diversi
għoljiet prominenti, l-ogħla waħda hija l-Montmartre li hi għolja 130 metru.
Montmartre kisbet isimha mill-martirju ta' San Dijoniżju, l-ewwel isqof ta'
Pariġi, fuq il-Mons Martyrum, "l-Għolja tal-Martri", fil-250.

Barra l-parkijiet periferiċi ta' Bois de Boulogne u l-Bois de Vincennes, Pariġi
tkopri erja ovali ta' madwar 87 km², imdawra bil-Boulevard Périphérique, triq
ta' 35 km li tagħmel ċirku madwar il-belt. Fl-1860, l-aħħar annessjoni
importanti tat-territorji ta' madwar, mhux biss tatha il-forma li għandha iżda
ħolqot ukoll spiral li jdur skont l-arloġġ magħmul minn 20 arrondissements.
Fl-1860 kellha żona ta' 78 km², u fl-1920 il-limiti tal-belt tkabbru bi ftit
għal 86.9 km². Fl-1929, il-parkijiet forestiċi, il-Bois de Boulogne u l-Bois de
Vincennes ġew uffiċjalment annessi mal-belt, biex b'hekk iż-żona kibret għal 105
km². Iż-żona metropolitana tal-belt hija 2,300 km² (890 mi kw).

Pariġi għandha klima oċeanika Ewropea tal-Punent tipika li hija affettwata
mill-Kurrent Atlantiku tat-Tramuntana. Il-klima ġenerali matul is-sena hi
moderata bix-xita spissa. Il-ġranet tas-sajf huma normalment sħan u pjaċevoli
b'temperaturi medji bejn 15 u 25 °C (59 u 77 °F) u ammont sewwa ta' xemx. Kull
sena, hemm ftit jiem fejn it-temperatura togħla 'l fuq minn 32 °C (90 °F).
Saħansitra f'ċertu snin kien hemm perjodi twal ta' temp b'sajf aħrax,
bħall-mewġa ta' sħana tal-2003 meta t-temperaturi qabżu it-30 °C (86 °F) għal
ġimgħat twal, kif ukoll l-40 °C (104 °F) f'ċertu jiem. Aktar reċentement,
it-temperatura medja għal Lulju-2011 kienet 17.6 °C (63.7 °F), b'temperatura
medja minima ta' 12.9 °C (55.2 °F) u b'temperatura medja massima ta' 23.7 °C
(74.7 °F).

Bħala medja, ir-rebbiegħa u l-ħarifa jkollhom jiem moderati u ljieli friski,
imma variabbli u mhux stabbli. Ħaġa li ma tistennihiex, spiss ikun hemm temp
sħun jew frisk, fiż-żewġ staġuni. Fix-xitwa, il-klima nieqsa mix-xemx; il-ġranet
kisħin imma ġeneralment ogħla mit-temperatura tal-iffriżar b'temperaturi ta'
madwar 7°C (45°F). Madankollu billejl mhux rari li jkun hemm ġlata ħafifa,
it-temperatura tinżel iżjed baxx minn 5°C (9°F) taħt iż-0°C (32°F) għal ftit
jiem fis-sena. Tagħmel il-borra kull sena, iżda rari li tibqa' fl-art. Fil-belt
kultant ikun hemm burraxka ta' borra ħafifa imma din ma tinġabarx.

Pariġi għandha preċipitazzjoni annwali medja ta' 652 mm, u jkollha xita ħafifa
mifruxa sewwa mas-sena. Madankollu l-belt hija magħrufa għall-ħalbiet ta' xita
qawwija li jkun hemm kultant. L-ogħla temperatura rreġistrata hija ta' 40.4°C
(104.7°F) (28 ta' Lulju 1948), u l-anqas hija ta' −23.9°C (−11.0°F) (10 ta'
Diċembru 1879).

Matul kważi l-istorja twila kollha tal-belt, ħlief għal xi ftit perjodi qosra,
Pariġi kienet iggvernata direttament mir-rappreżentanti tar-reijiet, imperaturi,
jew preżidenti ta' Franza. Il-belt ma kinitx moghtija awtonomija muniċipali
mill-Assemblea Nazzjonali sal-1974. L-ewwel sindku elett modern ta' Pariġi kien
Jacques Chirac, dan ġie elett fl-20 ta' Marzu 1977, u kien l-ewwel sindku
tal-belt mill-1793. Bħalissa s-sindku hu Anne Hidalgo, soċjalista li ġiet eletta
fil-5 ta' April 2014.

Is-sindku ta' Pariġi huwa elett b'mod indirett mill-votanti Pariġini; il-votanti
ta' kull arrondissement jaħtru l-Conseil de Paris (Kunsill ta' Pariġi), magħmul
minn 163 membru. Kull arrondissement għandhu numru ta' membri li jiddependi fuq
il-popolazzjoni tiegħu, minn 10 membri għal kull wieħed mill-inqas
arrondissement popolat (1 sa 9) sas-36 membru għall-aktar arrondissement popolat
(il-15). Il-membri tal-kunsill eletti jagħżlu s-sindku. Xi kultant il-kandidat
li jirċievi l-aktar voti mill-belt kollha ma jintgħażilx jekk il-kandidat
l-ieħor ikun rebaħ l-appoġġ tal-maġġoranza tal-membri tal-kunsill. Is-sindku
Bertrand Delanoë (2001-2014) ġie elett minn minoranza ta' votanti tal-belt biss,
iżda kellu l-maġġoranza tal-membri tal-kunsill. Wara l-elezzjoni, il-kunsill
għandu rwol aktar passiv fil-gvern tal-belt; huwa jiltaqa' biss darba fix-xahar.
Il-kunsill attwali huwa maqsum bejn koalizzjoni tax-xellug ta' 91 membri,
inklużi s-soċjalisti, komunisti, ħodor, u x-xellug estrem; u 71 membri
taċ-ċentru lemini, kif ukoll ftit mill-membri mill-partiti ż-żgħar.

Kull wieħed mill-20 arrondissements ta' Pariġi għandu muniċipju u kunsill elett
direttament (conseil d'arrondissement), li mbagħad, itellgħu sindku ta'
arrondissement. Il-kunsill ta' kull arrondissement huwa magħmul minn membri
tal-Conseil de Paris u membri oħra li jservu biss fuq il-kunsill
tal-arrondissement. In-numru ta' sindki deputati f'kull arrondissement ivarja
skond il-popolazzjoni tiegħu. B'kollox hemm 20 sindku ta' arrondissement u 120
sindku deputati.

Il-baġit tal-belt għall-2013 kienet €7.6 biljun, li 5.4 biljun minnhom marru
għall-amministrazzjoni tal-belt, filwaqt €2.2 biljun l-oħra, marru
għall-investiment. L-akbar parti tal-baġit (38 fil-mija) marret
għall-akkomodazzjoni pubblika u l-proġetti urbaniċi; 15 fil-mija għat-toroq u
t-trasport; 8 fil-mija għall-iskejjel (li huma fil-parti l-kbira finanzjati
mill-baġit statali); 5 fil-mija għall-parkijiet u l-ġonna; u 4 fil-mija
għall-kultura. Is-sors ewlieni ta' dħul għall-belt hija taxxa diretta (35
fil-mija), supplimentata minn 13 fil-mija tat-taxxa tal-proprjetà immobbli, 19
fil-mija tal-baġit ġejja minn trasferiment mill-gvern nazzjonali.

In-numru tal-impjegati jew aġenti tal-belt, kiber minn 40,000 fl-2000 għal
73,000 fl-2013. Id-dejn tal-belt kiber minn €1.6 biljun fl-2000 għal 3.1 biljuni
fl-2012. Minħabba d-dejn kbir u dejjem jikber, il-klassifikazzjoni tal-bond
tal-belt niżlet minn AAA għal AA+ fis-snin 2012 u 2013. F'Settembru 2014,
is-sindku Hidalgo ħabret li l-belt se jkollha żbilanċ fil-baġit ta' €400 miljun,
l-aktar minħabba tnaqqis fl-appoġġ mill-gvern nazzjonali.

Il-Métropole du Grand Paris, jew il-Metropoli ta' Grand Paris, formalment se
tibda teżisti fl-1 ta' Jannar, 2016. Dan il-proġett hu struttura amministrattiva
għall-kooperazzjoni bejn il-belt ta' Pariġi u s-subborgi qrib tagħha. Dan
jinkludi il-Belt ta' Pariġi, il-komuni, u l-bliet tat-tliet dipartimenti
tas-subborgi ta' madwar; Hauts-de-Seine, Seine-Saint-Denis u Val-de-Marne; kif
ukoll seba' komuni fis-subborgi ta' barra, inklużi Argenteuil f'Val d'Oise u
Paray-Vieille-Poste f'Essonne, li ġew miżjuda biex jinkludu l-ajruporti ewlenin
ta' Pariġi. Il-Metropoli se tkopri 814 kilometru kwadru u se jkollha
popolazzjoni ta' 6.945 miljun ruħ.

L-istruttura l-ġdida se tkun amministrata minn Kunsill Metropolitan ta' 210
membri, mhux eletti b'mod dirett, iżda magħżula mill-kunsilli membri tal-komuni.
Finalment, il-kompetenzi bażiċi se jinkludu l-ippjanar urban, l-akkomodazzjoni,
u l-protezzjoni tal-ambjent. Il-Grand Paris se jkollha il-kwartieri ġenerali
f'rue Leblanc fil-15-il arrondissement ta' Pariġi. L-ewwel president tal-kunsill
metropolitan se jkun elett fit-22 ta' Jannar, 2016.

Ir-Reġjun ta' Île de France, li jinkludi Pariġi u komunitajiet tal-madwar, huwa
ggvernat mill-Kunsill Reġjonali. Ir-reġjun għandhu l-kwartieri tiegħu fis-7
arrondissement ta' Pariġi. Huwa magħmul minn 209 membri li jirrappreżentaw
il-komuni differenti fi ħdan ir-reġjun. Fil-15 ta' Diċembru, 2015, lista ta'
kandidati tal-Unjoni tad-Dritt u koalizzjoni ta' partiti ċentrali u lemini,
immexxija minn Valerie Pecresse, rebħu l-elezzjoni reġjonali b'mod restrittiv,
billi għelbu l-koalizzjoni tas-soċjalisti u l-ekoloġisti. Is-soċjalisti kienu
ggvernaw ir-reġjun għal sbatax-il sena. Fl-2016, il-kunsill reġjonali l-ġdid se
jkollhu 121 membru mill-Unjoni tad-Dritt, 66 mill-Unjoni tax-Xellug u 22
mill-Front Nazzjonali estrem lemini.

Peress li l-belt hija l-kapitali ta' Franza, Pariġi hija s-sede tal-gvern
nazzjonali. Għall-eżekuttiv, iż-żewġ uffiċjali prinċipali għandhom residenza
uffiċjali kull wieħed, li jservu wkoll bħala uffiċċji tagħhom. Il-President
tar-Repubblika Franċiża jirrisjedi fil-Palazz Élysée fit-8 arrondissement,
filwaqt li s-sede tal-Prim Ministru jinsab fil-Hôtel Matignon fis-7
arrondissement. Il-ministeri tal-gvern jinsabu fil-partijiet differenti
tal-belt; ħafna minnhom jinsabu fis-7 arrondissement, viċin il-Matignon.

Iż-żewġ djar tal-Parlament Franċiż jinsabu fuq ix-Xatt tax-Xellug. Id-dar ta'
fuq, is-Senat, jiltaqa fil-Palais du Luxembourg fis-6 arrondissement, filwaqt li
d-dar t'isfel, li hija l-aktar importanti, l-Assemblée Nationale, tiltaqa'
fil-Palais Bourbon fis-7 arrondissement. Il-President tas-Senat, it-tieni
l-ogħla uffiċjal pubbliku fi Franza (wara l-President tar-Repubblika),
jirrisjedi fil-"Petit Luxembourg", palazz żgħir anness mal-Palais du Luxembourg.

L-ogħla qrati ta' Franza jinsabu f'Pariġi. Il-Qorti tal-Kassazzjoni, l-ogħla
qorti fl-ordni ġudizzjarja, dan jirrevedi kawżi kriminali u ċivili, huwa allokat
fil-Palais de Justice fl-Île de la Cité, filwaqt li l-Kunsill tal-Istat, li
jipprovdi pariri legali lill-eżekuttiv u jaġixxi bħala l-ogħla qorti fl-ordni
amministrattiva, jiġġudika l-litigazzjoni kontra entitajiet pubbliċi, huwa
allokat fil-Palais-Royal fl-1 arrondissement. Il-Kunsill Kostituzzjonali, huwa
korp konsultattiv b'awtorità dwar il-kostituzzjonalità tal-liġijiet u d-digrieti
tal-gvern, huwa jiltaqa wkoll fil-Palais Royal.

Pariġi u r-reġjun tagħha jospitaw l-kwartieri ġenerali ta' diversi
organizzazzjonijiet internazzjonali inklużi l-UNESCO, l-Organizzazzjoni
għall-Kooperazzjoni Ekonomika u l-Iżvilupp, il-Kamra tal-Kummerċ
Internazzjonali, il-Klabb ta' Pariġi, l-Aġenzija Spazjali Ewropea, l-Aġenzija
Internazzjonali tal-Enerġija, l-Organisation internationale de la Francophonie,
l-Istitut Ewropew għall-Istudji tas-Sigurtà, il-Bureau Internazzjonali
tal-Piżijiet u l-Kejl, il-Bureau tal-Ekspożizzjonijiet Internazzjonali u
l-Federazzjoni Internazzjonali tad-Drittijiet tal-Bniedem.

Skond il-motto "Pariġi biss hija denja ta' Ruma; Ruma biss hija denja ta'
Pariġi"; l-unika belt tewmija ta' Pariġi hija Ruma, għalkemm Pariġi għandha
ftehim ta' sħubija ma' ħafna bliet oħra madwar id-dinja.

Is-sigurtà ta' Pariġi hija prinċipalment ir-responsabbiltà tal-Prefettura
tal-Pulizija ta' Pariġi, sottodiviżjoni tal-Ministeru tal-Intern ta' Franza. Hi
tissorvelja l-unitajiet tal-Pulizija Nazzjonali li jgħassu l-belt u t-tliet
dipartimenti viċinati. Hija wkoll responsabbli biex tipprovdi servizzi ta'
emerġenza. Hemm 30,200 uffiċjal taħt il-prefettura, u flotta ta' aktar minn
6,000 vettura, inklużi l-karozzi tal-pulizija, muturi, trakkijiet tan-nar,
dgħajjes u ħelikopters. Minbarra r-responsabbiltajiet tal-pulizija
tradizzjonali, il-pulizija lokali timmonitorja l-għadd ta' bejgħ bl-iskont
miżmum minn ħwienet kbar u wara jivverifikaw, matul il-vaganzi tas-sajf,
talanqas furnar wieħed ikun miftuħ f'kull lokal. Il-pulizija nazzjonali għandha
unità speċjali għall-kontroll tal-irvellijiet u kontroll tal-folla u s-sigurtà
tal-bini pubbliku, imsejħa Compagnies Républicaines de Sécurité (CRS), unità li
ffurmat fl-1944 eżatt wara l-liberazzjoni ta' Franza. Vannijiet tal-aġenti CRS
jidhru spiss fiċ-ċentru tal-belt meta jkun hemm dimostrazzjonijiet u avvenimenti
pubbliċi.

Il-pulizija huma appoġġjati mill-Gendarmerie nationale, fergħa tal-Forzi Armati
ta' Franza, għalkemm issa, l-operazzjonijiet tal-pulizija huma ssorveljati
mill-Ministeru tal-Intern. Il-kepis tradizzjonali tal-gendarmes ġew sostitwiti
mill-kapep fl-2002, u l-forza immodernizzat, għalkemm il-kepis għadhom jintlibsu
f'okkażżjonijiet ċerimonjali.

Il-kriminalità f'Pariġi hija simili ma ħafna bliet kbar. Il-kriminalità vjolenti
hija relattivament rari fiċ-ċentru tal-belt. Il-vjolenza politika hija rari,
għalkemm dimostrazzjonijiet kbar ħafna jistgħu jseħħu f'Pariġi u fi bliet
Franċiżi oħra simultanjament. Dawn id-dimostrazzjonijiet, normalment
amministrati minn preżenza qawwija tal-pulizija, jistgħu jduru f'konfrontazzjoni
u teskala l-vjolenza.

Sa mid-9 ta' April 1956, Pariġi hija esklussivament u reċiprokament tewmija biss
ma:



https://mt.wikipedia.org/wiki/L-Ewwel_Gwerra_Dinjija

L-Ewwel Gwerra Dinjija kienet gwerra bejn ħafna pajjiżi; għalhekk tissejjaħ
gwerra "dinjija". Bdiet fl-1914 u intemmet fl-1918. Qabel ma bdiet it-Tieni
Gwerra Dinjija fl-1939, l-Ewwel Gwerra Dinjija (l-EGD) kienu jsejħulha Il-Gwerra
l-Kbira jew Il-Gwerra Dinjija. 135 pajjiż ħadu sehem fl-EGD u 'l fuq minn 15-il
miljun ruħ mietu f'din il-gwerra.

Il-potenzi involuti ġġieldu l-EGD mal-parti l-kbira tal-kontinent tal-Ewropa.
Il-ġlied sar fuq ħafna frontijiet differenti. Il-parti l-kbira tal-ġlied bejn
il-Ġermanja u l-Alleati sar fuq il-Front tal-Punent. Sistema ta' trunċieri
kienet timmarka l-post ta' dan il-front u bejn it-trunċieri kien hemm kuritur
ta' "Art ta' Ħadd" (terra nemo). Il-parti l-kbira tal-ġlied li sar fuq dan
il-front kien mit-trunċieri. Il-front tal-Lvant kien fl-Ewropa Ċentrali u
tal-Lvant u kien wieħed mill-postijiet prinċipali fejn sar il-ġlied tal-EGD.
Il-ġlied fuq il-front tal-Lvant ma kienx mit-trunċieri imma kien jiddependi minn
linji ta' suldati lesti li jiġġieldu l-għadu. Fost il-frontijiet l-oħra fejn
kien hemm ħafna ġlied hemm il-Front tal-Lvant Nofsani u l-Front Taljan. Kien
hemm il-ġlied ukoll fl-Africk, iċ-Ċina kif ukoll fuq il-baħar u fl-ajru.

Il-gwerra intemmet bil-firma ta' ħafna trattati differenti, l-iżjed wieħed
importanti fosthom it-Trattat ta' Versailles.

Fit-28 ta' Ġunju 1914, Gavrilo Princip, student Serb Bożnjan u membru ta' Bożnja
Żagħżugħa assassina l-eredi għat-tron Awstro-Ungeriż, l-Arċiduka Franz Ferdinand
tal-Awstrija f'Sarajevo, fil-Bożnja. Dan l-assassinju beda xahar ta' manuvri
diplomatiċi bejn l-Austria-Ungerija, il-Ġermanja, ir-Russja, Franza u l-Gran
Brittanja li jgħidulu l-kriżi ta' Lulju. Bl-għan li fl-aħħar il-Bożnja teħles
mill-indħil miss-Serbi, l-oraganizzazzjoni L-Id Sewda kienet forniet lil Princip
u l-grupp tiegħu bil-bombi u pistoli, ħarrġithom u għenithom jaqsmu l-fruntiera.
L-Awstrijaċi kellhom raġun jaħsbu li l-uffiċjali Serbi kienu imdaħħlin.
L-Awstrija-Ungerija tat lis-Serbja l-Ultimatum ta' Lulju, lista ta' għaxar
domandi magħmulin apposta biex ma jkunux aċċettabbli għas-Serbja u hekk
jipprovokaw gwerra mas-Serbja. Meta s-Serbja qablet ma tmienja biss mill-għaxar
domandi, l-Awstrija-Ungerija ddikjarat gwerra fit-28 ta' Lulju 1914.

L-Imperu Russu ma riedx iħalli l-Awstrija-Ungerija ttelliflu l-influwenza li
kellu fil-Balkani u biex jgħin is-Serbi kienu ilhom protégés tiegħu, l-għada
ordna mobilizzazzjoni parzjali. L-Imperu Ġermaniż immobilizza fit-30 ta' Lulju,
lest li jħaddem il-"Pjan Schlieffen", fejn kellu jagħmel invażjoni malajr u
massiva ta' Franza biex ixxejjen l-armata Franċiża imbagħad idur lejn il-Lvant
kontra r-Russja. Il-kabinett Franċiż għall-ewwel waqfilha l-pressa militari biex
jibda jimmobilizza minnufih, u ordna t-truppi biex jirtiraw 10 km 'l ġewwa
mill-fruntiera biex jevitaw kull inċident. Franza mmobilizat fil-għaxija tat-2
ta' Awwissu, meta l-Ġermanja invadiet il-Belġju u attakkat it-truppi Franċiżi.
Fl-istess jum il-Ġermanja ddikjarat gwerra fuq ir-Russja. Il-Gran Brittanja
ddikjarat gwerra fuq il-Ġermanja fl-4 ta' Awwissu 1914, wara li rċeviet "tweġiba
insoddisfaċenti" għall-ultimatum tagħha li l-Belġju għandu jibqa' newtrali.

Il-Gran Brittanja kienet alleata mal-Belġju. Hi wkoll malajr daħlet fil-gwerra.
Fl-4 ta' Awwiisu 1914, iddikjarat gwerra kontra l-Ġermanja meta l-Ġermanja
attakkat lill-Belġju biex tieħu Pariġi qabel ma setgħu jagħmlu hekk ir-Russji u
jiftħu front ġdid kontra l-Ġermanja. Il-Brittanja kellha l-kbar imperu għax
kienet taħkem kwart mid-dinja kollha, u kienet tibża' li l-Ġermanja ħa tieħu
l-kolonji tagħha u ta' Franza u ssir l-aqwa u l-ikbar imperu fid-dinja.
Il-Brittanja kienet inkwitata fuq it-tkabbir fil-qawwa militari tal-Ġermanja
billi din kienet qiegħda tkabbar l-armata tagħha biex issir l-ikbar waħda
fid-dinja. L-armata tal-Brittanja ma kinitx kbira ħafna imma kienet iżjed
professjonista mqabbla mal-armati l-kbar bħal tal-Ġermanja u tar-Russja.
Il-Brittanja kellha l-ikbar u l-aħjar forza navali fid-dinja u ħasbet li kienet
biżżejjed biex iżżomm forzi navali oħra milli jattakkawa. Imma issa l-Ġermanja
kienet qiegħda tibni forza naval kbira wkoll. Il-Ġermanja kienet qiegħda tibni
ħafna bastimenti malajr u żżid in-nies fl-armata tagħha u kienet ħa ssir qawwija
daqs il-Brittanja.

It-Turkija daħlet fil-gwerra għax kienet tilfet il-parti l-kbira tal-imperu
qabel il-gwerra u riedet toħodha lura mill-Brittanja u Franza. Is-Serbja, li
darba kienet kolonja Ottomana kienet diġà saret indipendenti qabel il-gwerra.
Meta l-Awstrija bdiet gwerra mas-Serbja, it-Turkija ma damitx ma iddikjarat
gwerra.

Il-Greċja daħlet fil-gwerra għax il-mexxejja tagħha kienu jappoġġjaw il-kawża
tal-Alleati. Il-Greċja u s-Serbja kienu ħadu l-ħelsien, imma ħafna Griegi kienu
għadhom joqogħdu f'artijiet li darba kienu Griegi imma issa kienu Torok.
Il-Griegi riedu jerġgħu jieħdu f'idejhom l-art lejn it-tramuntana li kienet taħt
il-ħakma Bulgara jew Torka u allura ddikjaraw gwerra.

Il-Bulgarija, li bħal Greċja u s-Serbja kienet taħt it-Turkija qabel, meta
kisbet il-ħelsien ħadet ħafna aer Torka. Imma meta l-Bulgari għamlu hekk ftit
qabel il-gwerra, is-serbi u l-Griegi ħassew li ħafna minn din l-art kienet
Griega jew Serba u allura jmisshom ħaduha huma. Dawn imbagħad ħadu xi artijiet
lura minn għand il-Bulgari u għalhekk għamlu ħbieb mat-Turkija. Iddikjaraw
gwerra kontra s-Serbja u l-Greċja, imma dawn tal-aħħar rebħu.

Ir-Rumanija kienet newtrali sal-1916, meta taħt il-pressjoni mill-Alleati kellha
tidħol fil-gwerra.

Il-parti l-kbira tan-nies ħasbu li l-gwerra mhux ħa ddumm. Ħasbu li l-armati
kienu ħa jattakkaw 'il xulxin malajr u waħda telgħeb lill-oħra mingħajr telf
kbir ta' nies. Ħasbu li l-gwerra kienet xi ħaġa għas-suldati qalbiena - qatt ma
basru kif kienet ħa tkun il-gwerra fir-realtà. Koċċ nies biss bħal Lord
Kitchener qalu li l-gwerra ħa tieħu ħafna żmien.

Il-ġenrali Ġermaniżi kienu ddeċidew li l-aħjar mod biex jegħlbu 'l Franza kien
li jgħaddu mill-Belġju skont il-Pjan ta' Schlieffen. Dan kien ħolqu l-Kap
tal-Istat Maġġur, Alfred von Schlieffen. Imbagħad kienu jistgħu jattakkaw
l-armata Franċiża mit-tramuntana u n-nofsinhar fl-istess ħin. L-armata Ġermaniża
daħlet il-Belġju fl-4 ta' Awwissu. Dakinhar stess il-Gran Brittanja bdiet gwerra
kontra l-Ġermanja billi l-Briitanja kienet alleata tal-Belġju. Il-Brittani1i
kienu qalu minn xi snin qabel, fl-1839, li qatt ma kienu ħa jħallu lill xi ħadd
jikkontrolla l-Belġju, u żammew kelmthom.

Meta l-Ġermaniżi waslu fil-belt Belġjana ta' Liège, il-Belġjani iġġieldu b'qawwa
kbira biex ma jħalluhomx jidħlu fil-belt. Il-Ġermaniżi fl-aħħar irnexxielhom
ikeċċu l-Belġjani mill-belt, imma ħadu iżjed żmien milli kienu ppjanaw
il-ġenerali Ġermaniżi.

Imbagħad il-Ġermaniżi attakkaw in-naħa tat-tramuntana tal-armata Franċiża.
Il-Franċiżi u l-Brittaniċi tellgħu is-suldati tagħhom 'l fuq biex jiġġieldu
mal-Ġermaniżi. Setgħu jagħmlu hekk għax il-Belġjani kienu tant damu jiġġieldu
f'Liège. Imma l-Ġermaniżi imbuttaw il-Franċiżi lura lejn il-fruntieri tagħhom u
l-Brittaniċi żammew 'il Ġermaniżi 'l wara f'Mons, imma wara huma wkoll waqgħu
lura biex jingħaqdu mal-armata Franċiża li kienet qiegħda tirtira, sakemm waqfu
ħdejn ix-xmara Marne. Dan ir-rebħa tal-Franċiżi u l-Brittaniċi kontra
l-Ġermaniżi jsejħulha Il-Miraklu tal-Marne.

In-numru ta' nies li mietu fil-ġlied mit-trunċieri ma jitwemminx. L-armi ġodda
bħall-machine-gun u artillerija li twassal fit-tul kienu inkredibbilment
effettivi fil-qtiel tas-suldati meta jattakaw f'daqqa, tatika li intwirtet
mill-ġwerer ta' qabel. Is-suldati taż-żewġ naħat qabdu l-pali u bdew iħaffru
għax ma ridux jintlaqtu u jmutu. Il-ħofor bdew jingħaqdu f'trunċieri biex
fl-aħħar dawn kienu jwasslu mill-Iżvizzera sal-Baħar tat-Tramuntana. Quddiem
it-trunċieri kien ikun hemm il-fildiferru mxewwek li jqatta' lill kull min
jipprova jgħaddi minn fuqu, u mini li jisplodu u jtajru 'l kull min jipprova
jaqsam l-"art ta' ħadd (terra nemo)" li kienet bejn it-trunċieri. Il-gass
velenuż kien arma importanti oħra li kienu jużaw.

Minħabba l-machine guns, l-artillerija li twassal fit-tul, it-trunċieri u l-mini
l-attakki kienu diffiċli. Il-ġenerali kienu mdorrijin jiġġieldu l-gwerer
mingħajrhom, u allura ordnaw l-armati tagħhom biex jattakkaw bl-istil antik fejn
is-suldati kienu jimmarċjaw f'ringieli u hekk iħallu l-għadu jisparalhom
faċilment. Fil-Battalja tas-Somme fl-1916 60,000 suldat Brittaniku mietu
fl-istess jum. Kien wieħed mill-jiem l-iżjed imdemma fl-istorja tal-armata
Brittanika.

Il-Brittaniċi kienu jikkomunikaw mas-suldati sħabhom permezz tas-sfafar. Allura
qabel attakk tal-artillerija fuq it-trunċieri Ġermaniżi kienu jsaffru. Però
l-Ġermaniżi indunaw b'din it-tattika wara ftit u allura wara l-attakk meta
is-suldati Brittaniċi kienu joħorġu biex joqtlu s-suldati Ġermaniżi li jkunu
baqgħu ħajjin, il-Ġermaniżi kienu jkunu lesti għalihom bil-machine guns, għaliex
kienu jkunu jafu li kienu ġejjin.

It-trunċieri ta' fuq il-front is-soltu kienu jkunu fondi xi żewġ metri u wisgħin
xi 1.8 metru. Il-parti ta' quddiem kienu jsejħulha l-parapet u l-parti ta' wara
l-parados. Il-metru ta' fuq tal-parapet u tal-parados kien ikun mibni minn linja
wisgħa ta' xkejjer tar-ramel biex tassorbi l-bulits u l-biċċiet tal-bombi.

It-trunċieri ta' quddiem kienu jkun protetti mill-fildiferru mxewwek u postijet
għall-machine guns. Kien ikun hemm trunċieri qosra jsejħulhom saps mit-trunċieri
ta' quddiem għall-Art ta' Ħadd. It-tarf tas-sap kien joħroġ xi 30 metru 'l barra
mill-linja ta' quddiem u kien jintuża biex is-suldati jissemgħu x'inhu jiġri.

L-ajruplani fl-EGD kienu magħmulin mill-injam u l-kanvas u ma kinux iservu għal
żmien twil. Ma kinux jistgħu itiru b'veloċità kbira fil-bidu tal-gwerra. Setgħu
itiru b'veloċità ta' xi 116 kilometru fis-siegħa u fl-aħħar tal-gwerra
il-veloċità telgħet sa xi 222 kilometru fis-siegħa. L-armi tal-isparar tqiegħedu
fuq l-ajruplani għall-ewwel darba matul il-gwerra. Il-piloti kienu jużawhom biex
jisparaw fuq l-ajruplani tal-għadu. Kien hemm pilota li uża pjanċi rqaq
tal-metall biex jipproteġi l-ajruplan tiegħu u mbagħad il-piloti l-oħra bdew
jagħmlu l-istess. Il-piloti bdew imbagħad jarmaw l-ajruplani bil-machine guns u
dawn għamel il-ġlied bejn l-ajruplani ħafna iżjed diffiċli u perikuluż.

Il-Ġermaniżi ddeċidew li jużaw il-vapuri ta' taħt l-ilma. Dawn semmewhom
unterseebooten (vapuri ta' taħt il-baħar) jew U-booten fil-qosor. L-U-booten
attakkaw il-vapur tal-passiġġieri Amerikan Lusitania li kien qiegħed jieħu nies
ċivili lejn l-Ingilterra. Il-Ġermaniżi dehrilhom li l-Amerikani kienu qegħdin
jgħinu l-Gran Brittania u ma kinux veru newtrali. Imma ħafna nies Amerikani u
Brittaniċi li ma kellhomx x'jaqsmu mal-militar mietu f'dan l-attakk.

Barra minn hekk il-Ġermanja bagħtet telegramma kodifikata lill-Amerika Ċentrali
fejn issuġġeritilha li ż-żewġ pajjiżi għandhom jaħdmu flimkien biex jattakkaw
l-Istati Uniti. Din in-nota jsejħula it-Telegramma ta' Zimmerman għax dak li
bagħatha kien jismu Arthur Zimmerman. Fit-telegramma l-Ġermaniżi offrew xi
artijiet li l-Istati Uniti kienu ħadu fil-gwerer ta' qabel. Xi spija mir-Renju
Unit saru jafu b'din in-nota u għarrfu lill-Istati Uniti. L-Amerikani rrabjaw u
ħafna dehrilhom li pajjiżhom għandu jidħol fil-gwerra biex jikkastiga
'il-Ġermanja. In parti minħabba dan fis-6 ta' April 1917, l-Istati Uniti
ddikjaraw gwerra fuq il-Ġermanja u daħlu mal-Alleati.

Imbagħad, kien hemm ir-Rivoluzzjoni ta' Ottubru. Kien hemm ġlieda bejn żewġ
fazzjonijiet biex jieħdu l-ħakma tar-Russja f'idejhom. Il-Menxeviki tilfu kontra
l-Bolxeviki li kienu iżjed radikali. Il-mexxej tal-Bolxeviki kien Vladimir Lenin
(1870-1924) li kien komunist u jsegwi l-ideat ta' Karl Marx. Il-gvern il-ġdid
ftihem mal-Ġermaniżi u ffirma trattat ta' paċi li jgħidulu t-trattat ta'
Brest-Litvosk mal-Qawwiet Ċentrali f'Marzu tal-1918 fil-belt ta' Brest Litovsk.
Ir-Russi ul-Ġermanii waqqfu jiġġieldu u l-Ġermanii ħadu ħafna art fl-Ewropa
tal-Lvant u l-baħar Baltiku.

Wra l-gwerra, il-Ġermanii kellho jiffirmaw it-Trattat ta' Versailles.
Il-Ġermanja kellha tħallas 66 miljun dollaru f'riparazzjonijiet. Kellhom
jammettu r-responsabbiltà għall-gwerra. Damu jħallu d-dejn sal-4 ta' Ottubru
2010. Partimit-trattat qalet li l-pajjii tad-dinja għandhom jingħaqdu
f'organizzazzjoni internazzjonali biex iwaqqfu l-gwerer. L-organizzazzjoni kien
jisimha s-Soċjetà tan-Nazzjonijiet. Is-senat tal-Istati Uniti ma qabilx magħha,
allavolja kienet l-idea tal-presient tal-Istati Uniti u l-Istati Uniti qatt ma
saru memru tagħha.



https://mt.wikipedia.org/wiki/Arti

L-arti, b'mod ġenerali, tinkludi kwalunkwe attività umana - magħmula b'mod
singulari jew inkella kollettiv - li, permezz ta' teknika, kapaċitajiet innati u
normi ta' mġiba miksuba mill-istudju u mill-esperjenzi, twassal għal forom
kreattivi ta' espressjoni estetika. Illum-il ġurnata, l-arti hija strettament
marbuta mal-emozzjonijiet, u għaldaqstant l-espressjonijiet artistiċi, avolja
mmirati biex jitrażmettu "messaġġi", ma jiffurmawx lingwaġġ propju, għaliex
m'għandhomx kodiċi inekwivokabbli li kulħadd juża u minflok, dawn jiġu
interpretati b'mod soġġettiv għall-aħħar.

L-arti tista' tiġi kkunsidrata anki taħt l-aspett ta' professjoni bi tradizzjoni
antika, żvolta taħt il-ħarsien ta' ċerti kanoni kodifikati maż-żmien. F'dan
is-sens, il-professjoni artiġjanali - jiġifieri, dawk li għandhom x'jaqsmu
mal-artiġjanat - spiss huma frott il-Medjuevu, meta b'xi mod żviluppaw bħala
attivitajiet speċjalizzati u dawk li eżerċitawhom ġew miġbura
f'korporazzjonijiet. Kull arti kellha t-tradizzjoni tagħhjja, liema kunċetti
fundamentali kienu miġbura fir-regola tal-arti u li magħhom kellu jkun konformi
kull artist.



https://mt.wikipedia.org/wiki/Wikimedia_Commons

Il-Wikimedia Commons (jew sempliċiment Commons) hija repożitorju ta' kontenut
ħieles ta' stampi, awdjo u riżorsi multimedja oħra. Huwa hu proġett
tal-Fondazzjoni Wikimedia, liema fajls imtella' fuq din is-sistema jistgħu jiġu
użati fuq il-proġetti kollha tal-Wikimedia f'kull lingwa, fosthom il-Wikipedija,
il-Wikitbiet u l-Wikibarijiet, jew jitniżżlu għall-użu mhux fuq l-internet, hekk
kif il-kontenut jew hu fid-dominju pubbliku jew rilaxxat taħt il-liċenzji ħielsa
bħal-Liċenzja ta' dokumentazzjoni ħielsa GNU. Sa Marzu tal-2009, ir-repożitorju
għandu iktar minn 4.1 miljun fajl multimedjali.

Il-proġett kien ġie propost minn Erik Möller f'Marzu tal-2004 u beda l-funzjon
tiegħu fis-7 ta' Settembru, 2004. Il-motiv prinċipali wara l-iffurmar ta'
repożitorju ċentrali kienet ix-xewqa li jitnaqqsu d-duplikati tal-isforzi fi
ħdan il-proġetti u l-lingwi tal-Wikimedia, hekk kif l-istess fajl kellu jiġi
mtella' separatament ħafna drabi fuq wikis differenti qabel ma l-Commons ġie
maħluq. Kien f'Ottubru tal-2004 li d-dettal tekniku li fajl fuq Commons jista'
jiġi użat fuq kwalunkwe proġett tal-Wikimedia, ġie implimentat, li wassal għal
aktar użu ta' Commons bħala repożitorju. Il-logo tal-proġett sar minn Reid
Beels, li għall-bidu kien bagħtu f'konkors tal-logo għall-Wikibarijiet. Dan
il-logo daħal fil-kompetizzjoni għal-logo ta' Commons, li eventwalment rebħaha,
u kien adottat uffiċjalment f'Novembru 2004.

F'April tal-2005, Directmedia Publishing, kumpanija minn Berlin li wkoll
tippublika edizzjoni tal-Wikipedija bil-Ġermaniż fuq DVDs, għamlet għotja ta'
10,000 riproduzzoni ta' pitturi pubbliċi lill-Wikimedia Commons, li ġew mtella'
flimkien bil-metadati fuq l-arti u l-kreaturi tagħha.

Fl-24 ta' Mejju, 2005, il-Wikimedia Commons laħaq il-100,000 fajl multimedjali
(esklużi l-eluf ta' stampi tat-temp u tas-swieq għall-Wikibarijiet). Fit-30 ta'
Novembru, 2006, il-proġett laħaq il-miljun fajl li ttella' fuq is-sistema. Biex
jiġi mfakkar dan l-avvinement hekk prestiġjuż, l-edituri tas-sit għamlu logo ta'
"mużajk" tal-Fondazzjoni Wikimedia.

Hekk kif iż-żmien kompla jgħaddi, ġew miżjuda funzjonijiet oħra li tejjbu
l-interfaċċa tal-Wikimedia Commons mal-proġetti l-oħra tal-Wikimedia. Daniel
Kinzler kiteb xi applikazzjonijiet li l-użu tagħhom kellu jkun li jinstabu
kategoriji approprjati għall-fajls li jiġu mtella' ("CommonSense"), li jiġi
ddeterminat l-użu tal-fajls fuq il-proġetti tal-Wikimedia l-oħra ("CheckUsage"),
jiġu lokalizzati stampi li m'għandhom ebda informazzjoni fuq il-copyright
("UntaggedImages"), u għal informazzjoni fuq azzjonijiet amministrattivi bħal
tħassir fuq il-wikis ("CommonsTicker"). Il-websajt għandha wkoll mutur ta'
tfittxija aktar iffukat fuq it-tfittxija tal-istampi, bl-isem ta' MayFlower.

Diversi għodda biex wieħed ikun jista' jtella' fajls b'aktar faċilità ġew
ikkreati, bħal "Commonist", li dan iservi biex jissimplifika l-proċess ta' tlugħ
ta' numru kbir ta' fajls. Ħafna proġetti tal-Wikimedia għadhom iħallu li jiġu
mtellgħin fajls fuq il-wiki biss u li ma jistgħux jiġu użati fuq proġetti jew
lingwi oħra, imma din l-għażla tintuża' primarjament għal materjal li huwa
permess mill-proġett lokali, imma li ma jiġi permess skont il-politika
tal-copyright ta' Commons, bħall-kontenut għal użu ġust. Wikimedia Commons stess
ma tħallix li jiġu mtella' fajls taħt liċenzji li ma jħallux użu ġust, li
jinkludu liċenżji li jillimitaw użu kummerċjali ta' materjali jew ma jħallux
xogħlijiet derivattivi. Liċenzji li huma aċċettati jinkludu l-GNU Free
Documentation License, il-Creative Commons Attribution u liċenzji ShareAlike, u
d-dominju pubbliku.

Dan is-sit għandu tliet mekkaniżmi biex jagħraf il-kwalità tax-xogħol. Waħda hi
magħrufa bħala "Stampi fil-vetrina", fejn xi xogħlijiet jiġu nominati u l-membri
tal-komunità jivvutaw biex jiddeċiedu jekk jaċċetawx jew le n-nominazzjoni. Dan
il-proċess beda f'Novembru tal-2004. Proċess ieħor hu "Stampi ta' kwalità" li
beda f'Ġunju 2006, u għandu proċess eħfef ikkumparat ma' dak ta' "Stampi
fil-vetrina". "Stampi ta' kwalità" jaċċetta biss nominazzjonijiet minn
tat-tielet partiti bħan-NASA. Proġett ieħor tal-assesjar tal-istampi, magħruf
bħala "Stampi ta' valur", beda fl-1 ta' Ġunju, 2008 bl-għan li jirrikonoxxi
"l-aktar illustrazzjonijiet valurarizzati tat-tip tagħhom", f'kuntrast maż-żewġ
proċessi l-oħra li jassessjaw l-istampi prinċiparjament fuq il-kwalità teknika.

F'Jannar 2007, is-sit inawgura l-kompetizzjoni ta' "L-Istampa tas-Sena",
għas-sena 2006. Kull stampa li dehret fil-vetrina matul l-2006 kienet eleġibbli
għal votazzjoni mill-utenti tal-Wikimedia, liema votazzjoni kienet maqsum f'żewġ
rawnds. L-istampa rebbieħa kienet stampa ta' Awrora qalb ambjent tas-silġ, li
ġiet meħuda minn membru tal-Forzi Armati tal-Istati Uniti.



https://mt.wikipedia.org/wiki/Futbol

Il-futbol huwa sport tat-timijiet u jintlagħab bejn żewġ timijiet ta' ħdax-il
plejer kull wieħed. Dan l-isport hu kkunsidrat fost l-iktar sport famuż u segwit
madwar id-dinja. Din il-logħba tintlagħab fuq grawnd rettangulari tal-ħaxix jew
wieħed artifiċjali, b'żewġ lasti fuq kull naħa. L-objettiv tal-logħba hu li
wieħed jiskorja billi jimmanuvra l-ballun fil-lasta opposta. Ġeneralment,
il-gowlkiper huwa l-uniku plejer li huwa permess li juża' idejh jew driegħu biex
jimpedixxi l-ballun; il-kumplament tat-tim, ħafna drabi, juża' saqajh biex
jixxutja l-ballun, u xi drabi wkoll jużaw is-sider jew rashom biex jinterċettu
l-ballun 'il fuq mill-art. It-tim li jiskorja l-aktar gowls sal-aħħar
tal-partita jirbaħ. Jekk l-iskor jibqa' pari fl-aħħar tal-logħba, jew jiġi
ddikjarat li pari hu r-riżultat tal-partita, jew inkella l-partita tmur fil-ħin
supplementari u/jew fl-għoti tal-penalties, skont il-format tal-kompetizzjoni.

Il-logħba moderna ġiet standarizzata fl-Ingilterra wara l-formazzjoni
tal-Football Association, fejn ir-Regoli tal-Logħba tal-1863 iffurmaw
il-pedamenti ta' kif tintlagħab il-logħba. Il-futbol hu mmexxi fuq bażi
internazzjonali mill-Fédération Internationale de Football Association
(Federazzjoni Internazzjonali tal-Assoċjazzjoni tal-Futbol), magħrufha aħjar
bl-akronimu tal-FIFA. L-iktar kompetizzjoni prestiġjuża għal dan l-isport hi
t-Tazza tad-Dinja, li ssir kull erba' snin. Dan l-avveniment, li hu l-aktar
avveniment segwit fid-dinja, jattira d-doppju tal-udjenza li ssegwi l-Logħob
Olimpiku tas-sajf.

Hemm sbatax-il regola fir-regoli uffiċjali tal-logħba. Dawn ir-regoli huma
applikati għal kull livell tal-futbol, allavolja ċerti modifikazzjonijiet jiġu
sottoposti għal ċerti gruppi.

Kull tim għandu jkollu ħdax-il plejer (barra is-sostituti) li wieħed minnhom
għandu jkun il-gowlkiper. Ċerti regoli tal-logħba jgħidu li l-inqas numru
tal-plejers hu dak ta' sebgħa. Il-gowlkipers huma l-uniċi persuni li jistgħu
jużaw idejhom, imma dan jistgħu jagħmluh biss ġewwa l-erja l-kbira. Il-plejers
jilbsu ħwejjeġ li jikkonsistu minn flokk, xorts, kalzetti, papoċċ u shin guards.
Il-plejers ma jistgħux jilbsu affarijiet perikolużi bħal xi arloġġ jew
ġojjelerija. Il-gowlkiper irid jilbes ħwejjeġ li jkunu differenti mill-plejers u
r-referì.

In-numru ta' sostituti użati tvarja skond il-format tal-kompetizzjoni. Waqt
logħob ta' kompetizzjoni jew mill-kampjonat nazzjonali, in-numru hu ta' tlieta.
F'ċerti logħob, bħal-logħob ta' ħbiberija, in-numru jista' jkun iktar.

Ir-referì jikkontrolla l-logħba bl-użu tar-regoli. Hu jkun assistit minn żewġ
assistenti. F'logħbiet importanti r-raba' uffiċjal huwa inkluż u fit-Tazza
tad-Dinja, il-ħames uffiċjal jgħin lir-referì.

L-iskop tal-logħba hu li titfa' l-ballun fil-gowl avversarju, fejn din tkun
tikkonsisti minn żewġ lasti vertikali u waħda orizzontali li tgħaqqadhom.
Ir-regola prinċipali li tvarja dan l-isport minn dak tar-rugby hu l-fatt li ma
tistax la żżomm u lanqas tolqot il-ballun b'idejk; il-partijiet tal-ġisem kollha
huma aċċettati. Il-plejer fir-rwol ta' gowlkiper hu l-uniku li jista' jmiss
il-ballun b'idejh, imma biss fil-kaxxa tiegħu.

Fil-futbol hemm erba' pożizzjonijiet prinċipali: il-gowlkiper, id-difensur,
il-midfilder u l-attakkant. Il-plejers jidħlu għal partita fejn huma jilgħabu
taħt ċertu tattika u metodu ta' logħob.

Il-ħin normali tal-logħba hu dak ta' 90 minuta u huma maqsumim f'żewġ partijiet
f'ħamsa u erbgħin minuta kull waħda, u bejniethom ikun hemm intervall ta' kwarta
qabel ma tibda t-tieni taqsima. Qabel it-tmiem taż-żewġ taqsimiet, ir-referì
jiddeċidi jekk iżidx il-ħin tal-logħob, u dan isir minħabba xi ħin mitluf
minħabba sostituzzjonijiet, xi plejers li jkunu weġġgħu jew anki xi problemi
min-nies preżenti. Differenti minn xi ċerti sports hu li fil-futbol il-ħin
jibqa' sejjer bid-differenza li f'xi sports dan jieqaf wara li jkun hemm xi
okkażjonijiet (bħal ma jiġri fil-baskitbol). Il-partita tista' tkun anki sospiża
minħabba xi problemi kemm mir-referì u anki minn qbil bejn iż-żewġ captains
tat-timijiet opposti.

F'kompetizzjonijiet fejn ikollhom bżonn eliminazzjoni diretta jew rebbieħ
tal-konfront u l-partita tispiċċa wara l-ħin normali b'pari, ir-referì jżid 30
minuta oħra (maqsumin f'żewġ taqsimiet ta' kwarta l-waħda). Jekk ir-riżultat
jibqa' indifferenti, il-logħba tgħaddi għall-għoti tal-penalties. Qabel l-użu
ta' dawn il-metodi, kienet tiġi użata sistema stramba fejn it-timijiet jagħżlu
parti ta' munita (fuq jew isfel) u ta' min tiġi tajba jirbaħ din il-partita.

Il-FIFA (Fédération Internationale de Football Association) tiggwida l-logħba
tal-futbol u logħob oħra li għandhom x'jaqsmu mal-futbol, bħall-futsal u beach
soccer. Il-kwartieri ġenerali tal-FIFA jinsabu ġewwa Żurigu fl-Iżvizzera.

Fost l-iktar avveniment famuż fil-futbol hi t-Tazza tad-Dinja li kull erba' snin
toffri emozzjonijiet kbar madwar id-dinja. Aktar minn 190 tim jieħdu sehem
fil-kwalifikazzjonijiet tat-Tazza tad-Dinja. Il-finali tinkludi 32 tim, li kienu
ġew miżjuda għal dan in-numru fl-1998, meta sal-1994 kienu eleġibbli li
jikwalifikaw 24. It-Tazza tad-Dinja 2006 saret fil-Ġermanja u l-edizzjoni
tat-2010 se ssir ġewwa l-Afrika t'Isfel.



https://mt.wikipedia.org/wiki/Mikelan%C4%A1lu

Michelangelo di Lodovico Buonarroti Simoni (Caprese, 6 ta' Marzu 1475 – Ruma, 18
ta' Frar 1564), magħruf bil-Malti bħala Mikelanġlu, kien skultur, arkitett u
pittur Taljan tar-Rinaxximent, meqjus bħala wieħed mill-aqwa artisti fl-istorja
kemm fl-iskultura u l-pittura kif ukoll fl-arkitettura. Il-versatilità li wera
f'dawn id-dixxiplini kienet ta' ordni tant għolja li ħafna nies iqisuh bħala
l-bniedem arketipiku Rinaxximentali, flimkien mal-kompatrijott tiegħu Leonardo
da Vinci.

Tnejn mill-aktar xogħlijiet magħrufa tiegħu, il-Pietà u David, skolpihom qabel
għalaq it-tletin sena. Minkejja li kien iqis il-pittura inferjuri
għall-iskultura, Mikelanġlu ħoloq tnejn mix-xogħlijiet fl-affresk l-iżjed
influwenti fl-istorja tal-arti tal-Punent: ix-xeni mill-Ġenesi fis-saqaf u
L-Aħħar Ġudizzju fuq il-ħajt tal-altar tal-Kappella Sistina f'Ruma. Bħala
arkitett, Mikelanġlu kien pijunier fl-istil Manjerista bid-disinn li fassal
għall-Bibljoteka Lawrenzjana. Fl-età 72 sena ħa post Antonio da Sangallo ż-Żgħir
bħala l-arkitett tal-Bażilika ta' San Pietru. Mikelanġlu ttrasforma l-pjan u
n-naħa tal-Punent tlestiet skont id-disinji tiegħu waqt li l-koppla tkompliet
wara mewtu bi ftit modifiki.

Kemm kienet kbira tal-pożizzjoni ta' Mikelanġlu narawh mill-fatt li kien l-ewwel
artista tal-Punent li l-bijografija ġiet pubblikata matul ħajtu. Żewġ
bijografiji ġew pubblikati matul ħajtu; f'waħda minnhom, l-awtur Giorgio Vasari,
kien tal-fehma li Mikelanġlu kien il-quċċata ta' dak kollu li kien inkiseb
fl-arti mill-bidu tar-Rinaxximent, opinjoni li baqgħet valida fl-istorja
tal-arti għal sekli sħaħ.

Kien ammirat ħafna mill-kontemporanji tiegħu li laqqmuh id-Divin. Kien
perfezzjonista mill-ikbar u ttrijonfa fl-arti kollha li ħadem fihom; jekk kien
isib l-inqas difett f'waħda mix-xogħlijiet tiegħu, kien iqisu bħala diżastru.

Mikelanġlu twieled fl-1475, f'Caprese, raħal fit-Toskana qrib il-belt ta'
Arezzo. Kien it-tieni mill-ħames ulied subien ta' Lodovico di Leonardo di
Buonarroti Simone u Francesca di Neri del Miniato di Siena. Ommu mietet fl-1481,
meta Mikelanġlu kellu sitt snin. Il-familja Buonarroti Simone kienu ilhom jgħixu
Firenze għal aktar minn tliet mitt sena u kienu jżommu mal-partit tal-Gwelfi u
ħafna minnhom kellhom kariga pubblika. Il-fortuna tal-familja bdiet tmajna fi
żmien nannuh u missieru, li ma kienx irnexxielhom iżommu l-pożizzjoni soċjali
tal-familja u saru jgħixu minn fuq xi impjiegi mal-gvern, fejn fosthom missieru
kien maġistrat ġudizzjarju tar-raħal żgħir ta' Caprese meta twieled Mikelanġlu.
Lura Firenze kienu jgħixu mid-dħul żgħir minn barriera tal-irħam u razzett żgħir
li kellhom f'Settignano, il-belt fejn Mikelanġlu kien joqgħod matul il-marda
twila u l-mewt t'ommu; hemmhekk kienu jieħdu ħsiebu familja ta' naġġar
tal-ġebel.

Missieru ġiegħlu jistudja l-grammatka ma' Maestro Francesco da Urbino f'Firenze.
Mikelanġlu ried isir artista, u meta għarraf lil missieru b'din ix-xewqa, dan ma
tantx ħa pjaċir billi dak iż-żmien din il-professjoni ftit kienet rikonoxxuta.
Ludovico di Leonardo kien tal-fehma li dan ix-xogħol ma kienx jixraq
il-prestiġju tal-linja tar-razza tiegħu. Mikelanġlu bid-determinazzjoni qawwija
li kellu, minkejja żgħożitu, irnexxielu jikkonvinċi 'l missieru jħallih jimxi
mal-ħajra artistika kbira li kellu, li skontu, bdiet mat-trobbija tiegħu
mill-mara tan-naġġar. Kien jgħid: "Flimkien mal-ħalib erdgħajt il-furmaturi u
l-imrietel li bihom skolpejt l-istatwi tiegħi".

Baqa' jinġieb ma' familtu matul ħajtu kollha. Meta ħuh il-kbir daħal patri
Dumnikan f'Pisa, hu ħa f'idejh r-responsabbiltà tal-familja. Ħa fi ħsiebu
l-patrimonju tal-Buonarroti u kabbru bix-xiri tal-art u d-djar, u rranġa wkoll
iż-żwieġ tan-neputijiet tiegħu Francesca u Leonardo ma' familji tajba ta'
Firenze.

Il-ħila artistika kbira fl-iskultura ta' Mikelanġlu bdiet tidher minn mindu kien
żgħir ħafna u fi żmien qasir beda jibbrilla f'dan il-qasam. F'April tal-1488,
meta kellu tnax-il sena, fuq il-parir tal-pittur żagħżugħ Francesco Granacci,
daħal jaħdem mal-aħwa famużi Ghirlandaio. Il-familju tiegħu u Ghirlandaio
iffirmaw kuntratt għal tliet snin:

Baqa' apprendista għal sena u wara, taħt it-tmexxija ta' Bertoldo di Giovanni,
beda jżur il-Ġnien ta' San Marco tal-Medici, fejn kien jistudja l-iskulturi
antiki miġburin hemmhekk. L-ewwel xogħlijiet artistiċi tiegħu impressjonaw lil
Lorenzo il Magnifico, li stiednu biex imur joqgħod fil-palazz tiegħu ta' Via
Longa, fejn Mikelanġlu ltaqa' ma' Angelo Poliziano u umanisti oħra madwar
il-Medici, bħal Giovanni Pico della Mirandola u Marsilio Ficino. Permezz ta'
dawn ġie f'kuntatt mat-teoriji idealisti ta' Platun, ideat li kellhom isiru
s-sisien ta' ħajtu u xogħlu, riflessi fil-ħidma skulturali u poetika tiegħu.

Skont Vasari, darba huwa u ħiereg mill-ġnien tal-Medici, jew, skont Benvenuto
Cellini mill-Kappella Brancacci, fejn hu u xi studenti oħra kienu jitgħallmu
jpinġu l-affreski ta' Masaccio, Pietro Torrigiano tah daqqa ta' ponn u kissirlu
mnieħru u baqa' ħajtu kollha b'imnieħru mgħaffeġ kif jidher ċar mir-ritratti
kollha tiegħu.

Wara l-mewt ta' Lorenzo il Magnifico, fl-1492, Mikelanġlu telaq minn Firenze
lejn Venezja u mbagħad mar joqgħod Bolonja. Hemmhekk skolpixxa numru ta'
xogħlijiet influwenzati mix-xogħol ta' Jacopo della Quercia. Iżda fl-1496
iddeċieda li jitlaq lejn Ruma, belt fejn kien ħa jkollu suċċessi kbar. Hemm beda
għaxar snin ta' intensità artistika kbira, li warajhom, ta' tletin sena, kien
sar magħdud mal-aqwa artisti. Meta kellu tlieta u għoxrin sena skolpixxa l-Pietà
tal-Vatikan, wara l-Bakku tal-Bargello (1496) u wara din għamel it-Tondo Pitti .
Fl-istess perjodu pinġa l-kartuna għall-Battalja ta' Cascina, li issa ntilfet,
għas-Signoria ta' Firenze u David, kapulavur tal-iskultura, ta' komplessità
kbira minħabba d-djuq tal-blokka tal-irħam, li tqiegħed quddiem il-Palazzo della
Signoria f'Firenze u sar is-simbolu tal-ideali ċiviċi għoljin tar-Rinaxximent.

F'Marzu tal-1505, il-Papa Ġulju II ordnalu biex jagħmillu monument għal qabar:
Mikelanġlu ppjana kumpless arkitettoniku u skulturali li aktar mill-prestiġju
tal-Papa, kien ifaħħar it-trijonf tal-Knisja. L-iskultur, mimli ħeġġa għal dan
ix-xogħol, mar jogħqod Carrara għal tmien xhur biex jieħu ħsieb hu stess
l-għażla u t-tmexxija tal-qtugħ tal-irħam meħtieġ. Sfortunatament, meta mar lura
Ruma, sab li l-Papa kien tilef l-interess fil-proġett tal-mosulew, billi kien
moħħu fit-tibdil li kien qiegħed jagħmel Bramante f'San Pietru. Mikelanġlu,
irrabjat telaq minn Ruma u mar Firenze, iżda fl-aħħar ta' Novembru tal-1506,
wara bosta sejħiet mill-Papa fejn heddu li jiskomunikah, iltaqa' miegħu Bolonja.

F'Mejju tal-1508 qabel li jmexxi x-xogħol ta' dekorazzjoni tas-saqaf
tal-Kappella Sistina, li l-affreski ta' fiha lesta erba' snin wara, b'ħafna
xogħol iebes u solitarju. F'dan ix-xogħol iddisinja struttura arkitettonika
grandjuża, ispirata mill-forma tas-saqaf. Fit-tema biblika ġenerali tas-saqaf,
il-Ġenesi, Mikelanġlu tah interpretazzjoni Neoplatonika u ħoloq interpretazzjoni
tal-figuri li kellhom isiru s-simbolu tal-arti tar-Rinaxximent.

Wara l-mewt ta' Ġulju II, f'Mejju tal-1513, l-artista ipprova għat-tieni darba
jkompli x-xogħol tal-mosulew tal-Papa. Għal dan il-għan skolpixxa ż-żewġ figuri
tal-Ilsiera u l-Mosè, li jirriflettu l-enerġija tturmentata, it-terribbiltà ta'
Mikelanġlu. Iżda dan it-tieni attentat ma rnexxiex wisq.

Fl-aħħar, wara l-mewt ta' Bramante (1514) u Raffaello (1520), Mikelanġlu kiseb
il-fiduċja sħiħa tal-Papa.

Fl-1516, imqabbad minn Ljun X, beda l-faċċata tal-Bażilika ta' San Lorenzo,
xogħol li fl-1520 kellu jitlaq b'niket kbir. Mill-proġett oriġinali baqa' bosta
disinji u abbozz tal-injam. Mill-1520 sal-1530 Mikelanġlu ħadem f'Firenze u bena
s-Sagristija l-Ġdida ta' San Lorenzo u l-Biblijoteka Lawrenzjana. Wara l-Qerda
ta' Ruma fl-1527 u t-tkeċċija tal-Medici minn Firenze, Mikelanġlu, skont kif
jgħidu, ħa sehem fil-gvern tar-Repubblika Fjorentina l-ġdida, u nħatar gvernatur
u prokuratur tal-bini u l-fortifikazzjoni tas-swar, u ħa sehem fid-difiża
tal-belt assedjata mit-truppi papali. Fl-1530, wara l-waqgħa tar-Repubblika,
il-maħfra ta' Klement VII ħelsitu mill-vendetta ta' dawk li kienu jżommu
mal-Medici. Minn din is-sena kompla x-xogħol fuq is-Sagristija l-Ġdida u l-qabar
ta' Ġulju II.

Fl-1534 xaba' mis-sitwazzjoni politika l-ġdida li kienet twaqqfet f'Firenze,
ħalla l-belt u mar joqgħod Ruma, fejn aċċetta ordni minn Klement VII biex jaħdem
fuq l-altar tal-Kappella Sistina fejn, bejn l-1536 u l-1541, pinġa l-pittura
manjifika ta' L-Aħħar Ġudizzju. Sas-sena 1550 kien għadu jaħdem fuq il-qabar ta'
Ġulju II u l-affreski tal-Kappella Pawlina li jirrappreżentaw Il-Konverżjoni ta'
San Pawl u It-Tislib ta' San Pietru.

Mikelanġlu fittex li jinternalizza t-teoriji neoplatoniċi tal-imħabba u għamel
sforzi kbar biex jinkiseb bilanċ emottiv li rarament jintlaħaq. L-inklinazzjoni
naturali tiegħu li jagħżel bħala s-suġġett il-forma fiżika – kien, fuq kollox,
skultur tal-ġisem – flimkien mal-faxxinu tiegħu għaż-żagħżugħ u l-vigoruż,
emblemi tas-sbuħija klassika, ġiegħluh jagħżel is-sbuħija umana u l-imħabba
iżjed senswali sa tard ħafna f'ħajtu. Dan il-kunflitt li bih l-artista għex
ix-xewqa karnali tiegħu, tfaċċa wkoll fil-konfront mal-omosesswalità tiegħu.

L-artista kellu relazzjonijiet ma' bosta żgħażagħ bħal Cecchino dei Bracci, li
għalih kellu mħabba kbira. Meta miet Bracci fl-1543, Mikelanġlu ddisinja l-qabar
tiegħu fil-knisja ta' Santa Maria in Aracoeli f'Ruma, u ta x-xogħol f'idejn
id-dixxiplu tiegħu Urbino. Kien hemm ukoll Giovanni da Pistoia, kittieb żagħżugħ
u sabiħ li kien għal xi żmien ħabib intimu tiegħu, u jista' jkun li kellu
relazzjoni ma' Mikelanġlu fiż-żmien meta beda jpinġi s-saqaf tal-Kappella
Sistina. Din ir-relazzjoni hija riflessa f'xi sunetti appassjonati ħafna
ddedikati lil Giovanni.

Matul vjaġġ lejn Ruma fl-1532, iltaqa' mal-bniedem li kellu jkun l-ikbar imħabba
ta' ħajtu, iż-żagħżugħ Tommaso Cavalieri, aristokratiku ta' intelliġenza mhux
tas-soltu li kien iħobb l-arti. Ftit wara li sar jafu bagħatlu ittra li fiha
stqarr: "Is-sema għamlet sew ma tħallix il-fehma sħiħa tas-sbuħija tiegħek".

Irridu niftakru li l-membri tal-Akkademja Platonika ta' Firenze riedu jimitaw
lill-belt Griega ta' Perikle. Din is-sħubija kulturali kienet tikkonsisti minn
ċirku soċjali maskili, li fih, ir-relazzjoni bejn raġel u żagħżugħ kienet
meqjusa bħala sentiment nobbli u onorevoli. F'dan l-ambjent wieħed jista' jifhem
il-psikoloġija, il-gosti u l-arti ta' Michelangelo. L-artista kien jaħseb li
s-sbuħija tar-raġel tiżboq lil dik tal-mara, u għalhekk, fl-imħabba li kellu
għal Tommaso kien iħossu qiegħed iċedi għas-"sbuħija Platonika".

Tommaso Cavalieri kien tfajjel ta' 17-il sena, ta' familja tajba, dilettant
tal-arti, il-pittura kif ukoll l-iskultura. Varchi qal fuqu li kellu
"temperament riżervat u modest u sbuħija inkomparabbli", kien attraenti ħafna u
fl-istess ħin spirituż. Fl-ewwel laqgħa tagħhom, għamel impressjoni profonda fuq
Mikelanġlu, u maż-żmien ir-relazzjoni inbidlet f'ħbiberija, b'passjoni u lealtà
li damet sal-mewt. Mikelanġlu, min-naħa l-oħra, kien raġel ta' 57, li kien
fil-quċċata tal-fama tiegħu, kellu l-appoġġ ta' diversi papiet u Tommaso kien
jammirah profondament. Jidher li l-ħbiberija ħadet xi żmien biex bdiet, imma
meta ssaħħet saret profonda ħafna tant li Cavalieri, diġà miżżeweġ u bit-tfal,
baqa' dixxiplu u ħabib tiegħu sal-mewt ta' Mikelanġlu u kien miegħu fis-siegħa
tal-mewt tiegħu, meta l-kapitlu ta' mħabba kien ilu li temm.

Vittoria Colonna kienet ġejja minn familja nobbli u kienet waħda min-nisa
l-aktar notevoli tal-Italja Rinaxximentali. Meta kienet żagħżugħa żżewġet lil
Fernando ta' Avalos, Markiż ta' Pescara, raġel ta' poter kbir li miet
fil-Battalja ta' Pavia huwa u jiġġieled fuq in-naħa tal-Ispanjoli fis-servizz
ta' Karlu I ta' Spanja. Wara l-mewt ta' żewġha, irtirat mill-ħajja tal-qorti u
ddedikat ruħha għall-prattika tar-reliġjon. Issieħbet mal-grupp ta' riformisti
Erażmisti ta' Juan de Valdés, Reġinaldu Pol u Lorenzo Ghiberti, li segwew
duttrina opposta għal dik tal-kontrariforma.

Mikelanġlu ltaqa' ma' din il-mara għall-ewwel darba fl-1536 fil-kunvent ta' San
Silvestro f'Montecavallo, Ruma, u mill-ewwel kien hemm ġibda kbira bejniethom,
forsi minħabba li t-tnejn kellhom l-istess fehmiet reliġjużi u kienu jħobbu
ħafna l-poeżija. Skont Ascanio Condivi, Mikelanġlu "ħabb l-ispirtu divin tagħha"
u, bħala ammiratur kbir ta' Dante, hi rrappreżentat dak li l-persunaġġ ta'
Beatrice kien ifisser għall-poeta. Dan jidher ċar meta wieħed jaqra l-poeżiji
ddedikati lil Vittoria, u mid-disinji li taha, kollha ta' suġġetti reliġjużi:
Pietà, Kruċifissjoni u Sagra Familja.

Il-mewt ta' Vittoria fis-sena 1547 ħalliet lil Mikelanġlu b'niket profond. Kif
stqarr hu nnifsu lil Ascanio Condivi: "Ma kellix uġigħ iżjed profond f'din
id-dinja minn dak li ħassejt meta ħalliet din il-ħajja mingħajr ma bist xbinha
jew ħaddejha, bħal ma bist idha meta mort naraha fuq is-sodda tal-mewt".

Matul l-aħħar għoxrin sena ta' ħajtu, Mikelanġlu ddedika ruħu fuq kollox għal
xogħlijiet tal-arkitettura: mexxa x-xogħlijiet tal-Biblioteca Medicea
Laurenziana ta' Firenze, u f'Ruma, ir-rimudellar tal-Piazza del Campidoglio,
il-Kappella Sforza ta' Santa Marija Maggiore, l-aħħar xogħlijiet tal-Palazzo
Farnese u, fuq kollox il-finalizzazzjoni ta' San Pietru fil-Vatikan. F'dan
il-perjodu wettaq l-aħħar skulturi bħall-Pietà Palestrina jew il-Pietà Rondanini
flimkien ma' ħafna disinji u poeżiji ta' ispirazzjoni reliġjuża.

Fil-proġett tal-bażilika Vatikana, li ħadem fuqu matul l-aħħar snin ta' ħajtu,
issemplifika d-disinn ta' Bramante filwaqt li żamm l-istruttura bis-salib Grieg
u l-koppla kbira.

Miet fl-1564 f'Ruma, qabel ma ra x-xogħol tiegħu lest, fl-età ta' tmienja u
tmenin sena. Kien miegħu s-segretarju tiegħu Daniele da Volterra u l-ħabib fidil
tiegħu Tommaso Cavalieri. Kien ħalla bil-miktub li ried jindifen Firenze.
Fit-testment li għamel quddiem it-tabib tiegħu Federico Donati, ried li "jħalli
ruħu f'idejn Alla, ġismu fl-art u ġidu lill-qraba". Neputih Leonardo ġie
inkarigat li jara li jseħħu l-aħħar xewqat tal-artista, u fl-10 ta' Marzu
tal-1564 indifen fis-sagristija tal-knisja ta' Santa Croce. Fl-14 ta' Lulju
kellu funeral solenni fejn fost l-oħrajn attendew Giorgio Vasari, Benvenuto
Cellini, Bartolomeo Ammannati u Bronzino. Fl-1570 Giorgio Vasari ddisinja
l-monument ta' fuq qabru.

Bejn l-1490 u l-1492, Mikelanġlu għamel l-ewwel disinji li nafu bihom, studji
fuq l-affreski Gotiċi ta' Masaccio u Giotto. Jaħsbu li fost l-ewwel skulturi li
għamel kien hemm kopja ta' Ras ta' Fawun, li ntilfet. L-ewwel riljevi kienu
l-Madonna tat-Taraġ u Il-Battalja taċ-Ċentawri, miżmumin fil-Casa Buonarroti ta'
Firenze, li fihom diġà hemm definizzjoni ċara tal-istil tiegħu. Fihom wera ruħu
bħala l-werriet assolut tal-arti Fjorentina tas-sekli erbatax u ħmistax,
fl-istess ħin li stabbilixxa rabta aktar diretta mal-arti klassika. Ir-riljev
fl-irħam f'Il-Battalja taċ-Ċentawri ispirat mit-tnax-il ktieb ta' Il-Metamorfożi
ta' Ovidju juri l-ġellieda għarwenin fis-saħna sħiħa tat-taqbida, imħabblin ma'
xulxin b'tensjoni qawwija, b'antiċipazzjoni tar-ritmi mserrpin tant użati minn
Mikelanġlu fil-gruppi skulturali tiegħu. Ascanio Condivi, fil-bijografija tiegħu
tal-artista, qal li semgħu jgħid:

Fost l-iskulturi ta' din l-epoka (madwar l-1490) insibu wkoll ir-riljev
tal-Madonna tat-Taraġ, li d-disinn tiegħu jixbah xi ftit lil dawk ta' Donatello,
imma fih hemm l-enerġija kollha tal-iskultura ta' Mikelanġlu, kemm fil-forma
tat-trattament tal-pjani tal-figura kif ukoll fid-delinjazzjoni vigoruża u
fl-anatomija ta' Ġesù tarbija bi ħjiel ta' contrapposto.

Wara l-mewt fl-1492 ta' Lorenzo il Magnifico, minn rajh għamel skultura
tal-irħam Erkole li ħadem fuqha fid-dar tal-familja. Għażel dan is-suġġett billi
Erkole kien mis-seklu 13, wieħed mill-patruni ta' Firenze. L-istatwa inxtrat
minn Strozzi, li biegħha lil Giovan Battista Palla, li kien akkwistaha għar-re
ta' Franza Neriku II u tqiegħdet fil-ġnien ta' Fontainebleau, fejn Rubens
pinġiha qabel li għebet fl-1713. Baqa' biss dan id-disinn għal din l-istatwa
miżmum fil-Casa Buonarroti.

Wara għex għal xi żmien fil-kunvent ta' Santo Spirito, fejn studja l-anatomija
fuq il-kadavri mill-isptar tal-kunvent. Lill-pirjol Niccolò di Giovanni di Lapo
Bichiellini għamillu kurċifiss tal-injam miżbugħ li juri l-ġisem għarwien ta'
Kristu bħala dak ta' adolexxenti żagħżugħ, mingħajr enfasi fuq il-muskolatura,
minkejja li l-wiċċ hu ta' wieħed adult b'qis kemm kemm sproporzjonat imqabbel
mal-ġisem. Kif inhu miżbugħ b'kuluri dgħajfa u b'linji ħfief tad-demm jaqbel
perfettament mad-daqs tal-iskultura. Kien meqjus mitluf matul il-ħakma Franċiża
sakemm reġa' nstab fl-1962, fl-istess kunvent, miksi b'saff oħxon ta' żebgħa li
għamlu kważi ma jingħarafx.

Firenze taħt Piero de Medici, iben Lorenzo il Magnifico, ma kinitx togħġbu lil
Mikelanġlu u għalhekk f'Ottubru tal-1494 telaq lejn Bolonja, fejn ra għall-ewwel
darba r-riljevi fuq il-panelli tal-bieb tal-knisja ta' San Petronio ta' Jacopo
della Quercia, skultur mill-aqwa tal-Gotiku tard, li l-istil tiegħu integra
l-piegi merħijin tal-ilbies mal-emozzjoni tal-persunaġġi tiegħu. Francesco
Aldovrandi ordnalu tliet skulturi biex jitkompla l-qabar ta' San Duminku,
imsejjaħ Arca de San Domenico. Għalih skolpixxa anġlu għar-rkubtejh iżomm
gandlier biex jagħmel par ma' ieħor magħmul minn Niccolò dell'Arca, flimkien ma'
statwi ta' San Proklu u San Petronju, li issa jinstabu fil-Bażilika ta' San
Duminku f'Bolonja. Meta lesta dawn ix-xogħlijiet, fiż-żmien ta' ftit iktar minn
sena, mar lura lejn Firenze.

F'dan iż-żmien il-patri Duminikan Girolamo Savonarola kien qiegħed iħeġġeġ li
titwaqqaf repubblika teokratika, u minħabba l-kritika tiegħu fl-1495 il-Medici
tkeċċew minn Firenze. Savonarola għamel sejħa għal ritorn lejn l-arti reliġjuża
u l-qerda tal-arti pagana. Dawn il-priedki żergħu dubji serji f'moħħ Mikelanġlu,
bejn il-fidi u l-għarfien, bejn il-ġisem u r-ruħ, u qajjem il-ħsieb ta' jekk
is-sbuħija kinitx dnub u ta' jekk, bħalma kien jgħid dan il-patri, kellhiex
titneħħa mill-arti l-preżenza tal-ġisem tal-bniedem. Fil-prietka tiegħu kontra
l-assolutiżmu papali, fis-7 ta' Frar 1497, Savonarola organizza fil-Piazza della
Signoria ħuġġieġa kbira, (il-Ħuġġieġa tal-Vanitajiet), fejn ordna li jinħarqu
l-pitturi, il-ġojjelli, l-istrumenti mużikali u wkoll il-kotba ta' Boccaccio u
ta' Petrarca. Għal dan l-għemil ġie skomunikat mill-Papa Alessandrur VI. Is-sena
ta' wara Savonarola irrepeta l-istess azzjoni, sabiex fl-aħħar ġie arrestat u
kkundannat għall-mewt bin-nar u miet fit-23 ta' Mejju 1498.

F'Firenze, bejn l-1495 u l-1496, Mikelanġlu skolpixxa żewġ statwi li ntilfu:
waħda ta' San Ġwann tifel u l-oħra Kupidu rieqed. Ta' San Ġwann mhux magħruf
x'ġara minnha ħlief xi attribwizzjonijiet li saru f'diversi postijiet: hemm
spekulazzjoni li tista' tkun l-iskultura li qiegħda fil-Mużew Kaiser Friedrich
f'Berlin jew oħra, li qiegħda fil-Kappella tal-Salvatur f'Úbeda, u fl-aħħar, li
hija fuq il-bieb tas-sagristija ta' San Giovanni dei Fiorentini f'Ruma.
L-istatwa tal-Kupidu rieqed, imwettqa skont mudell Ellenistiku iktar klassiku,
jgħidu li difnuha fl-art biex tieħu l-patina ta' statwa qadima u nbiegħet
lill-Kardinal di San Giorgio, Raffaele Riario, bħala statwa antika awtentika
mingħajr ma kien jaf Mikelanġlu. Aktar tard, inxtrat minn Cesare Borgia u
fl-aħħar ingħatat lil Isabella d'Este, u aktar tard, fil-1632 intbagħtet
l-Ingilterra bħala rigal għar-Re Karlu I u minn dak iż-żmien it-traċċja tagħha
ntilfet għal kollox.

Mikelanġlu telaq lejn Ruma fl-20 ta' Ġunju 1496. L-ewwel xogħol li għamel hemm
kien statwa ta' Bakku ta' qis naturali, tixbah ħafna l-istatwi klassiċi, li kien
ordnaha il-Kardinal Riario u meta dan tkeċċa akkwistaha l-bankier Jacopo Galli.
Aktar tard inxtrat minn Francesco I de Medici u issa tinżamm fil-mużew
tal-Bargello ta' Firenze. Aschanio Condivi kien l-ewwel wieħed li qabbel
l-istatwa max-xogħlijiet tal-antikità klassika:

Dan huwa ċarament l-ewwel xogħol kbir ta' Mikelanġlu, fejn tidher
il-karatteristika tas-sesswalità li dejjem insibu fl-iskultura tiegħu u
s-simbolu tal-ispirtu tal-edoniżmu klassiku li Savonarola u s-segwaċi tiegħu
riedu jqaċċtu minn Firenze. Waqt li kien qiegħed jaħdem fuq il-Bakku, Jacopo
Galli ordnalu statwa ta' Kupidu bil-wieqfa, li aktar tard saret tappartjeni
għall-kollezzjoni tal-Medici u li issa għebet.

Fl-1497 bl-għajnuna tal-kollettur Galli, il-kardinal Francés Jean Bilhères de
Lagraulas ordnalu statwa tal-Pietà bħala monument għall-mosulew tiegħu
fil-kappella ta' Santa Petronilla fl-Bażilika antika ta' San Pietru, u li iktar
tard tqiegħdet fil-binja ġdida ta' Bramante.

L-oriġinalità li biha Mikelanġlu ttratta dan ix-xogħol tidher fil-mod kif qata'
drammatikament minn dawk li qabel kienu ħadmu fuq dan is-suġġett u dejjem urew
in-niket kbir tal-omm bit-tifel mejjet f'dirgħajha. Mikelanġlu għamel il-Madonna
żgħażugħa ħafna, serena u mħassba, u 'l Kristu qisu rieqed mingħajr l-ebda
sinjal f'ġismu tal-martirju li kien sofra: l-iskultur warrab kważi kull dehra
ta' uġigħ ħlief biżżejjed biex iġiegħel 'l-ispettatur li jirrifletti fuq
il-mument kbir tal-mewt. Dan huwa l-uniku xogħol ta' Mikelanġlu li hu ffirmat;
fuq it-terħa ta' fuq sider il-Madonna kiteb: MICHAEL. ANGELVS. BONAROTVS.
FLORENT[INVS].FACIEBAT

Riċentement ġie attribwit lil Mikelanġlu kurċifiss tal-avorju, bid-data bejn
l-1496 u l-1497. Din ix-xbieha qiegħda fil-monasteru ta' Montserrat u
tirrappreżenta, skont l-istoriku Anscari Mundó, l-aħħar agunija ta' Kristu, rasu
inklinata lejn il-lemin, ħalqu miftuħ u għajnejh kważi magħluqin u nkurunat
bix-xewk, b'ġisem ta' żagħżugħ b'dirgħajh miftuħin, mgħotti b'terħa mitwija
bil-piegi irregolari marbuta b'ħabel doppju. Għandu anatomija tajba, realistika
ħafna u juri l-ferita fuq il-lemin tal-kustilji. It-tul tiegħu hu 58.5 ċm. Mundó
jaħseb li akkwistah l-Abbati Marcet fl-1920 matul vjaġġ lejn Ruma u ħaseb li
kien ix-xogħol ta' Ghiberti. Fl-1958 tqiegħed fuq l-altar maġġur tal-Bażilika
ta' Montserrat fejn jinsab illum il-ġurnata.

Mar lura Firenze fir-rebbiegħa tal-1501, wara ħames snin 'il bogħod mit-Toskana.
Wara l-mewt ta' Savonarola, Firenze ddikjarat ruħha repubblika ġdida ggvernata
minn gonfaloniere, Piero Soderini, li kien jammira ħafna x-xogħol ta' Mikelanġlu
u tah waħda mill-ordnijiet l-iktar importanti ta' ħajtu: id-David. Offrielu
blokka kbira tal-irħam li kienet mitluqa f'Santa Maria del Fiore wara li kien
beda jaħdem fuqha Agostino di Duccio fl-1464. Vasari spjega li meta tah
il-kummissjoni, il-gonfaloniere ħaseb li l-blokka mhux tajba għal xejn u qallu
jagħtiha liema forma jrid. Mikelanġlu għamel mudell tax-xama' u beda jiskolpixxi
l-blokka fl-istess post fejn kienet tinsab mingħajr ma ħalla 'l ħadd jara
x-xogħol tiegħu għal iktar minn sentejn u nofs, sakemm lestieha.

Lil David irrappreżentah fil-mument ta' qabel il-ġlieda ma' Gulija, b'ħarsa
mimljia inċertezza, personifikazzjoni simbolika tad-difiża tal-belt ta' Firenze
kontra l-għedewwa tagħha. Il-Fjorentini kienu jqisu 'l David bħala s-simbolu
rebbieħ tad-demokrazija. Dan ix-xogħol juri l-għarfien tal-ġisem uman li kien
kiseb Mikelanġlu sa dak iż-żmien. Benvenuto Cellini iddeskriva t-teknika li kien
juża l-iskultur:

Meta l-istatwa kienet lesta, fuq il-parir ta' kummissjoni magħmula minn, fost
oħrajn, l-artisti Francesco Granacci, Filippo Lippi, Sandro Botticelli, Giuliano
da Sangallo, Andrea Sansovino, Leonardo da Vinci u Pietro Perugino, iddeċidew li
jqegħduha fil-Piazza della Signoria in-naħa l-oħra mill-Palazzo Vecchio. Biex
tiġi kkonservata aħjar fl-1873 ittieħdet minn hemm għall-mużew tal-Galleria
dell'Accademia, filwaqt li f'postha tqiegħdet kopja tal-irħam.

Fl-istess ħin, ħadem fuq it-Tondo Taddei, riljev fl-irħam ta' 109 ċm
fid-dijametru li juri 'l-Madonna bil-Bambin u San Ġwann Battista, tifel ukoll,
fuq ix-xellug iżomm għasfur f'idejh. Il-figura ta' Ġesù u l-parti ta' fuq
tal-Madonna huma kompluti, iżda l-bqija le. Ir-riljev kisbu Taddeo Taddei,
patrun tal-pittur Raffaello Sanzio, u issa jinżamm fir-Royal Academy of Arts ta'
Londra. Riljev ieħor, it-Tondo Pitti, ukoll fl-irħam, ordnat minn Bartolomeo
Pitti, juri 'l-Madonna bilqiegħda b'Ġesù bilqiegħda fuq ktieb miftuħ fuq
irkopptejn ommu. Dan ilu fil-Mużew tal-Bargello mill-1873, u bħall-ieħor mhuwiex
komplut.

Sal-1503 kien lesta Madonna bil-Bambin għall-kappella fil-knisja tal-Madonna ta'
Bruges, ordnata min-negozjanti Fjamingi, Mouscron. Għalkemm il-moviment
tal-ilbies jikkompara ma' dak fil-Pietà tal-Vatikan, ir-riżultat hu differenti,
fuq kollox minħabba l-vertikalità tal-iskultura. Tidher f'waqt ta' telqa fejn
l-id il-leminija tal-Madonna qisha għandha s-saħħa biss li żżomm il-ktieb biex
ma jaqax u bix-xellugija qiegħda żżomm il-Bambin bil-ħlewwa waqt li b'kuntrast
hu mimli ħajja.

Fl-24 ta' April 1503, l-iskultur iffirma l-kuntratt mar-rappreżentanti tax-xirka
tas-suf (Arte della Lana), li bih intrabat li jagħmel tnax-il xbieha
tal-appostli għal Santa Maria del Fiore. Beda biss lil San Mattew, xogħol fuq
biċċa rħam għolja 261 ċm, li ħalla mhux lest u issa jinsab fil-Galleria della
Accademia ta' Firenze.

Għall-kappella tal-Piccolomini tal-Katidral ta' Siena, bejn l-1503 u l-1504,
għamel erba' xbihat, San Pawl, San Pietru, San Piju u San Girgor (tal-aħħar mhux
żgur li għamlu hu), b'rikkezza ta' pigi fil-ħwejjeġ u bilanċ kbir bejn
id-dellijiet u d-dwal. Minn wara huma mnaqxxin mingħajr dettalji billi kienu ħa
jitqiegħdu f'niċeċ fl-altar magħmul minn Andrea Bregno bejn l-1483 u l-1485.

Fis-sena 1505, il-Papa Ġulju II sejjaħlu biex imur Ruma u qallu li xtaqu jibni
l-mosulew papali, li kien ħa jitqiegħed taħt il-koppla tal-Bażilika ta' San
Pietru tal-Vatikan. Is-sensiela sħiħa ta' ġrajja matul l-erbgħin sena li ħa biex
lesta l-qabar issejħet minn Ascanio Condivi "it-traġedja tal-mosulew", minħabba
l-isfortuni waħda wara l-oħra li ġraw matul dan ix-xogħol.

L-artista kien iqis il-qabar ta' Ġulju II bħala l-ikbar xogħol ta' ħajtu.
L-ewwel proġett li ppreżenta kien monument iżolat bi pjanta rettangolari u ta'
forma ta' piramida imtarġa fi tliet livelli b'ħafna figuri skolpiti. Meta l-Papa
qallu li jista' jibda, Mikelanġlu qatta' xi tmien xhur fil-barrieri ta' Carrara
biex jagħżel il-blokki tal-irħam għal dan ix-xogħol. Fuq il-parir ta' Bramante,
Ġulju II, bidel il-ħsieb u talab l-iskultur biex iwaqqaf ix-xogħol fuq
il-mosulew u jieħu f'idejh il-pittura tas-saqaf tal-Kappella Sistina.

Fis-17 ta' April 1506, Mikelanġlu xaba' u telaq minn Ruma lejn Firenze, iżda
fl-aħħar ta' Novembru, wara li Papa sejjaħlu bosta drabi u wasal biex jheddu
bl-iskomunika, iltaqa' miegħu Bolonja. Il-Papa f'din il-belt qabdu jagħmel
statwa kolossali tal-bronż tiegħu, il-Papa Ġulju stess, li lesta fi Frar
tal-1508, u tqegħdet fil-faċċata tal-Bażilika ta' San Petronju. Din l-iskultura
nqerdet f'Diċembru tal-1511 mir-ribelli Bolonjiżi.

Fil-1513, meta lesta l-pittura tas-saqaf tal-Kappella Sistina, Mikelanġlu ħaseb
li issa jista' jiskolpixxi l-istatwi tal-irħam għall-qabar, imma l-Papa Ġulju
miet u x-xogħol ġie pospost għal għoxrin sena oħra. Saru sitt proġetti
differenti u fl-aħħar fl-1542 il-qabar inbena f'forma ta' altar b'seba' statwi,
u tqiegħed fil-Knisja ta' San Pietro in Vincoli u mhux fil-Bażilika tal-Vatikan.

L-ikbar skultura tal-mosulew hija l-figura ta' Mosè, l-unika waħda mill-ewwel
proġett li ġiet użata fix-xogħol finali. L-istatwa kolossali bit-"terribbiltá"
tal-ħarsa tagħha għandha dinamiżmu tremend. Qiegħda fiċ-ċentru tal-parti
t'isfel, b'mod li tinsab fiċ-ċentru tal-attenzjoni tal-proġett finali, flimkien
mal-istatwi ta' Rakel u Lija, waħda fuq kull naħa. Il-bqija tal-monument inħadem
mill-assistenti tiegħu.

Għall-ewwel proġett, matul l-1513 u l-1516, għamel l-Ilsir moribond u l-Ilsir
ribell (it-tnejn fil-Louvre), biex jissimbolizzaw il-ġnus pagani jirrikonoxxu
l-fidi vera. L-Ilsir moribond ifakkarna fix-xbihat ta' San Bastjan, ġismu mibrum
b'moviment lura b'contrapposto immarkat, li hu enfasizzat mid-driegħ
ix-xellugija fuq ras l-ilsir u bilanċjata bil-leminija fuq sidru.

L-Ilsir ribell jekk tqabblu mad-disinji tal-bidu ta' Mikelanġlu (miżmumin
f'Oxford) juri l-bidla li imponiet il-forma primittiva tal-blokka tal-irħam:
riġlu l-leminija, li fid-disinn kienet nofsha moħbija waqt li fl-iskultura hija
kompletament ċatta mal-blokka, fid-disinn dirgħajh huma marbutin wara dahru,
filwaqt li fl-istatwa jidhru minn quddiem: tal-lemin titla' vertikalment
mat-tarf tal-blokka, u tax-xellug tmur lura f'anglu rett, u fl-aħħar rasu hi
mdawra 'l fuq b'tifkira ċara tal-espressjoni tal-iskultura tal-Laokoon u wliedu,
li Mikelanġlu kien ra b'għajnejh stess l-iskoperta tagħha f'Ruma.

Mill-1520, kompla jiskolpixxi erba' statwi ta' lsira, ta' daqs anzi ikbar minn
ta' qabel u inqas irfinuti fix-xogħol , magħrufa bħala l-Ilsir żagħżugħ, l-Ilsir
Atlante, l-Ilsir iqum u l-Ilsir bil-baffi. Dawn baqgħu fil-ħanut tal-iskultur
sal-1564, meta neputih Leonardo tahom lil Cosimo I de' Medici u tqiegħdu
fil-Grotta tal-Buontalenti fil-ġnien tal-Boboli sakemm fl-1908 ittieħdu
għal-dejjem fil-Galeria dell'Academia, f'Firenze.

Għall-ħames proġett għall-qabar ta' Ġulju II kien lesta l-istatwa tal-Ġenju
tal-Vittorja, għalkemm Vasari jgħid li kien iddisinjaha għall-ewwel proġett,
imma f'dak il-pjan kienet imlibbsa għal kollox u kien biss fil-ħames proġett li
dehret mikxufa. Però hemm qbil fuq il-fatt li kienet magħmula għall-mosulew
tal-Papa. Din l-iskultura wara tqegħdet fis-sala taċ-Cinquecento tal-Palazzo
Vecchio. Minn xi ittri bejn Vasari u n-neputi ta' Mikelanġlu, Leonardo, nafu li
kienet għand l-iskultur meta miet fl-1564 u n-neputi ssuġġerixxa li titqiegħed
fuq il-qabar ta' Mikelanġlu. Fl-aħħar, ingħatat lid-Duka Cosimo I de' Medici u
tqegħdet fil-Palazzo Vecchio. Skont Tolnay din l-iskultura tirrapreżenta
r-rebbieħ mirbuħ, ir-rebħa inevitabbli taż-żgħożija fuq ix-xjuħija.

Il-Papa Klement VII, madwar is-sena 1520, inkarigah bil-proġett tal-oqbra
tal-qraba tiegħu Lorenzo il Magnifico, missier il-Papa Ljun X u ħuh Ġuljanu
(missier Klement VII stess), u żewġ oqbra għal membri oħra tal-familja, Ġuljanu
II u Lorenzo II, fis-sagristija tal-Bażilika ta' San Lorenzo ta' Firenze.
Il-Papa pproponielu erba' oqbra, wieħed ma' kull ħajt tal-pjanta kwadra
tas-sagristija, Madonna bil-Bambin u x-xbihat tal-qaddisin Kożma u Damjanu, li
kellhom jitqiegħdu fiċ-ċentru tal-kamra fuq artal.

Wara li ġie approvat, il-proġett ma bediex jitwettaq sal-1524, meta waslu
l-blokki tal-irħam minn Carrara. Mikelanġlu qabbel l-iskulturi mal-arkitettura
tal-ħitan; il-lavuri u gwarniċuni kollha jghinu fil-kuntrast ta' dell u dawl.
Lesta żewġ oqbra, dawk ta' Ġuljanu II u Lorenzo II, li kull wieħed minnhom
jikkonsisti f'sarkofagu kurvilinjari li fuqu hemm żewġ statwi li jissimbolizzaw
il-ħin tal-ġurnata. F'ta' Lorenzo II, L-Għabex, hu rappreżentat b'raġel li
qiegħed jixjieħ iżda xorta għadu f'saħħtu, li għandu qagħda simmetrika ma'
Iż-Żernieq fuq il-lemin u fuqhom it-tnejn, f'niċċa, hemm l-istatwa ta' Lorenzo,
in-neputi ta' Ljun X b'elmu ta' ġeneral Ruman f'rasu, li minħabba l-qagħda
tiegħu jimmedita ma damx ma sar magħruf bl-isem ta' "il-ħassieb".

Fuq il-qabar ta' Ġuljanu II hemm l-allegoriji ta' Il-Lejl, li minkejja li
tissimbolizza l-mewt, tħabbar il-paċi suprem u Il-Jum li hu rappreżentazzjoni
stramba ta' raġel imdaħħal fiż-żmien b'rasu mhux kompluta. Dan jissimbolizza
l-għeja ta' ewl il-jum mingħajr il-ħajra għall-jum. Fuqhom hemm l-istatwa ta'
Ġuljanu, ħu Ljun X, li tixbah sewwa l-iskultura ta' Mosè tal-qabar ta' Ġulju II;
ġismu ta' atleta żagħżugħ jidher mill-kurazza li liebes. Fil-qosor, ir-ritratti
ta' dawn in-nies tal-familja Medici huma iżjed spiritwali milli fiżiċi u juru
iżjed il-karattru milli d-dehra fiżika. Meta lill-iskultur qalulu li dawn
bilkemm jixbhu n-nies li jirrappreżentaw, wieġeb: "Min se jinduna għaxar sekli
oħra?"

Mikelanġlu għamel ukoll l-iskultura tal-Madonna bil-Bambin, simbolu tal-ħajja
eterna li maż-żewġ naħat tagħha hemm l-istatwi ta' San Kożma u San Damjanu,
il-protetturi tal-Medici, maħdumin fuq il-mudell ta' Buonarroti minn Giovanni
Angelo Montorsoli u Raffaello da Montelupo, rispettivament. Hawnhekk hemm
midfunin Lorenzo il Magnifico (l-ewwel patrun ta' Mikelanġlu) u ħuh Ġuljanu.
Dawn l-oqbra baqgħu ma tlestewx, bħall-iskulturi li jirrapreżentaw ix-xmajjar,
li kellhom jitqiegħdu fil-parti t'isfel tal-oqbra l-oħra li kienu diġà lesti,
billi Mikelanġlu telaq għal kollox lejn Ruma fis-sena 1534 minħabba
s-sitwazzjoni politika f'Firenze.

Għal dawn l-oqbra skolpixxa wkoll Tifel qiegħed kokka tal-irħam, tifel għarwien,
mitwi fi tnejn, x'aktarx bil-ħsieb li jirrappreżenta l-erwieħ "mhux imwielda".
Kienet waħda mill-skulturi li baqgħu fis-sagristija fis-sena 1534, meta
Mikelanġlu telaq lejn Ruma. Din l-istatwa tinsab fil-Mużew tal-Ermitage f'San
Pietruburgu.

L-ewwel verżjoni tal-istatwa ta' Kristu ta' Minerva, ordnata minn Metello Vari u
li nbdiet matul is-sena 1514, ġiet abbandunata minħabba difetti fl-irħam.
Il-kuntratt tal-iskultura għamilha ċara li tkun "statwa tal-irħam ta' Kristu,
ta' daqs naturali, għarwien, b'salib f'dirgħajh u s-simboli tal-passjoni
fil-post fejn Mikelanġlu kien jidhirlu li hu l-aħjar". Minflokha saret verżjoni
ġdida malajr malajr bejn l-1519 u l-1520 qabel ma għalaq iż-żmien li stipula
l-kuntratt. Mikelanġlu ħadem fuqha Firenze u ntbagħtet Ruma u l-aħħar daqqiet
ħalliehom f'idejn il-lavrant tiegħu Pietro Urbano. Però dan għamillha l-ħsara u
kellu jinbidel ma' Federico Frizzi fuq suġġeriment ta' Sebastiano del Piombo.
L-istatwa tqiegħdet fil-knisja ta' Santa Maria sopra Minerva f'Ruma.

Fl-1530, Baccio Valori, kummissarju tal-Papa Klement VII u l-gvernatur ġdid ta'
Firenze, ordnalu statwa ta' Apollo jew ta' David. Jaħsbu li fil-bidu Mikelanġlu
xaqleb lejn David, u l-forma tonda li tidher taħt is-sieq il-leminija kienet
ġejja ras Gulija. Però, il-figura li ħarġet fl-aħħar hi mingħajr dubju ta'
Apollo, trattat bħala Narċisju megħdi bih innifsu u b'ġisem li jevoka l-forma
ta' mara f'poża ta' contrapposto ċar. L-istatwa tinsab fil-mużew Fjorentin
tal-Bargello.

Il-bust ta' Brutu sar lejn l-1539 f'Ruma u jinsab wkoll fil-Bargello. Dan kien
ordnat mill-Kardinal Niccolò Ridolfi u hu maħdum fuq stil antik, bħall-busti
Rumani tal-ewwel u t-tieni seklu wara Kristu. Dan spiċċah id-dixxiplu tiegħu
Tiberio Calcagni, l-iżjed fil-parti tal-ħwejjeġ. Għandu għoli ta' 74 ċm mingħajr
pedestal. Vasari kien l-ewwel wieħed li xebħu mal-istatwi tal-antikità klassika
u Tolnay osserva li dan ifakkru fil-bust Ruman ta' Caracalla li jinsab fi Mużew
Arkeoloġiku Nazzjonali ta' Napli.

Jaħsbu li l-Pietà Fjorentina, imsejħa hekk għax qiegħda fid-Duomo ta' Firenze,
inbdiet fis-sena 1550. Skont Vasari u Condivi, Mikelanġlu ppjana dan il-grupp
skulturali bil-ħsieb li jindifen taħtu, ġewwa l-Bażilika ta' Santa Maria
Maggiore f'Ruma. Aktar tard, bidel il-ħsieb billi xtaq jindifen Firenze u billi
fl-1561 Francesco Bandini ried jixtriha. Dan qiegħed l-iskultura fil-ġonna
Rumani ta' Montecavallo, fejn baqgħet sakemm ittieħdet fil-Bażilika ta' San
Lorenzo ta' Firenze minn Cosimo III fl-1674 u wara fl-1722 tqiegħdet f'Santa
Maria del Fiore. Fl-aħħar fl-1960 ittieħdet fil-mużew tal-Katidral.

L-iskultura tal-Pietà Fjorentina fiha erba' persuni: Kristu mejjet li qiegħda
żżommu ommu Marija, Marija Madalena u Nikodemu, li wiċċu hu awtoritratt ta'
Mikelanġlu stess. L-istruttura hi piramidika, b'Nikodemu bħala l-quċċata u
Kristu għandu figura mserrpa, tassew manjerista. Fis-sena 1555, mhux magħruf
sewwa, jekk hux b'inċident jew minħabba li x-xogħol ma għoġbux, Mikelanġlu
kissirha f'bosta biċċiet. Vasari spjega l-inċident hekk:

Aktar tard, il-Pietà Fjorentina irrestawraha Tiberio Calcagni, però xorta waħda
tidher xi ħsara fiha fi driegħ u f'riġel ta' Kristu.

Il-Pietà Palestrina, xogħol ieħor bl-istess suġġett, twettqet madwar l-istess
żmien (1556). Din l-iskultura, għolja żewġ metri u nofs u li tikkonsisti minn
Kristu, il-Madonna u Marija Madalena, ma tlestietx għal kollox. Għalih
Mikelanġlu uża biċċa rħam minn bini Ruman, u fuq in-naħa ta' wara għadha tidher
parti minn dekorazzjoni antika ta' arkitravu Ruman. L-istatwa tqiegħdet
fil-kappella tal-Palazzo Barberini ta' Palestrina u issa tinsab fil-Gallerija
tal-Akkademja ġewwa Firenze.

Mikelanġlu beda wkoll il-Pietà Rondanini , li kellha tkun l-aħħar skultura li
ħadem fuqha lejliet mewtu. Ir-reliġjożità li nsibu f'dawn l-aħħar skulturi
kienet ġejja mill-kriżi interna li kellu l-iskultur. Il-figuri tal-Pieta
Rondanini huma tawwalin u Kristu u l-Madonna huma magħqudin flimkien qishom
f'ġisem wieħed. Ħalliha mhux lesta bħala wirt, fl-1561, lill-qaddej fidil tiegħu
Antonio del Franzese. Baqgħet għal sekli sħah fil-bitħa tal-Palazzo Rondanini u
fl-1952 inkisbet mill-belt ta' Milan u tqiegħdet fiċ-ċentru ċiviku ta' Castello
Sforza.

Fost l-iskulturi tiegħu, il-Pietà Rondanini hi l-iżjed traġika u misterjuża.
L-inventarju tad-dar tiegħu f'Ruma jirreferi għaliha bħala "statwa oħra mibdija
ta' Kristu ma' figura oħra 'l fuq, delinjata u mhux kompluta".

L-ewwel pittura attribwita lil Mikelanġlu hija It-turment ta' Sant'Antnin li
pinġa meta kellu 12-il sena. Il-pittura, imsemmija mill-ewwel bijografi
tal-artista bħal Giorgio Vasari, hi kopja b'xi bidliet ta' inċiżjoni magħrufa
tal-Ġermaniż Martin Schongauer. Fi rkant fejn kienet deskritta bħala xogħol
"mill-ħanut ta' Ghirlandaio" inxtrat minn negozjant Amerikan u ġiet suġġetta
għal bosta analiżi fil-Metropolitan Museum ta' New York. Diversi esperti
fix-xogħol ta' Mikelanġlu identifikawha definittivament bħala pittura tiegħu
maħluqa matul l-apprendistat ma' Ghirlandaio, u fl-aħħar inxtrat mill-Mużew
Kimbell.

Sas-sejba riċenti ta' It-turment ta' Sant'Antnin, Id-dfin ta' Kristu u l-Madonna
ta' Manchester kienu l-pitturi l-iżjed bikrija attribwiti lil Mikelanġlu.
Id-dfin ta' Kristu, pittura bit-tempera mhux kompluta u bid-data 1500–1501,
tinsab fin-National Gallery ta' Londra. Mid-dokumenti ppubblikati fl-1980 huwa
magħruf li matul iż-żjara tiegħu f'Ruma ingħata kummissjoni biex ipinġi titular
għall-knisja ta' Sant'Agostino f'din il-belt u li l-artista ta lura l-ħlas li
kien irċieva billi ma setax ilestih minħabba li mar lura Firenze fl-1501.

Dan il-kwadru, li għal ħafna snin kien hemm xi dubji dwar jekk kienx minn
Mikelanġlu, fl-aħħar ġie rikonoxxut bħala xogħol tiegħu. Fost il figuri li fih,
dawk ta' Kristu u San Ġwann juru l-iktar qawwa waqt li l-figura ta' Ġużeppi minn
Arimatea, wara Ġesù Kristu, tixbah b'mod kurjuż lil dik ta' San Ġużepp tat-Tondo
Doni.

It-Tondo Doni, magħrufa wkoll bħala s-Sagra familja (1504–1505), issa tinsab
fil-Galleria Uffizi, Firenze. Din il-pittura bit-tempera tpinġiet għal Agnolo
Doni bħala rigal tat-tieġ lil martu Maddalena Strozzi. Fl-ewwel pjan hemm
il-Madonna mal-Bambin u wara hemm San Ġużepp, bi proporzjonijiet grandjużi u
artikulat b'dinamiżmu kbir. Il-figuri ewlenin fil-kompożizzjoni li qiegħda
f'ċirku ta' dijametru ta' 120 ċm, huma ttrattati bħala skultura u jiffurmaw
piramida. Il-linja bażi tal-piramida hija mmarkata minn riġlejn il-Madonna
għar-rkopptejha, rasha mdawra lejn il-lemin, fejn hemm il-Bambin b'ġismu mmejjel
lejn ix-xellug, merfugħ minn San Ġużepp. Din l-ogħla parti tal-pittura permezz
tal-linji tad-dirgħajn turi moviment ta' forma spirali.

Mifrudin b'ringiela balavostri hemm San Ġwann l-Għammied u grupp ta' ignudi. Din
il-pittura tista' titqis bħala rappreżentazzjoni ta' tliet epoki differenti
fl-istorja tal-bniedem: l-ignudi jirrappreżentaw iċ-ċiviltà pagana, San Ġwann u
San Ġużepp iż-żmien ta' Mosè u l-Madonna u l-Bambin żmien il-fidwa permezz
tal-inkarnazzjoni ta' Ġesù. L-interpretazzjoni tkompli wkoll fl-irjus skolpiti
fuq il-gwarniċ oriġinali, żewġ Sibilli (li jirrappreżentaw l-età pagana), żewġ
profeti (li jirrappreżentaw l-età ta' Mosè) u r-ras ta' Kristu (li
tirrappreżenta l-età tal-fidwa). Bejniethom hemm annimali, maskri tas-satiri u
l-arma tal-iStrozzi.

F'dan ix-xogħol, l-artista wera li fil-pittura kellu l-ħila li jesprimi ruħu
bl-istess grandjożità daqs fl-iskultura. It-Tondo Doni, fil-fatt, hu meqjus
bħala l-punt tat-twelid tal-manjeriżmu.

Bejn Marzu u April tal-1508, l-artista rċieva kummissjoni minn għand Ġulju II
biex iżejjen is-saqaf tal-Kappella Sistina. F'Mejju aċċetta, u l-affreski
lestihom erba' snin wara, b'ħafna xogħol iebes u solitarju. Il-proġett tal-Papa
li kien jikkonsisti fir-rappreżentazzjoni tat-tnax-il appostlu, Mikelanġlu bidlu
f'wieħed ħafna iżjed wiesa' u kumpless. Bil-pittura fassal struttura
arkitettonika grandjuża, ispirata mill-forma attwali tas-saqaf. It-tema Biblika
tas-saqaf, Mikelanġlu taha interpretazzjoni Neoplatonika bir-rappreżentazzjoni
ta' disa' xeni mill-Ġenesi, kull waħda mdawra minn erba' żgħażagħ irġiel
għarwiena (ignudi), flimkien ma' tnax-il profeta u s-sibilli. Ftit aktar 'l
isfel hemm l-antenati ta' Kristu. Dawn ix-xbihat brillanti saru tassew
is-simbolu tal-arti tar-Rinaxximent.

Ix-xogħol bdieh fl-10 ta' Mejju, 1508, u rrifjuta l-għajnuna ta' pitturi esperti
fl-affreski. Ordna li jitneħħa l-armar li kien qiegħed Bramante u poġġa armar
ġdid iddisinjat minnu. Waqt li kien qiegħed jaħdem fuq l-ewwel affresk
(Id-Dilluvju), kellu ħafna problemi hekk kif l-umdità kienet qiegħda tibdel
il-kuluri u d-disinn, u għalhekk kellu jirrikorri għand Giuliano da Sangallo
għal soluzzjoni u reġa' beda mill-bidu. Mikelanġlu tgħallem bit-tbatija
t-teknika tal-affresk, kif jgħid Vasari:

Il-parti mpittra f'jum wieħed tissejjaħ "ġurnata"; ix-xena ta' Il-Ħolqien ta'
Adam , waħda mill-iżjed spettakolari tas-saqaf, saret f'sittax-il ġurnata.

Matul dan iż-żmien l-artista kellu ħafna tensjoni, minħabba d-diskussjonijiet
kontinwi mal-Papa, l-għaġla biex ilesti l-pittura u l-fatt li ma kienx qiegħed
jitħallas. Ix-xogħol enormi tal-pittura tas-saqaf tlesta u ntwera pubblikament
fil-31 ta' Ottubru 1512.

Fuq ordni tal-Papa Klement VII, wara kkonfermata minn Pawlu III, Mikelanġlu
aċċetta li jpinġi fuq il-ħajt tal-altar tal-Kappella Sistina L-Aħħar Ġudizzju
jew Il-Ġudizzju Universali li beda fl-1536 u lesta fl-1541.

It-tema hi bbażata fuq l-Apokalissi ta' San Ġwann Evanġelista. Il-parti ċentrali
jokkupaha Kristu li b'ġest qawwi jifred it-tajbin mill-ħżiena, u ma' ġenbu hemm
ommu Marija, imbeżżgħa bil-ġest vjolenti ta' Binha. Madwaru hemm il-qaddisin li
jintgħarfu faċilment billi l-parti l-kbira minnhom iġorru s-simbolu tal-martirju
tagħhom, fosthom San Bert, li fil-martirju tiegħu ġie misluħ; dan il-qaddis
għandu mdendla f'idu ġildu stess, li fiha nistgħu nilmħu l-awtoritratt ta'
Mikelanġlu. Eżatt taħt, hemm grupp ta' anġli bit-trumbetti, ħabbara
tal-Ġudizzju. Ix-xeni kollha huma mimlijin b'għadd kbir ta' nies, fuq il-lemin
ta' Kristu hemm dawk li ħa jitilgħu is-sema, u fuq ix-xellug hemm dawk li huma
kkundannati biex imorru fid-dlam tal-infern, xi wħud minnhom fuq id-dgħajsa ta'
Karonte msemmija fil-Kummiedja Divina ta' Dante. Fin-nofs ċrieki ta' fuq jidhru
l-anġli bis-simboli tal-Passjoni ta' Kristu, fuq naħa waħda is-salib li miet
fuqu u fl-oħra il-kolonna fejn ġie fflaġellat.

Minkejja l-ammirazzjoni li attira dan ix-xogħol, kien hemm ħafna protesti kontra
l-figuri għarwenin u l-pożizzjoni tal-karattri, minn nies importanti li kienu
jqisuhom immorali. Iċ-ċerimonjier papali, Biagio da Cesena, qal il-pittura
kienet diżonesta, iżda wieħed mill-kritiċi li kien l-aktar kontra l-figuri
għarwenin kien Pietro Aretino li qal li "għandha ssir ħuġġieġa mill-pittura".
Fl-1559, ġara li l-pittur Daniele da Volterra, fuq ordni tal-papa Pawlu IV Papa,
beda jgħatti il-"parti mistħija" tal-figuri mikxufa u għalhekk tlaqqam "il
Braghettone"; il-pittur miet wara sentejn mingħajr ma lesta x-xogħol tiegħu.

Wara li tlesta r-restawr li beda fl-1980, il-pittura reġgħet dehret kif ħalliha
Mikelanġlu.

Wara li lesta L-Aħħar Ġudizzju, il-Papa Pawlu III qabdu jpinġi żewġ affreski
kbar fil-Kappella Pawlina (li kienet imbniet minn Antonio da Sangallo l-iben),
Il-Konverżjoni ta' San Pawl u Il-Martirju San Pietru. Mikelanġlu ħadem fuqhom
mill-1542 sal-1550. Kien hemm bosta raġunijiet għaliex dawn ħadulu ħafna żmien,
fosthom in-nar tal-1544, il-marda li qabditu li ttardjat it-tieni affresk
sal-1546, il-mewt ta' ħabibu Luigi del Riccio fl-1546 u wara dik ta' Vittoria
Colonna fl-1549.

Jidher li l-ewwel affresk li lesta kien Il-Konverżjoni ta' San Pawl, li jixbah
ħafna fl-istil tiegħu lil L-Aħħar Ġudizzju l-iżjed fil-figura ta' San Pawl, rasu
'l isfel u dirgħajh waħda tipponta lejn l-art u l-oħra lejn is-sħab. Dan ifakkar
fit-tgħawwiġ tas-salvati u tal-ikkundanati madwar Ġesù fil-Ġudizzju. F'dan
l-affresk tidher ukoll il-firda bejn is-sema u l-art, b'kuntrast bejn l-oġġett
prinċipali tal-parti t'isfel, iż-żiemel li jħares lejn il-lemin, u tal-parti ta'
fuq, Ġesù jħares lejn in-naħa l-oħra.

Dan id-dinamiżmu qawwi hu ħafna iżjed imrażżan fl-affresk ta' wara, Il-Martirju
ta' San Pietru, fejn naraw ritmu kompożittiv ibbilanċjat, imqabbel mad-diżordni
li nsibu f'Il-Konverżjoni ta' San Pawl. Is-salib nofsu mtella' jifforma l-linja
ewlenija dijagonali u l-figuri jagħmlu ħnejja lejn iċ-ċentru. Permezz
tal-moviment ta' ras San Pietru, Mikelanġlu jiġbed l-attenzjoni għall-punt
ewlieni tax-xena.

Fl-1540, Vittoria Colonna talbitu jpinġilha xbieha żgħira ta' Il-kruċifissjoni
biex jgħinha fit-talb privat tagħha. Wara li ppreżentalha bosta abbozzi, li huma
miżmumin fl-British Museum u fil-Louvre, l-artista pinġielha Kalvarju li
Vittoria kienet kuntenta ħafna bih minħabba l-ispiritwalità tal-figuri. F'dan
kien hemm biss Kristu, il-Madonna, San Ġwann u xi anġli. Vasari jiddeskrivih
hekk:

Għalkemm hu jitkellem dwar tpinġija, l-artista spiċca biex għamel pittura. Aktar
informazzjoni dwar din il-pittura inkixfet f'ittra minn Vittoria lil Mikelanġlu:

Fl-1547, Vittoria mietet u hekk kienet l-imħabba li stqarr Mikelanġlu lejha, li
reġa' ħa l-kwadru u żied fih Marija Madalena tħaddan is-salib ta' Kristu b'xalpa
fuq spallejha simbolu tar-romol tagħha.

Għalkemm il-kwadru oriġinali ntilef, hemm ħafna tpinġijiet u kopji magħmula
mid-dixxipli ta' Mikelanġlu. Waħda minn dawn il-kopji, li xi storiċi
jattribwixxu lil Mikelanġlu, tinsab Spanja fil-Katidral ta' Santa Maria de la
Redonda ta' Logroño.

Il-familja Medici iffinanzjat il-bini tal-Bażilika ta' San Lawrenz f'Firenze,
imfassla minn Brunelleschi. Din inbdiet fl-1420 u matul iż-żjara tal-Papa Ljun
X, fl-1515, il-faċċata tagħha kienet għadha mhux lesta u kellha biss kisja ta'
ċlamit. Għal din l-okkażjoni, il-faċċata tal-knisja ġiet miksija b'kostruzzjoni
temporanja magħmula minn Jacopo Sansovino u Andrea del Sarto. Il-Papa ddeċieda
li jagħmel kompetizzjoni għad-disinn tal-faċċata, dejjem bil-flus tal-Medici.
Mikelanġlu rebaħ din il-kompetizzjoni tad-disinn kontra Raffaello Sanzio, Jacopo
Sansovino u Giuliano da Sangallo. Fid-disinn ried jaqqgħad flimkien
l-arkitettura u l-iskultura tal-Italja kollha, billi jagħmel il-faċċata qisha
altar kontroriformista mżejna b'ħafna statwi u riljevi tal-irħam u l-bronż. Taħt
id-direzzjoni tiegħu, Baccio d'Agnolo għamel mudell tal-injam u billi dan ma
għoġbux għamel mudell ieħor b'erbgħa u għoxrin figura tax-xama'. Fuq il-bażi ta'
dan il-mudell, fid-19 ta' Jannar 1518, iffirma kuntratt għal bini tal-faċċata.

Skont kif kiteb Mikelanġlu, kollu ħeġġa: "Qiegħed nippjana li nagħmel minn din
il-faċċata ta' San Lawrenz, xogħol li hu l-mera tal-arkitettura u l-iskultura
kollha tal-Italja." Bejn is-snin 1518 u 1519, Mikelanġlu żar il-barrieri
tal-irħam ta' Carrara, imma dan kien kollu xogħol għalxejn, billi l-Papa riedu
juża rħam mill-barrieri ta' Pietrasanta u Serravezza, barra t-territorju ta'
Firenze. Fl-10 ta' Marzu 1520, il-Papa xolja l-kuntratt meta l-artista beda
jilmenta li l-irħam maħsub għall-faċċata kien qiegħed jintuża f'xogħlijiet oħra.
It-tieni mudell tal-injam, li l-assistent tiegħu Urbano ħa għand il-Papa, illum
jinżamm f'Casa Buonarroti.

Madwar is-sena 1517, wettaq xi xogħol ta' titjib fis-sular ta' isfel tal-Palazzo
Medici-Riccardi, li bih għalaq l-arkati tal-loġġa fil-kantuniera ta' Via Longa u
Via de'Gori u għamel l-arkitettura tal-bini aktar kompatta. Qiegħed ukoll twieqi
fil-ħnejjiet li Vasari sejjaħ inginocchiate (għar-rkobbtejhom). F'Casa
Buonarroti jinżamm d-disinn li ntuża għat-bidliet fil-palazz.

Is-sagristija l-ġdida ta' San Lawrenz inbdiet bl-ordni ta' Ljun X fl-1520, imma
kien fl-1523, taħt it-tmexxija ta' Klement VII, li l-bini tagħha ħa spinta
ġdida. Din inbniet bl-għan li jitqegħdu fiha l-oqbra tal-mexxejja Medici ta'
Firenze, Giuliano II, duka ta' Nemours, u Lorenzo II, duka ta' Urbino, li ma
kinux ilhom li mietu, u Lorenzo il Magnifico u ħuh Guliano de' Medici. Din
tinsab fil-Bażilika ta' San Lawrenz f'Firenze fuq in-naħa l-oħra mis-sagristija
l-qadima li kienet nbniet minn Brunelleschi u żżejnet minn Donatello. Il-bini
l-ġdid mexa mal-pjanta ta' qabel, li kienet tikkonsisti f'żewġ kwadri ta' wisa'
differenti magħqudin bi ħnejja u b'koppla, ħitan lixxi maqsumin b'pilastri u
gwarniċjuni magħmulin mill-Pietra Serena, ġebla griża tar-reġjun. Mikelanġlu
kabbar il-parti ċentrali sabiex jipprovdi aktar spazju għall-oqbra u l-altar.

Fid-disinn vertikali biddel l-arkitettura tal-Quattrocento u qiegħed twieqi
għomja fuq il-bibien. It-twieqi madwar il-koppla għamilhom forma ta' trapeżju
biex jagħtu l-impressjoni ta' għoli akbar. Il-koppla hi magħmula minn kaxxi
radjali. Dawn il-kaxxi huma maqsumin f'ħames ringieli ta' wisa' dejjem tonqos,
li jimitaw, anke fin-numru, lill-Panteon ta' Ruma. Dawn jispiċċaw f'kuruna
radjata, li minnha tibda l-lanterna ta' forma perfetta u sbuħija delikata. Din
hi l-element l-iżjed importanti fl-esterjuri tal-kappella. Minn barra,
is-sagristija ta' San Lawrenz, kif biddilha Mikelanġlu, tidher koppla kbira
miksija bil-madum u numru ta' twieqi kbar li jiffavorixxu l-logħob tad-dawl u
d-dell fuq ġewwa. L-artista warrab l-ewwel disinn li fih kien ħalla l-ispazju
ċentrali għall-monumenti funerarji. Fid-disinji ta' wara mexxa dawn il-monumenti
għal mal-ħajt fejn ġew integrati kompletament fl-arkitettura.

Lil Klement VII ġietu wkoll l-idea li jibni librerija ġo Firenze biex jiġbor
fiha l-kodiċi kollha tal-familja Medici u qabbad lil Buonarroti għal dan
il-proġett. Il-librerija wara saret magħrufa bħala l-Bibljoteka Lawrenzjana.
Il-proġett, li kellu għadd kbir ta' tibdiliet, inbeda fl-1523, malli kien
intgħażel il-post fejn kien ħa jsir fil-kunvent tal-Bażilika ta' San Lawrenz
fil-parti ta' fuq tan-naħa tal-Lvant tal-kjostru. Kellhom il-ħsieb li jkun hemm
spazji differenti għall-kotba Latini u Griegi, u wkoll li l-kotba rari
jitqiegħdu fi kmamar żgħar, iżda fl-aħħar spiċċaw billi organizzaw kollox
f'kamra waħda kbira. Kien hemm il-problema ta' kif iserħu l-istruttura l-ġdida
fuq il-ħitan eżistenti: fil-bibljoteka baxxew il-livell tas-saqaf u qiegħdu
t-twieqi qrib ħafna flimkien biex jidhol iżjed dawl. L-atriju kien iddisinjat
bħala post ta' moviment, ogħla u b'iżjed twieqi. Fl-1533, il-Papa ta permess lil
Mikelanġlu li jmur Ruma, bil-kundizzjoni li jħalli lesti d-dekorazzjoni u
t-taraġ tal-atriju. Is-saqaf bil-kxaxen tal-bibljoteka hu magħmul b'motivi
ellittiċi u rombiċi. Buonarroti fassal ukoll l-iskrivaniji kbar għall-qari.
Għat-taraġ għamel ħafna disinji, u fl-aħhar, fl-1558, bagħat Ruma l-pjan finali,
flimkien ma' mudell lil Bartolomeo Ammannati, li kien imqabbad minn Cosimo I de'
Medici biex jibnih. Jeżistu iktar minn tletin paġna ta' disinji tal-Bibljoteka
Lawrenzjana, għalkemm mill-korrispondenza matul l-ippjanar, huwa mifhum li hemm
aktar.

Wara Firenze, matul l-aħħar għoxrin sena ta' ħajtu f'Ruma, għamel pass kbir
ieħor fl-arkitettura. Fl-1546 ġie nkarigat bl-iżvilupp tal-Pjazza
tal-Campidoglio jew il-Campidoglio. Matul iż-żjara tal-Imperatur Karlu V,
il-Papa Pawlu III fost il-bosta xogħlijiet oħra ta' tiżjin tal-belt għal din
l-okkażżjoni, mexxa xi skulturi għall-għolja tal-Campidoglio. Fl-1537 qiegħed
hemm l-istatwa tal-bronż ta' Marku Awrelju riekeb iż-żiemel, simbolu ta'
awtorità imperjali u b'estenzjoni tal-kontinwità bejn Ruma imperjali u papali.
Din l-iskultura kellha tkun iċ-ċentru tal-iżvilupp kollu.

Mikelanġlu, li għall-pjazza kellu viżjoni unifikata, poġġa l-Palazzo Senatorio
(sede tal-muniċipju) fil-fond tal-pjazza, b'turġien tanġenti mal-faċċata, u
llimitah fil-ġnub b'żewġ palazzi: il-Palazzo dei Conservatori u l-palazz
imsejjaħ Palazzo Nuovo mibni mill-bidu. It-tnejn jaslu sat-taraġ li jitla'
għall-Campidoglio. Il-faċċati tal-binjiet, fejn daż-żmien hemm il-Mużewijiet
Capitolini, ġew imżejnin b'ordni ġganta ta' kolonni Korintin, korniċjuni u
arkitravi. Iż-żewġ palazzi li kienu eżistenti ma kinux perpendikolari ma' xulxin
u għalhekk il-pjazza Mikelanġlu għamilha trapeżojdali, biex fl-istess ħin jagħti
l-illużjoni ta' iżjed fond.

Il-motif użat fil-paviment tal-pjazza kien imfassal fuq gradilja kurvilinjari
iskritta f'ellissi ċċentrata fuq il-bażi tal-istatwa ta' Marku Awrelju, maqsuma
fi tnax-il sezzjoni. Din tfakkar fis-simbolu użat fl-antikità għat-tnax-il għelm
taż-żodjaku u tirreferi wkoll għall-arkitettura Nisranija, bis-simbolu
tat-tnax-il appostlu. It-trattament ta' Mikelanġlu jixbaħ it-tip ta' schemata
medjevali biex jiġi kkoordinat iċ-ċiklu tal-qamar ma' interpretazzjonijiet oħra
bħas-sigħat u ż-żodjaku. Insibu eżempju ta' dawn l-imfietaħ simboliċi
fil-manuskritt tas-seklu 10 De Rerum Natura ta' San Iżidoru ta' Sivilja (li
jittratta dwar l-astronomija u l-ġeografija).

Mikelanġlu ta l-post plastika straordinarja bl-għan li jgħaqqad l-ambjent
arkitettoniku kollu. Ir-riżultat kien spazju miftuħ, speċjalment bejn iż-żewġ
palazzi simetriċi, qisu sala li magħha hemm immedjatament ir-rampa kbira
ċentrali tan-niżla, il-Cordonata Capitolina. Din ukoll għandha balavostri
diverġenti biex tagħti effett viżwali unit mal-pjazza. L-unità totali ma
ntlaħqetx sa wara ħafna meta nbena l-Palazzo Nuovo, iddisinjat minn Mikelanġlu
biex jifred il-pjazza mill-knisja ta' Aracoeli. Il-faċċati nbew, fil-parti
l-kbira, wara l-mewt tal-artista u għalkemm mhumiex implementazzjoni fidila għal
kollox tal-proġetti tiegħu, huma kompożizzjoni artistika tal-għaġeb.

Mikelanġlu ġie nkarigat bil-bini tal-Palazzo Farnese fl-1546 minflok Antonio da
Sangallo iż-Żgħir li kien qiegħed imexxi x-xogħol meta miet. Il-bini kien tela'
sat-tieni sular.

Mikelanġlu lesta l-faċcata qabel ma għamel il-partijiet tal-ġenb u ta' wara.
Żied l-għoli tat-tieni sular sabiex jagħmlu l-istess bħal ta' isfel.
Il-korniċjun li Sangallo kien ħa jagħmel idjaq, bidlu f'wieħed usa' b'elementi
dekorattivi li fihom taħlita tal-ordnijiet Doriku, Joniku u Korinzju. Biddel
ukoll ir-ritmu tal-faċċata b'modifikazzjoni tat-tieqa ċentrali, li kabbarlha
l-blata u tawwallha t-trabeazzjoni u fuqha qiegħed arma ġganta, għolja 'l fuq
minn fuq tliet metri.

Mikelanġlu nħatar perit ta' Bażilika ta' San Pietru fl-1546 meta kellu 72 sena,
wara l-mewt ta' Antonio da Sangallo iż-Żgħir. Il-Bażilika bdiet tinbena fejn
kien hemm qabel bażilika Paleokristjana, fuq l-ordni tal-Papa Ġulju II u taħt
id-direzzjoni tal-arkitett Bramante. Wara l-mewt ta' Bramante ħadha f'idejh
Raffaelllo Sanzio, li mmodifika l-pjanta u ttrasformaha f'Salib Latin. Meta
Mikelanġlu ġie nkarigat bix-xogħol, reġa' biddel il-pjanta mill-ġdid u mar lura,
b'varjazzjonijiet żgħar, għall-idea oriġinali ta' Bramante ta' Salib Grieg, iżda
ċekken l-erba' naħat tal-kwadru sabiex iż-żoni ż-żgħar ikollhom dawl dirett.
B'mod partikolari mmodifika l-koppla ċentrali fil-pjanta ta' Bramante: neħħa
ċ-ċirku ta' kolonni u taha profil ogħla. Billi neħħa l-kampnari, l-koppla saret
l-element predominanti. Kiseb permess mingħand il-Papa, wara li dan ra l-pjanta
tiegħu, biex iwaqqa' parti mill-bini ta' Sangallo u, mingħajr ma jibdel il-forma
sostanzjali min-ġewwa, ikun jista' jimponi l-istil personali tiegħu u jagħti
unità sħiħa lill-proġett. Ħafna mill-xogħlijiet twettqu bejn l-1549 u l-1558.

B'tibdiliet żgħar fil-proġett maħsub minn Mikelanġlu, li ħalla abbozz
għall-koppla ċentrali magħmul bejn l-1558 u l-1561, ix-xogħol tlesta 24 sena
wara mewtu mill-arkitetti Giacomo della Porta u Domenico Fontana, b'għoli ta'
132 metru u dijametru ta' 42.5 metri.

Bil-konċessjoni permezz tal-bolla tas-27 ta' Lulju 1561, Papa Piju IV iddeċieda
li jinstalla l-Kartużjani fit-Termi ta' Dijoklezjanu, wara li jiġu ttrasformati
fi knisja. Fl-1541 kien diġà kemm qassis Sqalli, Antonio del Duca, li kien talab
lill-Papa biex joħloq knisja dedikata għall-qima tal-anġli, u fl-1550 kiseb
permess għall-bini ta' erbatax-il altar temporanju, sebgħa dedikati lill-anġli u
sebgħa lill-martri. Fil-5 ta' Awwissu 1561, tqegħdet l-ewwel ġebla tal-knisja u
ġie nkarigat bil-proġett Mikelanġlu, li, skont Vasari, ippropona:

Ix-xogħol inbeda mill-ewwel, iżda kellu jieqaf fl-1563 minħabba nuqqas ta' flus.
Meta fl-1565 saret knisja titulari (parrokkjali) bl-isem ta' Santa Maria degli
Angeli e dei Martiri, ġie ordnat baldakkin tal-bronż għall-altar maġġur,
iddisinjat minn Mikelanġlu, li llum jinsab fil-Mużew ta' Napli. Matul is-sekli
ta' wara tant saru bidliet li kważi xejn ma baqa' mid-disinn oriġinali.

Papa Piju IV talab lil Mikelanġlu biex jagħmillu pjanta għall-Porta Pia, u
l-artista għamillu tlieta, il-Papa għażel dik li kienet ħa tqum l-inqas u l-bini
nbeda fl-1561.

Il-bieb inbena matul il-proċess ta' tiġdid urban li beda l-Papa Piju IV. It-triq
il-ġdida li ġejja mill-Quirinale issemmiet Via Pia f'unur il-Papa; minn hemm
tgħaddi dritt mill-bieb ta' Porta Pia, li jaqsam is-swar tal-belt. Inbena bħala
tip ta' xenografija importanti fil-punt topografiku l-iżjed għoli tas-sur,
bil-faċċata tħares 'il ġewwa lejn il-belt, għall-kuntrarju tat-tradizzjoni
antika fejn il-bieb kien iħares 'il barra mill-belt bħala l-ewwel impressjoni
tal-belt lil dawk li jżuruha. Il-midalji li ħarġu dak iż-żmien bis-suġġett
tal-bini tal-bieb, maħdumin minn Giovanni Federico Bonzagni, juru kif kien
id-disinn oriġinarjament. Il-proġett minn barra ma setax jitlesta minħabba
l-mewt ta' Mikelanġlu fl-1565 u l-elezzjoni ta' Papa ġdid, Piju V, li waqqaf
ix-xogħlijiet u minn barra sar biss ħajt sempliċi u bieb.

Fl-1853, Virginio Vespignani rrestawra l-parti ta' fuq u, matul l-1861 u l-1868,
inbena l-bieb minn barra.

Id-disinji ta' Mikelanġlu jifformaw ġabra kbira u importanti ħafna, minkejja li
xi wħud inħarqu. Skont Vasari kien fiha, "disinji, noti u abbozzi magħmulin minn
idejh, b'tali mod li l-ebda wieħed ma juri l-għeja li għadda minnha u l-bosta
provi li kellhom jgħaddu minn ħsiebu sakemm titfaċċa l-perfezzjoni". L-ewwel
disinji attribwiti lill-artista huma kopji magħmula fl-Bażilika Fjorentina ta'
Santa Croce, tat-Tribut u l-Konsagrazzjoni ta' Masaccio u t-tpinġija
tal-Alkemista, invenzjoni tiegħu stess (issa fil-British Museum), u kopja ta'
Giotto miżmuma fil-Louvre, kollha miż-żmien tal-istudji tiegħu fil-palazz ta'
Lorenzo il Magnifico, madwar is-sena 1490.

It-teknika ta' Mikelanġlu tidher bit-terribbiltá tagħha fix-xogħol
għad-dekorazzjoni tas-sala tal-Gran Kunsill tal-Palazzo Vecchio. Fis-sena 1503,
il-gvern Repubblikan ġdid, fl-okkażjoni tal-ħatra ta' Piero Soderini bħala
Gonfaloniere, iddeċieda li jżejjen din is-sala bl-affreski, u għal dan il-għan
qabbad lil Leonardo da Vinci biex ipinġi rappreżentazzjoni ta' Il-Battalja ta'
Anghiari u lil Mikelanġlu biex ipinġi Il-Battalja ta' Cascina fuq il-ħajt ta'
faċċata, u hekk ġew wiċċ imb'wiċċ l-akbar żewġ artisti tal-epoka. Mikelanġlu
beda jaħdem fuq il-kartuna għal dan l-affresk, kif stqarr hu stess, fl-1504 wara
li kien diġà rċieva żewġ pagamenti. It-tema hi spirata mill-Kronaka ta' Filippo
Villani, li rrakonta x'ġara meta fl-1364 it-truppi ta' Firenze kienu qegħdin
jattakkaw l-belt ta' Pisa qrib Cascina. Minħabba s-sħana qawwija, is-suldati
neżgħu għarwenin biex imorru jgħumu fix-xmara Arno. Għalkemm il-Piżani ħadu din
l-opportunità biex jattakawhom f'dak il-mument, xorta waħda rebħu l-Fjorentini.
F'din il-pittura Mikelanġlu wera l-ħila li kellu fir-rappreżentazzjoni tan-nudi
u l-moviment dinamiku u wkoll l-oriġinalità li teżawri l-possibilitajiet ta'
espressjoni kollha, b'varjetà ta' tekniki; xi figuri huma delinjati
bil-karbonċin u oħrajn waqt li għandhom linji qawwijin huma sfumati u mdawlin
bil-ġibs.

Meta kellu jmur Ruma għax sejjaħlu l-Papa Ġulju II, l-artista telaq ix-xogħol
fuq il-kartuna. L-affresk ta' Leonardo da Vinci fis-sala tal-Gran Kunsill,
Il-Battalja ta' Anghiari ma damx ma tgħarraq u nqered, u jitfakkar biss minn
kopja tal-parti ċentrali li għamel Rubens. Hemm ukoll kopja tal-parti ċentrali
tal-Battalja ta' Cascina li għamel Bastiano da Sangallo.

Fis-sena 1515, matul żjara ġo Firenze tal-Papa Ljun X, sar tiżjin tal-belt
kollha bbażat fuq Il-Battalja ta Cascina ta' Mikelanġlu. X'aktarx li l-kartuna
ingħatat lil bosta artisti differenti biex jikkupjawha u jżejnu l-belt b'disinji
minnha għall-miġja tal-papa. Fil-British Museum u fil-kollezzjoni tal-Uffizi
hemm miżmumin studji ta' figuri individwali għal dan l-abbozz ta' Mikelanġlu.
Vasari iddeskriva hekk id-disinn sħiħ:

Wara li t-tkeċċew il-Medici fl-1527 u twaqqfet ir-repubblika ġdida ta' Firenze
fis-6 ta' April 1529, Mikelanġlu nħatar "gvernatur u prokuratur ġenerali
tal-fortifikazzjonijiet", u għamel ħiltu kollha biex itejjeb is-swar Fjorentini.
Id-disinji f'Casa Buonarroti huma kollha studji għall-bastjuni tal-bibien u
tal-angoli tas-swar medjevali. Dak tal-angolu tal-Porta al Prato d'Ognissanti,
fil-parti tal-Punent ta' Firenze hu wieħed notevoli għad-dettalji li fih.

Mikelanġlu kkonċentra ħsiebu fuq id-difiża tal-belt u wera oriġinalità kbira
f'din il-klassi ta' disinji li huma l-uniċi disinji militari, flimkien ma' xi
oħrajn ta' Leonardo da Vinci. Fihom stabbilixxa t-trajettorji tal-balal
tal-kanuni u l-firxa tagħhom. Is-swar kienu aktar difensivi milli offensivi u
għalhekk fid-disinji kellhom għadd kbir ta' bastjuni ppuntati ħerġin 'il barra
biex id-difensuri kienu jistgħu jilħqu fil-bogħod sewwa. L-ideat ta' Mikelanġlu
ma kellhomx jiġu aċċettati, u f'xi wħud mid-disinji tiegħu tal-aħħar perjodu
naraw it-tneħħija ta' punti għomja li ma setgħux jiġu protetti, kif x'aktarx
qalulu xi esperti militari. Dawn l-aħħar disinji, l-eqreb għal dawk użati aktar
tard fl-epoka tal-Barokk jixbhu ħafna lil dawk proposti mill-inġinier militari
Vauban fix-xogħol tiegħu Manière de Fortier tas-sena 1689.

Għas-saqaf tal-Kappella Sistina, l-artista għamel sensiela ta' disinji bħala
abbozzi, li fihom jidhru t-traċċi tal-manjeriżmu diġà karatteristiku ta'
Mikelanġlu. Fost dan il-grupp hemm l-studji għan-nudi, miżmumin fil-British
Museum ta' Londra, l-istudji għas-Sibilla Libica, b'verżjonijiet differenti li
qegħdin fil-Metropolitan Museum of Art fi New York, diversi studji ta' figuri,
sangwinja ta' Kristu fil-Limbu u ftit disinji fuq it-tema tal-Qawmien.

Fil-bidu tas-seklu 15, fl-Italja daħal tip ta' disinn magħmul b'perfezzjoni
kbira, biex jingħata bħala rigali. Leonardo da Vinci, fl-1500, għamel sensiela
minn dawn biex joffrihom lil wieħed mill-patruni tiegħu. Mikelanġlu wkoll pinġa
bosta sensieli, li rregala lil żgħażagħ li ħassu miġbud b'mod speċjali lejhom,
imma l-akbar parti minnhom kienu għaż-żagħżugħ maħbub tiegħu Tommaso Cavalieri,
li Vasari iġġustifika bħala eżerċizzju ta' tagħlim:

It-trasformazzjoni fl-istil ta' Mikelanġlu tidher ċara fit-tpinġija tal-Pietà li
rregala lil Vittoria Colonna madwar l-1540. F'dan ix-xogħol, il-figura ta'
Kristu hi trattata b'delikatezza kbira. Fiha simmetrija organika ma' ommu Marija
tħares lejn is-sema: hi b'dirgħajha mgħollijin f'nofs salib, filwaqt li binha
għandu dirgħajh imniżżlin. Il-kompożizzjoni simmetrika hi msaħħa miż-żewġt anġli
fil-ġenb u s-salib fl-isfond li jaqsam il-kartuna f'żewġ nofsijiet ugwali. Hemm
iskrizzjoni meħuda mill-Paradiso tal-Kummiedja Divina ta' Dante: "Non vi si
pensa quanto sangue costa" (Ma jaħsbux kemm tiswa demm).

Bħala poeta, Mikelanġlu ħalla tliet mitt kompożizzjoni li għandhom post
prominenti fil-lirika tas-seklu 16 u li fihom jispikkaw ton enerġiku u awster u
tensjoni kontinwa li toħloq immedjatezza espressiva ħerqana. Il-forom metriċi
l-aktar abbundanti huma s-sunett u l-madrigal, iżda kiteb ukoll xi terzini.
Skont Ascanio Condivi, Mikelanġlu iddedika s-sena 1503 għall-qari "... qatta' xi
ħin ma jagħmel xejn fl-arti tal-iskultura, biex jintefa' fuq il-qari ta' poeti u
oraturi bil-vernakular, u jikteb sunetti għall-pjaċir tiegħu".

Il-formazzjoni tiegħu fil-palazz ta' Lorenzo il Magnifico msejsa fuq il-ħsieb
Neoplatoniku tal-umanisti Pico della Mirandola u Ficino tispjega aħjar
il-poeżija ta' Mikelanġlu, bl-iskuntentizza kbira bih innfisu u b'madwaru li
dejjem kellu, bl-idea "tal-preżenza tal-ispiritwalità fil-materjal",
bl-entużjażmu tiegħu għall-estetika u s-sbuħija. Bil-poeżija, l-artista seta'
jesprimi l-imħabbiet kollha tiegħu u d-dubji reliġjużi li kellu. L-ewwel sunetti
kienu fuq ħwejjeġ li kellhom x'jaqsmu max-xogħol artistiku tiegħu, bħal dak fuq
l-istatwa ta' Il-Lejl fil-qabar tal-Medici, li jgħid:

Xi sunnetti oħra kienu iżjed ċajtiera bħal dak li kiteb lil ħabibu Giovanni da
Pistoia, madwar l-1510, waqt li kien qiegħed ipinġi s-saqaf tal-Kapella Sistina.
Fuq il-karta fejn kiteb dan is-sunett insibu skizz tal-pittur biż-żebgħa ċċarċar
fuq wiċċu u fis-sunett ixebbaħ wiċċu ma' "paviment rikk" u ddeskriva kif
tgħawweġ u mbaram biex jaħdem fuq is-saqaf. Jitlob lil ħabibu: "Il-pittura mejta
tiegħi iddefendi issa Giovanni, u unuri, għax ma nħossnix f'posti, m'iniex
pittur."

Aktar tard u aktar numerużi hemm dawk miktuba lil Tommaso Cavaliere, ispirati
minn Petrarca. L-ewwel wieħed bid-data tal-1532, jitkellem bil-miftuħ dwar
l-imħabba lejn Tommaso u nistgħu inħossu kemm kienet kbira din il-passjoni ta'
Mikelanġlu:

Jew f'din l-oħra: "Ismek jitmali qalbi u ruħi, u jimla 'l-waħda u 'l-oħra bi
ħlewwa kbira, hekk li ma nħossx la n-niket u lanqas il-biża tal-mewt waqt li
niftakar fih.

Il-poeżiji li ddedika lil Vittoria Colonna kienu fil-parti l-kbira ta' tema
reliġjuża, it-tnejn fihom tħassib dwaru nnifsu, u jikkonċentraw fuq id-dnub u
s-salvazzjoni eterna, b'ton ta' dieqa u mrar. F'madrigal jiddeskrivi lil ħabiba
bħala "tassew messaġġiera bejnu u s-sema, mara divina li lilha jitlob ħniena u
kondexxenza biex bihom jerfa' l-miżerja tiegħu għall-għoli tal-mogħdija mħarbta
lejn l-hena".

L-aktar ħaġa interessanti fil-poeżiji ta' din l-epoka huwa s-sinteżi li għamel
Mikelanġlu tat-teoriji Neoplatoniċi u l-prattika tal-Kristjaneżmu. Meta mietet
Vittoria, Mikelanġlu sab ruħu fi stat, skont Condivi, "fejn matul żmien twil
deher qisu miġnun", daħal f'tip ta' kurrent imkarkar mill-ossessjonijiet
reliġjużi tiegħu. Dan kollu ġiegħlu jikteb sensiela ta' poeżiji pessimisti li
fihom b'mod radikali spjega d-diżappunt assolut tal-valur tal-arti.

L-ewwel edizzjoni tal-poeżija tiegħu ħarġet fis-sena 1623 minn neputih,
Mikelanġlu ż-Żgħir. Kienet editjata ħafna u fiha l-pronomi maskili inbidlu
f'femminili. Din il-konfużjoni damet sal-edizzjoni tal-1863 minn Cesare Guasti,
fejn mit-testi oriġinali ġiet iċċarata t-tifsira tal-poeżija indirizzata lil
Tommaso Cavalieri. Fost oħrajn, saru traduzzjonijiet tal-poeżija ta' Mikelanġlu
minn awturi tat-tip tal-filosfu Amerikan Ralph Waldo Emerson fis-seklu 19.

Ix-xogħol ta' Mikelanġlu, meqjus mill-kontemporanji tiegħu bħala l-quċċata
tal-arti tar-Rinaxximent, kien ukoll it-tmiem drammatiku tagħha. L-iskulturi,
il-pitturi u l-arkitettura tiegħu kienu ammirati iżjed minn kollox u meqjusin
bħala kreazzjonijiet superjuri għal dawk tal-antiki u ogħla min-natura stess.
Iżda Mikelanġlu kien għadu ħaj meta bdiet il-kontroversja bejn dawk li kienu
jfaħħru l-arti tiegħu u l-kritiċi tagħha, li maqdru n-nuqqas ta' proporzjon u
naturalezza, b'kuntrast qawwi mal-grazzja u l-eleganza tal-arti ta' Raffaello.
Lodovico Dolce fis-sena 1557, sejjaħ in-nudi ta' Mikelanġlu monotoni mqabbla
mas-sbuħija u l-ħlewwa tax-xogħlijiet ta' Raffaello. Kien ikkritikat ukoll
mill-knisja Taljana, matul it-tieni nofs tas-seklu 16, minħabba li x-xogħlijiet
tiegħu ma kinux skont ir-regoli ġodda tal-Kunċilju ta' Trentu. Min-nofs is-seklu
18, il-kritika nqalbet f'adorazzjoni totali tal-arti tiegħu.

Minħabba l-karattru profondament reliġjuż u l-ġenju tiegħu, Mikelanġlu sar
meqjus bħala leġġenda, u kif ġie innutat qabel, xi kritiċi kienu tal-fehma li
bis-sengħa li kellu fit-teknika tal-klassiċi seta' jiżboq anki lil dawn.
Il-manjiera impulsiva tiegħu wasslitu biex f'żgħożitu jiddedika ruħu għal forom
tal-arti, prinċipalment skulturali, fejn l-artista għandu prossimità mill-ikbar
mal-ħidma tiegħu u ekk issir parti minnu, ħaġa li tintilef fl-arkitettura li
l-Papa inkarigah biha ħafna drabi, l-iżjed fit-tieni fażi ta' ħajtu. L-ideat
tiegħu niedew il-wasla immineti tal-arkitettura Barokka.

L-affreski fuq is-saqaf tal-Kappella Sistina jirrappreżentaw il-viżjoni perfetta
tat-twemmin neo-Platoniku tiegħu, li jisħaq li s-sbuħija tal-figura umana
għandha karattru divin. Dan l-istess twemmin insibuh fis-sinjifikat tal-oqbra
tal-Medici, fejn il-parti t'isfel tissimbolizza d-dinja materjali b'kuntrast
mal-arkitettura imdawwla mill-koppla tas-sagristija l-ġdida, li tirrappreżenta
d-dinja spiritwali.

Bħala pittur, kellu influwenza profonda fuq il-ġenerazzjoni Manierista ta' wara.
Pereżempju, Tintoretto kien influwenzat ħafna minnu fil-forom anatomiċi
tal-iġsma u l-qagħdiet mibrumin, skorċjati u sfurzati. Fil-pjanta tiegħu
tal-Bażilika tal-Vatikan, fejn ħadem għal kważi għoxrin sena minn ħajtu,
issimplifika id-disinn li kien fassal għaliha Bramante, filwaqt li żamm
l-istruttura f'salib Grieg u l-koppla kbira. Mikelanġlu ħoloq spazji madwar
l-elementi ewlenin fuq kollox il-koppla, l-element dominanti tal-bini.

Fil-każ tal-iskultura, David ma jirrappreżentax ritorn għal mudelli tal-antikità
Greko-Rumana iżda, għall-ewwel darba, xogħol li jiżboqhom. Ħafna mix-xogħlijiet
tiegħu mhumiex lesti (non finiti bit-Taljan), iżda għandna niddistingwu bejn
dawk li fihom l-awtur, intenzjonalment ħalla partijiet mhux magħmulin, bħal
fit-tondi Taddei u Pitti, u dawk l-oħrajn li ma tlestewx minħabba fatturi
esterni.

Saru diversi films fuq il-ħajja ta' Mikelanġlu. L-iżjed wieħed magħruf huwa
x'aktarx il-film The Agony and the Ecstasy (L-Agunija u l-Estasi, 1965), ibbażat
fuq ir-rumanz ta' Irving Stone u dirett minn Carol Reed li fih Charlton Heston
jaħdem il-parti ta' Mikelanġlu u Rex Harrison il-parti tal-Papa Ġulju II.

Fl-1982, asterojde li sab Edward Bowell issemmiet 3001 Michelangelo. Hemm ukoll
kratere fuq il-pjaneta Merkurju bl-isem ta' Michelangelo.

L-istazzjoni televiżiv Taljan RAI, fl-1990, għamel serje dokumentarja fuq
il-ħajja ta' Mikelanġlu bit-titlu La Primavera de Michelangelo (Ir-Rebbiegħa ta'
Mikelanġlu), ispirata mill-ktieb Una Stagione dei Giganti (Staġun tal-Ġganti)
ta' Vicenzo Labella. Dan l-awtur flimkien ma' Julian Bond ħa ħsieb il-kitba
tad-dokumentarju li kien dirett minn Jerry Londo u jaħdem fih bħala attur
protagonista Mark Frankel. Ħafna mill-poeżiji tiegħu ġew adattati għal mużika
fil-forma ta' lied. L-iżjed magħrufin fosthom huma dawk ta' Dmitrij Šostakovič,
irrekordjati minn Dietrich Fischer-Dieskau.



https://mt.wikipedia.org/wiki/Matematika

Il-kelma Matematika ġejja mill-Grieg μάθημα (máthema), li tfisser "tgħalim", jew
"xjenza"; μαθηματικός (mathematikós) tfisser "wieħed li jrid jitgħallem".

Il-Matematika għandha tradizzjoni qadima fil-ġnus kollha; kienet l-ewwel
dixxiplina li adottat metodi rigorużi ħafna, u b'hekk laħqet l-istatus ta’
xjenza; progressivament il-metodi tagħha żviluppaw u nfirxu ma ħafna oqsma fejn
jistgħu ikunu ta’ għajnuna fil-komputazzjoni u l-immudellar.

L-analisi matematika bdiet mill-formulazzjoni rigoruża tal-kalkulu
infiniteżmali. Hija fergħa tal-matematika li tikkonċentra fuq l-ideja
tal-limitu: il-limitu ta’ suċċessjoni jew il-limitu ta’ funzjoni. Tinkludi wkoll
it-teoriji tad-differenzazzjoni, integrazzjoni u meżura, serji infiniti, u
funzjonijiet analitiċi. L-istudju ta’ dawn it-teoriji ħafna drabi jsir
fil-kuntest tan-numri reali, numri komplessi, u funzjonijiet reali u komplessi.
Madankollu, nistgħu niddefinixxu u nistudjaw dawn it-teoriji f’kull spazju ta’
oġġetti matematiċi li fih hu possibbli li nagħtu definizzjoni ta’ "distanza"
(spazju metriku) jew iżjed ġenerali ta’ "qrubija" (spazju topoloġiku).

Il-matematiċi Griegi bħal Ewdossu u Arkimede meta applikaw il-metodu ta’
l-eżawriment biex jikkalkulaw l-arja u l-volum ta’ xi reġjuni u solidi użaw
il-kunċetti tal-limiti u l-konvergenza b’mod informali. Fl-Indja, il-matematiku
tas-seklu 12, Bhaskara ġa kellu l-ideja tal-kalkulu differenzjali u ta eżempji
tad-derivata, flimkien mal-propożizzjoni ta’ dik li nsejħulu llum it-Teorema ta’
Rolle.

Fis-seklu 14, l-analisi matematika bdiha Madhava ta’ Sangamagrama, meqjus bħala
l-"fundatur ta’l-analisi matematika". Hu żviluppa idejat fundamentali:
l-iżvilupp ta’ funzjoni f’serje infinita, serje ta’ potenzi, is-serje ta’
Taylor, u l-approssimazzjoni razzjonali ta’ serje infinita. Żviluppa wkoll
is-serje ta’ Taylor għall-funzjonijiet trigonometriċi tas-senu, kosenu, tanġenti
u arktanġenti, u stima l-iżbal li nagħmlu meta naqtgħu is-serje. Żviluppa
l-frazzjonijiet kontinwati infiniti, l-integrazzjoni b’termini wara termini,
l-approssimazzjoni b’serje ta’ Taylor tas-senu u kosenu, u s-serje f’potenzi
tar-raġġ, diametru, ċirkonferenza, π, π/4 u l-anglu θ. Id-dixxipli tiegħu
fl-iSkola ta’ Kerala baqgħu ikkabru x-xogħol tiegħu sas-seklu 16.

Fl-Ewropa, fit-tieni nofs tas-seklu 17, Newton u Leibniz independement minn
xulxien żviluppaw il-kalkulu, li bl-istimulu ta’ l-applikazzjonijiet matul
is-seklu 18 rabba ħafna friegħi bħall-kalkulu tal-varjazzjonijiet,
l-ekwazzjonijiet differenzjali ordinarji u parzjali u l-analisi ta’ Fourier .
F’dal-perijodu, il-metodi tal-kalkulu ġew applikati biex japprossimaw problemi
diskreti b’oħrajn kontinwi.

Fis-seklu18, Euler introduċa il-kunċett ta’ funzjoni matematika. Fis-seklu19,
Cauchy kien l-ewwel li stabbilixa l-kalkulu fuq pedament loġiku sod
bl-introduzzjoni ta’ l-ideja tas-suċċessjoni ta’ Cauchy. Beda wkoll it-teorija
formali ta’ l-analisi komplessa. Poisson, Liouville, Fourier u oħrajn studjaw
l-ekwazzjonijiet differenzjali parzjali u l-analisi armonika.

F’nofs is-seklu Riemann introduċa t-teorija tiegħu tal-integrazzjoni. F’l-aħħar
terz tas-seklu 19, Weierstrass li l-fehma tiegħu kienet li l-argumenti ġometriċi
jistgħu iqarqu bina, daħħal l-aritmetizzazzjoni ta’ l-analisi u introduċa
id-definizzjoni "epsilon-delta" tal-limitu. Wara, il-matematiċi bdew jinkwietaw
li kienu qegħdin jassumu l-eżistenza tal-kontinwu tan-numri reali mingħajr
prova. Dedekind imbagħad ta kostruzzjoni tan-numri reali bil-methodu tal-qtugħ
ta’ Dedekind, li bih il-matematiċi jikkrejaw numri rrazzjonali li jimlew
il-"vojt" bejn in-numri razzjonali, u hekk joħolqu sett komplet: il-kontinwu
tan-numri reali. Madwar dak iż-żmien l-isforzi għar-raffinar tat-teoremi ta’
l-integrazzjoni ta’ Riemann wasslu għall-istudju tal-"qies" tas-sett
tad-diskontinwitajiet tal-funzjonijiet reali.

Fl-istess ħin, bdew jinħolqu "mostri" (funzjonijiet mkien kontinwi, funzjonijiet
kontinwi imma mkien differenzjabbli, kurvi li jimlew l-ispazju). F’dal-kuntest,
Jordan żviluppa t-teorija tiegħu tal-meżura, Cantor żviluppa dik li daż-żmien
insejħulha it-teorija sempliċi tas-settijiet, u Baire ipprova it-teorema
tal-kategoriji ta’ Baire. Fil-bidu tas-seklu 20, il-kalkulu ġie formalizzat
b’l-użu tat-teorija assjomatika tas-settijiet. Lebesgue irriżolva l-problema
tal-miżura, u Hilbert introduċa l-ispazji ta’ Hilbert biex jirriżolvi
l-ekwazzjonijiet integrali. L-ideja ta’ l-ispazji vettorjali normati kienet
infirxet, u f’l-20ijiet tas-seklu Banach ħoloq l-analisi funzjonali.

Il-kelma Analisi Klassika s-soltu tfisser analisi mingħajr l-użu tal-metodi
tal-analisi funzjonali. L-istudju tal-ekwazzjonijiet differenzjali issa huwa
mferrex ma friegħi oħra bħas-sistemi dinamiċi, imma ġħadu mportanti ħafna
fl-analisi konvenzjonali.

L-alġebra hi waħda mill-friegħi prinċipali tal-matematika u titratta l-istudju
ta’ strutturi alġebrin, relazzjonijiet u kwantità.

Il-kelma alġebra (mill-Għarbi الجبر, al-ġabr li tfisser "ġabra") ġejja mill-isem
tal-ktieb tal-matematiku Persjan Għarbi Muħammad ibn Musa al-Khwariżmi,
intitolat Al-Kitab al-Ġabr wa-l-Muqabala ("Il-Ktieb tal-Ġabra u t-Tqabbil"), li
jittratta ir-riżoluzzjoni tal-ekwazzjonijiet linjari u kwadratiċi.

L-alġebra elementari li normalment tifforma parti mill-kurrikulu ta’ l-iskejjel
sekondarji, tintroduċi l-ideja ta’ simboli jew varjabbli li jirrepreżentaw
kwantitajiet mhux magħrufa. Nitgħalmu wkoll kif ngħoddu u nimmoltiplikaw dawn il
varjabbli, fuq il-polinomji mibnija minnhom u l-fattorizzazzjoni u
l-kalkulazzjoni tar-radiċi. Però, l-alġebra hi ħafn’ usa’ minn hekk. L-għadd u
l-moltiplikazzjoni nistgħu nqisuhom bħala operazzjoniet ġenerali u
d-definizzjoni eżatta tagħhom twassalna għal strutturi ġodda bħal gruppi, ċrieki
u kampi.

L-Alġebra elementari hija l-forma l-iżjed bażika ta’ l-alġebra. Jitgħalmuha
l-istudenti li m’għandhomx tgħalim tal-mathematika iżjed avvanzat mill-prinċipji
bażiċi ta’ l-aritmetika. Fl-aritmetika, nsibu biss in-numri u l-operazzjonijiet
aritmetiċi fuqhom (bħal +, −, ×, ÷). Fl-alġebra, in-numri spiss
nirripreżentawhom bis-simboli (bħal a, x, y). Din ir-repreżentazzjoni għandha
dawn il-vantaġġi:

L-'alġebra astratta’ testendi il-kunċetti li nsibu fl-alġebra elementari għal
oħrajn iżjed ġenerali.

Settijiet: Minnflok nikkunsidraw biss it-tipi ta’ numri differenti, fl-alġebra
astratta nqisu il-kunċett iżjed ġenerali ta’ sett li hu ġabra ta’ oġġetti (li
jgħidulhom elementi) li għandhom ċerta propjetà speċifika għas-sett. Pereżempju
in-numri reali jiffurmaw sett u n-numri komplessi sett ieħor. Eżempji oħra ta’
settijiet jinkludu is-sett tal-matriċi ta’ tnejn-bi-tnejn, is-sett tal-polinomji
tat-tieni ordni (ax2 + bx + c), is-sett tal-vetturi bi-dimensjonali, u gruppi
finiti varji bħall-gruppi ċikliċi, jiġifieri l-gruppi tan-numri interi modulo n.
It-Teorija tas-settijiet hija fergħa tal-loġika u teknikament mhux fergħa ta’
l-alġebra.

Operazzjonijiet binarji: L-ideja ta’ l-għadd (+) nistgħu nagħmluha iżjed
astratta biex ittina operazzjoni binarja, * ngħidu aħna. Il-kunċett ta’
operazzjoni binarja ma jfisser xejn jekk ma nagħtux is-sett li fuqu qed
niddefinixxu l-operazzjoni. Għal żewġ elementi a u b f’sett S a*b ittina element
ieħor fis-sett, (dil-kundizzjoni ngħidulha għeluq taħt l-operazzjoni). L-Għad
(+), it-Tnaqqis (-), il-moltiplikazzjoni (×), u d-diviżjoni (÷) huma
operazzjonijiet binarji meta niddefinuhom fuq settijiet addattati, kif ukoll
l-għadd u l-moltiplikazzjoni tal-matriċi, vetturi u polinomji.

Elementi ta’ l-identità: Il-kunċett ta’ l-“element ta’ l-identità” huwa
l-astrazzjoni tan-numri żero u wieħed. Żero huwa l-element ta’ l-identità
għall-għadd and u wieħed l-element ta’ l-identità għall-moltiplikazzjoni. Għal
operazzjoni binarja ġenerali * l-element ta’ l-identità e irid jissodisfa a * e
= a u e * a = a. Għall-għadd din hi sodisfatta billi a + 0 = a u 0 + a = a u
għall-moltiplikazzjini wkoll għax a × 1 = a u 1 × a = a. Imma, jekk nieħdu
in-numri naturali pożitivi u l-operazzjoni ta’ l-għadd, m’hemmx element ta’
l-identità.

Elementi inversi: Minn-numri negattivi noħolqu l-kunċett ta’ element invers jew
sempliċiment l-invers. Għall-għadd, l-invers ta’ a huwa -a, u
għall-moltiplikazzjoni l-invers hu 1/a. L-element invers ġenerali a-1 jrid
jissodifa r-relazzjoni a * a-1 = e u a-1 * a = e.

Assoċjattività: L-għadd tan-numri interi għandu propjetà li nsejħulha
assoċjattività. Jiġifieri, l-kumbinazzjoni tan-numri li nkunu qed nogħdu ma
tbiddilx is-somma tagħhom. Pereżempju: (2+3)+4=2+(3+4). Fil-kuntest generali,
din issir (a * b) * c = a * (b * c). Il-biċċa kbira ta’ l-operazzjonijiet
binarji għandhom din il-propjetà imma t-tnaqqis u d-diviżjoni le.

Kommutattività: L-għadd tan-numri interi għandu wkoll propjetà oħra li ngħidulha
kommutattività. Jiġifieri, l-ordni tan-numri li nkunu qed nogħdu ma tbiddilx
is-somma tagħhom. Pereżempju: 2+3=3+2. Fil-kuntest generali, din issir a * b = b
* a. Mhux l-operazzjonijiet binarji kollha għandhom din il-propjetà. L-għadd u
l-moltiplikazzjoni tan-numri interi għandhom din il-propjetà imma
l-moltiplikazzjoni tal-matriċi le.

Meta niġbru flimkien il-kunċetti li rajna qabel, ikollna waħda mill-iżjed
strutturi mportanti fil-matematika: il- grupp. Grupp jikkonsisti f’sett S u
operazzjoni waħda li rridu, li niktbuha '*', imma li jrid ikolla dawn
il-propjetajiet:

Jekk grupp hu anki kommutattiv - jiġifieri, għal kull żewg membri a u b ta’ S, a
* b hija ugwali għal b * a – il-grupp ngħidu li hu Abeljan.

Pereżempju, is-sett tan-numri interi bl-operazzjoni ta’ l-għadd huwa grupp.
F’dal grupp, l-identità hija 0 u l-invers ta’ kull element a huwa n-negativ
tiegħu, -a. Il-kundizzjoni ta’ assoċjattività hi sodisfatta, għax għal kull
tliet numri interi a, b u c, (a + b) + c = a + (b + c).

L-istudju tal-gruppi jsir fit-teorija tal-gruppi. Wieħed mir-riżultati l-iżjed
importanti f’din it-teorija kien il-klassifikazzjoni tal-gruppi finiti sempliċi
li l-ikbar parti tagħha ġiet ippublikata bejn xi l-1955 u l-1983. Din tqassam
il-gruppi sempliċi finiti f’xi 30 tip bażiku.

Semigruppi, kważigruppi, u monoidi huma strutturi simili għall-gruppi, imma
iżjed ġenerali. Jikkonsistu f’sett u operazzjoni binarja magħluqa, imma ma
jissodisfawx il-kondizzjonijiet l-oħra neċessarjament. Semigrupp għandu
operazzjoni binarja assoċjattiva, imma jista’ jkun li m’għandux element ta’
l-identità. Monoid huwa semigrupp li għandu identità imma jista’ jkun li
m’għandux invers għal kull element. Kważigrupp għandu l-propjetà li kull element
jista’ jinbidel f’kull ieħor bi pre- jew post-operazzjoni unika; imma
l-operazzjoni binarja jista’ jkun li mhux assoċjattiva.

Il-gruppi għandhom operazzjoni binarja waħda biss. Biex nispjegaw il-mekkaniżmu
tat-tipi ta’ numri differenti kompletament, hemm bżonn li nistudjaw strutturi
b’żewġ operazzjonijiet. L-iżjed importanti fost dawn huma ċ-Ċrieki, u l-Kampi.

Id-Distributtività tiġġeneralizza l-liġi distributtiva tan-numri u tiffissa
f’liema ordni għandna napplikaw l-operazzjonijiet, (ngħidulha l-preċedenza).
Għall-interi (a + b) × c = a×c+ b×c u c × (a + b) = c×a + c×b, u ngħidu li ×
hija distributtiva fuq +.

Ċirku għandu żewġ operazzjonijiet (+) u (×), fejn × hu distributtiv fuq +. Taħt
l-ewwel operazzjoni (+) jifforma grupp Abeljan. Taħt it-tieni operazzjoni (×) hu
assoċjattiv, imma m’hemmx bżonn ta' identità jew ta' invers, u allura ma
nistgħux niddividu. L-element ta’ l-identità ta’ l-għadd (+) niktbuha bħala 0 u
l-inverse ta’ l-għadd ta’ a jinkiteb -a.

Kamp hu ċirku b’propjetà oħra miżjuda li l-elementi kollha barra 0 jiffurmaw
grupp Abeljan taħt ×. L-identità moltiplikattiva (×) niktbuha bħala 1 u l-invers
moltiplikattiv ta’ a jinkiteb a-1.

L-alġebra nistgħu nsibu l-oriġini tagħha fil-Babilonja antika. Il-Babilonjani
żviluppaw sistema aritmetiku avvanzat li bih setgħu jagħmlu kalkulazzjonijiet
b’metodu alġebri. Permezz ta’ dan is-sistema, setgħu japplikaw formoli u
jikkalkulaw valuri mhux magħrufa għal klassi ta’ problemi li daż-żmien
nirriżolvuhom bl-użu ta’ ekwazzjonijiet linjari, ekwazzjonijiet kwadratiċi u
ekwazzjonijiet linjari indeterminati. Għall-kontrarju, il-biċċa kbira
tal-matematiċi Eġizzjani ta’ dak iż-żmien, u l-biċċa kbira tal-matematiċi
Indjani, Griegi u Ċiniżi f’l-ewwel millennju QK, is-soltu kienu jirriżolvu dawn
il-problemi b’metodi ġometriċi, bħal dawk imfissra fil-Papiru Matematiku ta’
Rhind, Sulba Sutras, L-Elementi ta’ Ewklidi, u Id-Disgħa Kapitli fuq’ l-Arti
Matematika. Ix-xogħol ġometriku tal-Griegi, li l-Elementi huwa eżempju tajjeb
ħafna tiegħu, ipprovda s-sisien għall-ġeneralizzazzjoni tal-formuli
mis-soluzzjoni ta’ problemi partikulari għal sistemi iżjed ġenerali li jistgħu
jintużaw għall-formulazzjoni u s-soluzzjoni tal-ekwazzjonijiet.

Il-kelma "alġebra" ġejja mill-Għarbi "al-ġabr" fit-titlu tal-ktieb "al-Kitab
al-muhtasar fi ħisab al-ġabr wa-l-muqabala", li jfisser Il-ktieb fil-qosor fi
ħsib il-ġbir u tqassim. Dan kitbu il-matematiku Persjan Muħammad ibn Musa
al-Khwariżmi (Għarbi: محمد بن موسى الخوارزميّ المجوسيّ القطربّليّ) fit-820.
Il-matematiku Grieg Diofantu (Grieg: Διόφαντος ὁ Ἀλεξανδρεύς t. bejn 200 u 214,
m. bejn 284 u 298 AD) hu tradizzjonalment magħruf bħala “missier l-alġebra” imma
hemm argument jekk Al-Khwariżmi għandux joħodlu dan it-titlu. Dawk li jżommu ma
Al-Khwariżmi jsossnu li ħafna mix-xogħol tiegħu fuq “il-ġbir” jew riduzzjoni
għadu użat sa llum u li hu ta spjegazzjoni kompleta fuq is-soluzzjoni ta’
l-ekwazzjonijiet kwadratiċi. Dawk li jżommu ma Diofantu jgħidu li l-alġebra li
nsibu f’Al-Ġabr hi iżjed elementari mill-alġebra fl- Aritmetika ta’ Diofantu u
li l-Aritmetika hi miktuba fi stil sinkopat waqt li Al-Ġabr hi kollha fi stil
retoriku. Matematiku Persjan ieħor, Omar Khajjam (Persjan: غیاث الدین ابو الفتح
عمر بن ابراهیم خیام نیشابوری t. 18 ta’ Mejju, 1048, m. 4 ta’ Diċembru, 1131),
żviluppa l-ġometrija alġebrija u sab soluzzjoni ġenerali ġometrika ta’
l-ekwazzjonijiet kubiċi. Il-matematiċi Indjani Maħavira u Baskara II, u
l-matematiku Ċiniż Żu Xiġje, irriżolvew xi każi ta’ ekwazzjonijiet kubiċi,
kwartiċi, kwintiċi u polinomjali ta’ ordni ogħla.

F’nofs is-seklu 16 kien hemm żvilupp importanti ieħor ta' l-alġebra. Dan kien
is-soluzzjoni alġebrija ġenerali tal-ekwazzjonijiet kubiċi u kwartiċi. L-ideja
ta’ determinant żviluppha l-matematiku Ġappuniż Kowa Seki fis-seklu 17, u għaxar
snin wara Gottfried Leibniz uża d-determinanti biex jirriżolvi sistemi ta’
ekwazzjonijiet linjari simultanji premezz tal-matriċi. Fis-seklu 18, Gabriel
Cramer ukoll ħadem fuq il-matriċi u d-determinanti. L-iżvilupp ta’ l-Alġebra
astratta sar fis-seklu 19. Fil-bidu dan ix-xogħol ikkonċentra fuq li daż-żmien
insejħulha it-teorija ta’ Galois u fuq kwistjonijiet tal-kostruttibbiltà.



https://mt.wikipedia.org/wiki/Edukazzjoni

Madanakollu iżda, it-tagħlim jista’ jiġi definit bħala “tibdil fil-proċess
mentali u fil-mod kif wieħed iġib ruħu permezz tal-esperjenza’’. Waqt li, iktar
komunament u, biex ngħid hekk, iktar naturalment, l-Edukazzjoni, mill-banda
l-oħra, tidher bħala dak il-proċess essenzjalment spiritwali, li bih kull
individwu huwa inkuraġġat u kapaċi biex jiżvilluppa bi sħiħ il-potenzjali
ġewwieni tiegħu; tista’ wkoll isservi l-għan li tibni l-individwu għal dak li
huwa neċessarju biex ikun membru produttiv tas-soċjetà. Billi jitgħallem u
jgħallem l-individwu jieħu u jiżvilluppa l-għarfien, twemmin u abilitajiet. Meta
individwu jiġi edukat, jiżvilluppa il-qawwiet proprji, u jwassalhom għal
realizazzjoni sħiħa tal-personalità proprja. Huwa largament aċċetat li l-proċess
ta’ edukazzjoni jaf il-bidu tiegħu sa mit-twelid u jkompli tul il-ħajja kollha.
Hemm xi wħud li jemmnu li l-edukazzjoni tibda’ saħansitra anki aktar kmieni
mit-twelid, bħala evidenza minn xi ġenituri li jsemmgħu mużika jew jaqraw
lit-trabi ġo ġufhom bit-tama li jinfluwenzaw l-iżvillup tat-tfal.



https://mt.wikipedia.org/wiki/Xemx

Ix-Xemx hija stilla. Tiddi għax tipproduċi enerġija fiha nfisha fil-qalba
tagħha. Ix-Xemx hija estremament importanti għall-ħajja fuq l-Art: kull sħana,
dawl u enerġija tiġi mix-Xemx. L-Art torbita madwar ix-Xemx, bħalma jagħmlu
bosta korpi oħra, fosthom pjaneti, asterojdi, meteoriti, kometi u trab spazjali.
Is-simbolu astronomiku tax-Xemx huwa ċirku b'tikka fin-nofs (Unicode:).

Il-massa tax-xemx hi ta' madwar 2×1030 kg, u hi ħarira iktar elevata minn dik
ta' stilla medja. Madwar 74% tal-massa tagħha hi magħmula mill-idroġenu, 25%
mill-elju u l-bqija hu magħmul minn kwantità ta' traċċi ta' elementi itqal.
Jaħsbu li x-Xemx għandha xi 5 biljun sena, u li tinsab f'nofs triq tas-sekwenza
ta' evoluzzjoni ewlenija tagħha. Matulha, reazzjonijiet ta' fużjoni nukleari
fil-qalba tax-xemx jgħaqqdu bis-sħana l-idroġenu ma' l-elju. F'temp ta' qisu 5
biljun sena oħra x-xemx issir nebula planetarja.

Kultant xi stimulu hu meħtieġ biex tibda' kontrazzjoni ta' sħaba. Din taf tkun
il-ġibda gravitazzjonali ta' kewkba għaddejja, il-mewġa ta' densita' fi ħdan ta'
galassja spirali jew xokk minn splużjoni ta' supernova. Xi astronomi jsostnu li
supernova fil-qrib bdiet sħaba u naqset mid-daqs sa ma x-Xemx iffurmat xi
4,600,000,000 sena ilu.

Hekk kif is-sħaba naqset mid-daqs, il-pressa u temperatura telgħu fin-nofs
sakemm tal-aħħar saret daqshekk taħraq u l-pressa hekk kbira li l-fużjoni
nuklejari bdiet. L-fużjoni nuklejari hija l-qawwa li kull kewkba għandha, u
ġox-Xemx l-ammonti vasti ta' idroġenu li qed jiġu mibdula għal elju, jipproduċu
l-enerġija. Kewkba titwieled meta tibda l-fużjoni nuklejari.

Tul il-ħajja kollha ta' kewkba jkun hemm bilanċ sħiħ bejn il-gravità (li
tipprova tnaqqas id-daqs tal-istilla) u l-pressa li tipprova tinbuttha l-bogħod.
Kewkba tkun l-iżjed stabbli waqt li taħraq l-idroġenu ġewwa qalbha. F'dan
l-istadju hija msejjħa kewkba fis-sekwenza ewlenija. Ix-Xemx hija attwalment
f'dan l-istadju ta' ħajjitha u għandha tibqa taħraq l-idroġenu ta' qalbha għal
5,000,000,000 jew 6,000,000,000 sena oħra.

Meta l-idroġenu kollu tal-qalba jintuża , ix-Xemx tibda' taħraq l-idroġenu
ġol-atmosfera tagħha qoxra wara qoxra. Huwa u l-font tal-enerġija joħroġ 'il
barra, ix-Xemx tespandi u tiksaħ, u ssir ġganta ħamra.

Meta l-idroġenu jintuża kollu, ix-Xemx tikkrolla. Il-qalba tisħon ħafna iktar
sakemm terġa' ssir fużjoni nuklejari oħra, iżda din id-darba huwa l-elju li
jinħaraq jipproduċi l-karbonju.

L-elju jinħaraq f'ħafna inqas ħin mill-idroġenu, għalhekk jiġi kkonsmat
f'perijodu iqsar. Meta x-Xemx terġa tikkrolla, issa, il-qalba ma tisħonx
biżżejjed u ma jkunx possibli li sir fużjoni nuklejari oħra. Ix-Xemx issir nana
bajda, tiksaħ gradwalment u tmut.

Aħna naraw ix-Xemx bħal diska ta' dawl jiddi (qatt m'għandna nħarsu lejn ix-Xemx
direttament għax nagħmlu ħsara kbira lill-għajnejna). Dan għaliex aħna evolvejna
biex nirrispondu għar-radjazzjoni li nsejħu dawl viżibbli. Ix-Xemx tarmi tul
lis-spektrum elettromanjetiku kollu, iżda il-biċċa l-kbira ta' dawl viżibbli
jiġi prodott fil-fotosfera, li xi minn daqqiet hi magħrufa bħala s-superfiċi jew
il-wiċċ!

BARRA MILLI tipproduċi fotoni, il-fużjoni nuklejari tikkreja wkoll in-Newtrini.
Dawn huma partiċelli elementari negliġibbli mingħajr massa jew mingħajr karga.
Ma tantx jinteraġixxu ma' materjal ordinarju, u ma jeħdux dawk il-mijiet ta'
eluf ta' snin biex jaqsmu x-Xemx anzi kważi mill-ewwel jgħaddu minn naħa
għall-oħra u jiġu emanati bir-rata ta' 6 x 1014 newtrina kull metru kwadru
tas-superfiċi xemxija fis-sekonda.

Huma jgħaddu rapidament ukoll mill-Art. Imbnew detectors tan-newtrini, iżda
riżultati juru biss terz ta' newtrini mistennija. Bosta raġunijiet għal dan ġew
diskussi iżda l-ebda teorija għadha ma ġiet aċċettata.

Attività tat-tebgħat Xemxin isseħħu, bejn wieħed u ieħor, fuq perijodu ta' 11-il
sena, li hu magħruf primarjament bħala iċ-Ċiklu tax-Xemx . Infatti, minħabba
effenti manjetiċi, huwa effetivament ċiklu ta' madwar 22 sena, li hu magħruf
bħala iċċiklu solari manjetiku.

L-kamp manjetiku tax-Xemx hu simili għal dik tal-Art, iżda ix-Xemx għandha
Plasma. L-idroġenu f'temperaturi għoljin bħal 15,000,000K/ 27,000,000 °F
fiċ-ċentru u xi 6,000K/10,340 °F fil-fotosfera, li l-elettroni huma imwaddba 'l
Barra, l-atomi tal-idroġenu jħallu baħar ta' joni kkargati pożittivament u
elettroni ikkargati negattivament. Ġo Plasma simili, il-linji tal-kampijiet
manjetiċi jkunu magħluqa ġo nassa, huma ma jkunx jistgħu jiċċaqalqu liberament
ġewwa partiċelli ikkargati, għalhekk hekk kif ix-Xemx iddur u l-plasma
tiċċaqlaq, il-linji tal-kamp manjetiku jiġu ippakkjati flimkien ġo reġjuni
lokaliżati. Is-sħana f'dawn ir-reġjuni tiġi imrażżna u huma jidhru skuri kontra
il-bqija tal-fotosfera. Fid-Dell skur tat-tebgħat Xemxin, it-temperatura tista'
tilħaq sa 1,000K (1,000 °C/1,800 °F). Kampijiet manjetiċi fi ħdan it-tebgħat
Xemxin jafu jkunu 10,000 darba s-saħħa normali tal-kamp Xemxi.

IX-XEMX u l-qamar jidru, bejn wieħed u ieħor, ta' l-istess qies hemm fuq
fis-sema. Iżda l-qamar hu xi 400 darba iżgħar mix-Xemx, imma wkoll 400 darba
eqreb. Waqt eklissi totali tax-Xemx, il-qamar jgħatti il-fotosfera, b'hekk
jinkixfu il-kromosfera u l-inviżibbli korona.

Li kieku il-Qamar idur mad-Dinja bl-istess mod li hija ddur max-Xemx (elitiku),
allura l-eklissi totali tax-Xemx kienet issir kull darba li jkun hemm Qamar
ġdid. Madanakollu, l-orbita Qamrija hija inklinata għal xi 5 gradi lejn
l-elitiku, għaldaqstnat il-Qamar xi kultnat jgħaddi fuq, jew taħt ix-Xemx
fis-sema. Huwa biss meta l-Qamar jinsab fl-istess pjan elitiku tad-dinja f'qamar
ġdid eklissi solari hija possibli li sseħħ.

L-orbiti tal-Art u l-Qamar mhumiex ċirkulari, għalhekk id-dijametri angulari
tal-Qamar u x-Xemx li jidrhu fis-smewwiet ivvarjaw. Hekk si minn daqqiet
il-Qamar jidher iżgħar mix-Xemx u eklissi anulari ssir; ċirku mill-fotosfera
jdawwar l-Qamar u l-korona tax-Xemx ma tidhirx.

Għal min josserva huwa possibli li jara eklissi totali tax-Xemx biss jekk ikun
qiegħed taħt l-ombra ewlenija tal-qamar. Fid-dell penumbrali ikun possibli biss
li wieħed jara eklissi parzjali tax-Xemx.



https://mt.wikipedia.org/wiki/Tune%C5%BCija

It-Tuneżija, uffiċjalment magħrufa bħala r-Repubblika tat-Tuneżija (Għarbi:
الجمهورية التونسية‎ il-Jomhūriya it-Tūnisiya, Franċiż: République Tunisienne) hi
l-iżgħar pajjiż fl-Afrika ta' Fuq. It-Tuneżija għandha tliet fruntieri:
l-Alġerija fil-Punent, il-Libja fil-Lbiċ u l-Baħar Mediterran fit-Tramuntana u
l-Lvant. Minkejja li dan huwa pajjiż żgħir, għandu popolazzjoni kbira. Infatti
l-popolazzjoni ta' dan il-pajjiż tammonta għal 10.7m ruħ minkejja li għandu erja
ta' 165,000 kilometru kwadru.

L-isem attribwit lil din l-art ġej mill-isem tal-belt kapitali, Tuneż, li tinsab
lejn il-grigal tat-Tuneżija. Ġeografikament, it-Teneżija għandha fiha it-tarf
tal-Lvant tal-Muntanji Atals u l-parti ta-Tramuntana tad-Deżert tas-Saħara.
Għandha ħafna art b'ħamrija fertili. Il-pajjiż għandu elf u tliet mitt kilometru
ta' kosta.

It-Tuneżija għandha ftehim ta' assoċjazzjoni mal-Unjoni Ewropea u hija membru
tal-Unjoni Għarbija tal-Magreb, il-lega Għarbija u l-Unjoni Afrikana.
It-Tuneżija stabbiliet relazzjonijiet viċini ma' Franza, partikolarment f'dawk
is-setturi li jikkonċernaw il-ko-operazzjoni ekonomika, l-immodernizzar
tal-industrija u programmi ta' privatizzazzjoni.

Ir-Rivoluzzjoni tal-2011 wasslet għat-twaqqigħ tal-president awtokratiku Zine El
Abidine Ben Ali, u minn dak il-punt 'il quddiem saru l-ewwel elezzjonijiet
liberi fil-pajjiż. Sa minn dak il-jum, it-Tuneżija bdiet tikkonsolida
d-Demokrazija prekarja u għajfa li kellha.

Il-kelma Tuneżija ġejja minn Tuneż, il-belt kapitali tat-Tuneżija kontemporanja.
Il-forma preżenti tal-isem, mas-suffiss Latin -ia ħareġ mill-Franċiż Tunisie.
Il-kelma derivattiva Franċiża Tunisie ġiet addottata f'xi lingwi Ewropej
b'modifikazzjonijiet żgħar biex jagħmlu distinzjoni bejn il-belt u l-pajjiż.
Iżda xi ilsna ma jagħmlux din id-distinzjoni, ngħidu aħna bħar-Russu (Туни́с)
(Tunís) u l-Ispanjol Túnez. F'dan il-każ, l-istess isem huwa użat kemm
għall-pajjiż kif ukoll għall-belt, bħall-Għarbi تونس, u huwa fil-kuntest biss
fejn wieħed jista' jiskopri d-differenza. Jingħad, li l-isem Tuneż għandu bosta
oriġini. Ġeneralment dan l-isem derivattiv huwa assoċjat mal-kelma "تؤنس" (hija
differenti minn تونس)fl-Għarbi li huwa verb li jfisser: tissoċjalizza u li tkun
ħabib. Din il-kelma hija assoċjata wkoll mal-qerq Berberu tns li jfisser
"nistrieh billi nimtedd". Kultant it-tifsira ta' din il-kelma hija assoċjata
mal-alla Punika, Tanit, il-belt qadima ta' Tines.

Ir-rivoluzzjoni Tuneżina kienet kampanja intensiva ta' reżistenza ċivili li
kienet seħħet minħabba qgħad ogħli, l-inflazzjoni tal-ikel, il-korruzzjoni,
min-nuqqas tal-libertà tal-espressjoni, libertajiet politiċi oħra u minħabba
l-kundizzjonijiet fqajra mgħajxa minn bosta nies. Kien intqal li,l-unjonijiet
tax-xogħol kienu parti integrali mill-protesti. Dawn kienu protesti ispirati
mill-qawma Għarbija li bdiet isseħħ f'pajjiżi imminenti, firxa ta' mewġa
t'azzjonijiet simili madwar id-dinja Għarbija. Id-dimostrazzjonijet ħraxu aktar
mal-mewt ta' Mohamed Bouazizi, bejjiegħ Tuneżin ta' 26 sena li ħaraq lilu nnifsu
b'sens ta' prostesta wara li kkonfiskawlu l-oġġetti tiegħu u wara li rrikonoxxa
l-umiljazzjoni imposta fuqu minn uffiċjali muniċipali. Ir-rabja u l-vjolenza
kompliet tintensifika ruħha eżattament wara l-mewt ta' Bouazizi fl-4 ta' Jannar
tal-2011. Dan l-aġir kien l-ewwel pass li wassal lill-President Zine El Abidine
Ben Ali li jinżel mill-poter tiegħu wara 23 sena fil-kmand tal-pajjiż

Il-protesti komplew wara l-projbizzjoni tal-partit li kien fit-tmun, fejn
il-membri kollha tiegħu tkeċċew mill-gvern ta' Tranżizzjoni fformat minn
Mohammed Ghannouchi. Eventwalment il-gvern il-ġdid kellu jċedi għat-talbiet.
Il-qorti tat-Tuneżija pprojbiet il-partit RCD ta' qabel u kkonfiskat ir-riżorsi
kollha tiegħu. Digriet mill-ministru ta' ġewwa pprojbixxa lill-pulizija
politika, forzi speċjali li kienu użati biex jintimidaw u jippersegwitaw
l-attivisti politiċi. Fit-3 ta' Marzu 2011, il-president ħabbar li
l-elezzjonijiet għall-Assemblea Kostitwenti kienu se jsiru fit-23 ta' Ottubru
tas-sena 2011. Osservaturi internazzjonali u interni ddikjaraw il-vot ħieles u
ġust. Il-Moviment ta' Ennahda li qabel kien ipprojbit taħt ir-reġim ta' Ben Ali
rebaħ disgħin siġġu mit-total ta' 217-il siġġu fit-tnax ta' Dicembru 2011,
permezz tal-votazzjoni plurali. Moncef Marzouki, Eks dixxindent u veteran attiv
għad-drittijiet tal-bniedem inħatar bħala president.

F'Marzu 2012, Ennahda ddikjara li ma kienx se jappoġġja it-tfassil tax-Xarija
bħala s-sors ewlieni tal-leġislazzjoni fil-kostituzzjoni l-ġdida, sabiex b'hekk
tinżamm in-natura tal-istat sekulari. Il-pożizzjoni ta' Ennahda fuq din
il-kwistjoni kienet ikkritikata minn bosta Iżlamisti estremisti li riedu
x-Xarija miftuħa bis-sħiħ, Dan il-grupp kien milqugħ mill-partiti sekulari fis-6
ta' Frar tal-2013. Chokri Belaid, l-opponent xellugi u kritiku prominenti
tal-Ennahda kien ġie assassinat.

Wara r-rivoluzzjoni, ħarġu numru ta' gruppi Salafisti u kien hemm okkażjonijiet
fejn irripressaw l-espressjoni artistika permezz tal-vjolenza għaliex l-arti
dehret bħal qiegħda tkun ostili lejn il-fidi Iżlamika. Sa mill-bidu
tar-rivoluzzjoni,xi organizzazzjonijiet mhux governattivi kienu rrikostruwew
l-gruppi tagħhom u mijiet ta' oħrajn ġodda tfaċċaw. Pereżempju, il-lig
tad-drittijiet tal-bniedem Tuneżin, li kienet l-ewwel organizzazzjoni
tad-drittijiet tal-bniedem ġewwa l-kontinent Afrikan kif ukoll fid-dinja
Għarbija, operata taħt ċerti restrizzjonijiet għal iktar min-nofs l-eżistenza
tagħha, imma issa din l-organizzazzjoni hija kompletament libera li topera kif
inhuwa sewwa u xieraq. Xi organizzazzjonijiet indipendenti huma, l-Assoċjazzjoni
tan-Nisa Demokratiċi Tuneżini, l-Assoċjazzjoni tan-Nisa Tuneżini għar-Riċerka u
l-Iżvilupp u fuq kollox il-libertà fil-kamra tal-avukati li sejra tibqa' attiva

L-Għarbi huwa l-lingwa uffiċjali, u l-Għarbi Tuneżin, magħruf bħala d-Derju huwa
l-vernikular (Varjetà ta' Għarbi) użat mill-pubbliku inġenerali. Wieħed jista'
saħansitra jsib ukoll minoranza żgħira ta' nies li titkellem bix-Shelha, li huwa
lsien Berberu. Minħabba l-okkupazzjoni tal-Franċiżi fil-passat, il-lingwa
Franċiża tilgħab parti maġġuri f'dan il-pajjiż ukoll però din mhix meqjusa bħala
waħda mill-lingwi uffiċjali tat-Tuneżija. Il-Franċiz huwa estensivament użat
fil-qasam edukattiv, partikolarment għat-tagħlim tax-Xjenza fil-livell
sekondarju, fil-ġurnali u sabiex ikun jista' jitħaddem in-negozju b'mod
effiċjenti. Fl-2010 kien hemm madwar 6,639,000 kelliem tal-Franċiz ġewwa
t-Tuneżija, voldieri hawnhekk qegħdin nirreferu għal 64% tal-popolazzjoni.
It-Taljan huwa mifhum u mitkellem minn parti żgħira tal-poplazzjoni Tuneżjana.
Il-kultura tat-Tuneżija hija waħda mħallta, dan għaliex il-pajjiż għadda minn
qalbiet kbar matul l-istorja, fejn ġie ddominat minn diversi qawwiet li ħallew
l-għelm tagħhom fuq din l-art Nord-Afrikana, Xi wħud jinkludu: il-Feniċi,
Ir-Rumani, Il-Vandali, il-Biżantini, L-Għarab, It-Torok, l-Ispinardi u
l-Franċiżi.

Il-maġġoranza tal-popolazzjoni Tuneżina (madwar 98%) hija Musulmana, madwar 1%
isegwu l-Kristjaneżmu u l-kumplament isegwu l-Ġudiżmu jew reliġjonijiet oħra.
Il-massa tat-Tuneżini Musulmani huma ġejjin mill-Iskola Maliki tal-Iżlam Xemxi,
il-moskeji tagħhom jistgħu jintgħarfu mal-ewwel daqqa t'għajn mill-minareti
kwadri. Però t-Torok ġabu magħhom it-tagħlim tal-Iskola Ħanifi matul
l-okkupazzjoni Ottomana (Torka) li għadha tgħix fost il-familji imnissla
mit-Torok illum. Tradizzjonalment, il-moskeji tagħhom għandhom minarets
ottogonali. It-Tuneżija għandha komunità Kattolika mdaqqsa ta' madwar 25,000
persuna, iżda 22,000 minnhom jistgħu jissejħu bħala tassew Kristjani u
Protestanti li jinsabu fi grad inqas. Il-Kristjani Berberi komplew jgħixu
fit-Tuneżija sal-bidu tas-seklu ħmistax. Il-Ġudaiżmu jista' jitqies bħala
t-tielet l-ikbar reliġjon fit-Tuneżija b'1,500 membru li jemmnu. Terz
tal-popolazzjoni Lhudija tgħix ġewwa u madwar il-belt kapitali. Il-kumplament
jgħixu fuq il-gżira ta' Djerba, b'39 sinagogi, u huwa l-post fejn il-komunità
Lhudija tmur lura 2,500 sena.

Il-gżira ta' Djerba fil-Golf ta' Gabes hija dar għas-sinagoga El Għriba, li hija
waħda mill-eqdem sinagogi fid-dinja. Illum, bosta Lhud jikkonsidrawha bħala sit
għall-pelligrinaġġi, biċ-ċelebrazzjonijiet li jsiru hemm darba fis-sena. Infatti
intqal li t-Tuneżija u l-Marokk huma l-iktar żewġ pajjiżi li huma lesti
jaċċettaw il-popolazzjonijiet Lhudija tagħhom. Il-kostituzzjoni li hija komposta
minn ġabra tal-liġijiet li jikkundizzjonaw il-pajjiż, tiddikjara lill-Iżlam
bħala stat reliġjuż uffiċjali u statali u jelenka li l-President għandu jkun
Musulman kif ukoll li jkollu l-libertajiet tiegħu. Apparti l-President,
it-Tuneżini jistgħu jgawdu minn grad ogħli ta' libertà reliġjuża. Dan huwa dritt
stabbilit u protett li jinsab fil-kostituzzjoni ta' dan il-pajjiż Għarbi, dritt
li jiggarantixxi libertà totali fl-għażla tar-reliġjon li wieħed jixtieq
jipprattika.

Il-letteratura tista' tinqasam f'żewġ taqsimiet, dik Għarbija u dik Franċiża.
Spiss jingħad li l-letteratura Għarbija tmur lura għas-seklu sebgħa bil-miġja
taċ-ċivilizazzjoni Għarbija fir-reġjun. Dan ix-xogħol letterarju huwa ferm iktar
importanti mil-letteratura Franċiza f'termini ta' volum u valur, li ġiet
introdotta matul il-protettorat Franċiz mill-1881. Fost il-figuri letterarji
nistgħu nsibu lil Ali Douagi, li pproduċa iktar minn 150 storja fuq ir-radju,
madwar 500 poeżija u kanzunetti folkloristiċi u kważi ħmistax-il reċta. Khraief
Bashir, kien rumanzier Għarbi li ppublika bosta kotba notevoli fl-1930 u li
kkawżaw skandlu għaliex d-djalogi kienu miktubin bid-djalett Tuneżin u oħrajn
bħal Moncef Ghachem, Mohamed Salah Ben Mrad jew Mahmoud Messaadi. Bħala poeżija,
il-poeżija Tuneżina tapplika tipikament għan-non konformità u għall-innovazzjoni
ma' poeti bħal Aboul-Qacem Echebbi. Il-letteratura Franċiza hija kkaratterizzata
bl-avviċinanza kritika tagħha, dan imur kontra l-pessimiżmu ta' Albert Memmi li
ppreveda li l-letteratura Tuneżina hija ssentenzjata li tmut żgħira minħabba
n-nuqqas ta' xogħol letterarju bil-lingwa. Numru kbira ta' awturi Tuneżini
qegħdin barra, dawn huma: Abdelwahab Meddeb, Bakri Tahar, Mustapha Tlili, Hele
Beji jew Mellah Fawzi. It-temi tat-trawwim fl-eżilju u dik li tittratta qsim
il-qalb huma l-ħsibijiet li fuqhom hija mibnija l-kitba kreattiva
tagħhom.Il-Bibliografija nazzjonali tinkludi 1249 kotba li mhumiex tal-iskola,
ppubblikati fl-2002 fit-Tuneżija b'885 titlu miktub bl-Għarbi. Fl-2006 din
il-figura telgħet għall-1500 u 1700 fl-2007. Kważi terz tal-kotba ppubblikati
huma intenzjonati għat-tfal.

It-Tuneżija tinsab fuq il-kosta tal-Mediterran tal-Afrika ta' Fuq, fin-nofs bejn
l-oċean Atlantiku u ċ-ċentru tax-Xmara Nil. L-eqreb żewġ pajjiżi tat-Tuneżija
huma l-Alġerija u l-Libja, li fuq kollox huma żewġ pajjiżi oħra hekk magħrufa
bħala tal-Magreb. Dan l-istat Afrikan huwa ppożizzjonat bejn il-latitudnijiet
30° u 38°T u l-lonġitudnijiet 7° u 12°L. It-tramuntana tat-Tuneżija huwa
kkaraterrizat minn żewġ plajjiet Mediterranji distintivi, Punent-Lvant
fit-Tramuntana, u Tramuntana-Nofsinhar fil-Lvant. Għalkemm it-Tunezija hija
relattivament żgħira fid-daqs, hija għandha diversità ambjentali grandjuża
minħabba l-punt limitanti eżistenti fit-Tramuntana-Nofsinhar tagħha.
Ir-restrizzjoni tal-Lvant-Punent tagħha huwa limitat ħafna. Id-differenzi
fit-Tuneżija bħall-kumplament tal-Magreb huma l-aktar viżibbli min-naħa
tat-tramuntana-Nofsinhar minħabba l-qagħda tal-ambjent muri mit-tnaqqis drastiku
ta' xita meta wieħed iħares lejn in-nofsinhar tal-pajjiż minn kwalunkwe punt.
Id-Dorsali, l-estenzjoni tal-Lvant tal-muntanji tal-Atlas tgħaddi b'ġirja minn
ġot-Tuneżija fid-direzzjoni tal-Grigal mill-fruntiera Alġerjana fil-punent
sal-peniżola ta' Cape Bon li tinsab fil-Lvant. Li kieku kellna mmorru ftit lejn
it-tramuntana tad-Dorsali għandna nsibu t-Tell,reġjun li huwa kkaratterizzat
minn għoljien baxxi u pjanuri, estenzjoni tal-muntanji li tibqa' sejra
sal-punent tal-Alġerija. Fil-Khroumerie, li hija l-kantuniera majjistra tat-Tell
Tuneżin nistgħu nsibu elevazzjonijiet li jlaħħqu mal-1,050 metru u l-borra
tinżel matul l-istaġun tax-xitwa.

Is-Saħel, hija pjanura kostali li qiegħda dejjem titwessa' flimkien mal-kosta
tal-Lvant tat-Tuneżija. Din il-kosta hija fost l-iprem postijiet magħrufa
għall-kultivazzjoni taż-żebbuġ. Iktar 'il ġewwa mis-Saħel, bejn id-Dorsali u
l-firxa ta' għoljiet li jinsabu lejn in-Nofsinhar ta' Gafsa, hemm l-isteppi.
Il-maġġor parti tar-reġjun tan-nofsinhar huwa Semi-Aridi jonkella deżert.
Il-linja tal-kosta tat-Tuneżija hija madwar l-1,148 kilometru twila. F'termini
marittimi, il-pajjiż jisħaq żona kontigwa ta' erbgħa u għoxrin mil awtiku (44.4
km; 27.6 mi)u baħar territorjali ta' tnax-il mil awtiku (22.2 km; 13.8 mi).

Il-klima tat-Tuneżija hija moderata fit-tramuntana, b'xita ħafifa li tinżel
matul l-istaġun tax-xitwa u skont stħarriġ annwali jista' jingħad li dan
il-pajjż għandu tendenza jkollu sajf sħun in korrelazzjoni man-nixfa li għandha
ttellgħa l-livell tal-umdità. In-nofsinhar tat-Tuneżija huwa ddominat mid-deżert
tas-Saħara, li jitfa' s-sħana tremenda tiegħu fuq dan il-pajjiż kif ukoll b'mod
partikolari fuq il-pajjiżi tal-mediterran. It-terran fit-tramuntana huwa
muntanjuż, li jimxi l-isfel jirnexxilu jagħti pjanura iktar sħuna u niexfa
ffokata ċentralment. Il-klima tan-nofsinhar tal-pajjiż hija semi-arida u din
hija konnessa ma' dik tad-deżert għatxan. Serje ta' lagi melħin magħrufa bħala
chotts jew shatts jinsabu fuq linja lvant-punent, eżattament f'tarf
it-tramunatana tas-Saħara u dan jestendi mill-Golf ta' Gabes għall-Alġerija.
L-iktar punt baxx huwa Shatt al Għarsah li huwa 17-il metru taħt il-livell
tal-baħar u l-ogħla huwa Jebel ech Chambi li huwa 1,544 metru 'l fuq mill-art.

Ir-rata tal-litteriżmu fl-2008 kienet 77.6%. L-edukazzjoni tingħata prijorità
għolja u tammonta għal 6% tal-PGN. L-edukazzjoni bażika għat-tfal bejn l-etajiet
ta' sitt snin u ta' sittax-il sena ilha obbligatorja sa mill-1991. It-Tuneżija
kkwalifikat fis-sbatax-il post fil-kategorija ta' kwalità tal-(ogħla) sistema
edukattiva u kklassifikat fil-21 post fil-kategorija għall-kwalità ta'
edukazzjoni Primarja. Dan huwa spjegat fid-dettall fir-Rapport Globali
tal-Kompetittività tal-2008-9, maħruġ mill-Forum ekonomiku dinji. Ġeneralment
it-tfal jirnexxilhom jakkwistaw il-lingwa Għarbija-Tuneżina mid-dar stess però
t-tfal, sa mill-età żgħira ta' sitt snin, huma mibgħuta l-iskola sabiex isaħħu
l-ħiliet tagħhom fil-kitba u fil-qari tal-Għarbi Standard. Mill-età ta' tmien
snin, it-tfal huma mgħallma l-Franċiż filwaqt li l-Ingliż huwa introdott iktar
'il quddiem malli wieħed jagħlaq it-tnax-il sena.



https://mt.wikipedia.org/wiki/Ingilterra

Ir-Renju Unit tal-Gran Brittanja u l-Irlanda ta' Fuq, aktar magħrufa bħala
Ir-Renju Unit huwa pajjiż sovran li jinsab fil-Majjistral tal-Ewropa ħdejn
l-Ewropa Kontinentali. Ir-Renju Unit jinkludi l-gżira tal-Gran Brittanja u
l-parti tal-Grigal tal-gżira tal-Irlanda u ħafna gżejjer żgħar oħra. L-Irlanda
ta' Fuq hija l-unika parti tar-Renju Unit li għandha fruntieri ma' pajjiż barra
mir-Renju Unit. L-Irlanda ta' Fuq taqsam il-gżira tal-Majjistral mar-Repubblika
tal-Irlanda. Ir-Renju Unit huwa imdawwar mill-Oċean Atlantiku, il-Baħar ta' Fuq,
il-Fliegu tal-Manika u l-Baħar Irlandiż. L-ikbar gżira, il-Gran Brittanja
għandha aċċess għal Franza permezz ta' kanal taħt il-Manika.

Ir-Renju Unit huwa unjoni ta' erba' pajjiżi kostitwenti: l-Ingilterra, l-Irlanda
ta' Fuq, l-Iskozja u Wales. Ir-Renju Unit huwa gvernat permezz ta' sistema
parlamentari, bi gvern ċentrali li jinsab f'Londra, il-belt kapitali, u
b'monarkija kostituzzjonali bir-Reġina Eliżabetta II bħala l-kap tal-istat.
Il-Gżejjer tal-Kanal u l-Gżira ta' Man huma Dipendenzi tal-Kuruna u mhumiex
parti mir-Renju Unit, imma jiffurmaw tip ta' federazzjoni aktar indipendenti
mill-pajjiżi l-oħra. Ir-Renju Unit għandu erbatax-il territorju barra l-pajjiż,
li kollha kienu parti mill-Imperu Brittanniku, li fl-aqwa tiegħu kellu taħtu
kważi kwart tad-dinja, u għalhekk kien l-akbar imperu fl-istorja. L-influwenza
diretta tiegħu nistgħu narawha fil-lingwa u l-kulturi tal-istati tal-Kanada,
l-Awstralja, New Zealand, l-Indja, il-Pakistan, l-Afrika t'Isfel, Singapor,
l-Istati Uniti u ħafna pajjizi oħra. Ir-Reġina Eliżabetta II għadha l-kap
tal-Commonwealth tan-Nazzjonijiet u kap tas-Saltniet fil-Commonwealth.

Ir-Renju Unit huwa pajjiż żviluppat, bil-ħames (PGD nominali) jew is-sitt (PGD
PPA) l-akbar ekonomija tad-dinja. Kien l-ewwel pajjiż industrijalizzat fid-dinja
u l-ikbar potenz fid-dinja matul is-seklu dsatax u kmieni fis-seklu għoxrin,
imma d-dannu ta' żewġ gwerer dinjija u d-deterjorazzjoni tal-Imperu Brittanniku
fl-aħħar tas-seklu għoxrin ħallew effett kbir fuq il-pajjiż u b'hekk ma baqax
l-akbar potenza fl-affarijiet globali. Madankollu r-Renju Unit għad għandu
influwenza ekonomika, kulturali, militari u politika qawwija u hu qawwa nukleari
bit-tieni jew it-tielet l-ikbar infieq fuq id-difiża fid-dinja. Ir-Renju Unit
għandu siġġu permanenti fil-Kunsill tas-Sigurtà tal-Ġnus Magħquda, u hu membru
tal-G8, NATO, WTO, l-Unjoni Ewropea u l-Commonwealth tan-Nazzjonijiet.

. Kważi seklu wara, bl-Att tal-Unjoni 1800 inħolqot unjoni oħra bejn ir-Renju
tal-Irlanda u r-Renju tal-Gran Brittanja.

Mis-seklu disgħa sal-1707, l-Ingilterra u l-iSkozja kienu jeżistu bħala żewġ
pajjiżi separati independenti u sovrani bil-monarkija u politika rispettiva
tagħhom. Minkejja li meta fl-1603 ir-Re Skoċċiż, Ġakmu VI, sar Re tal-Ingilterra
wkoll u għalhekk ħoloq relazzjonijiet personali bejn iż-żewġ saltniet, xorta
waħda baqgħu żewġ renji separati. Min-naħa l-oħra, dik li kienet darba
l-Prinċipalità ta' Wales, stat independenti, waqgħet taħt il-kontroll
tal-monarkija Inġliża bl-Statut ta' Rhuddlan fl-1284 u għalhekk inħakmet
mill-Ingilterra taħt il-Liġijiet tal-Atti ta' Wales tal-1535 u 1542. L-Irlanda
ġiet ukoll taħt il-kontroll tal-Inġliżi bejn l-1541 u 1691, madankollu kellu
jkun fl-1801 li ssieħbu sabiex jifformaw Ir-Renju Unit tal-Gran Brittanja u
l-Irlanda.

Fl-ewwel seklu tal-eżistenza tiegħu, Ir-Renju Unit kellu sehem importanti
fl-iżvilupp kemm tal-ideat tal-Punent ta' demokrazija parlamentari kif ukoll
fil-kontribuzzjonijiet sinjifikattivi fil-letteratura, l-arti u x-xjenza.
Ir-Rivoluzzjoni Industrijali li trawmet fir-Renju Unit, ittrasformat il-pajjiż u
tagħat spinta 'l Imperu Brittanniku. F'dan iż-żmien, bħal ħafna Potenzi kbar,
ir-Renju Unit kien involut l-isfruttar tal-kolonji, li inkludiet il-kummerċ
tal-iskjavi, però l-l-att tal-kummerċ tal-iskjavi pprojbixxa aktar kummerċ
tal-iskjavi. B'hekk ir-Renju Unit kien l-ewwel pajjiż li pprojbixxa dan it-tip
ta' kummerċ.

Wara li Napuljun ġie megħlub fil-Gwerer Napoljoniċi, ir-Renju Unit sar l-aqwa
potenza navali tas-seklu dsatax. Għalkemm tilef il-vantaġġ industrijali lejn
l-aħħar tar-renju tar-reġina Vittorja, ir-Renju Unit baqa' potenza eminenti u
l-imperu espanda għad-daqs massimu fl-1921 u wara l-Ewwel Gwerra Dinjija,
is-Soċjetà tan-Nazzjonijiet tagħat il-mandat tagħha biex ir-Renju Unit jieħu
l-kolonji li kienu tal-Ġermaniżi u l-Ottomani.

Snin twal ta' tensjoni fl-Irlanda wasslu għall-qsim tal-gżira fl-1920, sabiex
sentejn wara fl-1922, l-Irlanda ħielsa kisbet l-independenza. Sitt counties minn
disgħa mill-provinċja ta' Ulster baqgħu fir-Renju Unit, li nbidel għall-isem
kurrenti fl-1927, dak tar-Renju Unit tal-Gran Brittanja u l-Irlanda ta' Fuq.

Wara l-Ewwel Gwerra Dinija, l-ewwel xandir fuq skala internazzjonali, BBC ġie
inawgurat. Fit-Tieni Gwerra Dinija l-Brittanja iġġieldet kontra l-Ġermanja
Nażista, flimkien mal-alleati tal-Commonwealth li jinkludu l-Kanada, New
Zealand, l-Afrika t'Isfel u l-Indja. Aktar tard daħlu aktar alleati bħall-Istati
Uniti. Winston Churchill, il-Prim Ministru tal-Ingilterra waqt il-Gwerra u
s-suċċessur tiegħu Clement Attlee għenu fl-ippjanar tad-dinja ta' wara l-gwerra
bħala parti mill-"Big Three". It-tieni gwerra dinjija ħalliet lir-Renju Unit fi
stat finanzjarju ħażin. Is-self li ngħata waqt it-tieni gwerra dinjija
mill-Istati Uniti u l-Kanada kienu jqum ħafna ekonomikament. Però, bl-għajnuna
tal-Pjan Marshall, ir-Renju Unit beda t-triq għall-fejqan.

L-ewwel snin wara l-Gwerra raw it-twaqqif tal-iStat ta' Għajnuna Soċjali
Brittanniku, li inkluda wieħed mill-ewwel Servizzi tas-Saħħa pubbliċi, filwaqt
li l-bżonnijiet tal-ekonomija li kienet qiegħda tirkupra ġabet aktar nies minn
madwar il-Commonwealth u b'hekk inħolqot Brittanja Multi-Kulturali. Għalkemm
wara il-gwerra il-qawwa politika tal-Brittanija kienet limitata kif kien
ikkonfermat bil-Kriżi tal-Suez tal-1956, it-tixrid mad-dinja kollha tal-lingwa
fisser li kellha impatt kontinwu fil-letteratura u l-kultura, waqt li
mill-1960ijiet il-kultura popolari kellha influwenza barra l-pajjiż. Wara
perjodu ta' instabbiltà fl-ekonomija globali u konflitt industrijali fis-snin
sebgħin, fis-snin tmenin kien hemm fawra sustanzjali ta' dħul miż-żejt u tkabbir
ekonomiku. Margaret Thatcher ħadet il-pajjiż f'direzzjoni sinjifikattivament
differenti mit-triq politka u ekonomika aċċettata ta' wara l-gwerra, li anki
l-gvern tal-Labour il-ġdid ta' Tony Blair ma żvijax minnha fl-1997.

Ir-Renju Unit kien wieħed mit-tnax-il membru fundaturi tal-Unjoni Ewropea
fl-inawgurazzjoni tagħha fl-1992 fejn il-membri iffirmaw it-Trattat tal-Unjoni
Ewropea. Qabel l-Unjoni Ewropea, ir-Renju Unit kien parti wkoll tal-predeċċessur
tal-Unjoni Ewropea jiġifieri il-Komunità Ekonomika Ewropea, mil-1973.
L-attitudini preżenti tal-Gvern Laburista lejn aktar integrazzjoni
fl-organizzazzjoni hija imħawwda , waqt li l-konservattivi jappoġġja r-ritorn
ta' ċerta poteri u kompetenzi lura fl-istat , u dawk liberali jappoġġaw
is-sħubija kurrenti.

Lejn l-aħħar tas-seklu għoxrin rajna bidla sustanzjali fil-gvern tar-Renju Unit
bid-devoluzzjoni f'parlamenti separati għall-iSkozja u Wales li twaqqfu fl-1999.
Il-ħolqien tal-parlament Skoċċiż partikularment, b'poteri li jista' jilleġiżla
f'bosta temi, ħoloq firdit bejn il-pajjiżi kostitwenti fir-Renju Unit. Dan ġabet
mistoqsija importanti magħrufa bħala il-West Lothian question. F'2007, Il-Partit
Nazzjonali Skoċċiż rebaħ l-elezzjoni parlamentari skoċċiż u fforma gvern
fil-minoranza. L-Ewwel Ministru Alex Salmond, qiegħed jitama li jwettaq
referendum rigward jekk "m'għandhomx jinegozjaw mal-gvern tar-Renju Unit sabiex
jġibu l-independenza għall-iSkozja" qabel l-2011.

Ir-Renju Unit huwa magħmul minn monarkija kostituzzjonali bir-Reġina Eliżabetta
II tar-Renju Unit tal-Gran Brittanja u l-Irlanda ta'Fuq bħala kap tal-istat.
Il-Monarkija tar-Renju Unit isservi wkoll bħala l-Kap tal-istat tal- ħmistax-il
pajjiż l-oħra tal-Commonwealth, u b'hekk toħloq unjoni personali ma' dawn
in-nazzjonijiet. Il-Kuruna għandha sovranità fuq Gżira ta' Man u l-Balliji ta'
Jersey u Guernsey. Flimkien dawn it-tliet territorji jissejħu d-dependenza fuq
il-kuruna però għalkemm huma propjeta tal-monarkija Brittanika xorta waħda
m'humiex parti mir-Renju Unit u b'hekk m'humiex parti mill-Unjoni Ewropea.
Il-Parlament tar-Renju Unit xorta waħda għandu l-awtorità li jagħmel liġijiet
għal dawn id-dependenzi, u l-gvern Brittanniku jmexxi l-affarijiet barranin u
d-difiża ta' dawn il-pajjiżi.

Ir-Renju Unit għandu erbatax-il territorju madwar id-dinja, l-aħħar territorji
tal-Imperu Brittanniku. Dawn it-territorji m'humiex meqjusin parti mir-Renju
Unit, iżda f'ħafna każijiet, il-popolazzjoni lokali għandha ċittadinanza
Brittanika u d-dritt ta' moviment fir-Renju Unit. Dan kien il-każ mill-2002.
Ir-Renju Unit għandu gvern parlamentari ibbażat fuq tradizzjonijiet demokratiċi
b'saħħithom: Is-Sistema ta' Westminster ġiet adottata minn ħafna pajjiżi madwar
id-dinja.

Il-Kostituzzjoni tar-Renju Unit tigverna l-istruttura legali tal-pajjiż u
tinkonsisti f'ħafna dokumenti miktubin, li jinkludu statuti, liġijiet ta'
preċedenza, u trattati internazzjonali. Peress li m'hemmx differenza teknika
bejn statuti ordinarji u l-liġi konsidrat bħala "liġi kostituzzjonali,"
il-parlament Brittanniku jista' jagħmel "riformi kostituzzjonali" sempliċiment
billi jgħaddihom b'Atti tal-Parlament u għalhekk għandu l-awtorità li jneħħi
kull element miktub jew mhux miktub fil-kostituzzjoni. Iżda, l-ebda parlament ma
jista' jgħaddi liġijiet li l-parlamenti tal-futur ma jistgħux ibiddlu . Ir-Renju
Unit huwa wieħed mit-tliet pajjiżi fid-dinja li m'għandhomx kodiċi ta'
kostituzzjoni (l-oħrajn huma New Zealand u l-Israel).

Il-pożizzjoni tal-Prim Ministru, il-Kap tal-gvern tar-Renju Unit, li tappartieni
lill-kap tal-partit politiku li għandu l-appoġġ tal-maġġoranza fil-Kamra
tal-Komuni. Il-Prim Ministru u l-kabinett huma maħtura mill-monarka biex joħolqu
l-Gvern tal-Kuruna. Minkejja, il-Prim Ministru jagħżel il-kabinett, u hemm
konvenzjoni li r-Reġina tirrespeta l-għażla tal-Prim Ministru. Il-Kabinett huwa
tradizzjonalment magħżul mill-partit politiku tal-Prim Ministru fiż-żewġ kmamar
tad-deputati. Il-Prim Ministru u l-kabinett jiġu maħtura mill-Kunsill Reali, u
isiru Ministri tal-Kuruna. Gordon Brown, il-kap tal-partit laburista, ilu Prim
Ministru (L-ewwel Sinjur tal-Borża) u Ministru għas-Servizzi Ċivili mis-27 ta'
Ġunju 2007 wara li serva bħala Ministru tal-Finanzi.

Il-Parlament tar-Renju Unit li jiltaqa' fil-Palazz ta' Westminster, huwa l-aqwa
awtorita leġislattiva fir-Renju Unit. Però, il-parlament iddevolva fl-iSkozja,
filwaqt hemm ukoll kunsilli fl-Irlanda ta' Fuq u fil-Wales li kienu stabiliti
wara l-appoġġ tal-pubbliku f'referenda, dawn mhux sovrani u għalhekk jistgħu
jiġu mneħħija mill-parlament tar-Renju Unit. Il-parlament tar-Renju huwa magħmul
minn żewġ kmamar dak li jiġi eletti jiġifieri l-Kamra tal-Komuni u dik li hija
appontata jiġifieri l-Kamra tal-Lords, u kull liġi biex tgħaddi mill-parlament
trid l-approvazzjoni tar-Reġina. Għall-elezzjonijiet għall-Kamra tal-Komuni,
ir-Renju Unit huwa maqsum f' 646 distrett, b'529 fl-ingiliterra, 18 fl-Irlanda
ta' Fuq, 59 fl-iSkozja u 40 f'Wales. Kull distrett għandu s-setgħa li jtella'
membru tal-parlament wieħed b'sistema ta' maġġoranza sempliċi. L-elezzjonijiet
ġenerali huma msejjħa mill-monarka meta l-Prim Ministru jagħtija l-parir.
Għalkemm m'hemmx terminu minimu għall-parlament, elezzjonijiet ġodda għandhom
jiġu msejħa kull ħames snin mill-elezzjoni preċedenti.

Għall-Elezzjonijiet għall-Parlament Ewropew, ir-Renju Unit għandu 78 MPE, li
jiġu eletti minn 12 -il distrett b'aktar minn membru wieħed. Dubji dwar
is-sovranità tar-Renju Unit tqajmu minħabba s-sħubija tar-Renju Unit fl-Unjoni
Ewropea.

It-Tliet partiti politiki kbar tar-Renju Unit huma l-Partit Laburista, il-Partit
Konservattiv u d-Demokratiki Liberali li bejniethom għandhom 616 minn 646
siġġijiet fil-Kamra tal-Komuni fl-elezzjoni tal-2005. Ħafna mill-bqija
tas-siġġijiet rebħuhom il-partiti lokali bħal Partit Nazzjonali Skoċċiż
(Fl-iSkozja biss), Plaid Cymru (f'Wales biss) u l-Partit Demokratiku Unjonista
(l-Irlanda ta' Fuq biss).

L-Irlanda ta' Fuq, l-iSkozja u Wales għandhom leġiżlatura devoluta b'kamra waħda
u b'gvern eżekuttiv, li huwa mmexxi mill-ewwel Ministru. L-Ingilterra, minkejja
li hija l-akbar pajjiż fir-Renju Unit, m'għandhiex eżukuttiv u leġiżlatura
devoluta u hija gvernata direttament mill-gvern u l-leġiżlatura tar-Renju Unit.
Din is-sitwazzjoni ħolqot dik li hija magħrufa bħala l-West Lothian question li
tikkonċerna l-fatt li membri parlamentari mill-Irlanda ta' Fuq, l-iSkozja u
Wales għandhom id-dritt li jivvotaw fuq il-liġijiet li japplikaw
għall-Ingilterra, filwaqt li viċi-versa le.

Il-Parlament Skoċċiż għandu bosta poteri leġiżlattivi fuq kwistjonijiet li
m'humiex speċifikament ikkonsidrati mill-parlament tar-Renju Unit. Dawn jinkludu
l-edukazzjoni, is-saħħa u l-gvern lokali. Wara l-elezzjonijiet 2007, Alex
Salmond, kap tal-Partit Nazzjonali Skoċċiż, sar L-ewwel Ministru tal-iSkozja
bħala kap ta' gvern fil-minoranza. Ir-reazzjoni tal-partiti favur l-unjoni lejn
is-suċċess elettorali tal-Partit Nazzjonali Skoċċiż kien il-ħolqien ta'
kummissjoni sabiex jaraw jekk mhux hemmx argumenti favur id-deċentrament ta'
iżjed poteri mingħajr l-Independenza Skoċċiża bħala għażla. Il-Kap tal-partit
laburista skoċċiż, Wendy Alexander, qalet li l-partit laburista se jappoġġja
l-proposta li l-independenza titpoġġa quddiem il-poplu f'referendum bit-tama li
l-proposta tiġi mċaħda u b'hekk il-kwistjoni kostituzzjonali tiġi solvuta
għall-ġenerazzjoni. Ħafna mill-polls ta' opinjoni juru li hemm minoranza favur
l-independenza għalkemm l-appoġġ ivarja skont in-natura tal-mistoqsija.
Madankollu, poll f'April 2008 li użat it-terminoloġija tar-referendem proposta
sabet appoġġ ta' 41% filwaqt 40% jappoġġjaw l-Unjoni.

L-Assemblea Nazzjonali ta' Wales għandha poteri aktar limitati minn dawk li ġew
devoluti fl-iSkozja għalkemm il-poteri jiżdiedu skont l-Ordnijiet ta' Kompetenza
Leġislattiva.

L-Assemblea Nazzjonali tal-Irlanda ta' Fuq għandha poteri viċin dawk li huma
stabiliti fl-iSkozja.

Kull pajjiż tar-Renju Unit għandu s-sistema tiegħu ta' gvern lokali, bill-poter
fuq il-gvern lokali fl-Iskożżja, Wales u l-Irlanda ta' Fuq deċentrilizzat. Għal
skopijiet ċerimonjali, ir-Reġina taħtar Sinjur-Lieutenant bħala rappreżentant
personali tagħha f'distretti differenti tar-Renju Unit. L-iStatut ta' Belt
(fir-Renju Unit jiddistingwu bejn Belt u Raħal), li hija gvernata mill-Royal
Charter, tista' tiġi kkonsidrata separata mill-klassifikazjoni ta' gvern lokali.
Għalkemm hemm sitta u sittin city fir-Renju Unit - ħamsin fl-Ingilterra, sitta
fl-iSkozja, ħamsa f' Wales u ħamsa fl-Irlanda ta' Fuq - numru minnhom ma
jiffurmawx gvernijiet lokali separati.

L-Ingilterra tinqasam f'disa' distretti fin-naħa ta' fuq tad-Diviżjonijiet
tal-Ingilterra u huma magħrufin ukoll bħala l-reġjun tal-uffiċju tal-gvern
tal-Unjoni Ewropea. Kull reġjun huwa magħmul minn counties u postijiet unitarji
tal-awtorita, aparti minn Londra, li tinkonsisti minn 32 postijiet magħquda ma'
Londra. Londra ivvotat favur li jkollha assemblea fil-1998 u kien minn hemm li
r-reġjunijiet l-oħra ngħataw l-assemblea reġjonali tagħhom, iżda b'referendum
fl-2004 dwar assemblea, din ma ġietx aċċettata mir-reġjun tal-Grigal u b'hekk
waqfet il-proposta. Taħt il-livell tar-reġjun u teskludi Londra, L-Ingilterra
għandha kemm kunsilli tal-counties u kunsilli għad-Distretti jew awtoritajiet
unitarji.

L-Irlanda ta' Fuq hija bħalissa maqsuma f'26 distrett għall-iskop ta' gvern
lokali għalkemm dawn il-kunsilli m'għandhomx l-istess ammont ta' funzjonijiet
kif inhu l-każ fir-Renju Unit. Madankollu, f'13 ta' Marzu 2008, l-eżekuttiv
aċċetta proposti li jinħolqu 11-il kunsill ġdid sabiex titbiddel is-sistema
kurrenti.

L-iSkozja hija maqsuma f'32 żoni ta' kunsilli b'varjazzjoni kbira ta' kemm
fid-daqs kif ukoll fil-popolazzjoni. Il-Bliet ta' Glasgow, Edinburgu, Aberdeen u
Dundee huma żoni seperati fiż-żoni ta' kunsilli kif ukoll fil-Kunsill
tal-Għoljiet li jinkludi terz taż-żona tal-iSkozja iżda b'ftit aktar minn
popolazzjoni ta' 200,000. Il-poter investit f' dawn l-awtoritajiet lokali huwa
amministrat minn kunsillieri eletti, li bħalissa hemm 1,222 u jitħallsu salarju
part-time. Elezzjonijiet huma kondotti b' Single Transferable Vote fejn jkun
hemm aktar minn membru wieħed u huma eletti tlieta jew erba' kunsilliera. Kull
kunsill jeleġi Provost jew Konvenor biex jkun il-president tal-kunsill.

Gvern Lokali ta' Wales għandu 22 awtoritajiet unitarji, li jinkludu l-Bliet ta'
Kardiff, Swansea u Newport li huma awtoritajiet separati unitarji.

Ir-Renju Unit huwa membru permanenti tal-Kunsill tas-sekurta tal-Ġnus Mgħaquda,
membru tal-G8 u tan-NATO, u stat membru tal-Unjoni Ewropea. Ir-Renju Unit għandu
“Relazzjoni Speċjali” mal-Istati Uniti. Minbarra mill-Istati Uniti u l-Ewropa,
il-Brittanja għandha wkoll fost l-alleatii viċini ħafna man-Nazzjonijiet
tal-Commonwealth, l-Irlanda u Pajjiżi li jitkellmu bl-Ingliż. Il-preżenza
globali tal-Brittanja u l-influwenza tagħha hija msaħħa mir-relazzjonijiet
tagħha fil-qasam tal-kummerċ u l-forzi armati tagħha, li għandhom madwar tmenin
bażi militari u arranġamenti oħrajn madwar id-dinja.

L-Armata, il-Flotta u l-Forza tal-Arja flimkien huma magħrufa bħala l-Forzi
Armati Brittanniċi u uffiċjalment il-Forzi Armati tal-Kuruna. Il-Ġeneralissimu
hija l-monarka, ir-Reġina Eliżabetta II filwaqt li huma mmexxija mill-Ministeru
tad-Difiża. Il-Forzi Armati huma kkontrollati mill-Kunsill tad-Difiża, li
jitmmexxa mill-kap tal-uffiċjali tad-difiża.

Ir-Renju Unit għandu wieħed mill-aktar forzi armati imħarrġa tajjeb u avvanzati
teknoloġikament tad-dinja. skont varji tgħarrif, li jinkludi l-Ministeru
tad-Difiża, ir-Renju Unit għandu t-tieni l-ogħla spiża militari minkejja għandha
biss is-27 l-akbar forza militari jekk inqisu n-numru truppi. L-ispiża totali
fil-qasam ta' difiża bħalissa tammonta għal 2.2% tal-GDP totali nazzjonali,
ikkomparat mal-4.4% lejn l-aħħar tal-Gwerra Bierda. Hija t-tieni pajjiż li
tonfoq fuq ix-xjenza, inġenerija u teknoloġija militari. Il-Flotta Rjali hija
kkonsidrata li waħda mit-tliet flotot tal-baħar ikħal flimkien ma' dik ta'
Franza u tal-Istati Uniti. Il-Forzi Armati Brittaniċi huma armati bl-aktar
sistema avvanzata tal-armi, fosthom it-tankijiet Challenger 2 u l-Eurofighter
Typhoon. Il-Ministeru tad-Difiża ikkonfermaw l-akwist ta' żewġ ġarrejja
eċċeżżjonali tal-ajruplani fil- 25 Lulju 2007.

Ir-Renju Unit huwa wieħed mill-ħames pajjiżi rikonixxuti li għandhom armi
nukleari, u li jagħmlu użu ta' sottomarini ta' klassi Vanguard-ibbażati fuq
is-sistema ballistika tal-missili ta' Trident II.

Il-Forzi Armati tal-Brittanja għandhom id-dmir li jipproteġġu r-Renju Unit u
territorji barranin, u b'hekk jippromovu s-sekurta globali fl-interessi
tar-Renju Unit, u jieħdu ħsieb il-paċi ta' madwar id-dinja. Huma attivi u
parteċipanti regolari fin-NATO, li jinkludi l-Korp ta' Reazzjoni Malajr
tal-Alleati, kif ukoll il-Ħames Arranġamenti tal-Poter tad-Difiża u
operazzjonijiet ta' koalizzjonijiet ta' madwar id-dinja. Gwarniġjuni u
faċilitajiet barranin huma miżmuma fil-Gżira ta' Ascension, Beliż, Brunei,
il-Kanada, Diego Garsia, il-Ġzejjer ta' Falkland, il-Ġermanja, il-Ġibiltà,
il-Kenya, u f'Ċipru.

Fl-2005 intqal li l-Armata Brittanika għandha saħħa ta' 102,440 ruħ, il-Forzi
Rjali tal-Arja saħħa ta' 49,210 u l-Flotta Rjali saħħa ta' 36,320, li jinkludu
l-Marini Rjali, li jipprovdu kommandi li jispeċjalizzaw fil-gwerrer anfibji.

Il-Forzi Speċjali tar-Renju Unit, jipprovdu truppi li huma mħarrġa għar-respons
militari ta' malajr kontra t-terroriżmu, fl-art, fuq il-baħar u
f'operazzjonijiet anfibji, l-aktar fejn tattiċi strateġiċi u sekretezza huma
meħtieġa.

Hemm forzi riżervi li jagħtu sapport lil militar regolari. Dawn jinkludu
l-Armati Territorjali, ir-Riżervi Navali Rjali, ir-Riżervi Navali Rjali,
ir-Riżervi Marittmi Rjali u l-Forzi Reali tal-Arja Aussiljari. Dan jpoġġi
l-popolazzjoni tal-militar attiv u tar-riżerva għal madwar 429,500 li huma
maqsuma f'tmenin pajjiż.

Minkejja l-kapaċitajiet militari tar-Renju Unit, il-politika pragmatika riċenti
tad-difiża sostnit li "l-aktar operazzjonijiet ta' importanza" se jidħlu
għalihom se tkun permezz ta' koalizzjoni. Minbarra l-intervezzjonijiet f'Sierra
Leone, operazzjonijiet fil-Bosnja, Kosovo, Afganistan u l-Iraq li jistgħu
jitqiesu bħala preċedenti. L-aħħar Gwerra li l-forzi Brittanniċi ġġieldu
waħidhom kien fil-Gwerra tal-Falklands ta' 1982, fejn kienu rebbieħa.

Billi ġie maħluq bl-għaqda politika ta' pajjiżi li qabel kienu independenti u
fit-Trattat ta'l-Unjoni hemm garanzija li s-sistema legali seperata tal-iSkozja
tkompli, ir-Renju Unit m'għandux sistema legali waħda. Illum ir-Renju Unit
għandu tliet sistemi ta' liġijiet distinti: il-Liġi Ingliża u l-liġi tal-Irlanda
ta' Fuq li huma bbażati fuq il-prinċipji ta' liġi-komuni kif ukoll il-Liġi
Skoċċiża li hija bbażata fuq sistema mħallta ta' liġijiet-komuni u prinċipji ta'
liġi ċivili. Il-Kumitat tal-Appell tal-Kamra tal-Lords (aktar spiss magħruf
bħala l-“Kamra tal-Lords”) hija bħalissal-ogħla qorti għal kemm każijiet ċivili
kif ukoll kriminali fl-Ingilterra, il-Wales, u l-Irlanda ta' Fuq, u għal
każijiet ċivili taħt il-liġi skoċċiża. Tibdil riċenti fil-kostituzzjoni fisser
li l-poteri tal-Kamra tal-Lords se jiġu transferuti għall-Qorti Suprema
tar-Renju l-ġdida. Il-Kumitat tal-Ġustizzja tal-Kunsill tar-Reali, (li jinkludi
l-istess membri tal-Kumitat tal-Appell tal-Kamra tal-Lords), huwa l-ogħla qorti
tal-appell għal bosta pajjiżi independenti tal-Commonwealth, it-territorji
barranin tar-Renju Unit, u d-dependenzi tal-Kuruna tal-Brittanja.

Il-Liġijiet Ingliżi japplikaw għall-Ingilterra u Wales. Il-fatt li l-liġijiet
komuni ingliżi huma magħmulin minn imħallfin li jippresiedu fil-qrati stess, u
b'hekk jagħmlu użu mill-għerf u sens komun fil-preċedenza legali (stare decisis)
tal-fatti quddiemu. Is-sistema tal-qorti hija mmexxija mill-qorti suprema
tal-ġustizzja tal-Ingilterra u ta' Wales, li tinkonsisti mill-Qorti tal-Appell,
il-Qorti Suprem tal-Ġustizzja (għal każijiet ċivili) u l-Qorti tal-Kuruna (għal
każijiet kriminali). Il-Kumitat tal-Appell tal-Kamra tal-Lords huwa preżentament
l-ogħla qorti kemm għal każijiet ċivili kif ukoll kriminali fl-Ingilterra,
f'Wales, u fl-Irlanda ta' Fuq. Deċiżjoni mill-ogħla qorti tal-appell
fl-Ingilterra u f'Wales, il-Kamra tal-Lords hija finali għal kull ieħor
fil-ġerarkija, u huma ssegwu d-direzzjonijiet tagħha.

Il-kriminalità fl-Ingilterra u f'Wales żdiedet fil-perjodu bejn l-1981 u l-1995
għalkemm, minn dik l-ogħla rata, il-kriminalità naqset b'42% mill-1995 sa
2006/7. Minkejja li r-rati tal-kriminalità naqqsu, il-popolazzjoni tal-ħabsin
fl-Ingilterra u f'Wales kważi rdoppjat fl-istess perijodu, għal aktar minn
80,000, l-għola rata ta' priġunieri fl-Ewropa tal-Punent b'147 minn kull 100,000
ruħ. Is-Servizz tal-Ħabs tal-Kuruna, li jirraporta lill-Ministeru tal-Ġustizzja,
jieħu ħsieb il-biċċa l-kbira tal-ħabsijiet fl-Ingilterra u f'Wales.

Il-Liġi Skoċċiża tapplika' fl-iSkozja. Il-Qrati supremi huma l-Qorti
tal-Sessjoni, għal każijiet ċivili, u l-Qorti Suprem għall-Ġustizzja, għal
każijiet kriminali, filwaqt li l-Qorti tax-Xeriff jieħu ħsieb kważi kull
funżjoni tal-qorti tal-‘'County Ingliż imma jagħmel ukoll kawżi fil-qorti
bil-ġurija (Qorti solenni tax-Xeriff) jew inkella b'Xeriff iżda bla ġurija
(qorti qasir tax-Xeriff). Il-Kumitat tal-Appell tal-Kamra tal-Lords bħal issa
sservi bħala l-ogħla qorti tal-appell għal każijiet ċivili taħt il-liġijiet
Skoċċiżi. Is-sistemaa legali Skoċċiża hija unika mihabba li hemm tlett verdetti
possibli f'kawża kriminali: "Ħati", "mhux ħati" u "mhux ippruvat ħati". Kemm
“mhux ħati” u “mhux ippruvat ħati” jiriżultaw f'maħfra bl-ebda ċans tal-Kawża
mill-Ġdid. Is-Servizz tal-Ħabs Skoċċiż jieħu ħsieb il-ħabs tal-iSkozja
bis-Segretarju tal-Kabinett għall-Ġustizzja responsabbli għas-servizz tal-ħabs
tal-iSkozja fil-gvern tal-Iskozja.

Ir-Renju Unit tal-Gran Brittanja u l-Irlanda ta' Fuq hu kompost mill-Ġżira
tal-Gran Brittanja (l-aktar l-Ingilterra, l-iSkozja u Wales) u l-biċċa
tal-grigal tal-Ġżira tal-Irlanda (l-Irlanda ta' Fuq), flimkien mal-ġżejjer żgħar
ta' madwar. L-Art prinċipali tinsab bejn il-latitudni ta' 49° u ta' 59° N
(Il-Gżejjer ta' Shetland jilħqu kważi 61° N), u lonġitudini ta' bejn 8° W u 2°
E. L-Osservatorju Rjali ta' Greenwich, ħdejn Londra, hija l-punt definit bħala
l-Meridjan Prim. Ir-Renju Unit jinsab sewwa sew bejn L-Oċean Atlantiku
tat-Tramuntana u l-Baħar tat-Tramuntana, u hu 35 kilometru (22 mil) 'l bogħod
mill-kosta tal-majjistral ta' Franza fejn bejnithom jinsab il-Fliegu tal-Manika.
L-Irlanda ta' Fuq taqsam 360 kilometri (224 mil) ta' art mal-Irlanda. It-Tunnel
tal-Fliegu ("Chunnel") issa jagħqad ir-Renju Unit ma' Franza taħt il-Fliegu
tal-Manika. L-akbar distanza bejn żewġ postijiet fir-Renju Unit huwa ta' 1,350
kilometru (224 mil) bejn Land's End f'Cornwall (ħdejn Penzance) u John O'Groats
f'Caithness (ħdejn Thurso), vjaġġ ta' jumejn bil-karozza. Meta tiġi mkejla
direttament mit-tramuntana – għan-nofs inhar hija ftit aktar minn 1,100
kilometru (700 mil) fid-daqs u hija kemm kemm iżgħar minn 500 kilometru (300
mil) fil-wisa'. L-arja totali tar-Renju Unit hija bejn wieħed u ieħor 245,000
kilometru kwadru (94,600 mil kwadru).

Il-Klima tar-Renju Unit hija pjutost ddominata mix-xita matul is-sena kollha.
It-temperatura tvarja matul l-istaġuni però rari tinżel taħt −10 °C (14.0 °F)
jew titla' 'l fuq minn 35 °C (95 °F). L-aktar riħ komuni huwa mix-xlokk, u
minħabba l-oċean Atlantiku jkun hemm temp x'aktarx niedi u kalm. In-naħħat
tal-Lvant huma l-aktar mkenna minn dan ir-riħ u għalhekk l-aktar xotti.
Il-kurrenti mill-Atlantiku, jissaħħnu mil-Kurrent tal-Golf, li jġib temp kalm,
speċjalment fil-punent fejn ix-xitwa tkun waħda pjutost nieda, speċjalment
fl-għoljiet. Is-sjuf huma l-aktar sħan fix-xlokk tal-Ingilterra, li hu l-aktar
viċin lejn l-art prinċipali tal-Ewropa, u l-aktar kiesha fit-trumuntana.
Il-borra tista' tinżel fix-xitwa u fil-bidu tar-rebbiegħa, għalkemm ma tantx
issibha 'l bogħod mill-għoljiet.

L-Ingilterra tammonta għal ftit aktar min-nofs tal-arja totali tar-Renju Unit u
tkopri 130,410 kilometru kwadru (50,350 mil kwadru). Il-Pajjiż l-aktar li
jikkonsisti huwa terren baxx, u terren muntanjuż fil-majjistral tal-Tees-Exe
line. Hemm katini ta' muntanji fil-majjistral (Muntanji ta' Cumbria u Distrett
ta' Lagi), fit-trumuntana (it-tirmiġġa tal-għolja tal-Pennines u l-għoljiet
tal-ġebla tal-ġir tal-Peak District) u fl-ilbiċ (Exmoor u Dartmoor). Ktajjen
iżjed baxxi jinkludu l-għoljiet ta' ġebla tal-ġir tal-Gżira ta' Purbeck,
Cotswolds u Lincolnshire Wolds, u d-downs tal-ġips tal-Formazzjoni tal-ġips
tan-Nofs Inhar tal-Ingilterra. Ix-xmajjar u l-estwarji ewlenin huma it-Thames,
is-Severn u l-estwarju tal-Humber. L-Għola muntanja tal-Ingilterra hija Scafell
Pike, li hija fid-Distrett ta' Lagi 978 metri (3,209 piedi). L-Ingilterra
għandha numru kbir ta' rħula kbar u bliet u, f'termini ta' żoni urbani kbar,
għandha sitta mill-50 l-akbar żoni fl-Unjoni Ewropea.

L-iSkozja tammonta għal madwar terz tal-arja totali tar-Renju Unit, u tkopri
78,789 kilometri kwadri (30,420 mil kwadru). It-topografija tal-iSkozja hija
magħrufa għal-Highland Boundary Fault – qasma geoloġika fil-blata – li taqsam
l-art prinċipali tal-iSkozja minn Helensburgh sa Stonehaven. Il-Qasma tissepara
żewġ reġjuni differenti totalment differenti, bħall-għoljiet fit-tramuntana u
l-punent filwaqt fin-nofs inhar u l-lvant jinsabu l-witjiet. L-iktar reġjun
imħatteb jinsabu l-aktar postijiet ħorox tat-terran tal-iSkozja, li jinkludi
l-aktar post għoli Ben Nevis, 1344 metru, (4,409 pied). Żoni witja, fin-nofs
inhar tal-iSkozja, huma aktar ċatti u hawnhekk jinsab il-biċċa kbira
tal-popolazzjoni, speċjalment fil-parti irqiqa bejn Firth of Clyde u Firth of
Forth li huma magħrufa bħala l- Ċinturin Ċentrali. Glasgow hija l-akbar belt
tal-iSkozja, għalkemm Edinburgu hija l-kapitali u ċ-ċentru politiku tal-pajjiż.
L-iSkozja anki għandha kważi tmien mitt gżira, l-aktar fil-punent u
fit-tramuntana tal-art prinċipali, l-aktar magħrufa huma l-Hebrides, Il-Ġżejjer
ta' Orkney u l-Ġżejjer ta' Shetland.

Wales jammonta għal inqas minn għaxar tal-arja totali tar-Renju Unit, u tkopri
biss 20,758 kilometru kwadru (8,010 mil kwadru). Wales huwa ddominat
mill-muntanji għalkemm fin-Nofs Inhar ta' Wales hemm inqas muntanji
mit-tramuntana u fin-nofs ta' Wales. Il-popolazzjoni u l-industrija prinċipali
tinsab fin-Nofs Inhar ta' Wales u fejn sewwa sew jinsabu l-bliet ta' Cardiff,
Swansea u Newport u Widien tan-Nofs inhar ta' Wales. L-għola muntanji f'Wales
qegħdin f'Snowdonia, u jinkludu Snowdon (Yr Wyddfa bil-Galliż), 1,085 metru
(3,560 pied) li hija l-għola punt ta' Wales. Il-14(jew 15 possibli) muntanji ta'
Wales għola minn 3,000 pied (914 metru) huma flimkien magħrufa bħala l-Welsh
3000s. Wales għandu l-fruntieri tiegħu mal-Ingilterra fl-Ilvant u l-baħar fuq
it-tlett naħħat l-oħra: Il-Fliegu ta' Bristol fin-nofs inhar, il-Fliegu ta' San
Ġorġ fil-punent, u l-Baħar Irlandiż fit-tramuntana. Wales għandu l-fuq minn
1,200 kilometru (750 mil) ta' kosta. Hemm bosta ġżejjer ħdejn l-art prinċipali
ta' Wales, l-akbar waħda hija Anglesey (Ynys Môn) fil-majjistral.

L-Irlanda ta' Fuq jammonta biss għal 14,160 kilometru kwadru (5,470 mil kwadru)
u hija mimlija bl-għoljiet. Hija tinkludi l-Lough Neagh u tilħaq 388 kilometru
kwadru (150 mil kwadru), l-akbar ammont ta' ilma fir-Renju Unit u l-Irlanda.
L-Għola punt hija Slieve Donard li hija għolja 849 metru (2,785 pied)
fil-provinċja tal-Muntanji ta' Mourne.

Il-Kapitali tal-pajjiżi individwali tar-Renju Unit huma:Belfast (Irlanda ta'
Fuq), Cardiff (Wales), Edinburgu (Skozja) u Londra (Ingilterra), li hija wkoll
il-belt kapitali tar-Renju Unit.

skont iċ-ċensiment ta' April 2001, il-popolazzjoni totali tar-Renju Unit kienet
ta' 58,789,194, it-tielet l-akbar fl-Unjoni Ewropea (wara l-Ġermanja u Franza),
il-ħames l-akbar fil-Commonwealth u fl-ewwel u għoxrin post fost in-nazzjonijiet
kollha tad-dinja. Huwa stmat li sa nofs l-2006, il-popolazzjoni żdiedet għal
60,587,300. Il-biċċa kbira ta' din iż-żieda kienet minħabba l-immigrazzjoni iżda
wkoll minħabba iż-żieda fir-rata tat-twelid u l-fatt li n-nies qegħdin jgħixu
ħajja itwal.

Sa nofs 2006, kien stmat li l-popolazzjoni tal-iSkozja hija 5,116,900, Filwaqt
li il-popolazzjoni ta' Wales kienet stmata 2,965,900 u dik tal-Irlanda ta' Fuq
1,741,600 b' densità ferm aktar baxxa minn dik tal-Ingilterra. Ikkomparata
mad-densità tal-Ingilterra, il-figuri korrespondenti huma 142 għal Wales, 125
għall-Irlanda ta' Fuq u 65 għall-iSkozja. Fl-2006, Il-medja tar-rata
tal-fertilità totali (RTF) madwar ir-Renju Unit kienet ta' 1.84 ulied għal kull
mara, inqas mir-rata li żżomm il-popolazzjoni l-istess, iżda ogħla mill-rata
tal-2001 fejn laħqet rekord baxxa ta' 1.63. Fir-Renju Unit, l-Ingilterra u
Wales, b'1.83, kienu t-tnejn viċin għall-medja tar-Renju Unit, iżda tal-iSkozja
kienet aktar baxxa b'1.67 biss. Ir-RTF tar-Renju Unit kien ferm aktar fil-‘baby
boom' tal-1960ijiet, fejn laħqet 2.95 ulied għal kull mara fl-1964.

Fil-ġurnata preżenti l-popolazzjoni tar-Renju Unit hija mfassla minn gruppijiet
etniċi differenti iżda l-aktar mill-:pre-Ċeltiċi, Ġeltiċi, -Rumani,
Anglo-Sassuni, u Normanni. Minn 1945, ir-relazzjonijiet internazzjonali li
inħolqu mill-Imperu Brittanniku ħejjew it-triq għall-immigrazzjoni sustanzjali,
speċjalment mill-Afrika, il-Karabew u minn Nofs inhar tal-Asja. Minħabba li
ċ-ċittadini tal-UE huma ħielsa li jgħixu u jaħdmu f'pajjiżi oħra tal-UE,
l-aċċess tal-pajjiżi membri ġodda tal-2004 mill-Ewropa Ċentrali u tal-Ilvant
irriżulta f'aktar immigrazzjoni minn dawn il-pajjiżi. Mill-2001, 91.1%
tal-popolazzjoni identifikaw ruħhom bħala bojjod, u b'hekk il-bqija, 7.9%
tal-popolazzjoni tar-Renju Unit, jidentifikaw ruħhom bħala ta' razza mħallta jew
gruppi etniċi minuri oħrajn.

Id-diversità etnika tvarja sinnifikament madwar ir-Renju Unit. 30.4 fil-mija
tal-popolazzjoni ta' Londra u 37.4 fil-mija ta' Leicester kien stmat li m'humiex
bojjod f'Ġunju 2005, filwaqt li inqas minn 5 fil-mija tal-popolazzjoni
tal-Grigal tal-Ingilterra, Wales u l-Lbiċ tal-Ingilterra kien minn etnika minuri
skont iċ-ċensiment tal-2001. Mill-2007, 22% tat-tfal ta' skejjel primarji u
17.7% tat-tfal li jattendu skejjel sekondarji fl-Ingilterra kienu minn familji
ta' etnika minuri.

Fir-Renju Unit hemm rata ta' twelid-barrani għoli, għal kuntrast mal-pajjiżi
Ewropej oħrajn, l-immigrazzjoni qiegħda tikkontribwixxi għal din l-popolazzjoni
li qiegħda tikber, u tammonta għal nofs iż-żieda fil-popolazzjoni mill-1991 sa
2001. L-aktar figura riċenti (2006) turi li l-immigrazzjoni netta għar-Renju
Unit kienet ta' 191,000 (591,000 immigrant u 400,000 emigrant), żdieda miċ-ċifra
ta' 185,000 tal-2005 (fl-aħħar mill-aħħar, kien hemm telfa' ta' 126,000
Brittanniċi u żieda ta' 316,000 ċittadini barranin) Wieħed minn sitta kienu minn
pajjiżi tal-Ewropa tal-Ilvant, b'numru akbar ġejjin mill-pajjiżi
tal-Commonwealth il-ġdida. Żewġ terżi tal-immigrazzjoni netta huma
mill-Subkontinent Indjan, bosta minnhom sabiex jingħaqdu mal-familja tagħhom.
Filwaqt, li mill-inqas 5.5 miljun persuna imwielet Brittanniku qiegħed jgħix
barra mir-Renju Unit. L-aktar postijiet popolari għall-emigranti huma Awstralja,
Spanja, Franza, New Zealand u L-iStati Uniti.

Fl-2004, in-numru ta' persuni li saru ċittadini Brittanniċi kiber għal rekord
ta' 140,795 - żieda ta' 12% mis-sena ta' qabel. Dan in-numru żdied drastikament
mill-2000. Il-maġġoranża kbira taċ-ċittadini ġodda ġew mill-Afrika (32%) u
l-Asja (40%), filwaqt li l-akbar tliet gruppi huma nies mill-Pakistan, l-Indja u
s-Somalja. Fl-2006, kien hemm 149,035 applikazzjoni għaċ-ċittadinanża
Brittannika, 32% inqas mill-2005. In-numru ta' persuni li ġew mogħtija
ċ-ċittidinanża matul l-2006 kien 154,095, 5% inqas mill-2005. L-akbar grupp ta'
persuni li ġew mogħtija ċ-ċittadinanża Brittannika kienu mill-Indja, l-Pakistan,
is-Somalja u mill-Fillipini. Fl-2006, 21.9% ta' trabi li twieldu fl-Ingiltterra
u f'Wales ġew imwielda minn ommijiet li twieldu barra mir-Renju Unit, (146,956
minn 669,601), skont l-istatistiċi uffiċjali maħruġa fl-2007 li juru wkoll
l-ogħla [[Lista ta' pajjiżi u territorji skont ir-rata ta' fertilità|rata
tat-twelid] f'26 sena. Iżda bħall-pajjiżi oħra tal-Unjoni Ewropej, ir-rata
tat-tweliet baqgħet taħt ir-rata li żżomm il-popolazzjoni l-istess.

Meta l-UE tkabbret aktar lejn l-ilvant fl-2004 u fl-2007, ħolqot id-dritt li
nies minn pajjiżi bħall-Polonja, is-Slovakkja, u l-Litwanja, u aktar riċentament
ir-Romanija u l-Bulgarija li joqgħodu fir-Renju Unit. Iċ-ċifri ppublikati
f'Awissu 2007 juru li 682,940 persuna applikaw għas-Skema ta' reġistrazzjoni
għal-ħaddiema (għaċ-ċittadini ta' pajjiżi miċ-ċentru u mill-ilvant tal-Ewropa li
ssieħbu fl-UE f'Mejju 2004) bejn l-1 ta' Mejju 2004 u t-30 ta' Ġunju 2007, li
656,395 ġew aċċettati. Il-ħaddiema li huma impjegati minnhom stess u persuni li
m'humiex qegħdin jaħdmu (jinkludu studenti) m'humiex obligati li jirreġistraw
taħt din l-iskema għalhekk din iċ-ċifra turi repreżentazzjoni baxxa tad-dħul
tal-immigranti. Dawn il-figuri ma jurux in-numru ta' immigranti iżda dawk li
marru lura lejn darhom. Madankollu 56% tal-applikanti fit-12-il xahar sat-30 ta'
Ġunju 2007 li rraportaw pjannijiet li jibqgħu għal massimu ta' tliet xhur,
b'immigrazzjoni netta fl-2005 minn pajjiżi ġodda tal-UE ta' 64,000. Ir-riċerka
turi li total ta' miljun persuna marru joqgħodu r-Renju Unit sa April 2008, iżda
nofs dan in-numru s'issa marru lura jew inkella marru f'pajjiż ieħor.

Informazzjoni tan-Numru Nazzjonali ta' Assikurazzjoni juri li 2.5 miljun ħaddiem
barrani mar fir-Renju Unit għax-xogħol (jinkludi dawk li marru għal perjodi
qosra), il-maġġoranza minn pajjiżi tal-UE, bejn l-2002 u l-2007.

Il-Gvern tar-Renju Unit bħalissa qiegħed joħloq sistema ta' immigrazzjoni
ibbażata fuq il-punti sabiex tieħu post is-skema kurrenti għall-immigrazzjoni
minn barra ż-Żona Ewropea Ekonomika.

Minkejja r-Renju Unit m'għandux de jure lingwa uffiċjali, il-lingwa mitkellma
predominanti hija l-Ingliż, lingwa Ġermanika tal-Ilvant li għandha l-għeruq
tagħha fl-Inġliż Qadim li għandu ammont kbir ta' self mill-iSkandinavu Qadim,
Franċiż Normann u l-Latin. Il-Lingwa Ingliża hija imxerrda mad d-dinja (minħabba
l-Imperu Brittanniku u l-qawwa tal-iStati Uniti) u għalhekk saret il-lingwa
tal-kummerċ tad-dinja. Hija l-aktar lingwa mgħallma bħala t-tieni lingwa madwar
id-dinja.

Il-Lingwi l-indiġeni l-oħrajn tar-Renju Unit huma l-Ingliż-Skoċċiż (li hija
abbenata viċin ħafna mal-Ingliż) u erba' lingwi Ċeltiċi. Il-lingwi Ċeltiċi
jinqasmu f'żewġ gruppi: żewġ lingwi Ċeltiċi tat-tip P (Galliż u Korniku); u żewġ
lingwi Ċeltiċi tat-tip Q (Irlandiż u Gaeliku Skoċċiż). Id-djaletti Ċeltiċi
kellhom influwenza persistenti mill-Kumbriku fit-tramuntana tal-Ingilterra għal
sekli, l-aktar famuż fis-sett ta' numri użati sabiex jgħoddu l-mogħoż (ara Yan
Tan Tethera). skont iċ-ċensiment tal-2001, hemm ftit aktar minn 20%
tal-popolazzjoni ta' Wales li jgħidu li jafu jitkellmu bil-Galliż, żieda żgħira
mill-1991. Aktar minn hekk, huwa stmat li hemm 200,000 li jistgħu jitħaddu
bil-Galliż u li jgħixu l-Ingilterra. Il-Galliż u l-Gaeliku Skoċċiż huma
mitkellma fost gruppi żgħar madwar id-dinja, xi ftit Gaeliku għadu mitkellem
fin-Nova Skozja u l-Kanada, filwaqt l-Galliż għadu mitkellem fil-Patagonja u
fl-Arġentina.

Il-lingwi tal-immigranti jikontribwixxu għal 10% tal-popolazzjoni tar-Renju
Unit, il-Franċiż huwa mitkellem minn 2.3% tal-popolazzjoni tal-pajjiż, 1.0%
tal-Brittanniċi jitkellmu bil-Polakk li juri l-migrazzjoni tal-masses riċenti
għar-Renju Unit. 0.9% tal-popolazzjoni tar-Renju Unit jitkellmu bil-Ġermaniż u
0.8% l-Ispanjol. L-akbar ammont ta' lingwi barranin oħra mitkellma fir-Renju
Unit għandhom l-oriġni tagħhom mill-Ewropa, l-Asja u l-Afrika. Perċentaġġ akbar
ta' immigranti fir-Renju Unit jiġu minn pajjiżi Anglofoni (bħan-Niġerja,
l-Ġamajka, Hong Kong u l-Filippini), għalhekk ma tantx hemm diversità kbira bejn
ftit komunitajiet etniċi minuri.

Għalkemm ir-Renju Unit għandu tradizzjoni antika Nisranija u għad hemm rabta
bejn il-knisja u l-istat, is-soċjetà tar-Renju Unit hija prevalentament sekulari
b'38% li jsostnu f'twemmin f'xi Alla u dawk li jidentifikaw ruħhom ma' reliġjon
partikolari. Il-Kristjaneżmu huwa l-aktar ipprattikat segwit mill-Islam,
il-Hinduiżmu, is-Sikhiżmu u l-Ġudaiżmu.

Il-Kristjaneżmu huwa r-reliġjon l-aktar ippratikata fir-Renju Unit b'ħafna
knejjes, denominazzjonijiet, u gruppi nsara. Is-Survey ta' Tearfund fl-2007 wera
li 53% iqisu ruħhom bħala nsara. Dan jaqbel ħafna mas-Survey tax-Xeħta Soċjali
Brittanika tal-2004, u sal-2001 iċ-ċensiment tar-Renju Unit sab li 71.6% huma
nsara għalkemm dik tal-2001 kienet "mistoqsija aktar bil-ħlewwa".

Il-Knisja tal-Ingilterra, li nfirdet minn Ruma fl-1534 (ara Reforma Inġliża)
hija, illum, il-Knisja 'stabbilita' tal-Ingilterra u parti integrali
mill-Komunità Anglikana. Il-Monarka Brittanniku jrid ikun membru tal-Knisja
tal-Ingilterra taħt l-Att tal-Stabbiliment 1701 u hu l-Gvernatur Suprem tagħha.
L-Arċisqof ta' Canterbury huwa l-għola isqof tal-knisja. L-influwenza diretta
tal-Knisja tal-Ingilterra naqset ħafna matul dawn l-aħħar snin, però għandha
rappreżentazzjoni fil-Parlament tar-Renju Unit u d-dritt li tipproponi
leġiżlatura (ġeneralment fl-amministrazzjoni li għandha x'jaqsam mar-reliġjon),
permezz tas-Sinodu Ġenerali, li tista' ssir liġi, iżda mhux irreveduta
mill-Parlament.

Il-Knisja tal-iSkozja (magħrufa informalment bħala l-Kirk), li infirdet minn
Ruma fl-1560 (ara Reforma Skoċċiża) hija knisja Presbiterjana, magħrufa bħala
l-knisja nazzjonali tal-iSkozja, u hija independenti mill-istat. Il-Monarka
Brittanniku hu membru ordinarju, u jrid jieħdu ġurament li “jiddefendi
s-sikurta” tal-Knisja fil-Kurunazzjoni. Il-Knisja Episkopali Skoċċiża, li issa
hija parti mill-Komunità Anglikana, ġejja miż-żminijiet tal-istabbiliment finali
tal-presbiterjaniżmu fl-iSkozja fl-1690, meta nfirdet mill-Knisja tal-iSkozja u
m'hijiex parti mill-Knisja Anglikana. Firdiet oħra fil-Knisja tal-iSkozja,
speċjalment fis-seklu dsatax, ħolqu knejjes varji oħra presbiterjani fl-iSkozja,
li jinkludu l- Knisja Ħielsa tal-iSkozja.

Fl-1920ijiet, il-Knisja ta' Wales infirdet mill-Knisja tal-Ingilterra u ma
baqgħetx stabbilita. Il-Knisja ta' Wales għadha fil-Komunità Anglikana.
Il-metodiżmu u knejjes independenti oħrajn huma tradizzjonalment b'saħħithom f'
Wales.

Il-Knisja tal-Irlanda Anglikana ma baqgħetx stabbilita mis-seklu dsatax.
Il-Knisja tkopri l-ġżira kollha tal-Irlanda (kemm l-Irlanda ta' Fuq u
l-Irlanda). Fl-Irlanda ta' Fuq il-Knisja Kattolika fl-Irlanda hija l-akbar
denominazzjoni, għalkemm il-Protestanti huma fil-maġġorita. Il-Knisja
Presbiterjana fl-Irlanda hija l-akbar demominazzjoni protestanta u hija
fit-teoloġija u storja tagħha viċin ħafna għall-Knisja tal-iSkozja.

Il-Knisja Kattolika Rumana hija t-tieni l-akbar denominazzjoni ta' Kristjaneżmu
fir-Renju Unit. Wara r-Reforma Protestanta, għaddew liġijiet ħorox kontra
l-Kattoliċi; dawn ġew imneħħija mill-liġijiet tal-Emanċipazzjoni Kattolika
fl-1829. Hemm ġerarkiji Kattoliċi separati għall-Ingilterra u Wales, l-iSkozja u
l-Irlanda.

Hemm gruppi oħra nsara fostom il-Metodisti (li twaqqfu minn John Wesley
f'Londra) u l-Battisti. Hemm ukoll knejjes Evanġeliċi u Pentekostali, li bosta
minnhom kibru bl-immigrazzjoni minn madwar il-Commonwealth u postijiet oħra.
Il-Knejjes Pentekostali huma fit-tielet post fl-attendenza wara l-Knisja
tal-Ingilterra u l-Knisja Kattolika Rumana .

Huwa maħsub li n-numru ta' Mussulmani fir-Renju Unit jammonta għal 1.8 miljun.
Hemm Moskej f'ħafna mir-reġjuni: L-akbar gruppijiet huma ta' oriġni Pakistana,
Bangladexxa u Indjana. Aktar riċenti, refuġjati mis-Somalia, Ċipru ta' Fuq,
il-Balkani u Għarab żdiedu u b'hekk il-popolazzjoni mussulmana Brittanika
żdiedet. Fl-2006 il-kummenti tal-politiku Jack Straw qajmu kontroversja dwar
l-lbies tal-velu jew burka minn nisa mussulmani li tirrefleti l-firda fost
il-Brittanniċi dwar l-integrazzjoni tal-mussulmani fis-soċjeta Brittanika.

Ir-reliġjonijiet ta' Oriġni Indjana, bħall-Hinduiżmu, Sikhiżmu, Buddiżmu u
Ġaniżmu, għandhom segwaċi fil-Brittanja. Fiċ-ċensiment tal-2001, kien hemm
madwar 560,000 ruħ li jemmnu fil-Hinduiżmu filwaqt 340,000 li jemmnu
fis-Sikhiżmu. Il-Buddiżmu huwa ppratikat minn madwar 150,000 ruħ. X'aktarx li
dawn il-figuri żdiedu mill-2001. Wieħed mill-Organizzazzjonijiet mhux
govermentali, jestima li hemm 800,000 li jemmnu fil-Hinduiżmu fir-Renju Unit.
Hemm madwar 270,000 Lhudi fil-Brittanja, skont iċ-ċensiment tal-2001.

Ir-Renju Unit għandu popolazzjoni kbira ta' atej u anjostiċi b'13,626,00 (23.2%
tal-popolazzjoni tar-Renju Unit) jew jgħidu li m'għandhomx reliġjon jew ma
jirrispondux il-mistoqsija dwar ir-reliġjon fiċ-ċensiment tal-2001.

L-Ekonomija tar-Renju Unit hija magħmula (mill-kbir għaż-żgħir) mill-ekonomiji
tal-Ingilterra, l-iSkozja, il-Wales u tal-Irlanda ta' Fuq. Il-Brittanniċi bdew
Ir-Rivoluzzjoni Industrijali u bħal ħafna pajjiżi li kienu qegħdin jgħaddu minn
dan il-proċess, fil-bidu kkonċentraw fuq l-industrija tqila bħall-bini
tal-vapuri, it-tħaffir għall-faħam, produzzjoni tal-azzar u t-tessili. L-Imperu
ħoloq suq barrani għal prodotti Brittanniċi, u bih ir-Renju Unit setgħa
jiddomina l-kummerċ internazzjonali fis-seklu dsatax. Madankollu, meta
n-nazzjonijiet l-oħra bdew jindustrijalizzaw, flimkien mad-deterjorazzjoni
fl-ekonomija wara ż-żewġ gwerrer dinjin, ir-Renju Unit beda' jitlef il-vantaġġ
kompetittiv u l-industrija bdiet tmur lura matul is-seklu għoxrin. Is-settur
tas-servizzi Brittanniku, madankollu, xorta waħda kiber sustanzjalment, u issa
jagħmel madwar 73% tal-GDP.

Is-settur tas-servizzi tar-Renju Unit huwa ddominat mis-servizzi finanzjarji,
speċjalment fil-qasam tal-banek u dawk tal-assigurazzjoni. Londra hija l-akbar
ċentru tal-finanzi fid-dinja bil-Stock Exchange ta' Londra, London International
Financial Futures and Options Exchange, u l-Lloyd's of London Negozju
tal-assigurazzjoni kollha ibbażati fil- Belt ta'Londra. Ir-Renju Unit għandu
l-akbar ammont ta' banek barranin fid-dinja. Fl-aħħar għaxar snin, ċentru rivali
tal-finanzi kiber fiż-żona tad-Docklands f'Londra u HSBC u Barclays Bank
stabilixxew l-uffiċji prinċipali tagħhom hemmhekk. Ħafna kumpaniji
multinazzjonali li m'humiex primarjament mir-Renju Unit għażlu 'l Londra bħala
l-post fejn jistabilixxu l-uffiċji prinċipali tagħhom għall-Ewropa jew
għall-bqija tad-dinja: eżempju huwa Citigroup, organizzazzjoni tal-finanzi
mill-Istati Uniti.

Londra hija ċentru kbir ta' negozju u kummerċ mondjali u hija l-mexxeja
tal-ekonomija globali flimkien ma' New York City u Tokyo. Riċentament,
l-ekonomija tar-Renju Unit ġiet imexxija minn prinċipji ta' liberalizzazzjoni
tas-suq, taxxa u regulazzjoni baxxi. skont ir-rati tal-kambju, ir-Renju Unit hu
l-ħames l-akbar ekonomija fid-dinja u t-tieni l-akbar fl-Ewropa wara l-Ġermanja.

It-Turiżmu huwa vera importanti għall-ekonomija Brittanika. B'madwar 27 miljun
turist fis-sena, ir-Renju Unit huwa s-sitt l-aktar destinazzjoni favurita
mat-turisti fid-dinja.

Is-Settur tal-manufattura, madankollu, mar lura sinjifikattivament mit-tieni
Gwerra dinjija u fl-2003 kienet responsabbli għal sitt mill-prodott nazzjonali.
L-Industrija tal-Karozzi hija parti sinjifikattiva ta' dan is-settur, minkejja
li ddeterjorat ħafna minħabba l-falliment ta' MG Rover u ħafna mill-industrija
hija barranija. Il-produzzjoni ta' Ajruplani kemm għaċ-ċivil kif ukoll
għad-difiża hija pillastru tal-manufattura fir-Renju Unit. Eżempji huma BAE
Systems u l-organizzazzjoni EADS li huma l-propjetarji tal-Airbus. Rolls-Royce
għandhom saħħa kbira fin-negozju tal-magni tal-ajruplani. L-industrija
tal-kimika u u tal-farmaċewtiċi hija b'saħħita fir-Renju Unit, bit-tieni u
s-sitt l-akbar organizzazzjonijiet fid-dinja ġewwa r-Renju Unit. Dawn huma
GlaxoSmithKline u AstraZeneca rispettivament.

L-Industriji Kreativi li jammontaw għal 7.3% GVA fl-2004 li kibru b'medja ta' 5%
fis-sena bejn 1997 u 2004. Is-settur tal-agrikultura tar-Renju Unit jammonta
għal 0.9% tal-GDP tal-pajjiż. Ir-Renju Unit għandu industrija zgħira ta' riservi
tal-faham, gas naturali u żejt.

L-partiċipazzjoni tal-gvern fl-ekonomija hija imwettqa mill-"Chancellor of the
Exchequer" (bħalissa Alistair Darling) li huwa l-Kap tal-Borża tal-Ingilterra.
Minkejja dan kollu l-Prim Ministru (bħalissa Gordon Brown) huwa L-ewwel Sinjur
tal-Borza; Il- "Chancellor of the Exchequer" huwa It-tieni Sinjur tal-Borza.
Madankollu mill-1997, Il-Bank of England, imexxi mill-Gvernatur tal-Bank of
England, għandu kontroll tar-rati tal-interessi u affarijiet oħra finanzjarji.
Mill-2007, id-dejn nazzjonali tela' għal 43.3% tal-GDP.

Il-munita tar-Renju Unit hija l-lira sterlina (pound sterling), irrepreżentata
bis-simbolu £. Bank of England huwa il- bank ċentrali, responsabbli sabiex
jirregula l-ammont tal-ħruġ tal-muniti. Il-banek fl-iSkozja jżommu d-dritt li
joħorġu l-flus tagħhom, b'kundizzjoni li jżommu biżżejjed flus tal-"Bank of
England" fir-riżerva. Ir-Renju Unit għażel li ma jitħolx fiż-Żona Ewro, u l-Prim
Ministru tar-Renju Unit, Gordon Brown, eskluda sħubija fil-futur immedjat.
Il-gvern ta' qablu dak ta' Tony Blair ta l-kelma li jagħmel referendum pubbliku
biex jiddeċiedu jekk il-ħames kriterji tal-ekonomija jintlaħqux. Fl-2005, aktar
minn 55% tar-Renju Unit kien kontra l-addozzjoni tal-munita, filwaqt li 30%
kienu favur.

Kull Pajjiż tar-Renju Unit għandu sistema tal-edukazzjoni separata, bl-awtorità
fuq l-edukazzjoni fl-iSkozja, Wales u l-Irlanda ta' Fuq devoluta. Ir-rata
uffiċjali ta' nies litterati fir-Renju Unit hija (99%) li hija normali bin-normi
ta' pajjiż żvillupat. Il-Programm għal l-Assesjar tal-Istudenti Internazzjonali
poġġiet lil Renju Unit fl-erbatax-il post fl-2006 għal-livell ta' xjenza, fejn
skont l-istatistiċi hija aktar għolja mill-medja tal-OECD. [1]

Edukazzjoni fir-Renju Unit hija responsabbiltà tas-Segretarju tal-Istat
tat-Tfal, Skejjel u Familji u tas-Segretarju tal-Istat tat-Innovazzjoni,
Universitajiet u Kapaċitajiet, għalkemm l-amministrazzjoni u ġbir għall-iskejjel
tal-istat hija responsabbiltà tal-awtoritajiet tal-edukazzjoni lokali.
L-edukazzjoni statali universali fl-Ingilterra u Wales ġiet introdotta
għal-livell primarju fil-1870 u għal dak sekondarju fil-1900. L-edukazzjoni hija
mandatorja mill-etajiet ta' ħamsa sa sittax (15 jekk twieldu fl-aħħar ta' Lulju
jew f'Awwissu). Il-maġġoranza tat-tfal huma edukati fl-iskejjel tal-istat, ftit
huma dawk li jagħżlu triq oħra. Minkejja li n-numru ta' studenti naqas, n-numru
ta' tfal li jattendu skejjel privati żdied b'aktar minn 7%. Aktar minn nofs
l-istudenti tal-aqwa universitajiet ta' Cambridge u Oxford, kienu jattendu
skejjel tal-istat. L-iskejjel tal-istat li mħollija jagħżlu l-istudenti skont
l-intelligenża u l-abbilitajiet akademiċi tagħhom jistgħu jġibu marki
komparabbli ma' dawk li jmorru skejjel privati: Mill-aqwa għaxar skejjel
fir-riżultati tal-GCSE fl-2006, tnejn kienu Grammar Schools immexxija
mill-istat. L-Ingilterra għandha x'uħud mill-aqwa universitajiet tad-dinja
bl-Cambridge, l-Oxford, u l-Londra fost l-aqwa għoxrin tal-THES - Rankings
tal-Universitajiet tad-dinja fl-2007. Hemm biża', però, li minħabba n-nuqqas ta'
studenti li qegħdin jistudjaw lingwi barranin fl-Ingilterra, se jkolla effett
ħażin fuq il-kummerċ, u qajjmet pressjoni biex lingwi jingħataw aktar
importanza.

Fl-Iskozja, is-Segratarju tal-Kabinett għall-Edukazzjoni u Tgħallim għall-Ħajja
hu responsabbli lejn il-Parlament Skoċċiż għall-edukazzjoni, waqt li
l-amministrazzjoni u l-ġbir ta' fondi għall-iskejjel tal-istat huma
r-responsabbiltà tal-Awtoritajiet Lokali. L-Iskozja leġiżlat l-ewwel darba dwar
il-proviżjoni universali tal-edukazzjoni fl-1696. In-numru ta' tfal li jattendu
l-iskejjel privati huwa inqas minn 4% għalkemm qiegħed jikber bilmod dan
l-aħħar. L-istudenti li jattendu universitajiet skoċċiżi ma jħallsux flus
għall-edukazzjoni u lanqas għal-gradwazzjoni għax il-ħlas għall-edukazzjoni ġie
mneħħi fl-2001 filwaqt li l-ħlas għall-gradwazzjoni ġie imneħħi fl-2008.

L-Assemblea Nazzjonali ta' Wales hija responsabbli għall-edukazzjoni f'Wales.
Numru sinjifikattiv ta' studenti fil-Galles huma edukati għal kollox jew
il-biċċa l-kbira permezz tal-Galliż u l-lezzjonijiet b'din il-lingwa jibqgħu
mandatorji sa' l-età ta' sittax. Hemm pjannijiet biex tiżdied il-proviżjoni ta'
skejjel li jużaw il-Galliż billi hemm pjan li Wales issir bilingwali.

L-Assemblea Nazzjonali tal-Irlanda ta' Fuq hija responsabbli għall-edukazzjoni
fl-Irlanda ta' Fuq għalkemm ir-responsabbiltà fil-livell lokali hija
amministrata minn 5 bordijiet tal-edukazzjoni u libreriji li jkopru żoni
ġeografikament differenti.

Kull pajjiż fir-Renju Unit għandu sistema seperata tas-servizzi tas-saħħa
pubblika, bil-poteri dwar is-servizzi tas-saħħa fl-Iskozja, Wales u l-Irlanda
ta' Fuq ġew devoluti. Sistema medikali privata iżgħar teżisti wkoll. Kull
sistema pubblika tipprovdi servizzi tas-saħħa li huma b'xejn sa ċertu punt (jiġu
fondati mill-taxxa ġenerali). Minkejja din l-assimilazzjoni, bosta differenzi
qegħdin jiġu żvillupati bejn sistema u oħra. Ir-Renju Unit u l-gvernijiet
devoluti jieħdu l-rwol ta' kemm tal-proviżta tas-servizzi ta' saħħa kif ukoll
tal-gruppijiet li jaraw il-kwalità tal-proviżti, dawn jinkludu NICE u CHI.
Bordijiet varji regolatorji huma organizzati f'bażi nazzjonali fir-Renju Unit
bħal il-Kunsill Medikali Ġenerali, il-Kunsill tal-Imraddà u tal-Qabla u dawk li
m'humiex tal-gvern (eż. Kulleġġ Rjali). Madwar ir-Renju Unit, hemm numru kbir
ta' skejjel medikali u skejjel dentistarji, u bosta stabbilimenti ta' taħriġ
għal-imraddà u professjonijiet li għandhom x'jaqsmu mal-mediċina.

Għalkemm is-sistemi tas-saħħa pubblika huma aktar magħrufa bħala l-SSN madwar
ir-Renju Unit, is-servizzi tas-saħħa nazzjonali jkopri l-Ingilterra biss. L-SSN
ġie inseħħ mill-Atti tas-Servizzi tas-Saħħa Nazzjonali tal-1946 u ġie b'effett
fil-5 ta' Lulju 1948. Is-Segretarju tas-Saħħa għall-Istat huwa l-uffiċjal li
jirrispondi mistoqsijiet fil-Parlament tar-Renju Unit għal funzjonar
tad-Dipartiment tas-saħħa u għax-xogħol tal-SSN (fl-Ingilterra). Il-SSN huwa
wieħed mill-akbar organizzazzjonijiet uniti ta' kull tip fid-dinja u jimpjegaw
aktar minn 1.3 miljun persuna. Is-Settur tas-saħħa pubbliku huwa maqsum
f'livelli ta' servizzi, primarji (Prattika Ġenerali), sekondarji (Sptar Ġenerali
tad-Distrett) u terzjarji (Tgħallim tal-Isptar). Hemm bosta kommunikazzjoni u
taħdit bejn il-livelli varji.

Is-SSN tal-Iskozja tipprovdi servizzi tas-saħħa pubblika għall-Iskozja
bis-Segretarju tal-Kabinett għas-Saħħa responsabbli fil-parlament skoċċiż.
Is-servizz ġie maħluq mill-Atti tas-Servizzi tas-Saħħa Nazzjonali (Skozja) 1947
(aktar tard ġiet irreveduta mill-Atti tas-Servizzi tas-Saħħa Nazzjonali (Skozja)
1978) u ġie b'effett fil-5 ta' Lulju 1948 sabiex tibda' eżatt ma' dik
tal-Ingilterra u ta' Wales. Fl-2006, Is-SSN tal-Iskozja kella madwar 158,000
impjegat li jinkludu aktar minn 47,500 imraddà, qbula u visitaturi tas-saħħa u
'l fuq minn 3,800 konsulent. Kien hemm ukoll aktar minn 12,000 tobba,
prattikanti tal-familja u professuri tas-saħħa alleata, li jinkludu dentisti,
optixins u spiżjara tal-komunità, li jopperaw ma' kontraturi independenti li
jipprovdu bosta servizzi fis-SSN għall-prezz u għas-sussidji.

Is-SSN ta' Wales oriġinarjament kien format bħala parti mill-istess struttura li
nħolqot mill-Atti tas-Servizzi tas-Saħħa Nazzjonali tal-1946 iżda poteri fuq
is-SSN ta' Wales ġew taħt is-Segretarju tal-Istat ta' Wales fl-1969.
Ir-Responsabbilita tas-SSN f'Wales ġiet mogħtija lill-Assemblea ta' Wales u
l-Esekuttiv taħt id-devoluzzjoni tal-1999. Is-SSN ta' Wales jipprovdu servizzi
tas-saħħa pubbliki f'Wales u jimpjegaw madwar 90,000 impjegat, u b'hekk tagħmila
l-akbar ħaddiem f'Wales. Il-Ministru tas-Saħħa u Servizzi Soċjali huwa l-persuna
ġewwa l-Gvern tal-Assemblea ta'Wales li jġorr ir-responsabbilita għal kemm
l-affarijiet dwar is-saħħa kif ukoll għal-kura soċjali f'Wales.

Id-Dipartiment tas-Saħħa, Servizzi Soċjali u Sikurta Pubblika tipprovdi servizzi
tas-saħħa fl-Irlanda ta' Fuq.

Kull pajjiż kostitwent tar-Renju Unit għandu sistema ta' trasport għalih u hija
r-responsabilita' tagħhom li jieħdu ħsieba. In-Network ta' trasport Ingliż jaqa'
taħt ir-responsabilita tad-Dipartiment għat-Trasport (li għandha wkoll
responsabbilita għal-affarijiet tat-trasport tal-iSkozja, Wales u l-Irlanda ta'
Fuq li m'humiex devoluti.) Fl-Iskozja, L-Enteprisa tal-Gvern Skoċċiż, Trasport u
d-Dipartiment tat-tgħallim għall-ħajja hija responsabbli għan-network
tat-trasport Skoċċiż bit-Trasport Skozja bħalha l-Aġenzija Esekutiva li taqa'
taħt is-Segratarju tal-Kabinett għall-Finanzi u Tkabbir sustannibli.

Toroq prinċipali huma mgħaqudin b'network radjali ta' toroq b' 46,904 kilometru
(29,145 mil) li hija ċentrata f' Londra, Edinburgu, Kardiff u Belfast, filwaqt,
fil-Gran Brittanja, network ta' toroq ta' 3,497 kilometri (2,173 mil) li hija
ċentrata f' Birmingham, Manchester u Londra. Hemm aktar minn 213,750 kilometru
(132,818 mil) ta' trejqet oħra.

In-Network tal-Ferrovija Nazzjonali ta' 16,116 kilometru (10,072 mil) fil-Gran
Brittanja u 303 kilometru ta' rotta (189 mil ta' rotta) fl-Irlanda ta' Fuq jġorr
il-fuq minn 18,000 passiġġieri u 1,000 tagħbija kull jum. Networks ta' ferroviji
urbani huma pjutost żvillupati f'Londra u bliet oħra. Darba kien hemm 48,000
kilometru ta' rotta (30,000 mil ta' rotta) ta' network ta' ferrovija fir-Renju
Unit, però ħafna minn din ir-rotta ġiet mqassra bejn il-perjodu ta' 1955 u 1975,
wara rapport mill-konsulent tal-gvern Richard Beeching f'nofs l-1960ijiet
(magħrufa bħala il-Beeching Axe).

L-Ajruport ta' Heathrow huwa l-aktar ajruport internazzjonali mehdi u, minħabba
li r-Renju Unit huwa pajjiż gżira, ir-Renju Unit għandu numru tajjeb ta'
portijiet tal-baħar.

Id-Dipartiment għat-Trasport jgħid li l-konġessjoni tat-traffiku huwa wieħed
mill-aktar problemi serji tat-trasport u tista' toħloq spiża ta' £22 biljun
aktar lil Ingilterra minħabba l-ħin mitluf sa 2025 jekk tibqa' mhux irreveduta.
skont ir-Rapport ta'Eddington li ġiet iffondata mill-gvern fl-2006,
il-konġessjoni qiegħda fil-periklu li toħloq problemi lil ekonomija, jekk mhux
sejiġu indirizzati permezz ta' prezzijiet tat-toroq u espansjoni tan-network
kurrenti tat-trasport.

Kull pajjiż kostitwent tar-Renju Unit għandu l-Assoċjazzjoni tal-Futbol tiegħu,
tim nazzjonali tiegħu u sistema tal-lig separata, għal eċċezzjoni ta' ftit
klabbs li jilgħabu barra mis-sistema tal-pajjiż tagħhom stess għar-raġunijiet
storiċi u loġistiċi. Il-Futbol ġie żvillupat fir-Renju Unit u huwa bla dubju
l-aktar sport popolari. Fi kompetizzjonijiet internazzjonali, L-Ingilterra,
L-Iskozja, Wales u L-Irlanda ta' Fuq jikkompetu bħala pajjiżi separati, għalhekk
ir-Renju Unit ma jikkompetix bħala tim wieħed f'avvenimenti tal-futbol bħal
Logħob Olimpiku. Għalkemm li hemm proposti sabiex jkun hemm tim tar-Renju Unit
fil-Logħob Olimpiku tas-Sajf, 2012, li se ssir f'Londra, l-assoċjazzjonijiet
tal-futbol tal-iSkozja, ta' Wales u dak tal-Irlanda ta' Fuq ma aċċetawx li
jieħdu sehem, minħabba l-biża' li tista' taffetwa l-istatut tagħhom ta' pajjiż
independenti – biża' li ġiet konfermata mill-president tal-FIFA Sepp Blatter.
L-Ingilterra kienet l-aktar nazzjon li akwistat suċċess, bir-rebħa tat-Tazza
tad-Dinja tal-1966.

Is-Sistema tal-futbol tal-lig Ingliż tinkludi mijiet ta' ligs magħqudin, li
jinkonsistu f'eluf ta' diviżjonijiet. Il-Kampjonat Premier huwa fil-quċċata,
segwut mill-Lig tal-Futbol u fl-aħħar mill-Konferenza tal-Futbol, fejn
l-istruttura tibda' ssir reġjonali u tinkludi l-Kampjonat tat-Trumuntana,
il-Kampjonat tan-Nofs Inhar, u l-Kampjonat tal-Istmjan u ħafna oħra.
Il-Kampjonat Premier huwa l-aktar kampjonat bl-akbar udjenża fid-dinja u
partikularment popolari fl-Asja; fir-Repubblika taċ-Ċina, il-logħbiet jilħqu
udjenża ta' 100 miljun 360 miljun, aktar minn sport barrani ieħor. L-Ingilterra
hija d-dar tal-klabbs tal-futbol ta' Liverpool, Manchester United, Chelsea, u
Arsenal. Timijiet Ingliżi kellhom suċċess f'kompetizzjonijiet tal-Ewropa bosta
saru ċampjin tat-Tazza Ewropea/il-Lig taċ-Ċampjins: Liverpool (ħames darbiet),
Manchester United (tliet darbiet), Nottingham Forest (darbtejn) u Aston Villa.
Klabbs mill-Ingilterra rebħu l-aktar Tazzez tal-Ewropa (erba' darbiet fejn
komparat mal-Italja, il-Ġermanja u l-Olanda li rebħuwa tlett darbiet).
L-Ingilterra hija t-tieni fir-ranks tal-klabbs Ewropej li rebħu l-aktar Trofej
b'35, waħda wara l-Italja b'36. L- iStadium ta' Wembley huwa l-istadium
prinċipali tal-Ingilterra.

Is-Sistema tal-Lig tal-Iskozja hija ferm iżgħar, b'żewġ kampjonati nazzjonali:
l-Kampjonat Premier Skoċċiż u l-Lig tal-Futbol Skoċċiż li fihom hemm tliet
diviżjonijiet. Minkejja dan, hemm kampjonati oħrajn reġjonali li m'humiex parti
mis-sistema nazzjonali, l-aktar magħruf huwa l-Lig tal-Futbol tal-Għoljiet.
Klabb Ingliż, Berwick Rangers, jilgħabu fis-sistema skoċċiża. L-Iskozja hija
id-dar tal-klabbs rinomati bħal Rangers u Celtic. Timijiet Skoċċiżi li għamlu
suċċess f'kompetizzjonijiet Ewropea jinkludu Celtic (Tazza Ewropea fl-1967),
Rangers (Tazza Ewropea tat-Tazza tar-Rebbieħi fl-1972) u Aberdeen (Tazza Ewropea
tat-Tazza tar-Rebbieħi u s-Tazza Ewropea Superjuri fl-1983).

Is-Sistema tal-Lig ta' Wales tinkludi l-Kampjonat Premier Galliż u l-kampjonati
reġjonali. Il-Klabbs tal-Premier ta' Wales The New Saints jilgħabu l-logħob
tad-dar tagħhom fuq in-naħa Ingliża tal-fruntieri f'Oswestry. Il-Klabbs Galliżi
ta' Cardiff City, Colwyn Bay, Merthyr Tydfil, Newport County, Swansea City u
Wrexham jilgħabu fis-sistem ingliża. Il-Millennium Stadium ta' Kardiff li jesgħa
73,000 persuna huwa l-istadium prinċipali ta' Wales.

Is-Sistema tal-Lig tal-Irlanda ta' Fuq tinkludi l-Lig Irlandiż tal-Futbol.
Wieħed mill-klabbs tal-Irlanda ta' Fuq, Derry City, jilgħabu l-futbol tagħhom
barra mir-Renju Unit fil- Sistema tal-Lig tar-Repubblika tal-Irlanda.

Iż-Żewġ forom tar-rugbi huma meqjusa bħala sports nazzjonali. Il-Kampjonat
tar-Rugbi joriġina u jiġi l-aktar pratikat fit-Tramuntana tal-Ingilterra,
filwaqt li l-unjoni tar-rugbi huwa pratikat madwar ir-Renju Unit. Għalkemm
suppost ġie inseħħ mill-azzjonijiet ta' William Webb Ellis fl-iskola tar-Rugbi,
issa huwa magħruf bħala sport nazzjonali f'Wales ukoll. Fil-Kampjonat tar-Rugbi
r-Renju Unit ġie rrepreżentat minn tim wieħed, dak tal-'Gran Brittanja' iżda
mit-Tazza tad-Dinja tal-Kampjonat tar-Rugbi tal-2008, L-Iskozja, L-Ingilterra u
L-Irlanda se jinkompetu bħala nazzjonijiet separati. Din taġġorna ruħa
mas-sitwazzjoni preżenti tal-unjoni tar-rugbi fejn L-Ingilterra, L-Iskozja,
Wales u l-Irlanda (li tinkonsisti f'plejers mill-Irlanda u L-Irlanda ta' Fuq)
diġa jikompetu f'kompetizzjonijiet internazzjonali. Għalkemm, kull erba' snin
it-tim tal-Iljuni Brittanniċi u Irlandiżi dduru mal-Awstralja, New Zealand jew
L-Afrika t'Isfel, magħmul minn plejers magħżulin mill-plejers ta' kull nazzjon.

M'hemmx tim tal-kriket tar-Renju Unit. Il-Logħba ġiet invintata fl-Ingilterra u
t-Tim tal-Kriket tal-Ingilterra, teknikament it-tim tal-Ingilterra u ta' Wales,
huwa l-uniku tim nazzjonali tar-Renju Unit b'statut ta' testjar. Plejers
Irlandiżi u Skoċċiżi lgħabu għall-Ingilterra minħabba li l-ebda minnhom
m'għandhom statut ta' testjar u jilgħabu f'logħob internazzjonali li ddumu
ġurnata. Mill-2006, timijiet li jirrepreżentaw l-iSkozja, l-Ingilterra (u
Wales), u l-Irlanda (inkluża l-Irlanda ta' Fuq) jikompetu f'livell
internazzjonali ta' ġurnata. L-Ingilterra u Wales għandha kampjonat
professjonali.

Snooker hija wkoll waħda mill-logħbiet li sabet posta fl-isport tal-Gran
Brittanja. Logħba ta' livell għoli simili għal dik tal-biljard iżda ferm aktar
komplessa, l-kampjonati tad-dinja ssiru kull sena f'Sheffield. Filwaqt li
l-isport kompla jsir aktar popolari madwar id-dinja, speċjalment fiċ-Ċina.

Il-Logħba tat-tennis oriġinat mill-Belt ta' Birmingham bejn l-1859 u l-1865.
Il-Kampjonati tal-Wimbledon huma avvenimenti internazzjonali tat-tennis li ssiru
f'Wimbledon fin-nofs inhar ta' Londra kull sajf u hume meqjusa bħala avveniment
prestiġjus fil-kalendarju globali tat-tennis.

Tiġrijiet ta' Thoroughbred huwa popolari fir-Renju Unit. Kellu l-oriġini tiegħu
taħt is-saltna ta' Charles II tal-Ingilterra bħala "Slatan tal-Isports" u kien
passatemp rjali għal dak iż-żminijiet. Tiġrijiet famużi madwar id-dinja jinkludu
l-Gran Naazzjonali, id-Derby ta' Epsom u l-Ascot Rjali. ir-Raħal ta' Newmarket
huwa kkonsidrat bħalha iċ-ċentru tat-tiġrijiet ingliżi, l-aktar minħabba l-Korsa
tat-Tiġrija ta' Newmarket.

ir-Renju Unit kellu suċċess fl-isport internazzjonali tarl-moqdif. Steven
Redgrave huwa konsidrat bħalha l-aqwa f'dan l-isport u rebaħ ħames medalji
tad-deheb u medalja tal-bronż f'ħames Logħbiet Olimpiċi wara xulxin, kif ukoll
ħafna rebħiet fil-Kampjonati tal-Moqdifa tad-Dinja u r-Regatta ta' Henley Rjali.

Golf huwa wieħed mill-aktar sports popolari fir-Renju Unit, b' San Andrews
fl-Iskozja l-korsa konsidrata bħala id-dar tal-isport.

Shinti (jew camanachd) (Sport derivat mill-istess għeruq tal-hurling Irlandiż hu
simili għal bandi) huwa popolari fl-Għoljiet Skoċċiżi, xi kultant tiġbor follol
ta' eluf fl-aktar postijiet mhux abitati fir-Renju Unit.

Il-Pajjiż huwa magħruf għall-iSports tal-Muturi. Ħafna timijiet u sewwieqa
tal-Formula One (F1) huma bbażati fir-Renju Unit u sewwieqa mill-Brittanja rebħu
l-aktar titli mondjali fid-dinja. Il-pajjiż jilqgħu f'ħdanu tiġrijiet tal-F1 u
l-Kampjonat tar-Ralli Mondjali u għandu l-kampjonat tat-Tiġrijiet tal-Karozzi,
l-Kampjonat tat-Tiġrijiet Brittanniċi tal-Karozzi. Il-Grand Prix tal-Brittanja
jsir f'Silverstone kull Lulju.

L-iSport taż-Żfin jew żfin kompetitiv tal-Ballroom għandha l-oriġini tagħha
fir-Renju Unit. Ir-Renju Unit baqgħa ċentru maġġuri għal dan l-isport u dan
iż-żfin ġeneralment flimkien mal-Empress Ballrrom fil-Ġonna tax-Xitwa
f'Blackpool huwa lok popolari għal kompetizzjonijiet maġġuri.

L-oriġini tar-Renju Unit bħala unjoni politku ta' pajjiżi formalment
independenti wassal għaż-żamm ta' kulturi distinti f'kull nazzjon.

Għal aktar dettalji, ara l-artikli fuq:Kultura tal-Ingilterra, Kultura
tal-Iskozja, Kultura ta' Wales, Kultura tal-Irlanda ta' Fuq.

Ir-Renju Unit kien importanti ħafna għaż-żvillup taċ-ċinema. Studjos ta' Ealing
jsostnu li huma l-eqdem studjos fid-dinja. Minkejja fl-istorja ta'
produzzjonijiet importanti li kellhom suċċess, l-industrija hija karaterizzata
bid-dibatitu dwar l-identità tagħha, u l-influwenzi taċ-ċinema Ewropea u
Amerikana. Il-BFI Top 100 British films hija poll immexxija mill-Istitut
Brittanniku tal-Films li tirrankja dak li jitqiesu bħala l-aqwa 100 film
Brittanniku li qatt saru.

Il-kittieb u poeta William Shakespeare huwa meqjus bħala l-aqwa drammaturgu li
qatt eżista. Fost l-aktar kittieba bikrin Ingliżi insibu 'l Geoffrey of
Monmouth, Geoffrey Chaucer, u Thomas Malory. Fis-seklu 19, insibu kittieba kbar
bħal Jane Austen, l-aħwa Brontë, Charles Dickens, in-naturalista Thomas Hardy,
il-poeta viżjunarju William Blake u l-poeta romantiku William Wordsworth. Fost
il-kittieba tas-seklu għoxrin insibu r-rumanzier tal-fantaxjenza H. G. Wells,
ir-rumanzier kontoversjali D. H. Lawrence, il-modernista Virginia Woolf,
ir-rumanzier profetiku George Orwell u l-poeta John Betjeman. Riċentament,
is-sensiela ta' kotba tal-fantasija għat-tfal ta' Harry Potter miktuba minn J.
K. Rowling irrepetiet il-popolarita li gawda J.R.R. Tolkien.

Il-Kontribuzzjonijiet tal-iSkozja jinkludu l-kittieb tar-rumanzi pulizjeski
Arthur Conan Doyle, il-letteratura romantika ta' Sir Walter Scott, l-avventuri
epiċi ta' Robert Louis Stevenson u l-poeta Robert Burns. Aktar riċentament,
il-modernista u nazzjonalista Hugh MacDiarmid u Neil M. Gunn ikkontribwixxew
għar-Rinaxximent Skoċċiż. L-istejjer ta' Ian Rankin u l-kumidji psikoloġiċi
tal-biża' ta' Iain Banks ukoll kellhom sehemhom. Il-Kapitali ta'l-iSkozja
Edinburgu, kienet l-ewwel Belt UNESCO tal-letteratura tad-dinja.

Fil-perjodu medjovali bikri, kittieba Galliżi ħolqu l-Mabinogion. F'żminijiet
moderni, poeti bħal R.S. Thomas u Dylan Thomas wasslu l-kultura Galliża f'idejn
udjenża internazzjonali.

Awturi minn pajjiżi oħrajn, partikularment mill-Irlanda, jew mill-Commonwealth,
għexu u ħaddmu fir-Renju Unit. Eżempji sinijfikanti tul is-sekli jinkludu
Jonathan Swift, Oscar Wilde, Bram Stoker, George Bernard Shaw, Joseph Conrad, T.
S. Eliot u Ezra Pound, u aktar riċentament awturi Brittanniċi li twieldu barra
mill-pajjiż bħal Kazuo Ishiguro u Sir Salman Rushdie.

Fit-Teatru, Kontemporanji ta' Shakespeare bħal Christopher Marlowe u Ben Jonson
żiedu aktar kwalita. Aktar riċċentament Alan Ayckbourn, Harold Pinter, Michael
Frayn, Tom Stoppard u David Edgar ikkombinaw elementi ta' suraliżmu, realiżmu u
radikaliżmu.

Hemm ħames kanali nazzjonali fir-Renju Unit: BBC One, BBC Two, ITV1, Channel 4 u
Five – bħalissa huma trasmessa permezz ta' "analogue terrestrial" u "free-to-air
signals". L-aħħar tlett kanali huma fondati mir-reklami kummerċjali. Ir-raba'
kanal ta' Wales, S4/C jieħu post Channel 4, li jkopri programmi bil-lingwa
nattiva ta' Wales f'ħinijiet fejn ikun hemm l-aktar telespettaturi. Il-Kanal
jitrassmeti wkoll programmi mill- Channel 4 f'ħinijiet oħra.

Il-BBC hija l-korporazzjoni ta' xandir li hija mmexxija mill-istat u xandar
permezz tar-radju, it-televixon u l-internet, filwaqt li hija l-eqdem u l-akbar
xandar fid-dinja. Hija tħaddem bosta kanali tat-televixon u kanali tar-radju
kemm fir-Renju Unit kif ukoll barra mir-Renju Unit. Is-servizz tal-aħbarijiet
tat-televixon internazzjonali tal-BBC, BBC World, huwa mxandar madwar id-dinja u
l-BBC World Service huwa mxandar f'tlieta u tletin lingwa globali, kif ukoll
b'servizzi li jinkludu servizzi fil-lingwa nattiva ta' Wales fuq Radju BBC Cymru
u programmi bil-lingwa nattiva tal-Iskozja u bl-Irlandiż fl-Irlanda ta' Fuq.

Is-servizzi domestiċi tal-BBC huma mwaqqfin mill-liċenżja tat-televixon u b'hekk
kull familja li għandha l-apparat sabiex tirċievi x-xandir għandha l-obbligu
legali li tħallas din il-liċenżja, sew jekk tara l-BBC jew le. Kull residenża li
hija dar ta' xi ħadd fuq is-75 sena hija eżentata u l-obbligu ma jestendix
għas-semmija tar-radju. Ir-Radju BBC World Service huwa mwaqqaf mill-Uffiċju
tal-Affarijiet Barranin u tal-Commonwealth u l-kanali tat-televixon huma operati
mill-BBC Worldwide fuq bażi ta' abbonament kummerċjali fuq servizzi tal-kabil u
dawk tas-satellita. Hija din is-sezzjoni kummerċjali tal-BBC flimkien ma' Medja
Virgin li tifforma nofs it-TVRU.

Ir-Renju Unit issa għandu numru kbir ta' stazzjonijiet ta' kanali terrestrali
diġitali li jinkludu sitta oħra mill-BBC, ħamsa mill-ITV u tlieta mill-Channel
4, u wieħed mill-S4/C li huwa biss bil-lingwa nattiva ta' Wales, fost ta'
varjetà oħra. Il-maġġuranża vasta ta' servizzi diġitali tal-kabil huma provduti
mill-Medja Virgin filwaqt li tas-satellita huma provduti mill-BSkyB u
free-to-air televixon terrestrali diġitali mill-wiri b'xejn. Il-Pajjiż kollu
huwa mistenni li jwettaq il-bidla għad-diġitali sa 2012.

Radju fir-Renju Unit huwa ddominat mir-Radju BBC, li topera għaxar networks
nazzjonali u l-fuq minn erbgħin stazzjon lokali tar-radju. L-aktar stazzjonijiet
popolari tar-radju skont in-numru ta' semmija huwa Radju BBC 2, filwaqt li ftit
warajh jinsab Radju BBC 1. Hemm mijiet ta' radji kummerċjali lokali madwar
il-pajjiż li joffru varjetà ta' mużika u diskussjonijiet.

Tradizzjonalment, gazzetti Brittanniċi jistgħu jinqasmu f'dawk li huma ta'
Kwalita (magħrufa aktar bħala "broadsheets" minħabba li huma ħoxnin), iġġiefieri
dawk il-gazzetti li huma serji u dawk li huma aktar popolari jiġġiefieri varjeta
tabloid. Għal konvenjenza tal-qari, ħafna mill-broadsheets bidlu għal format ta'
daqs aktar kompatta, tradizzjonalment użata mill-tabloids. The Sun għandha
l-ogħla ċirkulazzjoni mill-gazzetti kollha ta' kuljum tar-Renju Unit, u hija
stimata li għandha kwart mill-kummerċ; il- gazzetta kuġina tagħha, The News of
The World ukoll għandha l-ogħla kummerċ fil-gazzetti tal-Ħadd, u
tradizzjonalment tiffoka fuq storji importanti. The Daily Telegraph , gazzetta
broadsheet tal-ideoloġija leminija, għaddiet The Times (format tad-daqs ta'
tabloid) bħala l-ogħla bejjieħa tal-broadsheet "Kwalita". Il- Financial Times
hija l-gazzetta prinċipali tal-kummerċ, u tiġi stampata fuq karta distinta ta'
roża-salamun.

L-ewwel darba li ġiet printjata fl-1737, il-Belfast News Letter hija l-eqdem
gazzetta ingliża ta' kull jum li għadha tiġi ppublikata sal-lum. Waħda
mill-kompetituri tagħha tal-Irlanda ta' Fuq, The Irish News, ġie klassifikat
darbtejn l-aqwa gazzetta reġjonali fir-Renju Unit fl-2006 u fl-2007.

Magażins u ġurnali li jinkludu The Economist u Nature issa qegħdin
f'ċirkulazzjoni madwar id-dinja.

Mużika Klassika: Fost il-kompożituri magħrufa mir-Renju Unit hemm William Byrd,
Henry Purcell, Sir Edward Elgar, Sir Arthur Sullivan (kien l-aktar famuż għax
ħadem mal- librar Sir W. S. Gilbert), Ralph Vaughan Williams, u Benjamin
Britten, pijunier tal-opra moderna Brittanika. Londra hi waħda mill-kapitali
maġġuri tad-dinja għall-mużika klassika.

Mużika Popolari: Kontribuzzjonijiet Prominenti għall-iżvilupp tal-mużika rock
fir-Renju Unit fil-1960 u 1970 kienu The Beatles, Pink Floyd, Eric Clapton, The
Rolling Stones, Led Zeppelin, The Who, Queen, u Black Sabbath. Heavy metal, hard
rock, punk rock u New Wave kienu fost il-varjazzjonijiet li ssegwew. Kmieni
fil-1980, gruppi mir-Renju Unit mix-xena New Romantic bħal Duran Duran, Depeche
Mode, Spandau Ballet, Soft Cell u Ultravox kienu prominenti. Fl-1990ijiet,
gruppi tal-Britpop u mużika elettronika attirat suċċess internazzjonali. Aktar
attijiet tal-pop riċenti, jinkludu The Smiths, Oasis, Amy Winehouse, Coldplay, u
l-iSpice Girls, saħħew il-kontribuzzjoni tar-Renju Unit fil-mużika poplari.

Ir-Renju Unit huwa famuż għat-tradizzjoni ta' “Empiriċiżmu Brittanniku,” parti
mill-filosofija tal-intelliġenża li tgħid li intelliġenża ivverfikata
mill-esperjenża biss hija valida. L-aktar filosfi famużi ta' din it-tradizzjoni
huma John Locke, George Berkeley u David Hume. Il-Brittanja hija magħrufa
għat-teorija tal-filosofija morali, l-Utilitarjaniżmu, li ġiet użata għall-ewwel
darba minn Jeremy Bentham u aktar tard minn John Stuart Mill, fil-kitba qasira
tiegħu “Utilitarianism”. Filosfi oħra eminenti mir-Renju Unit jinkludu William
of Ockham, Thomas Hobbes, Bertrand Russell, Adam Smith u Alfred Ayer. Filosfi
barranin li għexu fl-Ingilterra jinkludu Isaiah Berlin, Karl Marx, Karl Popper,
u Ludwig Wittgenstein.

Il-Metodi xjentifiki kienu mqanqla mill-filosofu Inġliż Francis Bacon fil-bidu
tas-seklu sbatax, u l-avvanzi li saru wara minn xjenzati u inġenira Brittanniċi
jinkludu:

Proġetti notevoli ta' inġenerija ċivili, li l-pijunieri tagħhom jinkludu
Isambard Kingdom Brunel, ikkontribwixxew għall-ewwel sistema ta' trasport
nazzjonali bil-ferrovija tad-dinja. Avvanzi oħrajn jinkludu l-kronometru
tal-baħar, it-televiżżjoni, il-magna tal-jet, ir-rota moderna, id-dawl
elettriku, il-mutur tal-elettriku, l-i-skrun, il-mutur bil-kombustjoni interna,
ir-radar militari, il-kompjuter elettroniku, it-tilqim u l-antibijotiċi.

Il-Ġurnali Xjentifiki ippubblikati fir-Renju Unit jinkludu Nature, il-British
Medical Journal u The Lancet. Fl-2006, kien irraportat li r-Renju Unit jipprovdi
9% tal-artikli tar-riċerka xjentifika tad-dinja u 12% sehem taċ-ċitazzjonijiet.

L-Akkademja Rjali tinsab ġewwa Londra. Skejjel maġġuri oħrajn tal-arti jinkludu
l-iSkola Slade tal-Arti; is-sitt-skejjel Università tal-Arti, Londra, li
jinkludu l-Kulleġġ ċentrali ta' San Martin tal-Arti u Disin u l-Kulleġġ ta'
Chelsea tal-Arti u Disin; L-Iskola ta' Glasgow tal-Arti, u Goldsmiths,
Università ta' Londra. Dan il-proġett kummerċjali huwa wieħed mill-aqwa
organizzazzjonijiet Brittanniċi tal-arti viżivi. Artisti maġġuri Brittanniċi
jinkludu Sir Joshua Reynolds, Thomas Gainsborough, John Constable, William
Blake, J. M. W. Turner, William Morris, L.S. Lowry, Francis Bacon, Lucian Freud,
David Hockney, Gilbert and George, Richard Hamilton, Peter Blake, Howard
Hodgkin, Antony Gormley, u Anish Kapoor. Matul lejn l-aħħar tal-1980ijiet u
fl-1990ijiet, il-Gallarija Saatchi f'Londra ġabet attenżjoni pubblika ta' grupp
ta' diversi suġġetti li saru magħrufa bħala l-Artisti Brittanniċi Żagħżaragħ.
Damien Hirst, Chris Ofili, Rachel Whiteread, Tracy Emin, Mark Wallinger, Steve
McQueen, Sam Taylor-Wood, u Chapman Brothers huma fost l-aktar magħrufa f'dan
il-muviment.

M'hemmx bandiera uffiċjali tal-Irlanda ta' Fuq wara l-Atti tal-Kostituzzjoni
tal-Irlanda ta' Fuq 1973 jew bandiera mhux uffiċjali li hija popolari fl-Irlanda
ta' Fuq. L-użu ta' bosta bnadar fl-Irlanda ta' Fuq hija ferm komuni.
Madanakollu, il-Bandiera ta' Ulster hija wżata f'ħafna avvenimenti sportivi. Ara
Kwistjoni tal-Bnadar tal-Irlanda ta' Fuq u l-Bnadar tal-Unjoni u Bnadar
tar-Renju Unit



https://mt.wikipedia.org/wiki/William_Shakespeare

William Shakespeare (Stratford-upon-Avon, 26 ta' April 1564 -
Stratford-upon-Avon, 23 ta' April 1616) kien poeta u drammaturgu Ingliż, meqjus
bħala l-aqwa kittieb fl-ilsien Ingliż u l-aqwa drammaturgu tad-dinja. Ħafna
jsejħulu ukoll il-poeta nazzjonali tal-Ingilterra u l-"Bard of Avon".
Ix-xogħlijiet li wasslulna tiegħu jinkludu 38 dramm, 154 sunett, żewġ poeżiji
narrattivi twal, u ħafna poeżiji. Id-drammi tiegħu nqalbu fl-ilsna ewlenin
kollha tad-dinja u jsiru rappreżentazzjonijiet tagħhom iktar minn ta' kull
drammaturgu ieħor fid-dinja.

Ta' 18-il sena, iżżewweġ lil Anne Hathaway, li minnha kellu tliet ulied:
Susanna, u t-tewmin Hamnet u Judith. Bejn l-1585 u l-1592, beda karriera mimlija
suċċessi f'Londra bħala attur, kittieb u propjetarju bi sħab ta' kumpanija
drammatika bl-isem The Lord Chamberlain's Men, iktar tard imsejħa the King's
Men. Irtira fi Stratford xi tliet snin qabel ma miet. Billi ftit li xejn jeżisti
tagħrif storiku fuq il-ħajja privata tiegħu, tul iż-żmien ħafna spekulaw fuq
id-dehra fiżika tiegħu, is-sesswalità tiegħu, it-twemmin reliġjuż tiegħu, u jekk
hux tassew il-kitbiet tiegħu kitibhomx hu jew oħrajn.

Shakespeare kiteb ħafna mix-xogħlijiet tiegħu bejn l-1589 u l-1613. Id-drammi
tiegħu tal-bidu kienu kummiedji u drammi storiċi, ġeneri li hu għolla għal
livell artistiku għoli lejn l-aħħar tas-seklu sittax. Imbagħad sal-1608 kiteb
l-aktar traġedji, fosthom Hamlet, King Lear, Othello, u Macbeth, meqjusin fost
l-aqwa xogħlijiet fil-letteratura Ingliża. Fl-aħħar fażi tiegħu, kiteb l-aktar
traġikummiedji, magħrufin l-aktar bħala romanzi, u ħadem ma' drammaturgi oħra.

Ħafna mid-drammi tiegħu ġew ippubblikati f'ħajtu. Fl-1623, tnejn milli kienu
jaħdmu miegħu ippubblikaw il-First Folio, antoloġija tad-drammi kollha tiegħu
ħlief tnejn.

Shakespeare kien poeta u drammaturgu stmat f'ħajtu, imma l-fama kbira li għandu
llum ma bediex igawdiha qabel is-seklu 19. Ir-Romantiċi faħħru l-ġenjalità
tiegħu u l-Vittorjani tant kienu jadurawh li George Bernard Shaw sejħilha
bardolatry. Fis-seklu 20, xogħlijiet ġew riskoperti minn movimenti ġodda.
Id-drammi tiegħu għadhom popolari ħafna fi żmienna u kontinwament jiġu studjati,
esegwiti, u ri-interpretati f'kuntesti kulturali u politiċi diversi madwar
id-dinja.



https://mt.wikipedia.org/wiki/Russja

Ir-Russja /ˈrʌʃə/ (għajnuna·info) (Russu: Россия), magħrufa uffiċjalment bħala
l-Federazzjoni Russa (Russu: Российская Федерация), hi pajjiż fit-tramuntana
tal-Ewroasja. Hija repubblika federali semi-presidenzjali, li tinkludi 83
suġġett (diviżjoni) federali. Mill-majjistral għal-lbiċ, ir-Russja taqsam
fruntiera man-Norveġja, il-Finlandja, l-Estonja, il-Latvja, il-Litwanja u
l-Polonja (it-tnejn ma' Kaliningrad Oblast), il-Bjelorussja, l-Ukrajna,
il-Ġeorġja, l-Ażerbajġan, il-Każakistan, iċ-Ċina, il-Mongolja, u l-Korea ta'
Fuq. Ir-Russja taqsam ukoll fruntiera marittima mal-Ġappun madwar il-Baħar ta'
Okhotsk, u l-Alaska madwar l-Istrett Bering. Bi 17,075,400 kilometru kwadru
(6,592,800 mi kw), ir-Russja hija l-akbar pajjiż fid-dinja u tkopri aktar minn
12.5% miż-żona tal-art abitata tad-Dinja. Ir-Russja hija wkoll l-aktar nazzjon
popolat b'143 miljun ruħ (2012). Testendi mal-Asja tat-Tramuntana kollha u hi
mifruxa fuq disa' żoni tal-ħin. Ir-Russja tinkorpora firxa wiesgħa ta' ambjenti.

L-istorja tan-nazzjon bdiet b'dik tas-Slavi tal-lvant, li ħarġu bħala grupp li
jintgħaraf fl-Ewropa bejn is-seklu 3 u 8 QK. L-istat medjevali ta' Rus' twaqqaf
fis-seklu 9 mill-gwerriera Varanġjani u d-dixxendenti tagħhom li komplew
imexxuh. Fis-sena 988, l-istat adotta il-Kristjaneżmu Ortodoss mill-Imperu
Biżantini, u hekk bdiet is-sintesi ta' kulturi Biżantini u Slavi li ddefiniet
il-kultura Russa għall-millenju li jmiss.Fl-aħħar, Rus' imqasam f'numru ta'
stati żgħar; Il-parti l-kbira mill-artijiet ta' Rus' invażjawhom il-Mongoli u
saru tributarji tan-nomadiċi Orda tad-Deħeb. Bilmod, il-Gran Dukat ta' Moska
rriunifika l-prinċipalitajiet Russi ta' madwar. B'hekk inkisbet l-indipendenza
mill-Orda tad-Deħeb, u beda jiddomina l-wirt kulturali u politiku ta' Rus' ta'
Kiev. Sas-seklu 18, in-nazzjon kien kiber ħafna permezz ta' konkwisti,
annessjonijiet, u esplorazzjoni u sar l-Imperu Russu, li kien it-tielet l-akbar
imperu fl-istorja, jibda mill-Polonja fl-Ewropa sal-Alaska fl-Amerika ta' Fuq.

Wara r-Rivoluzzjoni Russa, ir-Repubblika Sovjetika Federattiva Soċjalista Russa
saret l-akbar kostitwent li twassal għall-Unjoni Sovjetika, l-ewwel stat
soċjalist kostituzzjonalment fid-dinja u superpotenza rikonoxxuta, li kellha
rwol deċiżiv fir-rebħa alleata fit-Tieni Gwerra Dinjija. L-era Sovjetika rat xi
wħud mill-aktar kisbiet teknoloġiċi sinifikanti fis-seklu 20, inkluż l-ewwel
bniedem li mar fl-ispazju. Il-Federazzjoni Russa saret l-istat suċċessur
tar-RSFS Russa wara x-xoljiment tal-Unjoni Sovjetika fl-1991, u hija rikonoxxuta
bħala l-personalità legali kontinwa tal-Gvern tal-Unjoni Sovjetika.

L-ekonomija Russa hija klassifikata t-tmiem l-akbar mill-PGD nominali u s-sitt
l-akbar mix-xiri tal-parità tas-saħħa. Il-minerali estensivi u r-riżorsi
tal-enerġija tar-Russja, huma l-akbar riżervi fid-dinja, kif ukoll għandhom
wieħed mill-akbar produtturi taż-żejt u gass naturali globalment. Ir-Russja hija
wieħed mill-ħames pajjiżi li għandhom l-istati tal-armi nukleari rikonoxxuta u
jippossjedu l-akbar ħażna ta' armi tal-qerda tal-massa. Ir-Russja hija qawwa
kbira u membru permanenti tal-Kunsill tas-Sigurtà tan-Nazzjonijiet Uniti, u
membru tal-G8, tal-G20, tal-Kunsill tal-Ewropa, tal-Kooperazzjoni Ekonomika
Asja-Paċifiku, tal-Organizzazzjoni ta' Kooperazzjoni ta' Shanghai, tal-Komunità
Ekonomika Ewrasjana, tal-Organizzazzjoni għas-Sigurtà u Koperazzjoni fl-Ewropa
(OSCE), tal-Organizzazzjoni Dinjija tal-Kummerċ (WTO), u hija wkoll il-membru
prinċipali tal-Istati Indipendenti tal-Commonwealth.



https://mt.wikipedia.org/wiki/Frar

Frar huwa t-tieni xahar tas-sena skont il-kalendarju Gregorjan. Frar huwa
l-iqsar xahar u l-uniku xahar b'inqas minn 30 jum. Ix-xahar għandu 29 ġurnata fi
snin biżestili, meta n-numru tas-sena huwa diviżibbli b'erbgħa (barra s-snin li
huma diviżibbli b'100 u mhux b'400 fil-kalendarju Gregorjan). Fi snin komuni
x-xahar għandu 28 ġurnata. Ħafna jemmnu li Frar oriġinarjament kellu 29 ġurnata
(30 f'sena biżestili), imma din l-idea ivvintaha Sacrobosco.

Billi għandu biss 28 ġurnata fi snin komuni, hu l-uniku xahar tal-kalendarju li
darba f'kull sitt snin u darbtejn f'kull ħdax-il sena, ikollhom biss erba'
ġimgħat ta' seba' ġranet sħaħ fejn l-ewwel ġurnata tax-xahar tibda il-Ħadd u
l-aħħar ġurnata tkun is-Sibt. Din ir-regola nistgħu nosservawha fis-sena 2009 u
meta mmorru lura ħdax-il sena sa 1998, lura ħdax-il sena oħra sa 1987 u lura
sitt snin oħra sa 1981; jiġifieri darbtejn ħdax-il sena wara xulxin u darba sitt
snin wara, 'il quddiem fil-ġejjieni jew lura fl-imgħoddi.

L-isem "Frar" hu mill-kelma Latina februum, li tfisser purifikazzjoni, billi
r-ritwal ta' purifikazzjoni Februa kien isir fil-15 ta' Frar fil-kalendarju
antik Ruman. Jannar u Frar kienu l-aħħar xahrejn li kienu miżjuda mal-kalendarju
Ruman, wara li r-Rumani oriġinarjmanet ikkunsidraw ix-xitwa bħala staġun
mingħajr xhur. Dawn kienu miżjudin minn Numa Pompilius wara 700 QK. Frar baqa'
l-aħħar xahar tas-sena tal-kalendarju sa żmien ta' decemviri (450 QK), meta hu
sar it-tieni xahar. F'xi intervalli qassisin Rumani qassru lil Frar għal 23 jew
24 ġurnata u daħħlu xahar ieħor ieħor ta' 27 ġurnata, wara Frar, biex jirranġaw
is-sena mal-istaġuni. Minn dakinhar, Frar baqa' t-tieni xahar tas-sena
tal-kalendarju.

Frar jibda, astronomikament, meta x-xemx tkun fil-kostellazzjoni ta' Kaprikornu
u jispiċċa meta x-xemx tkun fil-kostellazzjoni tal-Akwarju. Astroloġikament,
Frar jibda' meta x-xemx tkun fis-simbolu tal-Akwarju u jispiċċa f'dak tal-Ħut.

Ismijiet storiċi ta' Frar jinkludu t-termini Anglo-Sassoni Solmoneth ("xahar
tat-tajn") u Kale-monath, u kif ukoll it-terminu ta' Karlu Manju Hornung.
Fil-Fillandiż, ix-xahar hu msejjaħ helmiku, fejn tfisser "xahar tal-perla"; meta
s-silġ jinħall fuq il-friegħi tas-siġar, dawn jifformaw qtar, u hekk kif dawn
jiffriżaw, dawn ikunu bħal perli tas-silġ. Fil-kalendarju antik Ġappuniż,
ix-xahar huwa msemmi Kisaragi (如月, 絹更月 jew 衣更月, li letteralment ifisser
"ix-xahar tal-bdil tal-ħwejjeġ"). Isem ieħor huwa Mumetsuki (梅見月, li
letteralment iffiser "ix-xahar meta jinbiegħu l-fjuri tal-prunja") jew
Konometsuki" (木目月, "ix-xahar meta s-siġar jieħdu ħajja ġdida").

Bħax-xhur l-oħra Frar għandu l-festi tiegħu. Fost dawn insibu l-Gandlora li ssir
fi 2 tax-xahar li hija l-festa tal-preżentazzjoni ta’ Ġesù u tal-Purifikazzjoni
tal-Madonna. Fiha wkoll jitbierku x-xemgħat li jintużaw matul is-sena.
Lill-fidili jagħtuhom ukoll biċċa xemgħa żgħira li dari kienu jdendluha mal-ħajt
id-dar u jixegħluha waqt xi maltempata jew xi griżma tal-morda. Kien maħsub li
l-kwiekeb ma jibqgħux jidhru ċari u kienu jgħidu ‘Mal-gandlora, stilel fora,
l-ajru jtella’ imma jiċċora’.

Fil-10 ta’ Frar tiġi l-festa tan-Nawfraġju ta’ San Pawl f’Malta, data daqsxejn
kurjuża meta tqis li skont ir-rakkont fl-Atti (kapitli 27 u 28), San Pawl u
sħabu ġew fil-Ħarifa biex qattgħu x-xitwa hawn (Att 28 :11).

Festa varjabbli hija dik ta’ Ras ir-Randan. Dan għaliex din tiġi 40 ġurnata
qabel l-Għid li jsir fl-ewwel Ħadd wara l-ekwinozju tar-Rebbiegħa. Ir-Randan,
tal-inqas dari, kien żmien ta’ sawm u skarsezza, u għalhekk kienu jgħidu: ‘Eħġem
la ssib, għax jasal ir-Randan’.



https://mt.wikipedia.org/wiki/Art

Dan l-artiklu huwa dwar il-pjaneta Art . Jekk qed tfittex informazzjoni dwar Art
f'sinifikati oħra, mur Art (Disambigwitajiet).

L-Art, il-pjaneta li fih ngħixu aħna l-bnedmin, huwa it-tielet wieħed 'l hinn
mix-Xemx. Fl-ispażju, il-pjaneta Art jidher ta' lewn ikħal skur u ovvjament xi
linji bojod dejjem jidbidlu, li huma l-isħab. Il-kulur il-blu ġej mill-ilma
likwidu li jieħu 70% tas-superfiċi terrestri. Il-preżenza ta' dawn l-oċejani
għandha effett essenzjali għall-ħajja fuq l-Art. Is-simbolu astronomiku tal-Art
huwa ċirku u fl-intern tiegħu salib. Il-linja oriżontali tirrappreżenta
l-ekwatur, waqt li dik vertikali meridjan (Unicode: ).

BĦALL-PJANETI l-oħra, L-Art għandha l-qalba . Din il-qalba hija maqsuma fi
tnejn, dik ġewwinija u dik ta' barra. Il-qalba ġewwinija hija magħmula
maġġorment minn ħadid solidu u xi nikil u fonda biss 1,200 km (740 mil). Din
il-qalba imbagħad hija mdawra bil-qalba barranija li hi magħmula minn ħadid
imdewweb u hi ħarira inqas densa mill-ħadid imdewweb pur billi x'aktarx jinsabu
xi 10% ta' elementi oħrajn bħal kubrit u saħansitra ossiġenu. Il-qalba hija
l-iżjed ħaġa densa li tinsab fl-Art u tagħmel terz tal-massa tal-Art. Fuq
il-qalba hemm iż-żona ta' tranżizzjoni: strat ta' bejn 200 u 300 km-(120 u 190
mil) li huwa magħruf bħala "D". Din id-"D" tvarja kimikament kemm mill-qalba kif
ukoll mill-mantell tal-Art. Il-materjal li hemm fih jista' jkun li hu materjal
li kien maħlul mill-qalba jew inkella skula mill-mantell waqt li l-Art kienet
għada qed tifforma.

Il-Mantell t'isfel (3) tagħmel 50% tal-massa tal-Art u hu kompost primarjament
basalt, siliċju u manjeżju, u ossiġenu. Wisq probbabli fiha wkoll xi traċċi ta'
ħadid, kalċju u aluminju.

Bejn il-Mantell t'isfel u dak ta' fuq (4) tinsab iż-Żona ta' Tranżizzjoni,
wisgħa 200 km- (120 mil-). Iż-żona tikkonsisti primarjament minn kalċju u
aluminju. Il-mantell ta' fuq hu wisgħa xi 400km- (250 mil-).

Il-krosta (6) hi komposta minn minerali ta' densita' baxxa bħal l-ossidu
tas-siliċju u tvarja mill-ħxuna ta' 10 km- (6 mili-), krosta oċejanika, għal 50
km- (30 mil-) tal-krosta kontinentali.

L-Art tagħna għandha satellita naturali waħda li hija l-Qamar. Il-Qamar huwa
satellita li tixbaħ lil Pjaneti terrestri. Id-dijametru tiegħu huwa madwar kwart
ta' dak tal-Art. Is-satelliti naturali tal-pjaneti l-oħra huma wkoll msejħa
qmura għall-qamar terrestri.

Il-ġibda gravitazzjonali tal-Qamar fuq l-Art tikkawża l-frugħ u l-mili
tal-baħar). L-istess effett fuq il-Qamar jikkaġuna l-qofol tidali: il-perijodu
rotazzjonali tiegħu u ż-żmien li huwa jieħu biex jorbita madwar l-Art huma
maqfulin flimkien, jiifieri huma l-istess. Min ħabba dan, dejjem naraw l-istess
parti ta' wiċċ il-Qamar.

Hekk kif il-Qamar jdur mal-Art, partijiet differenti minn wiċċu jiddawlu
mix-Xemx u dan iwwasal għall-fażijiet lunari.

Il-Qamar jista' jaffetwa drastikament l-iżvillup u l-ħajja fuq l-Art billi
jimmodifika it-temp. Xhieda palejontologika u simulazzjonijiet bil-kompjuter
juru kif it-tmejjil tal-assi terrestri hija stabbilita mill-interazzjonijiet
tidali mal-Qamar.

Xi teoristi jsostnu illi mingħajr din l-istabbilizzazzjoni kontra l-koppji
applikati mix-Xemx u l-pjaneti lil nefħa ekwatorjali tal-Art, l-assi
rotazzjonali jista' jkun instabbli għall-aħħar, bħalma jidher li hu għal Marte.
Li kieku l-assi tar-rotazzjoni terrestri kellu jilħaq l-pjan elitiku, kien
jirriżulta f'temp aħrax, u id-differenzi ta' l-istaġuni kienu jkunu estremi
wkoll. Pol wieħed kien ikun dirett lejn ix-Xemx matul is-sajf u direttament `l
hinn matul ix-xitwa. Ix-Xjenza planetarja li tisstudja dan l-effett tat-tmejjil
l-Art, tistqar ili kieku l-annimali kbar imutu u ħajjiet il-pjanti tkun ħafna
iżjed diffiċli milli hi.

Il-Qamar huwa biżżejjed viċin l-Art li jidher relattivament l-istess daqs
tax-Xemx, (ix-Xemx hija 400 darba ikbar mill-Art iżda l-Qamar hu 400 darba
eqreb) dan jippermetti l-eklissi totali u anulari tax-Xemx.

l-iżjed teorija aċċetta dwar l-oriġini tal-Qamar hija, it-teorija tal-impatt
ġgantesk, li tgħid li ġie ffurmat minn ħabta ta' protopjaneta id-daqs ta' Marte
mal-Art bikrija. Din l-ipoteżi tispjega (flimkien ma' affarijiet oħra) in-nuqqas
relattiv ta' ħadid u elementi volatili fil-Qamar, u l-fatt ili l-kompożizzjoni
tiegħu hija kważi identika għal dik ta' wiċċ l-Art.

IL-KROSTA flimkien man-naħa ta' fuq tal-Mantell tissejjaħ il-Litosfera, qoxra
riġida ta' madwar 100 sa 200 km (60 sa 120 mil) ħoxna. Din il-Qoxra hi maqsuma
f'sensiela ta' plakek li jimxu relattivament ma' xulxin bir-rata ta' ftit
ċentimetri fis-sena, u hekk jiġi ikkawżat il-mixi tal-kontinenti. Madwar
180,000,000 sena ilu, il-kontinenti kollha kienu magħquda f'daqqa. Għaldaqstant
kien jeżisti superkontinent wieħed li jġib l-isem Pangea.

It-terremoti isseħħu fil-limiti tal-plakek - il-blat ma jgħaddix ġentilemnt minn
ma' xulxin u l-enerġija tiproduċi iċ-ċaqliq ta' wiċċ l-Art. It-terremoti huma
l-iżjed komuni tul limiti konservattivi u jafu jkunu aktar b'saħħithom tul
limiti konverġenti. Fejn jiltaqgħu żewġ plakek kontinentali, jiffurmaw
il-muntanji, għax il-krosta issir eħxen fiż-żona tal-kolliżjoni tal-blat. Fejn
il-blat jitbiegħed, materjal minn tal-mantell jitla' fil-wiċċ biex jimla
l-ispażji, hekk tiġi ffurmata kresta oċejanika ġdida. Dan il-materjal jista'
jkun sparat 'l fuq b'saħħa tremenda; bħall-vulkani fl-Islanda. Vulkani jistgħu
sseħħu wkoll fl-limiti konverġenti, meta il-krosta tal-plakka tiġi miġbuda
l-isfel, tisħon u ddub, bħal fl-Andi. Vulkani bħal dawk li ffurmaw il-Hawaii
huma mbegħda mil-limiti tal-plakek. huma jinsabu f'punti jaħarqu fejn ikun hemm
taqlib fil-mantell. Dawn it-tip ta' vulkani jinsabu wkoll fuq il-pjaneti Marte u
Venere, Art hi l-uniku pjaneta magħruf li għandu struttura ta' plakek.

Wieħed mill-krateri l-iżjed magħruf huwa dak tal-Ariżona, USA, li żamm preservat
sew minħabba li jinsab f'art niexfa u huwa pjutost reċenti -- hu ġie iffurmat
biss madwar 50,000 sena ilu.

Ħafna mill-krateri huma viżibbli biss mill-ispazju. Ċiksulub, li huwa wiesgħa
200 km (120 Mil) kien iffurmat madwar 65,000,000 sena ilu, huwa midfun taħt
mijiet ta' metri ta' sediment ġol-Messiku. Dan il-krater huwa l-evidenza ta'
impatt enormi li seta' kien il-kawża tat-tmiem id-dinożawri.

L-Art għandha atmosfera relativament ħoxna, magħmula għat-78% ta' ażotu,
għall-21% ta' ossiġenu u għal l'1% ta' argu u traċċi ta' gassijiet oħra bħal
biossidu tal-karbonju u ilma. L-atmosfera taqsam is-superfiċi terrestri
mill-ambjent inospitabbli tal-ispazju u iżżomm parti kbira ta' radjazzjoni
solari. L-atmosfera tinqasam fi strati varji, it-troposfera, l-istratosfera,
il-meżosfera, it-termosfera u l-eżosfera.

It-teoriji kurrenti dwar il-biosfera jgħidu li twildet ftit mijiet ta' miljuni
ta' snin qabel il-formazioni tal-pjaneta Art, minn 3,5 u 4 miljardi ta' snin
ilu. Il-biosfera hi maqsuma f'varji bjomi, fihom jgħixu il-flora u l-fawna ftit
jew wisq simili. Fuq l-Art, il-bjomi huma sseparati prinċipalment skont
il-latitudni. Il-bjomi fit-tramuntana taċ-ċirklu polari artiku u fin-nofs
in-nhar taċ-ċirku polari antartiku huma relarivament vojta mill-ħajja animali u
veġetali , waqt li dawk l-iżjed popolari jinsabu lejn l-ekwatur.

L-arja sħuna tal-Art issaħħan it-troposfera, li issir turbolenta. Temperaturi
ta' 290K (17 °C/63 °F) fuq wiċċ l-Art jaqgħu għal 220K (-53 °C/-63 °F)
fil-quċċata tat-troposfera. Arja sħuna, umda titla u tiksaħ; l-ilma jikkondensa,
jifforma is-sħab ta' qtar ċkejkin jew kristalli, jikreja xita, silġ u borra.
L-assi tar-rotazzjoni terrestri huwa ittiltjat għal 23º. Din it-tiltjatura
tikkawża l-istaġuni; meta emisfera tkun moħbija mix-Xemx, tirċieva inqas dawl, u
dak id-dawl li tirċievi jaqa' f'anglu li jrid jippenetra iktar atmosfera biex
jasal mal-art. Din hija ix-Xitwa għal dik l-emisfera. Minn naħa l-oħra meta
emisfera tirċievi iżjed sigħat ta' dawl Xemxi hemm ikun is-Sajf. L-orbita
tal-Art mhiex interament ċirkulari, infatti, waqt ix-Xitwa tal-emisfera
tat-tramuntana, l-Art hija eqreb lejn ix-Xemx milli waqt is-Sajf. Madanakollu,
l-eċċentriċità orbitali hija minima, u li l-Art tkun eqreb lejn ix-Xemx għandha
effett minuri minn dak tat-tilt.

L-ART hija post uniku fis-Sistema Solari. Huwa l-uniku pjaneta li għandu ammont
ta' ilma sinifikanti fuq is-superfiċi; is-superfiċi iżżomm temperaturi tajba
biex il-ħajja tkun possibli. L-assi tar-rotazzjoni huwa inklinat biżżejjed biex
jagħti l-istaġuni iżda mhux l-estrem tal-istaġuni bħal Uranu.

Hemm diversi teoriji dwar kif oriġinat il-ħajja fuq Art, fosthom it-teorija
panspermja.

Il-kontenut ta' ossiġenu fl-atmosfera huma mantnut mill-fotosintesi tax-xtieli
ħodor, hekk kif il-bnedmin qed jeqirdu il-veġetazzjoni il-bilanċ bejn id-djosiku
tal-karbonju u l-osssiġenu qed jiġi żbilanċat.Emissjonijiet mill-fossili maħruqa
qed iħallu ammont dejjem ikbar ta' djosiku tal-karbonju. Iktar ma jkun hawn
djassiku tal-karbonju fl-arja l-effett serra jikber, isaħħan is-superfiċi u
is-silġ polari jdub.

L-istrat tal-ożonu fl-istratosfera jiproteġġi id-dinja mir-raġġi ultra vjoletti
tax-Xemx. Gassijiet magħmulha mill-bniedem bħal chlorofluorocarbons ikkisru
l-ożonu u b'hekk radjazzjoni tar-raġġi, li tagħmel il-ħsara tidħol f'ammoti
akbar.

L-ART IDDUR fuqha nfisha darba kull 24 siegħa, b'hekk tikkawża l-qalba tal-ħadid
imdewweb taħdem bħala dinamo u toħloq l-kamp manjetiku.

L-abitat l-iżjed għan-nord huwa Alert ġewwa l-Kanada. L-abitat l-aktar għan-nofs
in-nhar huwa l-stazjon ta' Amundsen-Scott f'Antartide, sitwata kważi eżattament
fil-pol tan-nofs in-nhar.

Huwa kważi ċert li ma teżisti l-ebda ħajja intelliġenti oħra fis-Sistema Solari.
L-astronomi qegħdin iffitxu tip ta' ħajja intelliġenti oħra madwar stilel u
pjaneti extra-solari. Ix-Xemx hi biss waħda mill-biljuni ta' stilel li hemm
fil-galassja tat-Triq ta' Sant'Anna (bl-ingliż Milky Way). Din il-galassja hi
biss sistema stellari fi ħdan l-Univers immens, ħajja għandha tinsab x'imkien
ieħor f'dan il-kobor ta' Spazju. Iżda id-distanzi enormi li hemm bejn stilla u
oħra u bejn galassja u oħra jagħmluha diffiċli ħafna biex jiġu skoperti forom
oħrajn ta' ħajja!



https://mt.wikipedia.org/wiki/Sistema_Solari

Il-Pjaneta Art (id-dinja tagħna) tagħmel parti mis-Sistema solari, li fiċ-ċentru
tagħha tinsab ix-Xemx li għandha 99.86% mill-mass tas-Sistema solari kollha.
Il-kamp gravitazzjonali assoċjat mal-massa tax-Xemx jiġbed il-bqija
tal-kostiwenti l-oħra, inkluża il-pjaneta Art, jorbitaw madwarha. Il-maġġor
parti tal-oġġetti jinsabu fuq l-istess pjan, jorbitaw max-Xemx fl-istess
direzzjoni.

L-Art hi it-tielet pjaneta 'l bogħod mix-Xemx u hi waħda mill-erba' pjaneti
terrestri, dawn tal-aħħar jinsabu fis-Sistema solari ġewwinija. L-eqreb pjaneta
tax-Xemx hi Merkurju, segwita minn Venere. Wara l-Art hemm Marte, u mbagħad
insibu l-Ġganti Gassużi, Ġove, Saturnu, Uranu, u Nettunu. Iċ-ċkejkna Plutone
tinsab fit-tarf tas-Sistema solari.

L-Art għandha satellita naturali waħda li hija l-Qamar. L-unika pjaneta
terrestri oħra li għandha xi qmura hi Marte, iżda l-ġganti gassużi għandhom
familji sħaħ minnhom waqt li Plutone għandha waħda biss: Karonte.

Membri oħra tas-Sistema solari huma l-asterojdi roċċużi li jinsabu l-aktar
fl-orbiti ta' bejn Marte u Ġove. Fis-Sistema solari nsibu wkoll il-Faxxa ta'
Kuiper li tinsab lil hinn mill-orbita ta' Nettunu, insibu wkoll il-Kometi li
joriġinaw mis-Sħaba ta' Oort li tiżboq mad-dawra kollha tas-Sistema solari. Dawn
il-korpi huma fdal mill-formazzjoni tas-Sistema solari.

Ir-riħ solari, fluss ta' plasma ġej mix-Xemx, jinfirrex mas-sistema solari
kollha. Dan joħloq bużżieqa fil-materjal interstellari magħrufa bħala eljosfera,
li testendi lil hinn minn nofs tad-diska diffusa.

Lejn in-nofs tal-2008, ħames oġġetti tas-sistema solari ġew ikklassifikati bħala
pjaneti nani: Ċerere, li tinsab fil-faxxa ta' l-asterojdi, u erba' korpi oħra
misjuba lil hinn mill-orbita ta' Nettunu, Plutone (li qabel kien meqjus bħala
d-disa' pjaneta), Haumea, Makemake, u Eris.

Sitta mill-pjaneti u tlieta mill-pjaneti nani għandhom madwarhom satelliti
naturali, barra minn hekk kull pjaneta esterna hi mdawra minn ċrieket planetarji
ta' trab u ta' partiċelli oħrajn.

Huwa diffiċli tispjega il-kobor tas-sistema solari; wieħed jista' biss bejn
wieħed u ieħor iqisha bħala sfera irregolari b'dijametru ta' madwar 80 UA.
Ġos-Sistema solari l-spazju bejn il-korp ċelesti mhux vojt, fih trab, gassijiet
u partiċelli elementari li jagħmlu il-materjal interplanetarju.

Ix-Xemx għandha importanza ewlenija, dan għaliex barra li hija l-unika stilla
jew kewkba, u għaldaqstant l-unika għajn ta' enerġija termika tas-sistema, hija
wkoll iċ-ċentru gravitazzjonali.

L-ikbar korp ċelesti tas-sistema solari hija appuntu x-Xemx (il-kewkba SOL), li
minnha tieħu l-isem is-sistema kollha. Skont id-definizjoni ta' pjaneta
il-ġdida, stabilita fil-kongress tal-Unjoni Astronomika Internazjonali tal-24
t'Awwissu 2006: madwar ix-xemx iduru tmien pjaneti, hawn imniżżla skont l-ordni
tad-distanza mix-Xemx:

Barra minn dawn, insibu fis-Sistema ħames pjaneti nani: Ċerere, Plutone u
Eris,Haumea, Makemake. Pjaneta nana mhux neċessarjament tkun iċken minn pjaneta
normali: però hi ċkejken wisq biex tnadaf l-orbita tagħha minn korpi oħra ta'
daqsijiet sinifikattivi. Il-pjaneti nani s'issa msemmija mill-Unjoni Astronomika
Internazjonali, infatti, jaqsmu l-orbiti tagħhom ma' mijiet ta' oġġetti oħra
(fil-każ ta' Ċerere, forsi ma' miljuni).

Skont l-esperti fil-qasam jingħad illi x-Xemx u l-pjaneti ffurmaw minn nebuluża
ta' gassijiet interstellari, madwar 4,6 eoni ilu. (Eon wieħed huwa biljun sena).

Skont it-teoriji attwali, in-nebulosa tal-bidu kellha temperaturi baxxi u kienet
magħmula minn idroġenu u elju, minn varjetà kbira ta' elementi kimiċi itqal u
minn trabijiet.

Madwar ħames biljun sena ilu fin-nofs tan-nebuluża (sħab spazzjali) wisq
probbabbli ikkrajat ruħha parti aktar densa u għalhekk in-nube, taħt il-forza
gravitazzjonali, ipotetikament bdiet tixtorob.

Fi ftit miljuni ta' snin, fiż-żona ċentrali, id-densità u t-temperatura setgħu
għolew tant li ġiet iffurmata il-proto-Xemx. Kontemporanjament, il-kontrazzjoni
setgħet ikkawżat żieda fil-ħeffa tad-dawrin tal-qawwa ċentrifuga tas-sistema.
Għalhekk jista' jkun li n-nube iċċatjajt, u ħadet id-dehra li tixbah diska
rotanti madwar ix-Xemx. Il-tiġrif gravitazzjonali tal-massa tal-proto-Xemx
jista' jkun li kkawżat żieda fit-temperatura tal-qalba.

Fil-fażijiet finali tal-proċess, riħ Xemxi qawwi seta' ġibet lejn ir-reġjuni
barranin l-elementi ħfief kollha, partikolarment l-idroġenu u l-elju.

Waqt li l-qalba tal-proto-Xemx kienet qiegħed tisħon sa ma laħqet temperaturi
biżżejjed jiżirġu għar-reazzjonijiet termonukleari, fid-diska li ddawwar bdew
jikbru iġsma tul xi kolliżjonijiet u jiġbdu lejhom frak iċken preżenti
fl-ispazju li jiċċirkondha. Hu fuq din l-ipoteżi jista' jingħad li hekk ifformaw
il-proto-pjaneti, li minnhom ġew il-pjaneti attwali, waqt li l-proto-Xemx saret
stilla safra u stabbli.

Eris (uffiċjalment 136199 Eris, u qabel 2003 UB313) kien skopert minn Michael E.
Brown, Chad Trujillo, u David Rabinowitz fil-5 ta' Jannar, 2005, minn ritratti
li ttieħdu fil-21 ta' Ottubru, 2003. Huma riedu jagħtuha l-isem Ksina (en: Xena)
iżda l-Unjoni Astronomika Internazjonali, l-għaqda internazzjonali
tal-Astronomija tatha l-isem tal-alla Grieg tad-diżarmonija, Eris. L-isem latin
hu Discordia. Wieħed mir-raġuni għala ntgħażel dan l-isem hu biex jirrifletti
t-taħwid u l-konfużjoni li hemm fil-komunità tal-astronomi dwar in-natura
tal-oġġett (il-pjaneta nana).

Kważi l-pjaneti extrasolari kollha (dawk barra s-Sistema solari) skoperti s'issa
għandhom massa daqs jew ikbar minn ta' Ġove, l-ikbar pjaneta tagħna (l-unika
eċċezzjoni hija komposta minn tliet pjaneti orbitanti pulsar, il-fdal minn
splużjoni ta' supernova. Dawn huma l-uniċi tliet pjaneti ekstrasolari ta' massa
simili għal-Art). Il-mottiv huwa derivat minn effett ta' selezzjoni, li fih
l-istrumenti tagħna huma kapaċi li jaraw biss pjaneti kbar ħafna u biswit
għall-istilla tagħhom, għax l-effetti gravitazzjonali tagħhom huma ikbar u
allura iktar faċli li jidhru. Jeżistu probabilment, ħafna iktar pjaneti
ekstrasolari li għadna ma nistgħux niskopru. Barra minn hekk, huwa probabbli li
l-pjaneti skoperti s'issa, mhux simili għall-ġganti gassużi li nafu, għax huma
tant viċin l-istilla tagħhom li għandhom temperaturi elevati (anki sa' eluf ta'
gradi għal xi wħud), u spiss ikollhom orbita altament ellittika, li twassalhom
alternattivament, viċin u 'l bogħod mill-istilla tagħhom.

Sal-1781, kienu magħrufa biss il-ħames pjaneti viżibbli bl-għajn għera u l-Art,
is-seba' pjaneta, Uranu, kien skopert minn William Herschel, mużiċista Ġermaniż
li emigra lejn l-Ingilterra u sar astronumu famuż.

Għall-ewwel Herschel ħaseb li dak il-korp ċelesti hekk ċar kien xi kometa, iżda
ma damx ma ntebaħ li dak l-oġġett kien Uranu. Għall-bidu hu ried issemmi
l-pjaneta Georgium Sidus wara r-re Ġorġ III, iżda sar magħruf mal-Ewropa kollha
bħala Uranu, għall-muża tal-Astronomija, Urania, u l-isem baqa' hekk.

Il-moviment ta' kull pjaneta jseħħ tul linja magħluqa ta' forma
approssimattivament ellittika magħrufa bħala orbita. Il-pjan fuq liema jseħħ
il-mutur tar-rivoluzzjoni tal-Art huwa il-pjan ellittiku, u fuqu joqogħdu
approssimattivament l-orbiti ta' kull pjaneta tas-sistema solari.

Is-sistema solari fiha korpi oħrajn bħala huma is-satelliti, li jorbitaw madwar
il-pjaneti, u il- kometi, li jduru madwar ix-xemx u għandhom orbita daqxejn
eċċentrika u pjani orbitali inklinati ħafna pparagunati mal-ellittika. Hemm
preżenti ukoll anke trab u gass rarefatt ħafna kkonċentrat madwar l-ellittika,
li jxerdu ir-radjazzjoni xemxija u b'hekk jiġi ġġenerat id-dawl żodjakali.

Il-massa tax-xemx hi ta' madwar 2×1030 kg, u hi ħarira iktar elevata minn dik
ta' stilla medja. Madwar 74% tal-massa tagħha hi magħmula mill-idroġenu, 25%
mill-elju u l-bqija hu magħmul minn kwantità ta' traċċi ta' elementi itqal.
Ix-Xemx bħal kumplament tal-iġsma ċelesti l-oħra li jinsabu fis-sistema, għandha
xi 4.6 biljun sena, u li tinsab f'nofs triq tas-sekwenza ta' evoluzzjoni
ewlenija tagħha. Matulha, reazzjonijiet ta' fużjoni nukleari fil-qalba tax-xemx
jgħaqqdu bis-sħana l-idroġenu ma' l-elju. F'temp ta' qisu 5 biljun sena oħra
x-xemx issir nebula planetarja.

Kultant xi stimulu hu meħtieġ biex tibda' kontrazzjoni ta' sħaba. Din taf tkun
il-ġibda gravitazzjonali ta' kewkba għaddejja, il-mewġa ta' densità fi ħdan ta'
galassja spirali jew xokk minn splużjoni ta' supernova. Xi astronomi jsostnu li
supernova fil-qrib bdiet sħaba u naqset mid-daqs sa ma x-Xemx iffurmat xi
4,600,000,000 sena ilu.

Hekk kif is-sħaba naqset mid-daqs, il-pressjoni u t-temperatura telgħu fin-nofs
sakemm tal-aħħar saret daqshekk taħraq u l-pressa hekk kbira li l-fużjoni
nuklejari bdiet. IL-fużjoni nukleari hija l-qawwa li kull kewkba għandha, u
ġox-Xemx l-ammonti vasti ta' idroġenu li qed jiġu mibdula għal elju, jipproduċu
l-enerġija. Kewkba titwieled meta tibda l-fużjoni nuklejari.

Tul il-ħajja kollha ta' kewkba jkun hemm bilanċ sħiħ bejn il-gravità (li
tipprova tnaqqas id-daqs tal-istilla) u l-pressa li tipprova tinbuttaha 'l
bogħod. Kewkba tkun l-iżjed stabbli waqt li taħraq l-idroġenu ġewwa qalbha.
F'dan l-istadju hija msejħa kewkba fis-sekwenza ewlenija. Ix-Xemx hija
attwalment f'dan l-istadju ta' ħajjitha u għandha tibqa taħraq l-idroġenu ta'
qalbha għal 5,000,000,000 jew 6,000,000,000 sena oħra.

Meta l-idroġenu kollu tal-qalba jintuża , ix-Xemx tibda' taħraq l-idroġenu
ġol-atmosfera tagħha qoxra wara qoxra. Huwa u l-font tal-enerġija joħroġ 'il
barra, ix-Xemx tespandi u tiksaħ, u ssir ġganta ħamra.

Meta l-idroġenu jintuża kollu, ix-Xemx tikkrolla. Il-qalba tisħon ħafna iktar
sakemm terġa' ssir fużjoni nuklejari oħra, iżda din id-darba huwa l-elju li
jinħaraq jipproduċi l-karbonju.

L-elju jinħaraq f'ħafna inqas ħin mill-idroġenu, għalhekk jiġi kkonsmat
f'perijodu iqsar. Meta x-Xemx terġa tikkrolla, issa, il-qalba ma tisħonx
biżżejjed u ma jkunx possibli li sir fużjoni nukleari oħra. Ix-Xemx issir nana
bajda, tiksaħ gradwalment u tmut.

Sistema solari interna huwa l-isem użatt għar-reġjun spazjali li fih hemm
il-pjaneti imġebla u l-faxxa tal-asteroidi. Ikkomposti prinċipalment minn
silikati u metalli, l-oġġetti tas-sistema solare interna huma qrib ħafna
tax-Xemx, tant li r-raġġ ta' din is-sezzjoni huwa iżgħar mid-distanza ta' bejn
Ġove u Saturnu.

Il-pjaneti terrestri huma densi, għandhom kompożizjoni imġebla, għandhom ftit
jew xejn satelliti naturali, u m'għandhomx ċrieki. Huwa komposti l-akatr minn
materjali bħas- silikati, li jibnu il-krosta u il-mantelli, u il-metalli bħal ma
huma il-ħadid u n-nikil, li jagħmlu il-qalba. Tlieta mill-erbgħa pjaneti interni
(Venere, Art u Marte) għandhom atmosfera, għandhom il-ħofor tal-impatti u plakek
tettoniċi.

Merkurju hija l-pjaneta li hi l-eqreb lejn ix-Xemx, u t-tieni l-iżgħar pjaneta
tas-Sistema solari. Merkurju torbita f’inqas minn 88 jum. Bill qatt m'hi 'l
bogħod wisq mix-Xemx, Merkurju tista’ tidher biss tiddi fil-baxx tal-punent
immedjatament wara nżul ix-Xemx jew baxx fil-lvant eżatt qabel ż-żerniq.

Ir-Rumani semmew dan il-pjaneta għad-divinità Rumana Merkurju, x'aktarx minħabba
l-moviment pjuttost veloċi tiegħu.

Il-kulturi Ċiniżi, Koreani u Ġappuniżi jirreferu għal dan il-pjaneta bħala
l-Istilla ta' l-Ilma, ibbażat fuq il-Ħames Elementi.

Id-densità ta' Merkurju tixbah ħafna lil dik tal-Art, iżda huwa maħsub li
proporzjonalment, fiha daqs darbtejn iżjed ħadid mill-pjaneti l-oħra.

L-kamp manjetiku ta' Merkurju hu baxx ħafna, u minħabba li Merkurju iddur fuqha
nifsha bil-mod, huwa improbbabli li l-kamp manjetiku tagħha hu kkawżat
mill-moviment rotazzjonali tal-qalba likwida tiegħu.

L-atmosfera tagħha hija ħafiefa ħafna wkoll, u tipproduċi pressjoni ta’ 2 x
10-11 ta' dik tal-Art. L-iktar element komuni huwa l-ossiġnu, segwit mis-sodju u
l-idroġenu. Jinstabu ukoll atomi ta’ potassju u elju. L-idroġenu u l-elju huma
maqbudin mir-riħ solari; l-ossiġnu, sodju u potassju wisq probbabli kienu
mtajrin minn ġebel evaporat waqt in-nifdiet mikrometejorojdjali.

Minħabba li din il-pjaneta hi ftit biss iżgħar mill-Art iżda tinstab iżjed viċin
tax-Xemx, qabel kienu jaħsbu li Venere kienet xi Ġenna tropikali; infatti hi
infern tropikali b'temperaturi esaġerati, b'atmosfera qattiela u xita tal-aċtu.
Venere hija l-eqreb pjaneta tad-Dinja. Bħall-Merkurju, Venere ma tkun qatt 'il
bogħod ħafna mix-Xemx. Filgħodu kmieni u filgħaxijiet, tiddi brillantament fuq
ix-Xefaq; Venere hi ħafna drabi msejħa 'il-Kewkba ta' Filgħodu'. Apparti
mix-Xemx, u l-Qamar, Venere hija l-iktar ħaġa brillanti li nistgħu naraw
fis-sema.

L-Art, il-pjaneta li ngħixu fiha aħna l-bnedmin, hija it-tielet waħda 'l hinn
mix-Xemx. Fl-ispażju, il-pjaneta Art tidher ta' lewn ikħal skur u linji bojod
dejjem jidbidlu, li huma s-sħab. Il-kulur blu ġej mill-ilma likwidu li jieħu 70%
tas-superfiċi terrestri. Il-preżenza ta' dawn l-oċejani għandha effett
essenzjali għall-ħajja fuq l-Art.

Bħall-pjaneti l-oħra, l-Art għandha l-qalba. Din il-qalba hija maqsuma fi tnejn,
dik ġewwinija u dik ta' barra. Il-qalba ġewwinija hija magħmula maġġorment minn
ħadid solidu u xi nikil u fonda biss 1,200 km (740 mil). Din il-qalba imbagħad
hija mdawra bil-qalba barranija li hi magħmula minn ħadid imdewweb u hija ħarira
inqas densa mill-ħadid imdewweb pur billi x'aktarx jinsabu xi 10% ta' elementi
oħrajn. Il-qalba hija l-iżjed ħaġa densa li tinsab fl-Art. Fuq il-qalba hemm
iż-żona ta' tranżizzjoni: strat ta' bejn 200 u 300 km-(120 u 190 mil) li huwa
magħruf bħala "D". Din id-"D" tvarja kimikament kemm mill-qalba kif ukoll
mill-mantell ta' l-Art. Il-materjal li hemm fih jista' jkun li hu materjal li
kien maħlul mill-qalba jew inkella skula mill-mantell waqt li l-Art kienet
għadha qed tifforma.

Marte, tinstab iżjed 'l bogħod mix-Xemx mill-Art tagħna, u hija nofs biss
id-daqs tagħha b'densità tixbaħ lil dik tal-Qamar. Dan juri li l-qalba tal-ħadid
ta' Marte għandha volum proporzjonalment iżgħar meta imqabbla ma' dawk
tal-pjaneti terrestri l-oħrajn. Marte għandha kamp manjetiku dgħajjef, iżda
riċerki juru li xi darba din il-pjaneta kellha waħda qawwija mhux ħażin. L-assi
tar-rotazzjoni ta' Marte huwa mxaqleb ftit biss iżjed min dak ta' l-Art. Marte
torbita madwar ix-Xemx bħall-Art u tesperjenza staġuni simili bħalha wkoll,
għalkemm ix-xtiewi fin-nofsinhar tal-pjaneta huma iksaħ u itwal minn dawk
tat-tramuntana.

Il-maġġor parti ta' l-asterojdi huma iġsma żagħar tas-sistema solari magħmula,
l-aktar minn blat u metall. Il-faxxa ewlenija ta' l-asterojdi tinsab fir-reġjun
ta' bejn l-orbiti ta' Mars u Ġove, bejn 2,3 e 3,3 UA tax-Xemx. Huwa maħsub illi
dawn huwa radam ta' meta s-sistema solari kienet għadha qed tifforma, iżda
il-fużjoni tagħhom falliet minħabba l-ġibda gravitazzjonali qawwija ta' Ġove.

Asterojdi waħda tista' tilħaq qisien ta' mijiet ta' kilometri iżda ukoll ta'
ftit ċentimetri. Kull waħda mill-asterojdi, barra l-ikbar waħda, Ċerere, hija
ikklassifikata bħala korp minuri tas-sistema solari, imma uħud, bħall-asterojde
Vesta u Iġea possono jistgħu jiġu ikklasifikati bħala pjaneti nani jekk juru li
waslu l-bilanċ idrostatiku.

Is-sistema solari esterna hija il-post fejn jinsabu iġ-ġganti gassusi jew
il-pjaneti Ġovjali. f'dan ir-reġjun torbita wkoll faxxa ċkejkna ta' kometi,
fosthom iċ-Ċentawri. L- oġġetti solidi ta' dawn l-akwati huma magħmulha minn
kwota għola ta' elementi volatili (bħal ilma, ammonju u metanu) b'paragun
mall-oġġetti imġebla tas-sistema solari interna.

Il-kometi huma iġsma minuri tas-sistema solari, magħmula minn silġ voltili u
d-dijametru tagħhom ikun ta' ftit kilometri. L-orbita tal-kometi hija ftit
stramba, generalment matul il-perjelju insibuhom qrib l-orbiti tal-pjaneti
ġewwienija, mentri waqt l-afelju]] insibuhom lill-hinn minn Plutone. Meta kometa
tidħol fis-sistema solari interna, il-wiċċ inġazzat jibda' jinħal minħabba li
tkun qrib tax-Xemx, sa ma jiġi iffurmat demb, ħafna drabi viżibbli bl-għajn
għamja.

Huma magħarufa żewġ tipi ta' kometi, dawn ta' perjodu qasir u dawn ta' perjodu
twil. Dawk ta' perjodu qasir idumu inqas minn mitejn sena filwaqt li l-oħrajn
jafu jdumu jorbitaw għal eluf ta' snin. Huwa maħsub illi l-kometi ta' perjodu
qasir tnisslu mill-faxxa ta' Kuiper, waqt li dawn ta' perjodu twil, bħal
Hale-Bopp, huwa maħsub li joriġinaw mis-sħaba ta' Oort. Gruppi kbar ta' kometi,
ġew iffurmati mit-tifrik ta' kometa kbira waħda.

L-esitenza taċ-Ċintorin ta' Kuiper magħrufa anke bħala il-Faxxa ta' Kuiper
(mit-Taljan) kienet issuġġerita sa minn qabel ma ġiet osservata. Minħabba l-fatt
li l-Kometi ta' perijodu qasir iduru madwar ix-Xemx fuq l-istess pjan u
fl-istess direzzjoni bħall-pjaneti, huwa probabbli li huma joriġinaw mill-pjan
tas-Sistema Solari.

F'Awissu 1992, l-ewwel oġġett tal-Faxxa ta' Kuiper ġie skopert minn David Jewitt
u Jane Luu, u xi 100 oġġett simili ġew skoperti wara dik id-data. Kien
issuġġerit ukoll li ċ-ċkejken Plutone u qamru Karonte x'aktarx jagħmlu parti
mill-Faxxa ta' Kuiper, hekk ukoll kif jista' jkun li hu Tritone, l-akbar
satellita ta' Nettunu. Tritone huma satellita barra min normal, l-orbita tiegħu
madwar Nettunu hija retrograda (kontra l-orbita tal-oħrajn). Din l-imġiba
iġġiegħel lill-esperti jaħsbu li oriġinarjament kienet oġġett tal-Faxxa ta'
Kuiper u ġiet maqbuda mill-kamp gravitazzjonali ta' Nettunu.

Id-diska mifruxa tinsab lil fuq mill-faxxia ta' Kuiper, imma testendi ruħa ħafna
lejn l-estern tas-sistema solari. Huwa maħsub li dan ir-reġjun spazjali huwa
l-għajn tal-kometi ta' żmien qasir. huwa maħsub ukoll li l-oġġetti tad-diska
mifruxa kienu ġew imbuttati lejn orbiti irregolari mill-inflwenza
gravitazzjonali tal-migrazzjoni tal-bidu lejn l-estern ta' Nettunu. Il-biċċa
l-kbira tal-oġġetti tad-diska mifruxa (SDOs) għandhom il-perielju fl-intern tal-
faxxa ta' Kuiper, imma afeljuhom jista' jinsab anki 150 UA mix-Xemx. Ukoll, l-
orbiti tal-SDOs imma inklinati ħafna ħdejn il-pjan tal-ekklitka, spiss
saħansitra anki kartabun ghaliha. Xi astronomi jgħidu illi d-diska diffusa hija
sempliċement reġjun tal-faxa ta' Kuiper, u jideskrivu dawn il-korpi ċelesti
"oġġetti mifruxa tal-faxxa ta' Kuiper".

Eris (68 UA) huwa l-ikbar korp mgħaruf tad-diska diffusa, dan l-oġġett ħalaq
dibattitu fuq x'jista' jkun verament, Peress li huwa mill-inqas 5% ikbar minn
Plutone, b'dijametru stmat ta' xi 2400 km: għaldaqstant l-ikbar pjaneta nana
magħrufa. Għandha wkoll qamar, Disnomia. Bħal Plutone, l-orbita hija eccentrica
għall-aħħar u daqstant ieħor inklinata ħdejn il-pjan tal-eklittica: għandha
perjodu ta' 38,2 UA u afelju ta' 97,6 UA mix-Xemx.

Il-punt ta' fejn tintemm is-sistema solari u jagħti bidu għal-ispazju
interstellari mhux definit preċiżament, dan ghaliex il-konfini tiegħu jistgħu
jiġu ittraċċati b'żewġ forzi distinti: ir-riħ solari jew il-qawwa tal-gravità
xemxija. Il-limitu estern ittraċċat mir-riħ solari jasal sa bejn wieħed u ieħor
erba' darbiet aktar id-distanza Plutone-Xemx; din eliopausa hi meqjusa l-bidu
tal-mezz interstellari. Minkejja kollox, l-sfera ta' Hill tax-Xemx, jew ir-raġġ
effettiv ta' influwenza gravitazzjonali tagħha, hu ritenut li jista' jestendi sa
elf darba iktar 'il bogħod.

L-eljusfera hija maqsuma f'żewġ reġjuni distinti. Ir-riħ solari jivvjaġa bejn
wieħed u ieħor 40 000 km/s sa ma jiltaqa' mal-flussi tal-plasma fil-mezz
interstellari. Il-ħabta si tivverifika fi ħdan it-termination shock, li jinsab
bejn wieħed u ieħor 200 UA mix-Xemx.< ir-riħ jonqos drastikament, jikkondensa u
jsir aktar qawwi, jifforma struttura ovale kbira magħarufa bl-isem Eliosheath,
li tidher iġġib ruha bħala denb xi kometa: hu jestendi lejn l-estern għal 40
UAoħra fuq il-lat sopravvento, waqt li jestendi ħafna inqas fid-direzzjoni
opposta. Iż-żewġ sondi Voyager wieħed u Voyager tnejn qabżu it-termination shock
u daħlu fl-Eliosheath, u jidbgħadu rispettivament 94 u 84 UA mix-Xemx. Il-limiti
esterni tal-eljusfera, l-eljupawsa, huwa il-punt fejn ir-riħ Xemxi jintemm u
jibda l-spazju interstellari.

L-ipotetika sħaba ta' Oort hija massa kbira komposta minn biljuni ta' oġġetti
msilġa li huwa maħsub hija il-fonti tal-kometi ta' perjodu twil u li
jiċċirkondaw is-sistema solari bejn wieħed u ieħor 50 000 UA (xi sena dawl), u
forsi sa 100 000 UA (1,87 snin dawl). Huwa ritenut illi is-sħaba hija komposta
minn kometi li ġew imkeċċija mis-sistema solari interna min interazzjonijiet
gravitazzjonali mall-pjaneti esterni. L-oġġetti tas-sħaba ta' Oort jduru bil-mod
ħafna, u jistgħu jiġu iddisturbati minn eventi rari, bħal kolliżjonijiet per
eżempju, mill-qawwa gravitazzjonali ta' stilla passaġġa, jew mit tifriq
galattiku, eserċitat mit-Triq ta' sant' Anna.

Il-parti il-kbira tas-sistema solari mhiex magħrufa. Huwa stimat li t-tarka
gravitazjonali tax-Xemx tiddomina is-setgħat gravitazjonali l-istilel li
jdawruha sa bejn wieħed u ieħor sentejn dawl (125 000 UA). Il-konfini esterni
tan-nube ta' Oort,minn naħa l-oħra, ma tistax testendi għal aktar minn 50 000
UA. Minkejja is-sejbiet ta' oġġetti ġodda, bħal Sedna, ir-reġjun bejn faxxa ta'
Kuiper u in-nube di Oort, żona għexieren ta' miljuni ta' UA ta' raġġ, ma ġietx
mappata. Hemm ukoll, studji għadejja dwar ir-reġjun ta' bejn Merkurju u ix-.xemx



https://mt.wikipedia.org/wiki/Norve%C4%A1ja

In-Norveġja ( ˈnrweɪ (għajnuna·info); Norveġiż: Norge (għajnuna·info) (Bokmål)
jew Noreg (għajnuna·info) (Ninorsk)), uffiċjalment ir-Renju tan-Norveġja, hija
monarkija kostituzzjonali unitarja Skandinava li t-territorju tagħha fih
il-parti tal-punent tal-Peniżola Skandinava, Jan Mayen, u l-arċipelagi Artiċi
ta' Svalbard u l-Gżira Bouvet. In-Norveġja għandha erja totali ta' 385,252
kilometru kwadru (148,747 mi kw) u popolazzjoni ta' madwar 5 miljun. Għandha
t-tieni l-inqas densità ta' popolazzjoni fl-Ewropa. Il-pajjiż għandu fruntiera
fit-tul mal-Iżvezja (1,619 km, jew 1,006 mi) li hija l-itwal fruntiera mingħajr
interruzzjoni fl-Ewropa u fiż-Żona Schengen. In-Norveġja hija mdawra wkoll
mill-Finlandja u r-Russja fil-grigal. Taqsam fruntieri marittimi mar-Russja
matul il-Baħar Barents; Groenlandja, il-Gżejjer Faroe u l-Iżlanda matul il-Baħar
Norveġiż; u l-Iżvezja, id-Danimarka u r-Renju Unit matul il-Baħar
tat-Tramuntana. Il-belt kapitali u l-belt bl-ogħla popolazzjoni, kważi ta'
miljun reżident, hija Oslo.



https://mt.wikipedia.org/wiki/Na%C4%A7la

In-naħal huma insetti li jtiru u li jiġu mill-qrib miż-żnażan u n-nemel. Huma
magħrufa għas-sehem tagħhom fil-produzzjoni tal-għasel u x-xama' u
għall-pollinazzjoni. In-naħal jagħmlu linjaġġ monofiletiku fi ħdan
is-superfamilja Apoidea, fil-preżent ikklassifikat bl-isem tat-takson bla livell
Anthophila. Hemm kważi 20,000 speċi magħrufa ta' naħal f' disa' familji
rikonoxxuti, għalkemm ħafna minnhom għadhom ma ġewx deskritti u n-numru veru
x'aktarx hu ogħla. Jinstabu fuq kull kontinent ħlief l-Antartika, f'kull ħabitat
fuq il-pjaneta li fih ix-xtieli li jwarrdu ppolinati mill-insetti.

In-naħal huma adattati biex jieklu n-nettaru u l-pollin, l-ewwel wieħed l-iżjed
bħala sors ta' enerġija u t-tieni għal proteini u nutrijenti oħra li fih. Ħafna
mill-pollin jintuża bħala ikel għal-larvi.

In-naħal għandhom proboxxidi ("ilsien" kumpless) li jippermettilhom jiksbu
n-nettaru mill-fjuri. Għandhom antenni li kważi f'kollha huma magħmulin minn
13-il segment fl-irġiel u 12 fin-nisa, kif inhu tipiku għas-superfamilja.
In-naħal kollha għandhom żewġ pari ta' ġwienaħ, il-par ta' wara iżgħar minn ta'
quddiem; fi ftit speċi, sess wieħed jew kasta għandu ġwienaħ relattivament qosra
u ghalhekk isibuha diffiċli jew impossibli li jtiru, imma l-ebda minnhom ma huma
bla ġwienaħ . L-iżgħar naħla hi t- Trigona minimi, naħla bla xewka fejn
il-ħaddiema huma twal madwar 2.1 mm. L-ikbar naħla fid-dinja hi Megachile Pluto,
naħla li tiekol il-weraq fejn in-nisa jistgħu jilħqu t-tul ta' 39 mm. Il-membri
tal-familja Halictidae, huma t-tip ta' naħal l-iktar komuni fl-Emisferu
tat-Tramuntana, imma huma żgħar ħafna u spiss jaħsbuhom żnażan jew dubbien.

L-ispeċi tan-naħla l-iktar magħrufa hi n-naħla tal- għasel Ewropea, li, kif juri
isimha, tagħmel l-għasel, kif jagħmlu ftit tipi oħra ta' naħal. It-trobbija
mill-bnedmin tan-naħal ta' din l-ispeċi tissejjaħ apikultura.

In-naħal huma ikel imfittex tal-għasfur Merops apiaster, qerd in-naħal.
Predaturi komuni oħra huma l- għasafar Tyrannus u Mimidae, iż- żnażan Philanthus
u l-mazzarell.

In-naħal jistgħu ikunu solitarji jew jgħixu f'diversi tipi ta' komunitajiet.
L-iktar avvanzati minn dawn huma l-kolonji ewsoċjali li jinstabu fost in-naħal
tal-għasel, il-bombli u n-naħal bla xewka. Jaħsbu li diversi tipi ta' soċjalità
differenti evolvew fin-naħal bosta drabi separatament.

F'xi speċi, gruppi ta' naħal nisa li jgħixu flimkien jistgħu jkunu aħwa, u
fil-każ li x-xogħol jinqasam bejn il-grupp, dawn jitqisu semisoċjali.

Hemm ħafna aktar speċi ta' naħal li huma primittivament ewsoċjali milli
ewsoċjali għall- aħħar, imma dawn rari ġew studjati. Il-bijoloġija tal-parti
l-kbira ta' dawn l-ispeċi hi ftit li xejn magħrufa . Il-maġġoranza l-kbira
tagħom huma fil-familja Halictidae. Il-kolonji huma tipikament żgħar, b'medja
ta' tużżana ħaddiema jew inqas fihom. L-unika differenza fiżika bejn ir-reġina u
l-ħaddiema, jekk hemm xi differenza, jkun id-daqs medju. Fil-parti l-kbira tal-
ispeċi, il-kolonja ddum ħajja staġun wieħed, anki fit-tropiċi, u n-nisa mgħammra
biss (irġejjen tal-futur) jibernaw (din l-ibernazzjoni tissejjaħ dijapawża). Xi
speċi għandhom staġun attiv twil u l-kolonji jilħqu l-mijiet ta' naħal.
L-Ewglossini (Euglossini) jinkludu numru ta' speċi li huma primittivament
ewsoċjali b'bijoloġija simili. Ċerti speċi ta' Allodapini naħal (qraba tan-naħla
Xylocopa) wkoll għandhom kolonji primittivament ewsoċjali, imma għandhom
interazzjoni bejn in-naħal adulti u l-frieħ li qed jiżviluppaw fuq livell mhux
tas-soltu. Din tissejjaħ "proviżjoni progressiva"; l-ikel tal-larva jiġi fornut
ftit ftit hija u tiżviluppa. Din is-sistema jużawha wkoll in-naħal tal-għasel u
xi bombli.

In-naħal li huma ewsoċjali għall-aħħar jgħixu f'kolonji. Kull kolonja jkollha
reġina waħda, ħafna ħaddiema u, f'ċerti stadji fiċ-ċiklu tal-kolonja, jkun fiha
n-naħal bgħula. Il-bejta li jipprovdu l-bnedmin għan-naħal tissejjaħ ġarra jew
kaxxa tan-naħal. Ġarra tan-naħal tal-għasel jista' jkun fiha 40000 naħla fl-aqwa
tas-sena, fir-rebbiegħa, iżda s-soltu jkun fiha inqas.

Il-bombli (Bombus terrestris,B. pratorum, et al.) huma ewsoċjali b'mod li jixbah
bejn wieħed u ieħor lill-Vespidae bħall-bgħula taż-żunżan. Ir-reġina tibda bejta
weħida (mhux bħall-irġejjen tan-naħal tal-għasel u n-naħal ta' bla xewka li
jibdew il-bejtiet minn ferħa li jkun fiha għadd kbir ta' ħaddiema). Il-kolonji
tal-bombli tipikament ikun fihom minn 50 sa 200 naħla fl-aqwa tagħhom li jkun
minn nofs sa tmiem is-sajf. L-arkitettura tal-bejta hi sempliċi, limitata
mid-daqs tal-ħofra tal-bejta (li tkun hemm minn qabel), u l-kolonji rari jkunu
perenni. L-irġejjen tal-bombli kultant fix-xitwa jistkennu fil-ġarer tan-naħal
tal-għasel, fejn kultant l-apikulturi isibuhom mejtin, nistgħu nissoponu li
jkunu qatluhom in-naħal bix-xewka. Mhux magħruf jekk xi wħud jibqgħux ħajjin
matul ix-xitwa f'dan l-ambjent.

In-naħal bla xewka jvarjaw ħafna fl- imġiba tagħhom, iżda huma kollha ewsoċjali
għall-aħħar. Huma jużaw il- hażna tal-massa, l- arkitettura tal-bejta tagħhom hi
kumplessa, u l-kolonji tagħhom jibqgħu minn sena għall-oħra.

Il-veru naħal tal-għasel (ġeneru Apis) nistgħu ngħidu li għandhom l-aktar imġiba
soċjali kumplessa fost in-naħal. In-naħla tal-għasel Ewropea, Apis mellifera, hi
l-ispeċi tan-naħal l-iktar magħrufa u waħda mill-iżjed magħrufin fost l-insetti
kollha.

In-naħal Afrikanizzati, magħrufa wkoll bħala n-naħal qattiela, huma razza ibrida
tal-Apis mellifera ġejjin minn esperimenti minn Warwick Estevam Kerr biex
idakkar in-naħal Ewropej u Afrikani. Xi rġejjen ħarbulu mill-laboratorju tiegħu
fl-Amerika t'Isfel u infirxu madwar l-Ameriki. In-naħal Afrikanizzati huma aktar
aggressivi minn naħal Ewropej.

Il-parti l-kbira tan-naħal l-oħra, fosthom xi speċi familjari bħal Xylocopa
virginica, Megachile rotundata, Osmia lignaria u Osmia cornifrons huma solitarji
fis-sens li kull mara hi għammiela, u tipikament tgħix f'bejta li tibni hi
stess. F'dawn l-ispeċi m'hemmx naħal ħaddiema. In-naħal solitarji tipikament la
jipproduċu għasel u lanqas xama'. Huma immuni mill-Akarina u l-briegħed
tal-varroa, iżda għandhom parassiti, dud u mard speċjali għalihom.

In-naħal solitarji huma spiss oligoleġi, fis-sens li jiġbru l-pollin minn
speċi/ġeneru ta' pjanti wieħed biss jew xi ftit (mhux bħan-naħal u l-bombli li
huma ġeneralisti). Ma nafux b'naħal li huma speċjalisti tan-nettaru; ħafna naħal
oligolettiċi jżuru bosta pjanti għan-nettaru, iżda m'hemmx naħal li jżuru xitla
waħda biss għan-nettaru filwaqt li jiġbru l-pollin minn ħafna xtieli differenti.
Fost in-naħal li huma pollinaturi speċjalisti hemm ukoll speċi li jiġbru ż-żejt
mill-fjuri minflok il-pollin, u l-irġiel tan-naħal tal-orkidej, li jiġbru
materjali aromatiċi mill-orkidej (wieħed mill-każi fejn in-naħal irġiel huma
pollinaturi effikaċi). Fi ftit każi speċi waħda biss ta' naħal tista'
tippolinizza effikaċament speċi ta' xtieli, u xi pjanti huma fil-periklu
mill-inqas in parti minħabba li l-pollinaturi speċjali tagħhom qegħdin jinqerdu.
Però in-naħal oligolettiċi għandhom tendenza mmarkata li jkunu assoċjati ma'
xtieli komuni u mifruxa li jżuruhom bosta pollinaturi (pereżempju, hemm madwar
40 oligoleġi assoċjati mal-Larrea tridentata fl-Istati Uniti, u l-istess
tendenzi ġew osservati fil-ward tax-xemx, Astri, eċċ )

In-naħal solitarji jibnu l-bejtiet ġol-vojt tal-qasab jew ta' zkuk żgħar, toqob
fl-injam, jew, l-iżjed spiss, fil-ħofor taħt l-art. Il-mara s-soltu toħloq
kompartiment ( "ċellula") b'bajda ġo fiha u xi ikel għal-larva, imbagħad
tissiġillha. Bejta jista' jkun fiha bosta ċelluli. Meta l-bejta tkun fl-injam,
ġeneralment l-aħħar ċelluli (dawk l-eqreb tad-daħla) jkun fihom bajd li se
jfaqsu rġiel. L-adulti ma jieħdu l-ebda ħsieb ta' wliedhom wara li jbidu l-bajd
u s-soltu jmutu wara li jkun bnew bejta waħda jew iżjed. Il-irġiel tipikament
ifaqqsu l-ewwel u jkunu lesti għat-tgħammir man-nisa meta jfaqqsu. Qiegħed isir
popolari fost il-ġardinara li jipprovdu kaxxetti għan-naħal solitarji. In-naħal
solitarji jew ma jkollhomx xewka jew huma improbabbli ħafna li jagħtu x-xewka
(forsi biex jiddefendu ruħom biss).

In-naħal kleptoparassiti jinstabu f'bosta familji tan-naħal, għalkemm l-isem
teknikament japplika l-aħjar għan-nomadini (Nomadinae), sottofamilja tal-apidi
(apidae). In-nisa ta' dawn in-naħal m'għandhomx it-tagħmir għall-ġbir tal-pollin
(l-iscopa) u ma jibnux il-bejta tagħhom. Dawn tipikament jidħlu fil-bejtiet ta'
speċi li jiġbru l-pollin, u jbidu l-bajd tagħhom fiċ-ċelluli tal-bejta li jkunu
daħlu fiha, lesti bil-proviżjon tal-ikel. Meta l-larva tan-naħla kleptoparassita
tfaqqas, tiekol il-boċċa tal-pollin u jekk in-naħla kleptoparassita ma tkunx
diġà għamlet hekk, toqtol il-larva u tikolha. Fi ftit każi fejn l-ospiti huma
speċi soċjali, il-kleptoparassita tibqa' fil-bejta tal-ospiti u tbid ħafna bajd,
kultant anki toqtol is-sultana ospiti u toħdilha postha.

Ħafna naħal kleptoparassiti jieġu mill-qrib, u jixbħu l-ospiti tagħhom fid-dehra
u d-daqs, (pereżempju is-sottoġeneru Psithyrus tal-Bombus li huma bombli
parassiti li jinvadu l-bejtiet ta' speċi f'sottoġeneri oħra tal-Bombus ). Din
l-iskema komuni wasslet ghall-prinċipju ekoloġiku magħruf bħala r-"Regola ta'
Emery". Xi oħrajn jidħlu fil-bejta ta' naħal ta' familji differenti,
bħat-Townsendiella, apidi nomadina, li speċi minnhom hi kleptoparassita
tad-Dasypodaidae ġeneru Hesperapis, waqt li l-ispeċi l-oħra fl-istess ġeneru
jattakkaw in-naħal halictidae.

Erba' familji ta' naħal (Andrenidae, Colletidae, Halictidae, u Apidae) fihom xi
speċi li huma krepuskulari (dawn jistgħu jkunu tat-tip vespertin jew matinali).
Dawn in-naħal għandhom ocelli kbar ħafna, li huma estremament sensittivi
għad-dawl u d-dlam, għalkemm mhumiex kapaċi li jiffurmaw xbihat. Ħafna huma
pollinaturi ta' fjuri li huma wkoll krepuskulari, bħall-primuli ta' filgħaxija,
u xi wħud jgħixu fid-deżert fejn binhar it-temperaturi huma għoljin ħafna.

Fil ktieb tiegħu tal-1934 bil-Franċiż Le vol des insectes, M. Magnan kiteb li hu
u s-Sur Saint-Lague kienu applikaw l-ekwazzjonijiet tar-reżistenza tal-arja
għall-bombli u sabu li t-titjir tagħhom ma setax jiġi spjegat bil-kalkuli li
jissoponu ġwienaħ fissi, imma "M'għandniex niskantaw li r-riżultati tal-kalkuli
ma jaqblux mar-realtà". Dan wassal għall-iżbal komuni li n-naħal "jiksru
l-liġijiet tat-teorija tat-teorija tal-aerodinamika ", imma fil-fatt
sempliċiment ikkonferma li n-naħal li ma jużawx ġwienaħ fissi, u li t-titjir
tagħhom nistgħu nispjegaw b'mekkaniżmu ieħor, bħal dak użat mill-elikotteri

Fl-1996 Charlie Ellington tal-Università ta' Cambridge University wera li
l-vortiċi maħluqa mill-ġwienaħ ta' ħafna insetti flimkien mal-effetti mhux
linjari huma importanti biex jipprovdu l-forza li terfa' l-insetti fl-ajru;
il-vortiċi u l-fenomeni mhux linjari huma magħrufin bħala oqsma tal-idrodinamika
diffiċli għall-aħħar u għalhekk il-progress fil-fehim teoretiku tat-titjir
tal-insetti miexi bilmod ħafna.

Fl-2005, Michael Dickinson u l-kollegi tiegħu f'Caltech studjaw it-titjir
tan-naħla tal-għasel tal-punent bl-għajnuna taċ-ċinematografija ta' veloċità
għolja u mudell ġgant robotizzat ta' ġwejnaħ ta' naħla. L-analiżi tagħhom uriet
li kien hemm irfiegħ biżżejjed ġej mill-"kombinazzjoni mhux konvenzjonali ta'
daqqiet qosra tal-ġwejnaħ, tidwir mgħaġġel tal-ġwejnaħ meta jdur u jaqleb
id-direzzjoni, u frekwenza għolja ħafna tat-tperpir tal-ġwejnaħ". Il-frekwenza
tat-tperpir tal-ġwejnaħ is-soltu tiżdied meta jonqos id-daqs, iżda billi
t-tperpir tal-ġwejnaħ tan-naħla ikopri qaws daqshekk żgħir, hi tperper
il-ġwejnaħ madwar 230 darba kull sekonda, b'rata aktar mgħaġġla minn ta'
dubbiena tal-frott (200 darba fis-sekonda) li hi 80 darba iżgħar.

Fl-2008 Barbara Shipman skopriet konnessjoni matematika bejn iż-żfin tan-naħal u
l-varjetà bandiera .

In-naħal, bħan-nemel, huma forma speċjalizzata ta' żunżan. L-antenati tan-naħal
kienu żnażan tal-familja Crabronidae, u għalhekk predaturi fuq insetti oħra.
Il-bidla mill-insetti bħala ikel għall-pollin għandha mnejn irriżultat
mill-konsum ta' xi insetti li kienu jżuru l-fjuri u kienu parzjalment miksija
bil-pollin meta intemgħu lill-larvi taż-żnazan. L-istess proċess evoluttiv ġara
wkoll fi ħdan il-familja taż-żnażan vespoidea, fejn il-grupp magħruf bħala
"żnażan tal-pollin" evolvew huma wkoll minn antenati predatorji. L-eqdem fossili
ta' naħla li ma saritx bil-kompressjoni li konna nafu biha sa dal-aħħar kienet
Cretotrigona Prisca, naħla bla xewka, (Meliponini) fl-ambra minn New Jersey
miż-żmien Kretatiku. Riċentament ġiet irrapportata sejba ta' fossili ta' naħla
tal-ġeneru Melittosphex , li hi meqjusa bħala "linjaġġ estint ta' Apoidea, naħla
li tiġbor il-pollin, oħt in-naħla ta' daż-żmien", u ġejja mill-bidu tal-perjodu
Kretatiku (~ 100 miljun sena ilu). Il-karatteristiċi derivati tal-morfoloġija
tagħha ("apomorfi") jqegħduha ċarament fi ħdan in-naħal, iżda baqgħalha żewġ
karatteristiċi fir-riġlejn mhux modifikati li ġejjin mill-antenati
("pleżjomorfi") li juru li kienet fi stat tranżitorju.

L-ewwel fjuri li qatt ġew pollinati mill-annimali ippollinawhom insetti bħal
ħniefes, u allura l-pollinazzjoni mill-insetti bdiet qabel dehru n-naħal.
Il-ħaġa ġdida hi li n-naħal huma speċjalizzati bħala pollinaturi,
b'modifikazzjonijiet fiżiċi u fl-imġiba li speċifikament jgħinu l-pollinazzjoni,
u li ġeneralment huma aktar effiċjenti f'dan ix-xogħol mill-insetti l-oħra
kollha li jippollinaw bħall-ħniefes, dubbien, friefet u żnażan tal-pollin.
Jaħsbu li d-dehra tal-ispeċjalisti fil-pollinazzjoni tal-fjuri ħeġġet
ir-radjazzjoni adattiva tal-anġjospermi u, warajhom tan-naħal stess.

Fost il-gruppi ħajjin tan-naħal, id-Dasypodaidae daż-żmien meqjusa bħala l-aktar
naħal "primittivi", u jagħmlu "takson oħt" tal-bqija tan-naħal, kontra l-ipoteżi
ta' qabel li n-naħal tal-familja Colletidae hu l-grupp bażali tan-naħal;
il-colletidae għandhom ħalq qasir bħal taż-żnażan li ġie minn evoluzzjoni
konverġenti u mhux xhieda ta' stat pleżjomorfu.

In-naħal għandhom sehem importanti fil-pollinazzjoni tax-xtieli li jwarrdu u
huma t-tip l-iżjed numeruż ta' pollinaturi fl-ekosistemi li fihom xtieli li
jwarrdu. In-naħal jew jintefgħu fuq il-ġbir tan-nettaru jew fuq il-ġbir
tal-pollin skont il-bżonn, speċjalment fl-ispeċi soċjali. In-naħal li jiġbru
n-nettaru jistgħu jagħmlu xi pollinazzjoni, iżda n-naħal mitfugħin fuq il-ġbir
tal-pollin huma pollinaturi aktar effiċjenti. Huwa stmat li terz tal-provvista
tal-ikel tal-bniedem jiddependi fuq il-pollinazzjoni mill-insetti, li l-parti
l-kbira minnha titwettaq min-naħal, speċjalment min-naħla domestikata, in-naħla
Ewropea tal-għasel. Il-pollinazzjoni bil-kuntratt saret iżjed importanti
mill-produzzjoni tal-għasel għall-kultivaturi f'bosta pajjiżi. Il-monokultura u
t-tnaqqis enormi fin-numru tan-naħal ta' ħafna speċi (kemm domestiċi u kemm
selvaġġi) qiegħed iġiegħel dejjem aktar il-kultivaturi tan-naħal tal-għasel li
jsiru migraturi biex hekk in-naħal ikunu jistgħu jiġu kkonċentrati f'postijiet
fejn hemm l-iżjed bżonn tal-pollinazzjoni skont l-istaġun.

Ħafna naħal huma muswafa u ikkargati bl-elettrostatika biex il-pollin jeħel
magħhom aħjar. In-naħal nisa kultant jieqfu mit-tfittxija għall-ikel biex isorru
l-pollin fl-iscopa, li tinstab fuq ir-riġlejn f'ħafna naħal, u fuq l-addome
ventrali f'oħrajn. Din ġiet immodifikata f'borża għall-pollin fuq riġlejn
fin-naħal tal-għasel u l-qraba tagħhom. Ħafna naħal huma opportunisti u jiġbru
l-pollin mill-pjanti li jsibu, filwaqt li oħrajn huma oligolettiċi u jiġbru
l-pollin minn tip wieħed biss jew ftit tipi ta' xtieli. Hemm numru żgħir ta'
pjanti li minflok il-pollin jipproduċu żejt sustanzjuż fil-fjuri tagħhom li
jiġbruh u jużawh in-naħal oligolektiċi. Hemm sottogrupp żgħir ta' naħal bla
xewka, imsejħin "naħal avultuni" tal-ġeneru trigona li huma speċjalizzati biex
jieklu l-karonja, il-laħam ta' annimali mejtin, u dawn huma l-uniċi naħal li ma
jużawx il-prodotti tal-pjanti bħala ikel. In-naħal is-soltu l-pollin u n-nettaru
jagħqduhom flimkien sabiex jiffurmaw "massa ta' proviżżjon", li għandha
l-konsistenza tal-għaġina, iżda tista' tkun iebsa. Jagħġnuha f'diversi għamliet
(tipikament f'forma ta' boċca), u jaħżnuha f'kamra żgħira ("ċellula"), u jqegħdu
bajda fuqha. Iċ-ċellula tipikament jissiġillawha kif titqiegħed il-bajda, u
l-adulti u l-larvi qatt ma jiltaqgħu direttament (sistema li tissejjaħ
"proviżżjon bil-massa").

F'New Zealand xi xjenzjati skoprew li tliet ġeneri ta' naħal indiġeni evolvew
biex saru jistgħu jiftħu l-blanzuni tal-fjuri tal-viskju indiġenu Peraxilla
tetrapetala. Il-blanzuni ma jistgħux jinfethu waħidhom iżda jżuruhom xi għasafar
bħat-"Tui" (Prosthemadera novaeseelandiae) u l-"Korimako" (Anthornis melanura)
li bil-munqar jobormu t-tarf tal-blanzuni lesti għall-ftuħ. Dan iħoll mekkaniżmu
li jġiegħel il-petali jinfetħu f'daqqa biex ikunu jistgħu jintlaħqu l-għasel u
l-pollin. Però, meta kienu qegħdin josservaw in-naħal indiġeni fil-provinċja ta'
Canterbury f'South Island, ix-xjenzati skantaw meta raw in-naħal jigdmu t-truf
tal-blanzuni, imbagħad jimbuttaw b'saqajhom u kultant jirnexxilhom jiftħu
l-blanzuni biex ikun jistgħu jilħqu l-għasel u l-pollin, u hekk jgħinu
fil-pollinazzjoni tal-viskju li qiegħed jonqos f'New Zealand. Imkien ieħor
fid-dinja in-naħal ma kellhom il-ħila li jiftħu fjuri li jinfetħu f'daqqa
adattati għall-għasafar.

Meta jmorru minn fjura għall-oħra n-naħal jiltaqgħu ma' ħafna perikli.
Il-ħniefes "Reduvidi" (Reduviidae) u l-brimb Tomisidi (Thomisidaes) jistaħbew
fil-fjuri biex jaqbdu n-naħal aljenati. Naħal oħra jikluhom l-għasafar huma u
jtiru. L-insettiċidi użati fuq xtieli li jwarrdu joqtlu ħafna naħal, kemm
avvelenati direttament u kemm bil-kontaminazzjoni tal-provvista tal-ikel
tagħhom. Sultana tan-naħal tal-għasel tista' tbid 2000 bajda kull jum matul
ir-rebbiegħa qabel tibda t-tfittxija għall-ikel, iżda trid wkoll tbid bejn 1000
u 1500 bajda kull jum matul l-istaġun ta' tfittxija għall-ikel, l-aktar biex
tpatti għal dawk in-naħal li jmutu kuljum, li l-parti kbira minnhom huma
ħaddiema li jmutu bix-xjuħija. Fost in-naħal solitarji u primitivament soċjali,
però, ir-riproduzzjoni matul ħajja hi fost l-iżjed baxxi mill-insetti kollha,
billi s-soltu n-nisa ta' dawn l-ispeċi jipproduċu inqas minn 25 ulied.

Il-valur ta' popolazzjoni ta' naħal tiddependi parzjalment mill-effiċjenza
individwali tan-naħal, iżda wkoll mill-popolazzjoni nnifsha. Pereżempju filwaqt
li l-bombli (Bombus) huma madwar għaxar darbiet aktar effiċjenti bħala
pollinaturi fuq il-cucurbitaceae, il-familja tal-qargħa, l-effiċjenza totali ta'
kolonja ta' naħal tal-għasel hi ħafna ogħla minħabba li jkun fiha numru ħafna
akbar ta' insetti. Bl-istess mod kmieni fir-rebbiegħa, il-popolazzjonijiet
tal-bombli jkunu magħmulin minn xi ftit slaten biss u għalhekk mhumiex
pollinaturi importanti tal-frott bikri.

In-naħal għandhom post prominenti fil-mitoloġija u ntużaw mit-teoriċi
tal-pulitka bħala mudell għas-soċjetà umana. Jidhru xbihat ta' komunitajiet ta'
naħal tal-għasel mill-qedem saż-żmien ta' llum, fix-xogħol ta' Aristotli u
Platun; f'Virġilju u Seneca ; f'Erażmu, Shakespeare u Tolstoj, kif ukoll
fix-xogħol tat-teoriċi soċjali bħal Bernard Mandeville u Karl Marx .



https://mt.wikipedia.org/wiki/Kultura

Kultura hija kelma li tintuża biex tispjega il-mod t'għixien tan-nies jew il-mod
kif jagħmlu ċerti affarijiet. Grupp ta' nies jitqies li għandu kultura separata
meta dan jitbiegħed mill-bqija tan-nies bil-mod kif jaħseb u jagħmel
l-affarijiet.

Reġjuni jew pajjiżi differenti għandhom kulturi differenti. Pereżempju,
il-Ġappuniżi għandhom il-kimono u ċ-ċerimonji tat-te. Kumpaniji jew
organizzazzjonijiet (gruppi ta' nies) jista' jkollhom kultura separata.

Antropoloġija hija x-xjenza li tistudja n-nies u kif dawn jirrelataw ma' xulxin.
L-antropoloġisti jemmnu li n-nies jużaw simboli biex jikkomunikaw u jesprimu
l-esperjezni tagħhom - huma min huma, dak li jemmnu, minn fejn ġew.
Għall-antropoloġisti dawn is-simbolu huma dik li aħna nafu bħala kultura.
Pereżempju, immigrati jistgħu jibqgħu iħaddnu xi ftit mit-tradizzjonijiet
tal-pajjiż minn fejn oriġinaw. Billi jżommu il-kultura tagħhom b'dan il-mod,
huma jkunu qed jesprimu min huma u minn fejn huma ġejjin.



https://mt.wikipedia.org/wiki/Koran

Il-Koran jew Qurgħan, (bl-Għarbi القرآن) huwa l-ktieb l-imqaddes tal-Iżlam.
Il-Misilmin iqisu l-Koran bħala "Il-Kelma t'Alla". Dan il-ktieb huwa differenti
minn testi reliġjużi oħra fis-sens li l-Misilmin jaħsbu li hu miktub direttament
minn Alla, permezz tal-profeta Muħammed.

Inkiteb bl-Għarbi u ilu jinqara b'dan l-isien biss għal aktar minn 1,400 sena.
Iżda, minħabba li ħafna Misilmin madwar id-dinja ma jifhmux l-Għarbi, il-Koran
hu mfisser ukoll f'ilsna oħra, sabiex il-qarrejja jkunu jistgħu jifhmu aħjar xi
jfissru l-kliem bl-Għarbi fil-Koran. Dawn il-kotba huma bħal dizzjunarji
tal-Koran - ma jinqrawx bħala parti mill-reliġjon tal-Iżlam, minflok il-Koran
Għarbi. Il-Misilmin jemmnu li dawn it-traduzzjonijiet mhumiex il-veru Koran;
il-verżjoni Għarbija hi l-veru Koran.

Il-Misilmin jemmnu li l-Koran kien imħabbar għall-ewwel darba lil Muħammed
mill-Arkanġlu Gabriel f'għar fil-muntanji ta' Hira fil-Mekka, u mbagħad matul
it-23 sena ta' wara sa mewtu.

Il-Koran ma kienx miktub kollu f'daqqa f'għamla ta' ktieb meta Muħammed kien
għadu ħaj, imma kien miżmum bil-belma u kitbiet qsar biex iffakkru. Il-profeta
ma kienx jaf jaqra u jikteb, iżda skont l-Misilmin, il-ħabib tal-Profeta Abu
Bakr, fost oħrajn, kien jikteb it-testi waqt li Muħammed kien għadu ħaj. Meta
Abu Bakr sar kalif, irranġa li l-Koran jinkiteb f'għamla ta' ktieb. Uthman, li
kien it-tielet kalif, kompla jirfina l-forma miktuba tiegħu.

It-test tal-Koran jikkonsisti f'114-il kapitlu ta' tulijiet differenti, kull
wieħed magħruf bħala sura. Il-kapitli huma kklassifikati bħala "ta' Mekka" jew
"ta' Medina", skont meta (qabel jew wara l-Ħiġjra) il-versi ġew rivelati.
It-titli tal-kapitli ġejjin minn isem jew kwalità diskussa fit-test, jew
mill-ewwel ittri jew kliem tas-sura. Il-Misilmin jemmnu li Muħammed, fuq ordni
minn Alla, ta l-kapitli l-ismijiet li għandhom. Ġeneralment, il-kapitli twal
jidhru iżjed 'l quddiem fil-Koran, filwaqt dawk li huma iqsar jidhru aktar tard.
L-arranġament tal-kapitli għalhekk mhux marbut mal-ordni tad-dati
tar-rivelazzjoni. Kull sura minbarra d-disa' waħda tibda bill-Basmala , frażi
Għarbija li tfisser "F'isem Alla, l-iżjed Tajjeb, l-iżjed Ħanin"). Però,
il-Basmala xorta tidher 114-il darba fil-Koran billi qiegħda fil-vers 27:30
bħala l-ftuħ tal-ittra ta' Salamun lir-Reġina ta' Saba

Kull sura hi magħmula minn għadd ta' Ajat (versi, plural ta' Aja).
Oriġinarjament Aja kienet tfisser sinjal mibgħut minn Alla. In-numru ta' versi
huma differenti minn kapitlu għall-ieħor. Vers jista' jkun ta' ftit ittri jew
erba' linji biss. Il-versi huma differenti mill-poeżija rfinuta ħafna tal-Għarab
ta' qabel l-Iżlam kemm fil-kontenut tagħhom u kemm fir-rima u r-ritmu
distintivi, u jixbħu aktar l-għejdut profetiċi immarkati bi qtugh ispirati li
nsibu fil-kotba mqaddsa tal-Ġudaiżmu u l-Kristjaneżmu. In-numru veru ta' ajat
ilu kwistjoni kontroversjali fost l-akkademiċi Misilmin mill-bidu tal-Iżlam, xi
wħud jirrikonoxxu 6,000, xi wħud 6,204, xi wħud 6,219, u oħrajn 6,236, għalkemm
il-kliem fil-każijiet kollha huma l-istess. L-edizzjoni l-aktar popolari
tal-Koran, li hi bbażata fuq it-tradizzjoni iskola Kufa, fiha 6,236 aja

Hemm diviżjoni tal-ktieb fi 30 parti, bejn wieħed u ieħor indaqs. Kull parti jew
agża', fiha żewġ sezzjonijiet imsejħin aħżab, li kull waħda minnhom hi maqsuma
f'erba' partijiet (rub għall-aħżab). Il-Koran hu maqsum ukoll f'seba' partijiet
bejn wieħed u ieħor indaqs,manażil, biex jista' jiġi rreċitat f'ġimgħa.

It-test Korani jidher li m'għandu l-ebda bidu, nofs jew tarf, l-istruttura
tiegħu mhux linjari imma simili għall-web. L-arranġament testwali kultant qiesu
fih nuqqas ta' kontinwità, nuqqas ta' kronoloġika jew ordni tematiku, u fih
ir-ripetizzjoni. Kif jgħidu Irene Blomm u William Theodore de Bary:

Il-Koran, jgħid li l-Insara u l-Lhud jemmnu wkoll fil-veru Alla. Xi paġni
tal-Koran jirrakontaw xi stejjer dwar xi affarijiet u nies mill-Bibbja. Fost
il-karattri mill-Bibbja li huma msemmija fil-Koran hemm Abraham, Noè u Ġesù.
Dawn il-tliet reliġjonijiet jissejħu Abramin minħabba dawn ir-relazzjonijiet.

Madankollu, hemm differenzi importanti bejn il-verżjoni Islamika u Biblika ta'
stejjer simili. Per eżempju, il-Koran jgħid li Ġesù Kristu ma kienx iben t'Alla,
bħala ma jgħidu l-parti l-kbira tal-Insara; għall-Misilmin, kien biss profeta.
L-Iżlam jgħallem li dan ġara minħabba l-ewwel t-testi tal-Bibbja intilfu u
mbagħad ġew mibdula.



https://mt.wikipedia.org/wiki/Pornografija

Il-Pornografija, kollokjalment "Porn", (mill-Grieg πορνογραφια, litteralment
"kitba dwar il-prostituti") hija r-raffigurazzjoni ta' suġġetti sesswali
espliċiti għal skopijiet ta' eċitament sesswali.

Il-protagonisti fil-pornografija huma magħrufin bħala atturi pornografiċi, iżda
t-titlu iktar magħruf ta' "Stilel tal-Porn", jew aħjar "Pornstars" jintuża spiss
ukoll. Dawn l-atturi huma meqjusa bhala differenti fil-kwalitajiet mill-atturi
tal-films tas-soltu. Bl-Internet, saret ħafna iktar popolari il-pornografija
amatorjali, jiġifieri mhux professjonali, u issa hija ġeneralment mqassma
b'xejn.

Ir-rappreżentazzjoni tal-atti sesswali hija qadima daqs il-bidu
taċ-ċivilizazzjoni (u tista' tinstab mpenġija fuq diversi strutturi qodma), iżda
l-kunċett tal-pornografija kif inhu magħruf illum ma kienx jeżisti qabel l-era
tar-Reġina Vitorja tal-Ingilterra. Qabel dak iż-żmien, minkejja li xi atti
tas-sess kienu regolati u stipulati bil-liġijiet, il-ħars lejn oġġetti jew
stampili juruhom ma kinitx. F'xi każijiet, kotba speċifiċi, tnaqqix jew
kollezzjonijiet ta' stampi kienu ċċensurati jew kontra l-liġi, iżda ir-rutina li
toħloq liġijiet li jagħmlu restrizzjonijiet fuq ir-rapreżentazzjoni ta' materjal
sesswalment espliċitu in ġenerali kienet idea Vittorjana. Meta tħaffir estensiv
sar fuq Pompej fl-1860, ħafna mill-arti erotika ta' żmien ir-Rumani instabet.
Din l-iskoperta ixxukkjat lil Vittorjani li kienu jaraw lilhom infushom bħala
l-werrieta intellettwali tal-Imperu Ruman. Ma kienux jafu kif japprezzaw
ir-rappreżentazzjonijiet krudi tas-sesswalita', u ħadmu bla mittiefsa biex
jaħbuhom minn kulħadd ħlief il-kittieba u dutturi ta' klassi soċjali għolja.
L-oġġetti li setgħu jiġu mċaqalqa issakkru fil-Mużew Sigriet ta' Napli,
l-Italja, mentri dawk li ma setgħux jiġu mċaqalqa tgħattew u ġew isseparati
sabiex ma jikkorrompux is-sensittivita' tan-nisa, tfal u l-klassi soċjali
tal-ħaddiema. Mhux wisq wara, l-ewwel liġi dinjija li ħadet ħsieb
il-kriminalizazzjoni tal-pornografija issawret mill-Parlmament tar-Renju Unit
fl-1857 fl-Obscene Publications Act (l-Att tal-Publikazzjonijiet Oxxeni).
L-attitudni Vittorjana li l-pornografija kienet biss għal dawk il-ftit magħżula
tidher sew fil-kelmiet tal-Hicklin Test f'każ tal-qorti fl-1868, meta il-qorti
tistaqsi, "jekk it-tendenza tal-każ meqjus bhala oxxenità huwiex sabiex
jiddepremi u jikkorompi dawk li moħħhom huma miftuħa għal influwenzi immorali
ta' dan it-tip." Minkejja is-soppressjoni tagħhom, rapreżentazzjonijiet ta'
stampi erotiċi kienu komuni ħafna tul l-istorja tad-dinja.

Illum teżisti industrija sħiħa tal-Pornografija, fejn jiġi prodott materjal
pornografiku għal skopijiet kummerċjali. Għalkemm riċerka federali fl-Istati
Uniti fl-1970, kienet irrappurtat li l-valur totali tal-pornografija Hardcore
huwa ta' $10 miljun, fl-1998 riċerka minn Forrester Research sabet li d-dħul
mill-kontenut għall-kbar kien bejn $750 miljun u biljun dollaru. Huwa ferm
diffiċli tistipula figura eżatta speċjalment minħabba l-fatt li ħafna
miċ-ċaqlieq fis-suq tal-pornografija jsir fuq l-idejn, fi-Suq l-Iswed (li ma
jidhirx).

L-Industrija Pornografika tal-lum ħarġet xi atturi famużi bħal Gianna Michaels,
Nikki Benz, Shyla Stylez, Peter North u Shawn Rees (magħruf aħjar bħala il-MILF
Hunter) u saħansitra leġġendi bħal Rocco Siffredi u Jenna Jameson, li hija
meqjusa bħala r-Reġina tal-Porn.

Maltin ta' nota kienu t-tewmin Mary u Madeleine Collinson, li kienu l-ewwel
tewmin li dehru fuq il-magażin popolari Playboy, kif ukoll Edwige Fenech, li
kienet ħadet sehem f'divesi kummiedji erotiċi taljani.



https://mt.wikipedia.org/wiki/Polonja

Il-Polonja, magħrufa uffiċjalment bħala r-Repubblika tal-Polonja (Rzeczpospolita
Polska), hi pajjiż fl-Ewropa Ċentrali. Il-pajjiż imiss mal-Ġermanja fil-Punent;
ir-Repubblika Ċeka u s-Slovakkja fin-Nofsinhar; l-Ukrajna, il-Bjelorussja u
l-Litwanja fuq il-Lvant; u l-Baħar Baltiku u l-Oblast ta' Kaliningrad
fit-Tramuntana. Il-Polonja, b'żona territorjali ta' 312,679 kilometru kwadru
(120,726 mi kwd), hi d-70 (2013) l-ikbar pajjiż fid-dinja u d-9 wieħed
fl-Ewropa. B'popolazzjoni ta' 38 miljun ruħ, dan il-pajjiż hu l-34 pajjiż
l-aktar popolat fid-dinja u fost l-iktar wieħed mill-membri tal-Unjoni Ewropea.

Il-Polonja huwa stat unitarju, magħmul minn sittax-il provinċja li jissejħu
województwo bl-ilsien Pollakk. Varsavja hi l-belt kapitali tal-Polonja u tinsab
fil-provinċja ta' Mazowieckie. Il-Polonja hi wkoll membru tal-Unjoni Ewropea,
tan-NATO, tan-Nazzjonijiet Uniti, tal-Organizzazzjoni Dinjija tal-Kummerċ, u
tal-Organizzazzjoni għall-Kooperazzjoni u l-Iżvilupp Kummerċjali (OECD).



https://mt.wikipedia.org/wiki/Monako

Monako ˈmɒnəkoʊ (għajnuna·info), uffiċjalment il-Prinċipalità ta' Monako
(Franċiż:Principauté de Monaco Monagaski: Principatu de Múnegu;
Taljan:Principato di Monaco; Oċċitan:Principat de Mónegue), hija belt-stat
sovrana, li tinsab fir-Riviera Franċiża fl-Ewropa tal-Punent. Il-pajjiż imiss ma
Franza fuq tliet naħat u naħa waħda tmiss mal-Baħar Mediterran. Monako għandu
erja ta' 2.02 km2 (0.78 mi kw), u popolazzjoni ta' 36,371, dawn jagħmlu l-pajjiż
it-tieni l-iżgħar, u l-aktar pajjiż b'popolazzjoni densa fid-dinja. Monako
għandu fruntiera tal-art ta' 4.4 km (2.7 mi) biss, kosta ta' 4.1 km (2.5 mi), u
wisa' li tvarja bejn 1,700 u 349 m (5,600 u 1,145 ft). L-ogħla punt fil-pajjiż
huwa passaġġ dejjaq li jismu Chemin des Révoires fuq l-għoljiet ta' Mont Agel,
fid-distrett ta' Les Révoires, li hija 161 metru (528 pied) fuq il-livell
tal-baħar. L-aktar Quartier popolat ta' Monako hu Monte Carlo, u l-aktar Ward
popolata hija Larvotto/Bas Moulins. Monako hija magħrufa għar-reklamazzjoni
tal-art tagħha u ż-żieda fid-daqs tagħha hu stmat li hu 20%.

Monako hu prinċipalità gvernata taħt forma ta' monarkija kostituzzjonali,
b'Albert II bħala kap tal-istat. Minkejja li l-Prinċep Albertu II huwa monarka
kostituzzjonali, hu għandu poter politiku enormi. Id-Dar ta' Grimaldi iggvernat
lil Monako, b'interuzzjonijiet qsar, mill-1297. Il-lingwa uffiċjali hija
l-Franċiż, iżda l-Monagask, it-Taljan, u l-Ingliż huma mitkellma u mifhuma.
Is-sovranità tal-istat ġiet rikonoxxuta uffiċjalment mit-Trattat Franko-Monagask
tal-1861, fejn Monako sar membru sħih bil-vot tan-Ġnus Magħquda fl-1993.
Minkejja l-indipendenza ta' Monako u l-politika barranija separata, id-difiża
tagħha hija f'idejn Franza. Madankollu, Monako jżomm żewġ unitajiet militari
żgħar.

L-iżvilupp ekonomiku ġie xprunat tard fis-seklu 19 bil-ferrovija għall-Franza, u
l-ftuħ tal-ewwel każino, Monte Carlo. Minn dakinhar, il-klima ħafifa
tal-Prinċipat, xenarji sbiħ, u faċilitajiet għamlu lil Monako famuż mad-dinja
għat-turiżmu, u bħala ċentru rikrejattiv għas-sinjuri u l-famużi.Però fis-snin
aktar reċenti Monako sar ċentru bankarju maġġur u fittex b'suċċess li
jiddiversifika l-ekonomija tiegħu lejn is-servizzi, industriji żgħar ta' valur
għolji li ma jniġġsux. L-istat m'għandu l-ebda taxxa tad-dħul, taxxi kummerċjali
baxxi u hu magħruf bħala kenn tat-taxxa.



https://mt.wikipedia.org/wiki/Kristjane%C5%BCmu

Il-Kristjaneżmu jew ir-Reliġjon Nisranija, tinkludi l-knejjes kollha li kienu
jiffurmaw parti mill-ewwel moviment ta' twemmin fil-verità u l-eżistenza f'Ġesù
Kristu. Dawn jissejħu Kristjani jew Insara. Ir-Reliġjon Nisranija, hija l-ikbar
reliġjon fid-dinja u tinsab fil-kontinenti kollha fejn jgħixu n-nies. Iktar minn
2 biljun ruħ huma Insara. Iżda fost dawn l-Insara jeżistu differenzi, uħud
minnhom mhux żgħar, għalkemm iħaddnu ħafna twemmin komuni li jgħaqqadhom
flimkien.

Dan it-terminu jintuża qabel xejn għall-perjodu tal-ewwel elf sena qabel ma
seħħew ix-xiżmi bejn l-Insara tal-Punent, li baqgħu mal-Papa, u l-Insara
tal-Lvant, magħquda taħt il-mant tal-Patrijarka ta' Kostantinopli. Dan
il-perjodu jibda mal-mewt ta' Ġesu Kristu u jagħlaq fl-1054 meta seħħet
ix-Xiżma.

It-terminu Kristjani jew Insara wara l-1054 jista' jintuża għal kwalunkwe
denominazzjoni tal-Kristjaneżmu: prinċipalment, il-Kattoliċiżmu Ruman (dawk
l-Insara li żammew lill-Papa bħala mexxej spiritwali tagħhom), l-Ortodossi (dawk
li ma xtaqux lill-Papa u baqgħu taħt il-Patrijarki tagħhom) u, wara ftit sekli,
il-Protestanti li huma stess huma ssuddiviżi fil-Luterani, il-Kalvinisti u
l-Anglikani, fost l-oħrajn.

Waħda mill-ewwel stqarrijiet tal-Fidi hija l-Kredu, hekk imsejjaħ
"tal-Appostli".

Dak li nafu dwar Ġesu, storikament insibuh fl-Evanġelji tat-Testment il-Ġdid
fil-Bibbja. Kotba oħra tat-Testment il-Ġdid jiġbor fil-qosor it-twemmin
tal-knisja Nisranija tal-bidu. San Pawl, ngħidu aħna, kien jemmen li Ġesu ma
kienx biss il-perfezzjoni tal-ħajja umana iżda li kien ukoll Alla. Ġesu kien
isejjaħ lil Alla “Missier” u għalhekk l-Insara jsejħu lil ġesu “l-Iben ta’
Alla.”

Il-mewt bit-tislib u l-qawmien mill-mewt ta’ Ġesu, għamlu mis-salib iċ-ċentru
tal-fidi Nisranija u s-simbolu ewlieni ta’ l-imħabba ħelliesa ta’ Alla
l-Missier.

Il-pożizzjoni speċjali ta’ Kristu wasslet lill-ewwel Insara biex ‘ipoġġuh’
flimkien mal-Missier u iktar tard ma’ “l-Ispirtu s-Santu, li l-Missier bagħat
fl-isem ta’ Ġesù” - kif tinsab fil-forma użata fis-sagrament tal-magħmudija u
f’ħafna kredi tal-ewwel sekli. Wara ħafna kontroversji u riflessjoni, dik
l-istqarrija ħadet il-forma tad-duttrina ta’ Alla bħala Trinità, Alla wieħed fi
tliet persuni.

Il-magħmudija “fl-isem tal-Missier u ta’ l-Iben u tal-Ispirtu s-Santu” kienet sa
mill-bidu l-mod kif Insara ġodda jidħlu fil-Knisja.

Ir-ritwal l-ieħor aċċettat fost l-Insara huwa l-Ewkaristija, jew l-Ikla
tal-Mulej, li fiha l-Insara jaqsmu flimkien il-ħobż u l-inbid, li permezz
tagħhom jesprimu u jagħrfu r-realta tal-preżenza ta’ Kristu hekk kif ifakkruh
fl-għaqda ta’ dawk li jemmnu. L-Ewkaristija iżda saret ukoll waħda mill-iktar
kwistjonijiet jaħarqu fost l-Insara, li ma jaqblux dwar il-“preżenza” ta’ Kristu
fil-ħobż u nbid ikkonsagrat u dwar l-effett li tħalli f’min jirċeviha.

Il-Moviment Ekumeniku huwa moviment li jaħdem għall-koperazzjoni u għall-għaqda
bejn il-knejjes Insara. Il-kelma ekumeniku ġejja mill-Grieg oikoumene
(“universali”); għalhekk il-konċilji ekumeniċi tal-knisja, li l-ewwel wieħed sar
f’Niċea fis-sena 325, kienu jissejħu hekk għax ir-rappreżentanti kienu jiġu
mill-knejjes ta’ minn madwar id-dinja kollha magħrufa dak iż-żmien. Fis-seklu
19, il-kelma ekumeniku saret tfisser il-ħidma tal-Knisja Kattolika għall-għaqda
ta’ l-Insara u għat-tiġdid tal-Knisja. Sas-seklu 20, ftit li xejn saru sforzi
biex l-Insara jerġgħu jingħaqdu flimkien wara sekli ta’ firdiet, ir-Riforma
Protestanta u kwistjonijiet oħra. Kienu l-Protestanti li fil-bidu tas-seklu 20
bdew jaħdmu fil-moviment ekumeniku.

Il-World Missionary Conference tal-1910, li sar f’Edinburgh, kien il-bidu ta’
l-ekumeniżmu kif nafuh illum. Fl-1948 twaqqaf il-World Council of Churches, li
fil-bidu tas-snin tmenin kien jinkludi iktar minn 295 knisja f’iktar minn 90
pajjiż. Dan kollu sar mill-Protestanti sakemm fl-1920, il-Patrijarkat ta’
Kostantinopli ħareġ enċiklika li ssejjaħ lill-Insara kollha biex jingħaqdu.
Il-Knejjes Ortodossi tal-Lvant ilhom membri tal-World Council sa mit-twaqqif
tiegħu. Iżda l-Knisja Kattolika baqgħet ma aċettatx dan il-moviment.
Għall-Knisja, l-għaqda tal-knisja kienet tfisser li s-“setet” xiżmatiċi jerġgħu
lura lejn il-“knisja waħda u vera”.

Il-bidla ġiet fl-1959, meta l-Papa Ġwanni XXIII sejjaħ il-Konċilju. Il-Papa
ħoloq Segretarjat għall-Għaqda ta’ l-Insara. Għall-ewwel darba, fl-1961 huwa
ppermetta li osservaturi Kattoliċi jattendu uffiċjalment għall-assemblea
tal-World Council of Churches. Meta Vatikan II fetaħ il-bibien tal-Basilika ta’
San Pietru fl-1962, l-osservaturi Protestanti u Ortodossi ingħataw postijiet ta’
unur u ġew inklużi fil-ħidma kollha tal-Konċilju. L-2500 isqof Kattoliku li
attendew il-Konċilju (1962-65) trattaw l-għaqda ta’ l-Insara. Id-digriet
tagħhom, li ħareġ fl-1964, ma kienx jitkellem fuq “xiżmatiċi” iżda fuq “aħwa
mifrudin minna” u kkundanna dnubiet kontra l-għaqda li saru tul is-snin, kemm
minn Kattoliċi, kif ukoll minn Protestanti.

Is-suċċessur tiegħu, Papa Pawlu VI, fl-1964 kellu laqgħa storika u ta’ ħbiberija
mal-Patrijarka Ortodoss f’ġerusalemm, l-ewwel laqgħa bejn il-mexxejja taż-żewġ
knejjes wara 500 sena. Fl-1966, l-arċisqof ta’ Canterbury, kap tal-Knisja
Anglikana żar lill-Papa Pawlu VI, u fl-1967 il-Papa żar lill-Patrijarka Ortodoss
fit-Turkija.



https://mt.wikipedia.org/wiki/Jhonnattann_Da_Conceicao

Jhonnattann Benites Da Conceicao (Cardoso Moreira,27 ta' Ġunju 1989) huwa
futboler professjonali Brażiljan li jilgħab bħala attakkant fil-klabb
tal-Premier League Malti Birkirkara, li qabel lagħab għall-Valletta, Volta
Redonda u aktar.

Jhonnattann iffirma l-ewwel kuntratt professjonali tiegħu ma Cardoso Moreira,
klabb minn Rio de Janeiro fil-Brażil. Huwa kellu suċċess kbir mal-klabb li huwa
skorja 12-il gowl. Imbagħad, huwa mar ma tim ieħor Brażiljan huwa Desportiva
Cabofriense li magħhom skurja 15-il-gowl.

Jhonnattann mexxa għal ma klabb Brażiljan ieħor Volta Redonda li meta f'żewġ
staġuni hu rnexxielu jiskorja mhux inqas minn 25 gowl qabel ma ssieħb ma' klabb
Malti Valletta FC. Mal-Beltin huwa ħa sehem fl-ewwel rawnd tal-impenji tal-UEFA
Champions League. Wara li skorja ruxmata gowls fl-ewwel leg b'rebħa ta' 8-0
kontra Lusitanos, huwa skurja l-gowl tar-rebħa fit-tieni leg. Valletta naqsu
milli jilħqu ftehim ma Jhonnattann fuq il-kuntratt tiegħu u l-klabb irrilaxjaħ.

Birkirkara kienu wara Jhonnattann minn qabel ingħaqad ma' Valletta, allura kien
biss il-klabb ta Birkirkara li offrielu prova. Jhonnattann irnexxielhu
jimpressjona l-ewwel dehra fit-22 Lulju, huwa rnexxielu jiskorja dobjeta
fir-rebħa ta 4-2 fuq Sliema Wanderers fil-logħba tal-ftuħ tat-Tazza AME.
Jhonnattann kellu 3 prestazzjonijiet oħra pożittivi fit-Tazza AME kontra Qormi,
Rabat Ajax u Mosta. Huwa wkoll irnexxielhu jiskorja l-gowl tad-draw fil-logħba
kontra Rabat, filwaqt li Birkirkara rebħu 4-1. Il-Kumitat offra kuntratt
lil-midfilder Brażiljan, li huwa ffirmaħ fit-3 ta' Awwissu 2012.

Jhonnattann għamel id-debutt uffiċjali tiegħu ma Birkirkara fl-20 ta' Awwissu
fl-ewwel logħba tal-Premier League Malti 2012-2013, kontra Melita. Hu kien
inkluż bħala sostitut tard fit-tieni taqsima, u ftit mumenti wara hu skorja.
Jhonnattann kien skorja tlett gowls f'logħba waħda billi rebbaħ lil-Birkirkara
bl-iskor ta' 3-0 kontra Floriana. u rebaħ l-unur tal-plejer tax-xagħar.



https://mt.wikipedia.org/wiki/Filosofija

Il-Filosofija hi l-istudju ta' problemi ġenerali u fundamentali, bħal dawk
marbutin mal-eżistenza, l-għarfien, il-valuri, ir-raġuni, il-menti (il-moħħ), u
l-lingwa. Il-filosofija tiddistingwi ruħha minn metodi oħrajn li jindirizzaw
l-istess problemi bil-mod kritiku u ġeneralment sistematiku tagħha, u
mid-dipendenza tagħha fuq l-argumentazzjoni razzjonali. Il-kelma "filosofija"
ġejja mill-Grieg - φιλοσοφία (philosophia), li litteralment tfisser "imħabba
għall-għerf".

Ara Metafilosofija L-introduzzjoni tat-termini "filosfu" u "filosofija" hi
attribwita lill-ħassieb Grieg Pitagora. L-attribuzzjoni hi magħduda li hi
bbażata fuq silta minn xogħol illum mitluf ta' Herakleides Pontikos, dixxiplu
ta' Aristotli. Ix-xogħol hu meqjus parti minn korp wiesa' ta' leġġendi ta'
Pitagora. "Filosfu" kienet meqjusa kelma li tikkuntrasta ma' "sofist" (minn
sophoi). Sofisti li kienu jivvjaġġaw, jew "għorrief", kienu importanti
fil-Greċja klassika, ħafna drabi jaqilgħu l-għajxien tagħhom bħala għalliema,
filwaqt li l-filosfi kienu "maħbubin tal-għerf" u mhux professjonisti.

Filwaqt li l-filosofija kienet tfisser kwalunkwe tfittxija għall-għerf, il-qasam
ittrattat mill-filosofija naqas biż-żmien. Meta beda jkun hemm iktar qbil dwar
il-fatti, it-terminu filosofija naturali beda jinbidel f'dawk imsejħin
ix-xjenzi, bħall-fiżika, il-kimika u l-bijoloġija. Il-psikoloġija, xjenza
soċjali, bdiet tiġi kkunsidrata xjenza separata mill-filosofija fis-seklu
għoxrin.

L-oqsma ewlenin tal-istudju tal-filosofija jinkludu l-epistemoloġija, il-loġika,
il-metafiżika, l-etika u l-estetika.

L-epistemoloġija tittratta n-natura u l-iskop tal-għarfien, bħar-relazzjoni bejn
il-verità, it-twemmin, u teoriji tal-ġustifikazzjoni.

Ix-xettiċiżmu hu l-pożizzjoni li tqajjem mistoqsijiet dwar il-ġustifikazzjoni
ta' kwalunkwe verità. It-Trilemma ta' Münchhausen tgħid li t-tliet għażliet biex
biex wieħed jipprova bis-sod kwalunkwe verità m'humhiex sodisfaċenti. L-ewwel
metodu hu l-argument tar-rigress fejn, b'rigress infinit, kull prova tiġi bżonn
iktar provi. L-infinitiżmu jsostni li din il-katina tista' ma tieqaf qatt.
Metodu ieħor hul-fondazzjonaliżmu, fejn il-ġustifikazzjoni eventwalment isserraħ
fuq twemmin bażiku jew assjomi mhux ippruvati. L-atomiżmu loġiku jsostni li hemm
"fatti" loġiċi (jew "atomi") li ma jistgħux jinqasmu f'biċċiet iżgħar. It-tielet
metodu ta' ġustifikazzjoni jinvolvi raġunament cirkolari, fejn it-teorija u
l-prova jsostnu lil xulxin. Il-koerentiżmu isostni li twemmin huwa [ġustifikat
jekk ikun koerenti ma' sistema iktar wiesa' ta' twemmin. B'mod iktar speċifiku,
il-it-teorija tal-koerenza tal-verità tafferma li dak li hu minnu hu dak li
jikkoera ma' xi ġabra speċifika ta' propożizzjonijiet.

Ir-Razzjonaliżmu jemfasizza r-raġuni bħala l-għajn tal-għarfien. L-Empiriċiżmu
huwa l-emfażi fuq evidenza osservata permezz tas-sensi bħala s-sors
tal-għarfien.

Il-loġika hi l-istudju tal-prinċipji ta' konklużjonijiet (inferenzi) validi u
ta' raġunament korrett. Illum is-suġġett tal-loġika għandu żewġ oqsma vasti:
il-loġika matematika (loġika simbolika formali) u dik imsejħa l-loġika
filosofika. F'raġunament deduttiv, argument jinbena billi jiġi muri li xi
konklużjoni loġika tiżvolġi b'mod naturali minn sett ta' ċerti premessi.
Argument bħal dan jissejjaħ silloġiżmu. Argument jissejjaħ validu jekk
il-konklużjoni tiegħu tassew titwassal mill-premessi tiegħu, kemm jekk
il-premessi huma veri jew le, filwaqt li argument jagħmel sens jekk il-premessi
li minnu ħareġ huma veri. Konklużjonijiet minn premessi jirrikjedu r-regoli
tal-inferenza, bħal, eżempju, l-iktar metodu popolari, il-modus ponens. Loġika
propożizzjonali sempliċi tinvolvi konklużjonijiet minn prepożizzjonijiet, li
huma dikjarazzjonijiet li jistgħu ikunu kemm veri jew foloz. Il-Loġika
tal-predikat tittratta konklużjonijiet minn varjabbli li jridu jiġu kkwalifikati
minn ikkwantifikaturi meta huma veri u meta huma foloz. Raġunament induttiv
iwassal għal konklużjonijiet u ġeneralizzazzjonijiet ibbażati fuq raġunament
probabilistiku.

Il-metafiżika tittratta temi dwar ir-realtà, bħall-eżistenza, ir-relazzjoni bejn
il-menti (il-moħħ) u l-ġisem, l-oġġetti u l-karatteristiċi, avvenimenti and
l-kawżalità. Friegħi oħra tradizzjonali tal-metafiżika huma l-kożmoloġija u
l-ontoloġija.

L-Idealiżmu hu l-twemmin li r-realtà hi fundamentalment mibnija mill-menti, jew
inkella li hi immaterjali, filwaqt li r-realiżmu jsostni li r-realtà, jew
għallinqas partijiet minnha, teżisti indipendentement mill-menti. Il-partikolari
huma dawk l-oġġetti magħduda li jeżistu fi spazju u ħin, bil-maqlub ta'
astratti, bħan-numri. L-universali huma karatteristiċi ta' partikolari multipli,
bħall-ħmura, jew il-ġeneru. It-tip ta' eżistenza ta' universali u oġġetti
astratti hi dibattibbli. Ir-realiżmu huwa kultant użat biex isostni l-eżistenza
ta' dawn tal-aħħar, filwaqt li n-nominaliżmu huwa kultant użat biex
jissimbolizza ċ-ċaħda tal-universali, l-astratti, jew it-tnejn.
Il-kunċettwaliżmu jsostni li l-universali jeżistu, iżda jeżistu biss fi ħdan
il-perċezzjoni tal-moħħ.

Il-mistoqsija dwar jekk l-eżistenza hijiex karatteristika ilha tiġi diskussa
mill-bidu tal-perjodu Modern. L-essenza hi l-ġabra tal-attributi li jagħmlu
oġġett dak li fundamentalment hu u li mingħajrhom jitlef l-identità tiegħu.
L-essenza tikkuntrasta mal-aċċident: karatteristika li s-sustanza għandha b'mod
kontinġenti u li mingħajra s-sustanza xorta tista' żżom l-identità tagħha.



https://mt.wikipedia.org/wiki/Awwissu

Awwissu huwa t-tmien xahar tas-sena fil-kalendarju Gregorjan u huwa wieħed
mis-seba' xhur Gregorjani li fihom 31 jum. Awwissu jibda, astroloġikament,
bix-xemx fis-simbolu tal-Iljun u jispiċċa fis-simbolu tal-Verġni.
Astronomikament, ix-xemx tibda fil-kostellazzjoni tal-Qabru u tispiċċa
fil-kostellazzjoni tal-Iljun.

Dan ix-xahar kien oriġinarjament imsejjaħ Sextilis bil-Latin, minħabba li dan
kien is-sitt xahar fil-kalendarju antik Ruman, li kien jibda f'Marzu madwar
is-sena 750 QK taħt Romulus. Dan sar it-tmien xahar, jew minħabba li Jannar u
Frar ġew miżjuda fil-bidu tas-sena mir-Re Numa Pompilius madwar is-sena 700 QK,
jew meta dawn iż-żewġ xhur tmexxew mill-aħħar għall-bidu tas-sena mid-decemviri
madwar is-sena 450 QK. Dan kien imsemmi għal Awgustu fis-sena 8 QK billi bosta
ġrajjiet importanti li għenuh biex jikseb il-poter, li laħqu l-quċċata fir-rebħa
ta' Lixandra, ġraw f'dan ix-xahar. Awwissu oriġinarjament kellu 29 ġurnata
fil-kalendarju tar-Repubblika Rumana. Awgustu ħa jumejn minn Frar u tahom lil
Awwissu meta x-xahar Sextilis ġie msemmi għalih.

Fi snin komuni, l-ebda xahar ieħor ma jibda fl-istess ġurnata tal-ġimgħa bħal
Awwissu. Madanakollu, fi snin biżestili, Frar jibda fl-istess ġurnata tal-ġimgħa



https://mt.wikipedia.org/wiki/Storja

Storja huwa terminu li jirreferi kemm għall-informazzjoni relatata ma'
azzjonijiet fil-passat, kif ukoll għall-użu ta' relatar ta' ħrejjef u ideat
bil-kelma. Meta din il-kelma tintuża bħala isem ta' kamp tal-edukazzjoni,
il-kelma storja tirreferi għall-istudju u l-interpretazzjoni tat-tifkiriet
tas-soċjetajiet umani. Il-kelma storja ġejja mill-kelma Griega historia, li
tfisser "relatar ta' dak li ntqal"; din il-kelma taqsam l-etimoloġija tal-kelma
storja, peress li l-Malti assimilaha mil-Latin. Skond l-Encyclopædia Britannica
tal-1911, l-"istorja, f'sens wiesa, hi dak kollu li ġara, mhux biss bħala
fenomenu ta' ħajja umana, iżda bħala storja tad-dinja naturali waħidha. Din
tinkludi dak kollox li jinbidel; u kif turi x-xjenza moderna, m'hemm xejn li hu
fiss, u allura l-univers kollu, u dak kollox li jifforma parti minnu, għandu
l-istorja tiegħu."

Huwa importanti li jiġi nnutat li l-Istorja ma tintużax biex timmappa ħajjet
l-ispeċi umana fit-totalità ta' l-istorja tagħha, iżda biss lejn eventi li
seħħew wara r-Rivoluzzjoni Agrikolturali u l-iżvilupp ta' l-ewwel ċiviltajiet,
bejn wieħed u ieħor, f'dawn l-aħħar 10,000 sena. Avvenimenti li seħħew qabel din
id-data jiġu klassifikati bħala preistorja, li tifforma 99% taż-żmien tagħna fuq
din l-art, anki jekk ma seħħ l-ebda tibdil fl-istruttura ġenetika tar-razza
tagħna.



https://mt.wikipedia.org/wiki/Qamar

Il-Qamar huwa l-unika satellita naturali tal-Art. Jorbita il-pjaneta tagħna minn
350,000 għal 400,000 km, jakkonpanja l-Art fit-tidwir madwar l-istilla Sol
(Xemx).Ġieli jissejjaħ Luna (mill-Kelma Latina għal qamar), jew Selene.
Is-simbolu tal-Qamar hu nofs-qamar (Unicode:). Minbarra l-kelmtejn qamri u
lunari, it-termini Selene/Seleno- u Ċinzjan (ismijiet l-allat Selene u Ċinzja)
jirreferu wkoll għall-Qamar (aposelene, selenoċentriku, selenografija,
periċinzjan, eċċ.). Id-dijametru tal-Qamar huwa madwar kwart ta’ dak ta’ l-Art.
Is-satelliti naturali tal-pjaneti l-oħra huma wkoll msejjħa qmura għall-qamar
terrestri. Il-qamar huwa l-uniku korp ċelesti (barra l-Art) li fuqu rifes
il-Bniedem.

Minkejja li ħafna iżgħar mill-pjaneti l-oħra, il-Qamar jista' jitqies bħala
terrestri. Jista' jkun li għandu qalba solida tal-ħadid, inqas minn 360 km. Fuq
din il-qalba insibu l-mantell, li jesa' madwar id-90% tal-volum tas-satellita.
In-nuqqas ta' qalba fluwida jispjega għala l-qamar għandu kamp manjetiku
dgħajjef. Il-krosta tvarja fil-ħxuna minn ftit għexieren ta' kilometri taħt
il-maria għal aktar minn 100km fil-għoljiet. Fejn hemm fondoq, il-krosta tant
iddgħajfet minn taħt li l-mantell tqabbez 'l barra u kisser qiegħ il-fondoq.
F'dawn il-punti, il-materjal tal-mantell l-iżjed dens jipproduċi
il-fluttwazzjonijiet fil-kamp gravitazzjonali; dawn ir-reġjuni ta' gravità għola
huma magħrufa bħala konmas.

Fl-atmosfera lunari instabu il-ġass elju, neon, argu, u radon. Billi kważi
m'għandux atmosfera m'hemm l-ebda tip ta' tħassir fuq is-superfiċi lunari.
Il-Qamar mhux protett la mir-riħ solari u l-anqas mill-impatti mikrometeoritiċi.

Minħabba in-nuqqas ta' atmosfera, is-superfiċi qamrija tbati minn temperaturi
estremament baxxi bil-lejl u dawk estremament għoljin matul il-jum. Jingħad li
fil-pol tan-nofsin-nhar-fondoq Aitken (l-ikbar u l-iktar Fondoq għoli magħruf
fis-Sistema Solari kollha) xi ammonti ċkejkna ta silġ ta' l-ilma jistgħu
jeżistu; id-dawl tax-Xemx qatt ma mess il-pol tan-nofsin-nhar-Fondoq Aitken.

Meta nħarsu lejn il-qamar minn din l-Art mingħajr strumenti ottiċi, nilmħu
reġjuni skuri li huma il-maria (singular mare) bil-Malti ibħra, imħalltin u
mferrxin ma' reġjuni oħra aktar ċari. Kien darba maħsub illi dawn il-maria kienu
ibħra likwidi iżda it-teleskopji urew li huma arji ta' lava basaltika. L-iktar
fattizzi ovvji tal-qamar huma il-krateri tal-impatti. Dawn ivvarjaw minn ħofor
żgħar magħmula minn mikrometeoriti għall-ikbar fondoq ta' 'l fuq minn elf
kilometru.

Apparti mill-krateri tal-impatti fuq il-qamar insibu wkoll ħofor li ġew magħmula
minn attività vulkanika kmieni fl-istorja qamrija. Fost dawn il-fondoqijiet ta'
minn isemmi; Summit u Rimless. Iżda l-akbar prova ta' attività vulkanika bikrija
huma il-Maria, dawn iffurmaw ruħhom meta impatti ġganteski ħabtu fuq
is-superfiċi lunari u ħallew ħofor kbar, sburfaw il-vulkani u l-lava li ħarġet
minnhom imliet il-krateri.

Il-ġibda gravitazzjonali tal-Qamar fuq l-Art tikkawża l-frugħ u l-mili
tal-baħar. L-istess effett fuq il-Qamar jikkaġuna l-qofol tidali: il-perijodu
rotazzjonali tiegħu huwa l-istess bħaż-żmien li huwa jieħu biex jorbita madwar
l-Art. Riżultat ta’ dan, aħna naraw dejjem l-istess parti ta’ wiċċ il-Qamar.
Hekk kif il-Qamar idur ma’ l-Art, partijiet differenti minn wiċċu jiġu mdawla
mix-Xemx, dan iwwasal għall-fażijiet lunari.Il-Qamar jista’ jaffetwa
drastikament l-iżvilupp u l-ħajja fuq l-Art billi jimmodifika it-temp. Xhieda
palejontoloġika u simulazzjonijiet bil-kompjuter juru li t-tmejjil tal-assi
terrestri hija stabbilita mill-interazzjonijiet tidali mal-Qamar. Xi teoristi
jsostnu illi mingħajr din l-istabbilizzazjoni kontra l-koppji applikati mix-Xemx
u l-pjaneti lin-nefħa ekwatorjali ta’ l-Art, l-assi rotazzjonali jista’ jkun
instabbli għall-aħħar, bħalma jidher li hu għal Marte. Billi l-Qamar huwa qrib
l-Art biex jidher kważi daqs tax-Xemx, (ix-Xemx hija 400 darba ikbar mill-Art
iżda l-Qamar hu 400 darba eqreb) u dan jippermetti l-eklissi totali u anulari
tax-Xemx.

L-iżjed teorija aċċetta dwar l-oriġini tal-Qamar hija, it-teorija tal-impatt
ġgantesk, li tgħid li ġie ffurmat minn ħabta ta’ protopjaneta id-daqs ta’ Marte
ma’ l-Art bikrija. Din l-ipoteżi tispjega (flimkien ma’ affarijiet oħra)
in-nuqqas relattiv ta’ ħadid u elementi volatili fil-Qamar, u l-fatt illi
l-kompożizzjoni tiegħu hija kważi l-istess bħal dik ta’ wiċċ l-Art.

'Earth-Moon-Earth' (EME) [1] hija forma ta' kommunikazzjoni bir-radju fejn
is-sinjali mid-dinja jintbagħtu lejn il-Qamar u dawn jiġu riflessi mill-wiċċ
tal-qamar lura lejn id-dinja. Din is-sistema tintuża mid-dilettanti tar-radju.
[2]

Bejn wieħed u ieħor, kull 28 jum, il-Qamar jagħmel orbita sħiħa ta' l-isfera
ċelesti. Għal minn josserva mill-Art jogħod madwar 29,5 jum minn qamar ġdid
għall-ieħor li jmiss (ara fażijiet lunari), dan minħabba l-muviment
kontemporanju ta' l-Art. Il-Qamar jibqa' dejjem f'reġjun wieħed tas-sema li huwa
ż-Żodijaku, li jestendi madwar 8 gradi 'l fuq u 'l isfel mill-eklittika. Din
tiġi maqsuma mill-Qamar kull ġimagħtejn.

Il-qamar iddur dawra sħiħa madwar id-Dinja kull xahar. f'dawn il-perjodu,
il-ġometrija bejn it-tliet iġsma - Art, Qamar, Xemx - tinbidel. Il-qamar jidher
biss meta id-dawl tax-Xemx jaqa' fuqu. F'qamar mitluf, xejn ma jkun jidher
mis-satellita naturali ta' l-Art għax tkun qiegħda bejnha u x-Xemx, bid-dawl
kollu tagħha jaqa' fuq il-parti tas-superfiċi lunari li ma tidirx mid-Dinja.
L-isbaħ għamliet tal-qamar jidru fit-terminatur, il-linja bejn il-lejl u nhar.

Xi kultant il-qamar jgħaddi minn quddiem id-dell ta' l-Art, dan ma jiġrix kull
qamar kwinta għaliex il-qamar ma jdurx mad-Dinja fuq l-istess pjan kif hija
torbita madwar ix-Xemx (eklittika), iżda meta il-qamar idur fuq l-istess pjan
ta' l-eklittika, l-eklissi lunari iseħħ.

Sal-lum total ta' 12-il persuna nieżlet fuq is-superfiċi qamrija bejn l-1969 u
1972. Dawn l-astronawti żaru sitt reġjuni u ġabu magħhom fuq din l-Art 382 kg
ta' materjal lunari.

Qabel il-missjoni Apollo, wiċċ il-qamar kien attentament studjat minn vetturi
spazjali Sovjetiċi u Amerikani. Darba waqt wieħed mid-diskorsi tiegħu
il-President Amerikan John F. Kennedy wiegħed li l-bniedem kien se jitla' fuq
il-qamar qabel l-1970, minn dak il-ħin bdiet il-ġirja għall-ispazju.

Apollo 12 niżel ħdejn is-sit ta' Surveyor 3, li kien niżel fl-oċejan Prosellarum
sentejn qabel. Partijiet mis-surveyor ġew irritornati fuq l-Art għall-eżamijiet.



https://mt.wikipedia.org/wiki/Ni%C4%A1erja

In-Niġerja, uffiċjalment ir-Repubblika Federali tan-Niġerja, hija nazzjoni
fl-Afrika. In-Niġerja hi repubblika kostituzzjonali federali tinkludi 36 stat u
Territorju Kapitali Federali. In-Niġerja tinsab fl-Afrika tal-Punent u taqsam
il-fruntieri tal-art mal-Benin fil-punent, iċ-Ċad u l-Kamerun fil-lvant, u
n-Niġer fit-tramuntana. Kosta tagħha fin-nofsinhar tinsab fuq il-Golf tal-Guinea
fl-Oċean Atlantiku.

In-Niġerja tal-lum kienet is-sit ta' bosta renji u stati tribali fi żmien ta'
iktar minn millennju. L-istat preżenti għandu l-oriġini tagħhu
fil-kolonizzazzjoni mill-Ingliżi matul is-seklu dsatax u s-seklu għoxrin,
bil-amalgamazzjoni tal-Protettorati tan-Niġerja tan-Nofsinhar u u tan-Niġerja
tat-Tramuntana. Matul il-perjodu kolonjali, l-Ingliżi waqqfu strutturi
amministrattivi u legali ġodda, filwaqt li żammew ukoll xi stituzzjonijiet
tradizzjonali. In-Niġerja kisbet l-indipendenza fl-1960, iżda ftit snin wara
bdiet il-Gwerra tal-Biafra. Mis-sebgħinijiet 'il quddiem, in-Niġerja alternat
bejn gvernijiet ċivili eletti demokratikament u dittatorjati militari,
bl-elezzjonijiet presidenzjali tal-2011 meqjusin bħala l-ewwel elezzjonijiet li
kienu ġusti.

Fl-2014, l-ekonomija tan-Niġerja saret l-akbar fl-Afrika, bi PGD ta' aktar minn
$500 biljun, u għaddiet lil dik tal-Afrika t'Isfel bħala l-21 l-akbar ekonomija
fid-dinja. Barra minn hekk, il-proporzjon tad-dejn mal-PGD huwa biss 11%.
Sal-2050, in-Niġerja hija mistennija li ssir waħda mill-aqwa 20 ekonomija
tad-dinja. Ir-riżervi taż-żejt kellhom rwol ewlieni fil-ġid tal-pajjiż.
In-Niġerja hija kkunsidrata bħala suq emerġenti mill-Bank Dinji u hi kkunsidrata
bħala potenza reġjonali fl-Afrika.



https://mt.wikipedia.org/wiki/Mu%C5%BCika

Fis-seklu sbatax ġewwa Franza tfaċċaw l-ewwel opri fejn stejjer sħaħ bdew jiġu
mużikati, kantanti u akkumpanjati miż-żfin. F’dan iż-żmien ukoll ġewwa l-Italja
tfaċċa strument li seraq il-qlub ta’ kulħadd, il-vjolin. Mall-bidu ta’ l-opri,
bdiet it-triq ukoll għall-orkestri, għaliex kien f’dawn l-opri li l-ewwel
vjolini, flawti, obori u fagotti instemgħu. Barra minn hekk, l-ouvertures ta’
dawn l-opri taw il-bidu għall-mużika orkestrali li nisimgħu llum fil-kunċerti.

Kien f’dawn iż-żminijiet ta’ żvilupp li bdew jitfaċċaw il-kompożituri l-kbar
bħal Bach, Handel, Haydn, Mozart, Beethoven, Mendelssohn, Debussy, Berlioz,
Verdi, Wagner, Rossini u tant u tant oħrajn li kollha ħallewlna xogħlijiet
mill-akbar.

L-iżvilupp kompla wkoll mhux fil-kitba u l-kant biss, iżda wkoll fiż-żfin.
B’hekk insibu li ġew żviluppati bosta tipi ta’ żfin, għal ma' tip partikulari
ta’ mużika bħall-valzer, minwetti, eċċ. Ġie żviluppat ukoll il-ballet, storja
mwassla permezz ta’ żfin u tal-mużika li takkumpanja. Nistgħu ngħidu li l-ballet
sab l-iżvilupp sħiħ tiegħu fir-Russja fejn meta wieħed isemmi lil Čajkovskij
bil-balletti kbar bħal “Is-Sbejħa Rieqda”, “Il-Lag taċ-Ċinji” u “Il-Kissiera
tal-Lewż” u lil Stravinsky bil-balletti “Petruxka” u “L-Għasfur tan-Nar”, naraw
kemm dan hu minnu.

Insibu wkoll il-mużika, li tappella aktar għall-poplu kollu u li ħadet il-ħajja
fi tmiem is-seklu l-ieħor u f’dan is-seklu, bħall-operetti, eżempju: “L-Armla
Ferrieħa” ta’ Franz Lehár; il-kummiedji mużikali, eżempju “il-Prinċep Student”
ta’ Romberg u dawk li huma magħrufa bħala musicals, bħal ‘Oklahoma’ u ‘Sound of
Music’, ‘South Pacific’ ta’ Rogers u Hammerstein, ‘Rose Marie’ ta’ O.Harbach u
Hammerstein, u l-‘Firefly’ ta’ Friml.

Il-mużika kompliet l-iżvilupp tagħha u mit-Tieni Gwerra Dinjija, dan l-iżvilupp
kompla għaddej bħal qatt qabel meta ġew żviluppati tipi ta’ mużika bħall-Jazz,
li kien diġa’ beda jinstema’ qabel il-gwerra, Rock ‘n’ Roll u tant oħrajn. Dawn
ukoll ġabu magħhom ismijiet kbar bħal Louis Armstrong, The Beatles, Elvis
Presley u Rolling Stones.



https://mt.wikipedia.org/wiki/Kuba

Il-Kuba, uffiċjalment ir-Repubblika tal-Kuba (Spanjol: República de Cuba
,pronunzja: [reˈpuβlika ðe ˈkuβa] ), huwa pajjiż fil-Karibew. In-nazzjon
tal-Kuba jikkonsisti fil-gżira prinċipali ta' Kuba, il-Gżira taż-Żgħożija, u
diversi arċipelagi oħrajn.

Ħavana hija l-akbar belt u l-kapitali ta' dan il-pajjiż. San Ġakbu ta' Kuba hija
t-tieni l-ikbar belt.

In-nies, il-kultura, u d-drawwiet ta' dan il-pajjiż huma diversifikati u jieħdu
minn diversi sorsi, fosthom, l-Aboriġini Taíno u Ciboney, iż-żmien taħt il-ħakma
Spanjola, l-introduzzjoni tal-iskjavitu fil-kolonji Spanjoli u l-fatt li hi
viċin tal-Istati Uniti tal-Amerika.

Kristofru Kolombu skopra l-gżira ta’ Kuba fl-1492, u Spanja kkolonizzatha sa
mill-1511, u użatha bħala bażi għall-esplorazzjoni tad-Dinja l-Ġdida u l-punt
fejn jinġabru l-flotot tagħha. Imsejħa l-“Perla ta’ l-Antille,” Kuba prosperat
fis-sekli 17 u 18, b’ħafna ħaddiema lsiera minn Spanja u l-Afrika. Meta fil-bidu
tas-seklu 19 ħafna mill-artijiet Amerikani ta’ Spanja saru indipendenti, Kuba
baqgħet kolonja. L-iskjavitu`, is-saħħa ta’ l-ekonomija ta’ Kuba bbażata fuq
iz-zokkor, kien għadu ma tneħħiex sa l-1886. Gwerra ta’ Għaxar Snin
għall-indipendenza (1868–78) ma kinitx biżżejjed. Fl-1895 ġlieda ġdida, mmexxija
minn José Martí wasslet għall-Gwerra Spanjol-Amerikana u t-twaqqif
tar-repubblika Kubana fl-1898. Dan in-nazzjon ġdid għadda minn taħt diversi
dittatorjati, li matulhom il-ħeġġa għar-riforma ħalliet postha għal korruzzjoni
u ripressjoni, l-aktar taħt Gerardo Machado (1925–33) u s-suċċessur tiegħu,
Fulgencio Batista y Zaldívar.

Fl-1 ta’ Jannar 1959, Fidel Castro ħa t-tmexxija tal-pajjiż wara rivoluzzjoni
popolari kontra d-dittatur Batista. Castro mill-ewwel beda jwettaq programm ta’
riformi ekonomiċi u soċjali iżda mingħajr ma ta lura lill-pajjiż il-libertajiet
li kien wiegħed qabel ma ħa l-poter. Dawk li bdew jopponuh intefgħu l-ħabs jew
inqatlu. Bil-mod il-mod, Castro innazzjonalizza kollox, ħafna drabi mingħajr ma
ta xi kumpens lis-sidien ta’ qabel tal-kumpaniji. Fl-1962 l-Amerika mponiet
embargo fuq l-esportazzjoni minn Kuba li ħalla effett ħażin fuq l-ekonomija
Kubana. Ir-relazzjonijiet bejn Kuba u l-Amerika komplew jiħżienu fil-bidu
tas-snin 60 meta madwar 1,400 Kuban imħarrġin mic-CIA Amerikana ppruvaw jinvadu
lil Kuba biex ineħħu lil Castro mill-poter, fil-magħrufa Bay of Pigs (1961),
disfatta kbira għall-Gvern ta’ Kennedy. Fl-1962 qamet il-kriżi tal-missili
nukleari tal-Unjoni Sovjetika f’Kuba li wasslet biex is-Sovjetiċi jirtiraw
il-missili fuq l-insistenza ta’ l-Amerikani. L-involviment ta’ Kuba fl-Amerika
ċentrali, l-Afrika u l-Karibew komplew żiedu l-antipatija lejhom min-naħa ta’
l-Amerikani. F’pajjiżu, Castro rnexxielu jeqred kważi għal kollox
l-illiteratiżmu, iżda l-ekonomija kellha bżonn għajnuna kbira. Il-bidliet kbar
li seħħew fis-snin tmenin fil-pajjiżi ta’ l-Ewropa tal-Lvant, u t-tmiem ta’
l-Unjoni Sovjetika ħallew lil Kuba iżolata politikament, filwaqt li l-embargo
ta’ l-Amerikani kompla jagħmel ħafna ħsara lill-ekonomija Kubana. Fi Frar 1996,
jet fighters Kubani waqqgħu żewġ ajruplani Amerikani li kienu qed ituru
fl-ispazju ta’ l-ajru Kuban. L-embargo Amerikan sar iktar strett. Fil-21 ta’
Jannar 1998 il-Papa Ġwanni Pawlu II beda żjara f’Kuba fejn appella biex “Kuba
tinfetaħ għad-dinja u d-dinja għal Kuba.”.



https://mt.wikipedia.org/wiki/Gre%C4%8Bja

Il-Greċja (bil-Grieg: Ελλάδα), magħrufa uffiċjalment bħala r-Repubblika Ellenika
(Ελληνική Δημοκρατία), huwa pajjiż fl-Ewropa tal-Lvant. Il-belt kapitali hija
Ateni, li hija wkoll l-ikbar belt tal-pajjiż. Skont ċensiment tal-2011,
il-popolazzjoni tal-Greċja hija ftit inqas minn 11-il miljun.

Il-Greċja tinsab fil-konfini tal-Ewropa, l-Asja u l-Afrika u bħala fruntieri
għandha lill-Albanija, ir-Repubblika tal-Maċedonja u l-Bulgarija fit-Tramuntana,
u t-Turkija fil-Grigal. Il-Baħar Eġew jinsab fuq il-Lvant tal-Grigal, il-Baħar
Jonju fuq il-Punent, u l-Baħar Mediterran fin-Nofsinhar. Bi 13,676 km, il-Greċja
għandha l-ħdax l-itwal kosta fid-dinja, u tinkludi numru kbir ta' gżejjer
(madwar 1,400 li 227 minnhom jgħixu n-nies fihom), fosthom Kreta, iċ-Ċikladi u
l-Gżejjer Jonji. Tmenin fil-mija tal-Greċja hija muntanjuża, liema l-Muntanja
Olimpu hija l-ikbar b'tul ta' 2,917-il metru.

Hi waħda mill-membri fundaturi tal-Ġnus Magħquda, ilha mill-1981 membru
tal-Unjoni Ewropea (u taż-żona Ewro mill-2001) u membru mill-1952 tan-NATO.
Il-Greċja huwa pajjiż żviluppat b'ekonomija avvanzata u ta' qliegħ, b'livell ta'
għajxien għoli ħafna. L-ekonomija Griega hija wkoll l-ikbar waħda fil-Balkani.



https://mt.wikipedia.org/wiki/Dun_Karm_Psaila

Dun Karm Psaila (Ħaż-Żebbuġ, 18 t'Ottubru 1871 – Valletta, 13 t'Ottubru 1961),
magħruf sempliċiment bħala Dun Karm, kien wieħed mill-aqwa poeti Maltin ta' kull
żmien, u huwa rikonoxxut bħala l-Poeta Nazzjonali ta' Malta. Huwa kiteb l-innu
nazzjonali ta' Malta magħruf bħala l-Innu Malti fl-1945. Sakemm kellu 40 sena
huwa kiteb biss bit-Taljan u l-poeżija tiegħu bit-Taljan kienet ukoll ta' livell
għoli u ssemmiet b'tifħir mill-kontemporanji tiegħu.

Fl-1885 daħal fis-Seminarju Minuri u tliet snin wara f’dak Maġġuri sabiex jibda
t-triq tas-Saċerdozju. Dun Karm studja l-Filosofija fl-1888 u t-Teoloġija
fl-1890 fl-Università ta' Malta. Dun Karm ġie ordnat qassis ta' 23 sena fl-1894.

Bejn l-1895 u l-1921 għallem bosta suġġetti fis-Seminarju, fosthom it-Taljan,
il-Latin, l-Ingliż, l-Aritmetika, il-Ġeografija, il-Kożmografija, l-Istorja
tal-Knisja u l-Arkeoloġija Kristjana. Fl-1921 ġie nominat Kanonku Onorarju
tal-Kapitlu tal-Katidral. Fl-istess sena inħatar Assistent Librar fil-Librerija
Nazzjonali u sentejn wara direttur tal-Libreriji Ċirkolanti, pożizzjoni li żamm
sa meta rtira fl-1936.

Fl-1940 Dun Karm sar l-ewwel direttur spiritwali tal-Leġjun ta’ Marija. Kien
ukoll ħabib tas-saċerdot qaddis Dun Ġorġ Preca. Meta f’nofs is-snin erbgħin
Preca kellu l-ħsieb li s-Soċjetà tal-Mużew ikollha skola ddedikata lil San
Mikiel, talab lil Dun Karm jiktiblu innu għat-tfal ta’ din l-iskola. Imma
qabelxejn qallu x’kienu l-prinċipji li fuqhom riedha tkun mibnija din l-iskola,
jiġifieri d-dixxiplina, l-imħabba, il-ferħ u li kollox isir f’ħinu u f’waqtu.
Dun Karm ikkuntentah u kitiblu tliet strofi sempliċi fuq mużika tal-Maestro Ġużè
Abela Scolaro.

Fl-1936 telaq mill-Belt u mar joqgħod Tas-Sliema. Bejn Ġunju tal-1940 u Mejju
tal-1945 minħabba l-attakki tat-Tieni Gwerra Dinjija, Dun Karm telaq mid-dar ta’
Tas-Sliema u niżel f’raħal twelidu, Ħaż-Żebbuġ. Dun Karm għex l-aħħar parti ta'
ħajtu f'Tas-Sliema. Fis-17 ta’ Ġunju, 1961, Dun Karm telaq minn daru
f’Tas-Sliema u daħal l-isptar tax-xjuħ tal-Blue Sisters. Fit-13 ta’ Ottubru,
1961, Dun Karm miet fl-4.00 ta' filgħodu. fl-età ta’ 90 sena neqsin biss ħamest
ijiem. Nhar il-Ħadd, 15 t’Ottubru, 1961, sar il-funeral fil-Knisja Arċipretali
ta’ Ħaż-Żebbuġ u ndifen f’kappella mibnija apposta għalih fiċ-ċimiterju tal-Qalb
ta’ Ġesù, f'raħal twelidu, Ħaż-Żebbuġ.

Qabel l-1912, meta kien għadu student, Dun Karm kiteb biss bit-Taljan. L-ewwel
poeżija ippubblikata magħrufha tiegħu hi, La Dignita Episcopale (1889). Fl-1896
ħareġ l-ewwel ktieb ta’ versi bit-Taljan, Foglie d’alloro, ġabra ta’ sebgħa u
tletin poeżija li kiteb bejn is-sbatax u l-erbgħa u għoxrin sena ta’ ħajtu. Wara
ppubblika wkoll Versi (1903), kollezzjoni oħra ta' poeżiji bit-Taljan. Huwa beda
sunett li qatt ma temm miktub lid-dittatur Taljan Benito Mussolini.

"Għodwa waħda, fl-1912, żewġt iħbieb tiegħi Monsinjur Pawlu Galea u Ġużè Muscat
Azzopardi, iltaqgħu miegħi u ħajruni niktbilhom xi poeżija sabiħa għall-ewwel
ħarġa ta’ rivista ġdida li kienu se jibdew jippubblikaw bil-Malti, jismu
Il-Ħabib. U dakinhar filgħaxija mort id-dar u quddiem xbieha tal-Madonna tlabt:
“Għażiża ommi għidli inti x’għandi nikteb, jiena nixtieq nibda b’poeżija miktuba
għalik.” Dak il-ħin stess qomt bil-ħeffa u niżżilt dak li ħassejt fil-poeżija
Quddiem Xbieha tal-Madonna."

F’Mejju, 1914, dehret l-ewwel ġabra ta’ 15-il poeżija bil-Malti ta’ Dun Karm
bl-isem ta’ L-ewwel ward jew Ġemgħa tal-poeżijiet li ktibt bil-Malti
fis-Sensiela tal-Mogħdija taż-Żmien (għadd 140) li kien jippubblika Alfons
Marija Galea. F’Settembru 1920 ħareġ ġabra ta’ 25 poeżija oħra, biex juri kemm
l-ilsien Malti meta mħaddem tajjeb, mhu xejn inqas minn ilsna oħrajn. Dan
il-ktieb jismu Ward ieħor jew Ġabra oħra ta’ poeżijiet bil-Malti u kien
iddedikah lil ommu li kienet mietet fl-1909. Fis-sena 1921 kiteb il-poeżija Lil
ħuti Maltin biex ifakkar l-għoti tal-Kostituzzjoni, li iżda xxandret fl-1939
minħabba li l-poeta ma riedx jiċċappas mal-preġudizzji politiċi ta’ dak
iż-żmien.

L-ewwel xogħlijiet tiegħu bit-Taljan jixhdu żgħożija ta' sliem u kalma; wara
l-mewt ta' ommu beda jgħix fis-solitudni. Meta ddeċieda li jibda juża l-Malti
biex jesprimi ruħu, esplora poetikament l-istorja ta' Malta biex jikkonferma
l-kultura u l-identità nazzjonali. Fl-istess ħin, uħud mill-isbaħ poeżiji tiegħu
juru vjaġġ interjuri fl-esperjenzi u s-sentimenti tal-poeta. B'hekk irnexxielu
jgħaqqad kemm li jħoss hu u l-esperjenzi tiegħu flimkien ma' dawk ta' pajjiżu u
niesu. Dun Karm iħares kemm lejn in-naħa personali kif ukoll dik nazzjonali
tal-poeżiji tiegħu minn għajn reliġjuża ħafna. Il-kriżi spiritwali f'Il-Jien u
lil hinn Minnu hi analizzata b'mod universali għall-bniedem, li tagħti dawl fuq
l-eżistenza tal-bniedem u tinsisti fuq il-misteru tar-relazzjoni bejn Alla u
l-bniedem, ħlief għall-fatt li l-bniedem jaċċetta b'mod sħiħ il-qawwa moħbija
ta' dan Alla.

A.J. Arberry qaleb madwar 37 poeżija ta' Dun Karm għall-Ingliż. Ġużè Delia qaleb
Il-Vjatku għall-Ispanjol u Laurent Ropa qaleb Il-Jien u lil hinn Minnu
għall-Franċiż, Karmenu Mallia qaleb 'Il-Jien u Lilhinn Minnu' u 'Il-Musbieħ
tal-Mużew' flimkien ma' poeżiji żgħar oħra, fosthom l-Innu Malti u s-sunett:
'Lil Mikiel Anton Vassalli', fl-Esperanto. Yevgeniy Vitkovskiy (Евгений
Владимирович Витковский) qaleb 'Ħerba', 'Kewkbet is-Safar', u 'Wied Qirda'
għar-Russu ukoll Vladislav Rezvij (Владислав Александрович Резвый) qaleb 'Roma
Immortalis' għar-Russu.

Fl-1920, Dr. A.V. Laferla, id-direttur tal-edukazzjoni, talab lil Dun Karm biex
jikkomponi xi versi għal biċċa mużika tal-Mro. Robert Samut. L-innu li ħareġ
kien l-Innu Malti, li ndaqq għall-ewwel darba fl-1923. Fl-1941 dan l-innu ġie
rikonoxxut bħala l-Innu uffiċjali ta' Malta u riaffermat t'hekk anki
fil-Kostituzzjoni tal-Indipendenza tal-1964.

Il-kitbiet ta' Dun Karm jinkludu traduzzjoni ta' rumanz Żewġ Anġli: Ineż u
Emilja (maqlub għall-Malti fl-1934 mir-rumanz Taljan Gli angeli del Perdono ta'
Domenico Caprile.

Kiteb ukoll dizzjunarju bejn l-1947 u l-1955 fi tliet volumi, Dizzjunarju Ingliż
u Malti.

Fl-1921 ukoll, Dun Karm kien wieħed mill-membri fundaturi tal-Għaqda
tal-Kittieba tal-Malti u mal-mewt ta' Ġużè Muscat Azzopardi fl-1927, ġie elett
president tal-Għaqda u mbagħad editur tal-organu uffiċjali, Il-Malti. Kompla
f'din il-pożizzjoni sal-1941 fejn ġie nominat president onorarju għal ħajtu ta'
din l-Għaqda.

Bħala rikonoxximent għall-kontribut tiegħu fil-letteratura Maltija, ingħata
d-Dottorat fil-Letteratura (honoris causa) mir-Royal University of Malta fl-1945
- l-ewwel darba li l-Università tat dan l-unur lil xi ħadd. Sena wara ġie mogħti
il-midalja tad-deheb Ġużè Muscat Azzopardi.

Ir-Reġina Eliżabetta II iddekoratu bit-titlu ta' Kmandant tal-Ordni tal-Imperu
Ingliż fl-1956. Fl-1957, il-Gvern Malti tah pensjoni ex-gratia bħala
rikonoxximent tas-servizzi tiegħu fil-letteratura Maltija. Matul ħajtu ġie wkoll
onorat bħala l-Poeta Nazzjonali ta' Malta.

Fl-1957, A.J. Arberry, Professur tal-Għarbi, f'Pembroke College, Cambridge, mar
iżur lil Dun Karm f'daru u kiteb hekk fl-antoloġija tiegħu, Dun Karm Poet of
Malta:

Fil-ktieb Dun Karm: bejn il-Vatikan, id-Duċe u l-Kuruna (1993), il-kittieb Mario
Azzopardi jistaqsi għaliex Dun Karm baqa' sieket quddiem il-miżerja tal-Maltin,
liema tbatija kitbu u nbagħdu għaliha John Marks, Manwel Dimech u Juann Mamo.
Mario Azzopardi kkontesta bil-qawwa r-reputazzjoni ta' Dun Karm fuq il-bażi li
l-poeta-saċerdot dejjem ħeba d-destin tal-fqar u l-ispossessati fi żmien meta
dawn kienu jgħixu f'miżerja kbira. Minflok, Dun Karm irromantiċizza lir-raħħala
u lill-bdiewa b'sentimenti folkloristiċi li kienu jgiddbu r-realtà, filwaqt li
kien kontra s-sinjali tal-progress, bħal meta kiteb biex iċanfar 'lin-nisa
tal-belt. Kontroversja oħra li ġieli nqalgħet dwar Dun Karm hi dwar l-Innu
Malti, li għandu versi li jitkellemu dwar "is-sid" u "l-ħakkiem" u jitlobhom
biex ikollhom "ħniena" mill-ħaddiema.



https://mt.wikipedia.org/wiki/Latvja

Il-Latvja (Latvjan:Latvija), uffiċjalment ir-Repubblika tal-Latvja
(Latvjan:Latvijas Republika), hi pajjiż fir-Reġjun Baltiku fl-Ewropa ta' Fuq.
Hija mdawra mill-Estonja fit-tramuntana (tul tal-fruntiera 343 km), il-Litwanja
fin-nofsinhar (588 km), ir-Russja lejn il-lvant (276 km), u l-Bjelorussja
fil-lbiċ (141 km), u magħhom taqsam il-fruntiera marittima lejn il-punent
tal-Iżvezja. B'numru ta' 2,070,371 abitant u territorju ta' 64,589 km2 (24,938
mi kw) hija wieħed mill-anqas pajjiżi popolati u bl-inqas densità ta'
popolazzjoni tal-Unjoni Ewropea. Il-belt kapitali tal-Latvja hija Riga.
Il-lingwa uffiċjali hija l-Latvjan u l-munita hija msejħa Lats (Ls). Il-pajjiż
għandu klima moderata staġjonali.

Il-Latvjani huma nies Baltiċi, kulturalment relatati mal-Litwani. Flimkien
mal-Finlandiżi Livs (jew Livonjani), il-Latvjani huma l-persuni indiġeni
tal-Latvja. Il-Latvjan hija lingwa Indo-Ewropeja u flimkien mal-Litwan l-uniċi
żewġ membri superstiti tal-fergħa Baltika. Lingwi minoritarji indiġeni huma
l-Latgaljan u l-lingwa Finlandiża Livonjana li hija kważi estinta. Minkejja
suġġettazzjoni għar-regola barranija mis-seklu 13 sas-seklu 20, in-nazzjon
Latvjan żammet l-identità tagħha matul il-ġenerazzjonijiet, l-aktar il-lingwa,
il-kultura, u tradizzjonijiet mużikali sinjuri. Il-Latvja u l-Estonja jaqsmu
storja komuni twila. Iż-żewġ pajjiżi huma dar għal numru kbir ta' Russi etniċi
(26.9% fil-Latvja u 25.5% fl-Estonja) li uħud minnhom huma non-ċittadini.
Il-Latvja hija storikament fil-biċċa tal-Protestant, ħlief għar-reġjun Latgalja
fil-lbiċ, li storikament kienet aktar Kattolika Rumana.

Il-Latvja hija repubblika parlamentari unitarja u hija maqsuma f'118-il
diviżjonijiet amministrattivi fejn 109 minnhom huma muniċipalitajiet u 9 huma
bliet. Hemm ukoll ħames reġjuni ta' ippjanar: Courland (Kurzeme), Latgalja
(Latgale), Riga (Rīga), Vidzeme u Zemgale. Ir-Repubblika tal-Latvja kienet
ibbażata fit-18 ta' Novembru, 1918. Hi kienet okkupata u annessa mill-Unjoni
Sovjetika bejn l-1940–1941 u l-1945–1991 u mill-Ġermanja Nażista bejn
l-1941–1945. Il-paċifika "Rivoluzzjoni tal-Kant" bejn l-1987 u l-1991 u l-"Mixja
Baltika" ġew murija fit-23 ta' Awwissu, 1989 li waslet għall-indipendenza
tal-Istati Baltiċi. Il-Latvja ddikjarat ir-restawr tal-indipendenza tagħha de
facto fil-21 ta' Awwissu, 1991. Wara staġnar ekonomiku fil-bidu tad-1990ijiet,
il-Latvja stazzjonat il-PGD tal-Ewropa li waslet għall-figuri tat-tkabbir matul
is-snin 1998–2006. Fil-kriżi finanzjarja globali tal-2008–2010, il-Latvja kienet
l-aktar milquta mill-Istati Membri Ewropej, bi tnaqqis ta' 26.54% tal-PGD f'dak
il-perjodu. Il-kummentaturi nnutaw sinjali ta' stabbilizzazzjoni fl-ekonomija
Latvjana sa mill-2010, u l-istat tal-ekonomija kompla jitjieb, kif il-Latvja
għal darb'oħra saret waħda mill-ekonomiji li qed jikbru malajr tal-UE fl-2011.



https://mt.wikipedia.org/wiki/Bibbja

Il-Bibbja (mill-Grieg βιβλία, jew biblìa, li tfisser kotba) hu l-ktieb mqaddes
tar-reliġjon Lhudija u tar-reliġjon Nisranija.

Dawk li jemmnu li nkitbet taħt ispirazzjoni divina jsejħulha wkoll il-Kitba
Mqaddsa jew l-iSkrittura Sagra.

Hi magħmula minn kotba differenti fl-oriġni, forma u kompożizzjoni, miktubin fuq
firxa twila ta’ żmien, preċeduti minn tradiżżjoni orali ftit jew wisq twila.
Jekk ngħoddu wkoll il-proċess ta’ kodifikazzjoni tal-kanoni bibliku, it-testi
bibliċi ħadu iżjed minn elf sena biex jinkitbu.

Mal-Bibbja Lhudija l-Kristjaneżmu żied bosta kotba, tant li l-Bibbja kellha
tinqasam fit-Testment il-Qadim (jew Rabta l-Qadima), li t-testi tiegħu inkitbu
qabel il-ministeru ta’ Gesù Kristu, u t-Testment il-Ġdid (jew Rabta l-Ġdida), li
jiddeskrivi "l-aħbar tajba" tal-miġja tal-Messija.

Il-terminu "Bibbja Lhudija" s-soltu jintuża biex ifisser it-testi mqaddsa
tar-reliġjon Lhudija. Però dan mhux sewwa għax l-etimologija ta’ Bibbja hi
Griega (= kotba), u dan it-terminu mhux aċċettat mis-segwaċi tal-monoteiżimu
Lhudi. It-terminu li jużaw dawn hu Tanak, li mhux kelma bl-ilsien Lhudi imma
akronimu (T-N-K) magħmul mill-inizjali tal-partijiet li fihom inġabru is-36
ktieb:

Il-kotba kollha tal-Bibbja Lhudija nkitbu bil-Lhudi ħlief xi partijiet żgħar li
inkitbu bl-Aramajk.

Fost il-Lhud ta’ l-antik, xi friegħi, in partikulari, is-sadduċej, kienu jqisu
it-Torah biss bħala qaddisa, u mill-qedem is-samaritani kellhom pożizzjoni
simili u kienu jqisu bħala kanoniċi il-Pentatewku u l-ktieb ta’ Ġoswè biss.

Il-komunitajiet Lhudin antiki tal-lingwa Griega, issa estinti, kienu jsegwu
minflok kanoni iżjed miftuħ mill-kanoni Lhudi ta’ issa, dak li jgħidulu l-kanoni
alessandrin, li ġej mill-verżjoni tas-Sebgħin tal-Bibbja. Fl-ewwel seklu WK,
il-kanoni palestiniż, iżjed ristrett minn dak alessandrin, kien meqjus
definittiv.

Il-Bibbja Nisranija fiha it-Testment il-Qadim u t-Testment il-Ġdid, li hu
speċifikament Nisrani, jiġifieri għandu x’jaqsam ma’ Ġesù Kristu u t-twelied
tal-Knisja appostolika.

Il-parti l-kbira tal-knejjes protestanti għat-Testment Antik isegwu il-kanoni
Lhudi waqt li l-Knisja Kattolika u l-knejjes ortodossi jsegwu minflok il-kanoni
alessandrin (b’xi differenzi), li fih kotba bil-Lhudi kif ukoll bill-Grieg.
Il-kotba li ma jappartienux għall-kanoni tal-Bibbja Lhudija jgħidulhom
dewterokanoniċi mill-Kattoliċi u apokrifi mill-protestanti li ħafna drabi
idaħħluhom bħala appendiċi separati bejn iż-żewġ testmenti.

Anki għat-Testment il-Ġdid, miktub bil-Grieg (ħlief forsi l-evanġelju ta’ Mattew
li jista’ jkun li nkiteb bil-Lhudi jew Aramajk), fl-antik kien hemm differenzi
bejn il-knejjes fuq in-numru tal-kotba li aċċettaw bħala ispirati. In
partikulari kien hemm xi dubbji fuq l-epistoli mhux attribwiti ta’ Pawlu ta’
Tarsu u fuq l-Apokalissi. Il-kotba kontroversjali tat-Testment il-Ġdid kienu
jgħidulhom antilegomena.

It-taqsim tradizzjonali Nisrani hu f’ħames partijiet, jiġifieri il-Pentatewku,
il-Kotba Profetiċi (ta' Kmieni = Kotba Storiċi u tat-Tard = profetiċi proprja),
Kitba (jew Kotba ta’ l-Għerf), Dewterokanoniċi. In-numru tal-kotba jvarja skond
il-kanoni diversi (Lhudi, protestant, kattoliku, ortodoss). Fit-tabella, barra
l-ordinazzjoni Lhudija, nżommu ordni loġiku:

It-testi li l-protestanti jgħidulhom "apokrifi" ma jikunsidrawhomx bħala
kanoniċi imma ssoltu jżiduhom bħala appendiċi mal-Bibbji (pereżempju il-Bibbja
ta’ Luteru jew il-Bibbja tar-Re Ġakmu ta’ l-Ingilterra) biex, għalkemm ma
jistgħux ikunu ta’ sisien għall-fidi, jistgħu ikunu utli biex isaħħu l-pjetà ta’
l-insara. F’ħafna edizzjonijiet moderni però, l-iżjed f’edizzjonijiet iżjed
kompatti u ekonomiċi, iħalluhom barra għal kollox.

It-Testment il-Ġdid li jagħmel parti mill-Bibbja Nisranija biss, kien miktub
oriġinarjament bil-Grieg b’ħafna semitiżmi, hu magħmul mill-erba’ Evanġelji,
l-ittri ta’ l-appostlu Pawlu, l-Ittri Kattoliċi, l-Atti ta’ l-Appostli u
l-Apokalissi, b’total ta’ 27 ktieb. Hemm qbil sostanzjali bejn id-diversi
konfessjonijiet Insara (kattolika, ortodossa, protestanta) fuq in-numru u
l-ordni tal-kotba, bl-unika differenza li fl-ordni Luteran l-aħħar kotba huma
d-dewterokanoniċi, jiġifieri l-ittra lil-Lhud, l-ittri ta’ Ġakbu u ta’ Ġuda u
l-Apokalissi, jiġifieri l-ittra lil-Lhud hi separata mill-ittri l-oħra Pawlini u
l-ittri ta’ Ġakbu u ta’ Ġuda huma mifrudin mill-ittri kattoliċi.

Il-Bibbja fiha bosta forom letterarji differenti. Il-kelma biblia forsi qiegħda
fil-plural biex tindika din il-varjetà ta’ forom letterarji. Fil-bidu
t-trasmissjoni tal-ġrajjiet kienet bil-fomm u fil-periklu li tintilef. Infatti
nafu li ngħaqdu flimkien iż-żewġ tradizzjonijiet tat-tramuntana u ta’ nofsinhar
tal-Palestina u l-influwenza tal-kulturi orjentali li kellhom kuntatt magħha
l-ewwel kittieba fil-Babilonja ma nistgħux ninjorawha.

Kif nifhmu l-Bibbja, il-mod kif naqrawha u l-interpretazzjoni tagħha, dixxiplina
li tissejjaħ ermenewtika tal-Bibbja, u fatt teoloġiku, jiġifieri jiddependi
mid-diversi komunitajiet reliġjużi. Din hi differenti mill-eżeġesi li din
tikkonsisti f’li toħroġ is-sens minn parti tat-test, bl-għajnuna ta’ dixxiplini
bħall-filoloġija u l-istorja, waqt li l-ermenewtika tfittex li tagħti u tispjega
s-sens iżjed wiesa’ li l-awtur ried jagħti l-publiku tiegħu. Pereżempju
fit-Testment il-Ġdid, u in partikulari fil-kitba ta’ Pawlu, insibu ermenewtika
ġdida tal-kitba mqaddsa Lhudija.

Għat-Testment il-Qadim Lhudi, id-dokumenti l-izjed antiki huma dawk tar-Rotli
tal-Baħar Mejjet, li nstabu fl-1947 u fihom frammenti ftit jew wisq sħaħ
tat-testi kollha tal-Bibbja Lhudija. B’kollox ġejjin minn perijodu twil li jmur
mill-250 Q.K. sat-68 AD.

Id-dokumenti l-iżjed awtorevoli miktuba mill-mażoreti u li jaqblu sostanzjalment
mar-Rotli tal-Baħar Mejjet huma:

It-test kritiku (jiġifieri li jieħu kont tad-diversi dokumenti ewlenin) li
daż-żmien jintuża bħala mudell għat-test Lhudi hu dak tal-Biblia Hebraica
Stuttgartensia (BHS), ibbażat fuq L, miktub fl-1966 (1977, 1983, 1990) minn Karl
Ellinger u W. Rudoph tad-Deutsche Bibelgesellschaft ta’ Stuttgart (għalhekk
l-isem).

It-test kritiku li daż-żmien jintuża bħala mudell għat-test Grieg tat-Testment
il-Ġdid hu dak ta’ The Greek New Testament (GNT), minn K. Aland, M. Black, B. M.
Metzger, A. Wikgren, Carlo Maria Martini, B. Aland. United Bible Societies.
Edizzjonijiet: 1966, 1968, 1975, 1983 u 1993.

Dawn il-fatti huma meħuda mill-artiklu L-Istorja tal-Bibbja bil-Malti ta' Paul
Mizzi [1] u hemm bżonn referenzi.



https://mt.wikipedia.org/wiki/Barack_Obama

Barack Hussein Obama II (Ħonolulu, 4 ta' Awwissu 1961) hu l-President tal-Istati
Uniti f'isem il-Partit Demokratiku. Nhar l-20 ta' Jannar 2009 ħa l-ġurament
tal-ħatra bħala l-erbgħa u erbgħin President tal-Amerika, fejn b'hekk sar
l-ewwel Afro-Amerikan li nħatar f'din il-pożizzjoni għolja fl-Istati Uniti.

Nhar l-4 ta’ Novembru 2008, Obama kiseb il-Presidenza. Nhar l-20 ta' Jannar 2009
ħa l-ġurament tal-ħatra bħala l-erbgħa u erbgħin President tal-Amerika, fejn
b'hekk sar l-ewwel Afro-Amerikan li nħatar f'din il-pożizzjoni għolja fl-Istati
Uniti.

Bħala president, Obama iffirma leġislazzjoni biex tistimula l-ekonomija
bl-American Recovery and Reinvestment Act fi Frar 2009, u t-Tax Relief,
Unemployment Insurance Reauthorization, and Job Creation Act tal-2010 kontra
r-riċessjoni li ġarrbet l-Istati Uniti bejn l-2007 u l-2009. Inizjattivi oħra
ta' politika domestika jinkludu l-Patient Protection and Affordable Care Act,
leġislazzjoni ta' riforma fil-kura tas-saħħa li ffirmah bħala liġi f'Marzu 2010,
u d-Dodd-Frank Wall Street Reform and Consumer Protection Act, li ffirmahom
f'Lulju 2010, Don't Ask, Don't Tell Repeal Act u l-Budget Control Act tal-2011.

Fil-politika barranija, Obama ġab fi tmiemu l-involviment militari Amerikan
fil-gwerra tal-Iraq, żied it-truppi fl-Afganistan, u ffirma trattat ta' kontroll
tal-armamenti mar-Russja, ordna involviment militari Amerikan fil-Libja, u ordna
l-operazzjoni militari li wasslet għall-qtil ta' Osama bin Laden. F'Mejju 2012,
sar l-ewwel president Amerikan li appoġġja pubblikament il-legalizzazzjoni
taż-żwieġ bejn persuni tal-istess sess.

Nhar it-8 ta' Ottubru 2009, tħabbar li Obama kien se jingħata l-Premju Nobel
għall-Paċi 2009.

Nhar it-23 ta' Marzu 2010, Obama ffirma liġi li kienet riforma storika fil-kura
tas-saħħa fl-Istati Uniti u wegħda elettorali ewlenija tiegħu. Il-firma ta'
Obama ġabet fi tmiem disa' xhur ta' konfront politiku fuq ir-riforma bejn
ir-Repubblikani u d-Demokratiċi. Ir-Riforma għaddiet mis-Senat jumejn qabel,
b'differenza ta' 7 voti biss, 219 kontra 212. Ir-Riforma ta' Obama wasslet
għall-akbar bidla fil-kura tas-saħħa Amerikana – li tiswa 2.5 triljun dollaru –
minn mindu fl-1965 inħoloq il-programm tal-kura tas-saħħa mmexxi mill-Gvern –
magħruf bħala Medicare – għall-anzjani u nies b'diżabilità. B'din ir-riforma,
95% tal-Amerikani għandhom aċċess għall-kura tas-saħħa b'xejn u l-kumpaniji ma
jistgħux jirrifjutaw li jassiguraw lil dawk il-persuni li jkunu jbatu minn xi
kundizzjoni medika jew oħra. Bir-riforma ħafna Amerikani għandhom
l-assigurazzjoni tas-saħħa, ingħataw is-sussidji lil xi wħud biex iħallsu ħalli
jkunu koperti, u nħolqu skemi biex dawk mingħajr assigurazzjoni jistgħu jqabblu
u jfittxu l-aħjar pjan ta' assigurazzjoni għalihom. Ir-Repubblikani sostnew li
din ir-riforma hi indħil kbir tal-Gvern fis-settur tal-kura tas-saħħa u minħabba
fiha se jiżdiedu l-ispejjeż u l-prezzijiet, u jitnaqqsu l-għażliet tal-pazjenti.

Nhar l-4 t'April, 2011, Obama ħabbar il-kampanja għar-ri-elezzjoni tiegħu
tal-2012. Sa sena wara kellu l-2778 delegat tal-konvenzjoni li kellu bżonn biex
jirbaħ in-nominazzjoni tal-Partit Demokratiku. Fil-Konvenzjoni tal-Partit li
tlaqqgħet f'Charlotte, North Carolina, l-eks President Bill Clinton innomina
lilu u lil Joe Biden bħala kandidati tal-Partit għal president u viċi-president
fl-elezzjoni ġenerali, li fiha l-oppożituri tagħhom kienu r-Repubblikani Mitt
Romney, l-eks gvernatur tal-Massachusetts, u Paul Ryan tal-Wisconsin.

Nhar is-6 ta' Novembru, 2012, Obama rebaħ 332 delegat tal-kulleġġ elettorali, u
hekk qabeż il-270 delegat meħtieġa biex ikun elett għat-tieni mandat tiegħu ta'
president. Hekk Obama sar l-ewwel President Democratiku sa minn żmien Franklin
D. Roosevelt li rebaħ il-maġġoranza tal-vot popolari darbtejn. Il-President
Obama indirizza lill-partitarji tiegħu f'Chicago's McCormick Place wara
r-ri-elezzjoni u qalilhom "Dal-lejl ivvutajtu għall-azzjoni, mhux għall-politika
tas-soltu. Intom eleġġejtuna biex niffukaw fuq l-impjiegi tagħkom, mhux tagħna.
U fil-ġimgħat u x-xhur li ġejjin, qed inħares 'il quddiem biex naħdem
mal-mexxejja taż-żewġ partiti."



https://mt.wikipedia.org/wiki/Armenja

L-Armenja ( ɑrˈmiːniə (għajnuna·info); bl-Armenjan:Հայաստան), uffiċjalment
ir-Repubblika tal-Armenja (bl-Armenjan:Հայաստանի Հանրապետություն, Hayastani
Hanrapetut’yun), hi pajjiż interkjuż fir-reġjun Kawkasu t'Isfel tal-Ewroasja.
Il-pajjiż jinsab f'salib it-toroq tal-Asja tal-Punent u l-Ewropa tal-Lvant,
billi jmiss mat-Turkija lejn il-punent, il-Ġeorġja lejn it-tramuntana,
l-indipendenti de facto Nagorno-Karabakh u l-Ażerbajġan lejn il-lvant, l-Iran u
l-enklav tal-Azerbajġan Nakhchivan fin-nofsinhar.

L-Armenja hija unitarja, multi-partit u nazzjon-stat demokratiku b'wirt
kulturali antik. Ir-Renju tal-Armenja kien stabbilit fis-seklu 6 QK, wara
l-waqgħa ta' Urartu; dan sar l-ewwel stat fid-dinja li adotta l-Kristjaneżmu
bħala reliġjon tiegħu, fis-snin bikrija tas-seklu 4 (id-data tradizzjonali hija
301 AD).

Ir-Repubblika tal-Armenja moderna tirrikonoxxi l-Knisja Appostolika Armenjana,
l-eqdem knisja nazzjonali fid-dinja, bħala stabbiliment reliġjuż primarju
tal-pajjiż. L-Armeni għandhom alfabett uniku vvintat minn Mesrop Mashtots
fis-sena 405 AD.

Bħala eks-Repubblika tal-Unjoni Sovjetika, l-Armenja hija demokrazija emerġenti
sa mill-2011 fejn kienet innegozjata mal-Unjoni Ewropea biex issir membru
assoċjat. Hija għandha dritt li tkun membru tal-UE sakemm tissodisfa
l-istandards u l-kriterji meħtieġa. Il-Gvern tal-Armenja żżomm integrazzjoni
Ewropea bħala prijorità ewlenija fil-politika barranija tiegħu.



https://mt.wikipedia.org/wiki/AIDS

AIDS huwa l-akronimu ta' Acquired Immune Deficiency Syndrome jew, aħjar
bil-Malti, Sindrome ta' immunodefiċjenza akkwiżita u tiddefinixxi is-sindrome
sseħħ minħabba n-nuqqas ta' linfoċiti T (T lymphocytes). Fost
il-manifestazzjonijiet insibu infezzjonijiet rikorrenti minn mikroorganiżmi li
normalment ma jkunux patoġeniċi (ċioè, ma jikkawżawx mard jew ħsara), kif ukoll
żieda drastika fin-numru ta' tumuri, kemm dawk ta' natura komuni, kif ukoll dawk
karatteristiċi ta' pazzjenti immunokompromessi (li għandhom sistema immunitarja
difettuża) u wkoll tumuri partikolari u rari li jimmanifestaw ruħhom biss f'din
is-sindrome, bħal ngħidu aħna Kapsosi sarcoma. Illum il-ġurnata nafu li l-AIDS
hija kkawżata mill-virus HIV.

Attwalment is-sindrome hija inkurabbli, jiġifieri mhux possibbli li jiġi
eradikat totalment il-virus mill-ospite. Iżda t-terapija eżistenti, li hija
ħafna iktar aħjar u tollerata minn dik użata fis-snin '80, jirnexxila tnaqqas
il-viremja b'mod effettiv ħafna. L-andament kliniko-patoloġiku tas-sindrome huwa
estermament varjabbli bejn l-individwi affettwati, u dan minħabba l-fatt li
l-progressjoni ta' l-infezzjoni tiddependi fuq fatturi ġenetiċi kemm tal-virus
(Campbell et al., 2004; Campbell et al., 2005; Senkaali et al., 2005) kif ukoll
ta' l-ospite (Clerici et al., 1996; Morgan et al., 2002a; Tang et al., 2003), u
tiġi wkoll affettwata mill-kundizzjonijiet iġeniċi u ko-infezzjonijiet (Morgan
et al., 2002b; Lawn et al., 2004).

Fil-pajjiżi fejn il-kura anti-retrovirali u anti-neoplastika, kif ukoll kura
għall-infezzjonijiet opportunistiċi, huma disponibili, il-mortalità ta' l-AIDS
tiġi ridotta ħafna (Palella et al., 1998). Dawn però għandhom ħafna effetti
kollaterali (Montessori et al., 2004), u hemm ċans li l-pazzjenti jiżviluppaw
reżistenza għall-farmaċi jew inkella ma jkollhomx aċċess għal din it-tip ta'
mediċina.



https://mt.wikipedia.org/wiki/Ukraina

L-Ukraina ( juːˈkreɪn (għajnuna·info); Ukrain:Україна, translitterata:Ukrayina),
hi nazzjon fl-Ewropa tal-Lvant. L-Ukraina għandha fruntieri mal-Federazzjoni
Russa lejn il-lvant u grigal, mal-Bjelorussja għall-majjistral, mal-Polonja,
is-Slovakkja u l-Ungerija lejn il-punent, mar-Rumanija u l-Moldova għall-lbiċ, u
mal-Baħar l-Iswed u l-Baħar ta' Azov fin-nofsinhar u x-xlokk, rispettivament.
Il-pajjiż għandhu erja ta' 603,628 km², li huwa l-akbar pajjiż fl-Ewropa.

Skont it-teorija popolari u stabbilita sew, l-istat medjevali ta' Kievan Rus ġie
stabbilit mill-Varanġjani fid-9 seklu bħala l-ewwel storja rreġistrata
mill-istat tal-iSlavi tal-Lvant. In-nazzjon ħareġ b'saħħtu fil-Medju Evu iżda
ddiżintegra fis-seklu 12. Sa nofs is-seklu 14, it-territorji Ukraini kienu taħt
ir-regola ta' tliet poteri esterni: l-Orda tad-Deħeb, il-Gran Dukat
tal-Litwanja, u r-Renju tal-Polonja. Wara l-Gwerra l-Kbira tat-Tramuntana
(1700–1721), l-Ukraina kienet maqsuma fost numru ta' setgħat reġjonali.
Mis-seklu 19, l-akbar parti tal-Ukraina ġiet integrata fl-Imperu Russu,
bil-bqija taħt il-kontroll Awstro-Ungeriż.

F'Novembru tal-2013, beda l-Ewromaidan, sensiela ta' protesti f'Kiev u diversi
partijiet oħra tal-pajjiż. Dan wassal għal rivoluzzjoni fejn fiha il-gvern ta'
Viktor Yanukovych ġie mneħħi u floku Oleksandr Turchynov sar president. Fi Frar
tal-2014 bdiet il-Kriżi tal-Krimea, li spiċċat bir-Russja tieħu kontroll
tal-Krimea u l-belt ta' Sevastopol f'Marzu, għalkemm dan mhu rikonoxxut
mill-ebda pajjiż.



https://mt.wikipedia.org/wiki/Sport

L-isport huwa attività li għandu numru ta' regoli jew tradizzjonijiet, magħġuna
flimkien mas-sens kbir ta' kompettitività. L-isport huwa magħruf bħala attività
fejn il-kapaċitajiet fiżiċi tal-kompetitur huma l-uniċi punti determinanti
tar-riżultat (li tirbaħ jew titlef), però dan it-terminu hu wżat ukoll biex
jinkludi attivitajiet bħal sport tal-moħħ (isem komuni għal xi logħob bil-karti
jew logħob bil-bord) u sport tal-muturi fejn tintuża il-konċentrazzjoni tal-moħħ
kif ukoll għodda oħra ta' kwalità.

It-terminu sport għandu storja twila, fejn l-oriġini tiegħu saħansitra ġej
mit-terminu Latin deportare li fost it-tifsiriet tiegħu kellu wkoll dak li
toħroġ barra l-bieb, jiġifieri li toħroġ 'il barra mill-ħitan fortifikati biex
wieħed jiddedika l-ħin għall-attività sportiva. Minn dan it-terminu ħarġu
deportar mill-Oksitan, deportar mill-iSpanjol u desporter (divertiment, żvog)
mill-Franċiż; minn dan tal-aħħar ħareġ l-oriġini, fis-seklu 14, tal-kelma
bl-Ingliż disport li wara, madwar is-seklu 16, ġiet imqassra għal sempliċiment
sport.

L-istudju tal-iżvilupp tal-isport fl-istorja umana jista' jagħtina
indikazzjonijiet sinjifikanti fuq it-tibdil soċjali li seħħ matul is-sekli u fuq
dawk li jikkonċernaw il-konċepiment stess tal-attività sportiva fil-kulturi
differenti.

Matul is-seklu 19 saru diversi skoperti ta' eżempji ta' arti fl-għerien fi
Franza, pereżempju f'Lascaux, fl-Afrika u fl-Awstralja, li juru kif
fiż-żminijiet preistoriċi, kienu jsiru ċerimonji ritwali li kienu jinvolvu
attività fiżika tal-parteċipanti. Xi sejbiet minn dawn imorru lura tal-anqas sa
30,000 sena ilu.

It-tribujiet primittivi Afrikani, Amerikani u Oċeaniċi li ġew analizzati minn
etnografi fil-bidu tas-seklu 19, ikkonservaw għall-millenji sħaħ, is-sens u
l-karattru tal-eżerċitazzjonijiet sportivi u kkunsenta li jiġu formulati xi
ipotesi fuq l-evoluzzjoni tal-eżerċizzi, mill-iskop prattiku oriġinarju għal dak
suċċessiv ta' ritwal fl-ambitu ta' ċerimonji reliġjużi jew festivi.

L-eżerċizzji, li qabel kienu jsiru individwalment, suċċessivament saru fuq bażi
kollettiva. L-eżerċizzju l-aktar komuni u antik kien dak tat-tlielaq, li miegħu
żdiedu, immedjatament wara, it-tfigħ u l-qbiż, li kienu utli għall-kaċċa u
għall-gwerrer. Ftit żmien wara ħarġu manifestazzjonijiet oħra li saru
indispensabbli għas-sopravivenza, li minnhom oriġinaw l-għawm, il-kanottaġġ,
l-ekwitazzjoni, il-lotta, il-boksing, l-iskerma, li magħhom żdiedu wkoll logħob
bil-blalen magħmula mill-ħaxix u frott kbir.

Għall-bidu dawn il-manifestazzjonijiet ma wrewx karatteristċi kompetittivi,
anzi, taw karatteristika ta' logħob u ta' divertiment. Fiż-żminijiet ta' wara,
l-eżerċizzji ħadu aspett doppju: dak mediku-spirtwali li żviluppa l-aktar
fl-Orjent, u dak atletiku-ritwali li ffjorixxa fil-baċil tal-Mediterran.

Fl-Oċċident kiber l-aktar l-aspett atletiku, il-kura tal-enerġija muskolari u
r-reżistenza għall-għejja għall-għanijiet militari.

Il-Lhud kienu jieħdu ħsieb l-isparar bil-katapulta, l-isparar bil-qaws u
kompetizzjoni tas-saħħa bbażata fuq l-irfigħ ta' ġebla li kien jissejjaħ
"il-logħba tal-ġebla tal-paragun". Xi illustrazzjonijiet li nstabu fid-deżert
Libjan minn żmien il-Ġebel juru rġiel jgħumu u jispraw bil-qaws.

Permezz ta' ġnus oħra, bħall-Babilonjani, l-Assirji, il-Medi, il-Persjani,
l-Etruski, u l-Kreti, il-logħob ibbażat fuq l-abilità u l-fiżiċità, grazzi
għall-karatteristiċi espressivi tal-qawwa u l-vitalità li huma kienu jħaddnu,
kienu jużawhom biex jimmanefistaw il-gratitudni tagħhom lejn dawn id-doni
għad-divinitajiet li tawhomlhom u għalhekk kienu nklużi fiċ-ċerimonji sagri ta'
supplikazzjoni u ta' , flimkien maż-żfin u l-kant.

Suċċessivament, il-logħob sportiv ġew miżjuda fiċ-ċerimonji funebri, biex
jonoraw lir-rejiet u kondutturi, li kienu saru hekk grazzi, anki,
għall-abilitajiet fiżiċi u morali tagħhom u għall-maestrija fil-gwerer. Permezz
ta' dan il-logħob sportiv, ħafna drabi, kien jiġi magħżul is-suċċessur tagħhom.
Dawn it-tradizzjonijiet komplew jestendu lejn il-kosti tal-Asja Minuri u
tal-Greċja.

L-iskrizzjonijiet fuq monumenti antiki Eġizzjani juru kif fi żmien il-Fargħuni
kienu diġà jiġu pprattikati diversi attivitajiet sportivi bi skop essenzjali ta'
divertiment: il-lotta, il-ġinnastika, il-boksing, l-għawm, il-kanottaġġ,
is-sajd, l-atletika u ġeneri differenti ta' logħob bil-ballun. Il-Farawni, li
kienu d-dinjitarji u l-irġiel tal-istat tal-Eġittu l-Antik, kienu jassistu għal
kompetizzjonijiet sportivi b'attenzjoni u kienu jiffavorixxu l-kors tal-logħba
billi jippromovu l-kostruzzjoni tal-istrutturi neċessarji.

Mill-ġeroglifiċi kien possibbli li jiġi stabbilit li millenji qabel il-Griegi,
l-Eġizzjani antiki kienu diġà pprovedew biex joħolqu r-regoli bażiċi għal xi
logħob, biex jafdaw il-kontroll tar-regoli tal-logħob f'idejn persuna newtrali,
li l-plejers jilbsu l-uniformi, u li jonoraw ir-rebbieħa billi jagħtuhom kullari
bi stili differenti

Skont il-leġġenda kien Erakle li beda, bħala sinjal ta' ringrazzjament lil Żews,
il-logħob sagru ta' Olimpja wara li kien issupera s-seba' mit-tnax-il sforz li
kien previst, u l-ewwel edizzjoni kienet onorata bil-parteċipazzju ta' Apollu u
Marte; wara sekli ta' astinenza minn dawn il-logħob, ir-Re Ifitu reġa' ta l-bidu
tal-Logħob Olimpiku fis-sena 776 q.K. bl-għan li jissalvagwardja n-newtralità
tal-pajjiż nattiv tiegħu. Kienu jsiru f'Olimpja kull erba' snin ad unur Żews,
raħal żgħir ta' Peloponnesu. L-Olimpjadi ma kinux biss avveniment sport, imma
kienu ċ-ċelebrazzjoni tal-eċċellenza individwali, tal-varjetà kulturali u
artistika tal-kultura sħiħa Griega u, fuq kollox, kienu l-okkażjoni biex jonoraw
l-aqwa divintà reliġjuża.

It-terminu ludi, li kien jindika ġeneralment il-kompetizzjonijiet sportivi, ġej
probabbilment mill-Etrusk, bħala parti kbira tal-attività sportiva Rumana.
Il-ludi kien organizzati mill-klassi saċerdotali u fil-kompetizzjonijiet kienu
jipparteċipaw il-ġuvintur li kienu jappartejnu għan-nobilità.

Mir-referenzi l-aktar antiki jidher li l-isport jew il-logħob l-aktar
ipprattikati f'Ruma kienu jinkludu anki l-ispeċjalitajiet tal-Olimpjadi Griegi,
imma fost dawn il-pubbliku kien jippreferi l-logħob l-aktar vjolenti
bħall-boksing u l-lotta u partikularment lill-pankrazju, li kien forma oħra
tal-boksing aktar vjolenta u ħafna drabi b'konsegwenzi fatali. L-eżasperazzjoni
tal-komponent vjolenti tal-kompetizzjoni f'Ruma l-Antika tinstab faċilment
fis-suċċess kostanti li kiseb il-ġlied bejn il-gladjaturi mal-popolazzjoni, li
kienu mal-ewwel użati bħala stabilizzaturi soċjali. F'dan is-sens għandu jidher
il-kostruzzjoni f'diversi ibliet tal-imperu ta' anfiteatri kbar, bħall-Kolossew.

Is-sejba ta' strutturi antiki u oġġetti magħmula minn id il-bniedem,
jissuġġerixxu li ċ-ċiviltà Ċiniża bdiet tipprattika attivitajiet atletiċi, li
jistgħu jiġu assimilati mal-konċepiment modern tal-isport, sa qabel is-sena 4000
q.K.. L-iżvilupp tad-dixxiplini sportivi antiki fiċ-Ċina jidher li huma
kollegati mal-iżvilupp ta' attivitajiet oħra tal-bniedem: l-agrikoltura,
l-artiġjanat, il-gwerra u d-divertiment.

L-attività sportiva l-aktar popolari fiċ-Ċina l-Antika jidher li kienet
il-ġinnastika. Grazzi għall-monastiċi Buddisti, fis-sena 2700 q.K., żdiedu
r-regoli li kienu mbassra biex jeffetwaw flessjonijiet, torsjonijiet, u atti
respiratorji. L-istess mgħallma tat-Tao kienu jgħallmu l-ġinnastika minħabba li
kienet tiggarantixxi s-saħħa tal-ġisem u l-immortalità tar-ruħ. Mill-ġinnastika
seta' kiber faċilment l-iżvilupp fiċ-Ċina tal-arti marzjali (l-aktar stil famuż
hu żgur l-Kung-Fu tat-tempju Shaolin), kif ukoll it-tradizzjoni akrobatika
tal-artisti taċ-ċirklu tradizzjoni Ċiniż.

Fis-sena 393 w.K. l-Olimpjadi ġew sospiżi, imma fil-Mediterran kien qed
jitwieled spirtu partikulari nfluwenzat mill-ispirtwalità Evanġelika u
mill-kulturi tat-Tramuntana. Dawn kienu l-materja prima għat-twelid
tal-"kavallerija". Punti deċisivi tal-preparazzjoni fiżika baqgħu t-tlielaq,
il-qbiż, il-lotta, l-iskerma, it-tfigħ, u t-tiġrijiet biż-żwiemel.
Il-kompetizzjonijiet tal-kavallerija entużjażmaw għal sekli sħaħ l-Oċċident.

Dejjem fil-Medju Evu, daħlu manifestazzjonijiet oħra sportivi li rnexxielhom
ikollhom fortuna anki fis-sekli segwenti: il-logħob bil-ballun. Waqt li
l-"kavallerija" kien sport artistokratiku, fejn il-poplu kien biss limitat għal
rwol ta' spettatur, fil-logħob bil-ballun, in-nies kellhom l-irwol ta'
protagonista. Madwar is-seklu 10, matul il-festi reliġjużi, fi tmiem ta'
purċissjoni, l-isqof kien jixħet ballun f'nofs żewġ timijiet ta' numru ta'
plejers, fejn huma kienu jikkompetu għalih. Jidher li l-ewwel manifestazzjoni
simili saret fi Vjenna matul iċ-ċelebrazzjonijiet tal-Għid. Din il-prattika,
mal-ewwel ġiet diffuża fi Franza u Spanja, u ġew fundati żewġ tipi ta'
dixxiplini: waħda kienet tinvolvi l-użu tas-saqajn biex tmexxi l-ballun, u
fil-kors tas-sekli, permezz tal-futbol u tar-rugbì, evolva wkoll użu ieħor, dak
li permezz ta' bastun wieħed jolqot il-ballun, fejn dan żvilupp fit-tennis,
il-golf, u l-baseball. Kien wara li ffurmaw it-teknika tal-ballun li tintlagħab
bl-idejn, forsi minħabba li kienu kkunsidrati bħala aktar faċli jew forsi qabel
kienu projbiti, għal raġunijiet reliġjużi.

Kien f'idejn il-poplu Brittaniku biex jelaboraw u jerġgħu jagħtu l-ħajja
lill-kultura sportiva, li kienet tpoġġiet mal-ġenb tas-soċjetà minħabba
l-Illuminiżmu u r-Romantiċiżmu. Kien Thomas Arnold (1795-1842), li b'kawża
tal-preokupazzjoni tiegħu fuq it-tifrix rapidu tal-vizzji u tal-għakkarija, li
ffonda t-"tagħlim sportiv" modern; kien grazzi għalih li illum jeżisti t-terminu
"sport", li hu kien jinterpretah bħala "mod ta' edukazzjoni divertenti", b'kull
rispett għall-kunċett ta' Vittorino de Feltre.

Wieħed li kien tal-istess fehma ta' Arnold, kien l-iSvediż Enrico Ring, li
preokkupat minħabba l-istat ħażin tas-saħħa taċ-ċittadini ta' pajjiżu, ħoloq
serje ta' regoli ġinnastiċi definiti bħala "Svediżi", u miegħu, grupp ta'
intelletwali u edukaturi saħqu fuq il-bżonn li jirritornaw l-attivitajiet fiżiċi
u tal-logħob biex jiżviluppaw b'mod armoniku l-ġisem u r-ruħ.



https://mt.wikipedia.org/wiki/Mammiferu

Il-Mammiferi (klassi Mammalia) huma klassi bijoloġika ta' annimali vertebrati,
ikkaratterizzati bil-preżenza ta' glandoli tal-għaraq (inklużi dawk il-glandoli
tal-għaraq li fin-nisa huma mmodifikati b'tali mod li jipproduċu l-ħalib, 'l
hekk imsejjħa glandoli mammarji), xagħar (suf, pil jew fer), tliet għadmiet
fil-widna nofsanija (li huma wżati fis-smigħ), u b'parti fil-moħħ imsejħa
in-neokortiċi.

Il-mammiferi kollha minbarra il-monotremati minflok ibidu l-bajd, iwelldu
iż-żgħar tagħhom mal-ewwel ħajjin u l-Plaċentati. li huma l-akbar grupp
fil-klassi Mammalia, tul it-tqala jew il-ġestazzjoni tagħhom jagħmlu użu minn
plaċenta.

Il-biċċa l-kbira tal-mammiferi għandhom ukoll snien speċjalizzati u moħħ li
jirregola is-sistema endotermika (din hija s-sistema li tirregola it-temperatura
tal-ġisem u b' hekk il-mammiferi jissejħu annimali ta' demmhom sħun) u s-sistema
ċirkolatorja, li tinkludi qalb maqsuma f' 4 kavitajiet.

Mammiferi hemm 'il fuq minn 5,500 speċi (inkluż il-bniedem li jagħmel parti
mill-ordni Primates). Id-daqs tagħhom ivarja minn dak tal-farfett il-lejl
imnieħer il-qażquż ta' Kitti li ma jikbirx aktar minn 40 millimetru u dan huwa
meqjus bħala l-iżgħar jew wieħed mill-iżgħar mammiferi ħajjin, għall-akbar
mammiferu u l-akbar annimal li qatt eżista fid-dinja, l-baliena kaħla li kapaċi
tilħaq it-tul ta' 33 metru. Dawn il-mammiferi qegħdin imqassmin bejn wieħed u
ieħor f' 1,200 ġeneru, f' 153 familja u f' 29 ordni, għalkemm dan ivarja minn
klassifikazzjoni għal oħra u tagħmel differenza kbira ma' liema skema wieħed
jimxi.

Il-biċċa l-kbira tal-mammiferi jagħmlu parti mill-grupp tal-plaċentati jew kif
jissejħu ukoll ewterjani. L-akbar 6 ordnijiet f' din is-sottoklassi huma,
ir-Rodenzja (il-mammiferi gerriema, bħall-iskojjatli, il-kastori, il-ġrieden u
l-firien), il-Kiroptera (il-mammiferi li jtiru tajran ta' veru bħal-friefet
il-lejl u l-volpijiet tal-ajru), il-Primati (il-mammiferi primati bħal-galaguni,
il-lemuri, it-tarsieri, ix-xadini tad-dinja l-ġdida bħal-marmosetti u
t-tamarini, ix-xadini tad-dinja il-qadima bħal-mandrilli u l-makakki u x-xadini
antropomorfi jew xadini bla-denb bħal-gibbuni, l-orangutani, il-gorilli,
iċ-ċimpanzè il-bonobo u l-bniedem), is-Sorikomorfa (il-mammiferi insettivori
bħal-ġriedem ta' geddumhom twil, is-solenodonti, it-talpi u t-tażmani),
iċ-Ċetarzjodaktila (il-mammiferi tad-dwiefer biż-żewġ bħaċ-ċriev, in-nagħaġ,
il-mogħoż u l-baqar, flimkien maċ-ċetaċi bħal-baleni, d-dniefel u l-foċeni) u
l-Karnivora (il-mammiferi il-jieklu l-laħam bħal-klieb, il-qtates, l-orsijiet,
il-panda ż-żgħir, il-bumerini u l-iljuni tal-baħar),.

Filoġenetikament il-klassi Mammalia tiġi definita bħala d-dixxendenti kollha
tal-antenat komuni l-aktar reċenti tal-prototerjani jew monotremati (eż.
l-ekidni u l-platipi) u terjani (il-marsupjali jew metaterjani u l-plaċentati
jew ewterjani). Dan ifisser li wħud mill-gruppi estinti tal-mammiferi m'humiex
membri tal-klassi Mammalia, avolja l-parti l-kbira ta' dawn għandhom
il-karatteristiċi kollha li tradizzjonalment kienu jikklassifikawhom bħala
mammiferi. Normalment dawn il-"mammiferi" llum il-ġurnata saru jiġu
kklassifikati bħala parti mil-klad bla rank imsejjaħ Mammaliaformes.

Il-linja tad-dixxendenza tal-mammiferi iddiverġiet minn dik tas-sawropsidi lejn
it-tmiem tal-perjodu Karboniferu. Is-sawropsidi komplew evolvew fir-rettili u
fl-għasafar moderni tal-ġurnata tal-lum, filwaqt li mil-fergħa tas-sinapsidi li
ddiverġiet minn dik tas-sawropsidi evolvew il-mammiferi. L-ewwel mammiferi veri
dehru għall-ewwel darba fil-perjodu Ġurassiku. L-ordnijiet tal-mammiferi moderni
dehru fl-epoki tal-Palaeoċen u l-Eoċen tal-perijodu Palaeoġen.

L-ispeċi tal-mammiferi ħajjin tal-llum il-ġurnata, jistgħu jiġu iddentifikati
mil-presenza tal-glandoli tal-għaraq, inklużi dawk speċjalizzati li fin-nisa
jirriproduċu l-ħalib.

Madankollu, hemm bżonn ta' fattizzi oħra biex wieħed jikklassifika il-fossili,
peress li dawn il-glandoli huma maghmulin minn tessut jew materjal organiku
artab u m' humiex viżibli fil-fossili. Il-Paleontoloġisti jużaw fattizz
distintiv maqsum bejn il-mammiferi ħajjin kollha saħansitra il-monotremi, iżda
li m' huwiex preżenti fl' ebda Sinapsidu ta' minn kmieni fil-bidu
tat-Trijassiku: fis-smiegħ il-mammiferi jużaw 2 għadmiet partikolari li
l-antenati tagħhom kienu jużawhom biex jieklu. Is-Sinapsidi tal-bidu nett
kellhom il-ġog tax-xeddaq maghmul mill-artikolarja (għadma żgħira fin-naħa ta'
wara tax-xedaq ta' isfel) u l-kwadrata (għadma żgħira oħra fin-naħa ta' wara
tax-xedaq ta' fuq). Il-maġġor parti tar-rettili u tas-sinapsidi mhux mammiferi
jużaw din is-sistema inklużi il-gremxul, il-kukkudrilli, d-dinosawri (u
d-dixxendenti tagħhom l-għasafar), u t-terapsidi ("rettili" qieshom mammiferi).
Il-Mammiferi għandhom il-ġog tax-xedaq kemmxejn differenti, għaldaqstant, dan
huwa ffurmat mid-dentarja biss (l-ghadma tax-xedaq ta' isfel li fiha hemm
is-snien) u mill-iskwamosali (għadma żgħira oħra tal-kranju). Fil-mammiferi iż-2
għadmiet imsejħa kwadrata u artikolarja saru l-inkwina "incus" u l-martell
"malleus" fil-widna nofsanija. Nota: "sinapsidi mhux mammiferi" hawn fuq
timplika li l-mammiferi huma sottogrupp tas-sinapsidi, u dan huwa eżattament x'
tgħid li huma l-kladistika.

Il-mammiferi għandhom ukoll kondila oċċipitali doppja: huma għandhom 2 għoqiedi
mghadma qieshom pumi fil-bażi tal-kranju li jidħlu eżatt fl-għola vertebra
tal-għonq, filwaqt li l-vertebrati 'l oħra għandhom kondila oċċipitali waħda.
Il-Paleontoloġisti jużaw biss il-ġok tax-xedaq u l-widna nofsanija bħala
kriterju jew prinċipju biex jidentifikaw il-mammiferi fossili, biex tiġi evitata
konfużjoni żejda meta jinsab fossilu b' wieħed mil-fattizzi biss.

Il-biċċa l-kbira tal-mammiferi għandhom 7 vertebri ċervikali (vertebri
tal-għonq), inklużi il-friefet il-lejl, ġiraffi, ġrieden u l-bniedem. Ftit
eċċezjonijiet huma l-lamantini u l-għażżenin jew kif inhuma maghrufin ukoll
il-bradipi ta' żewġt iswaba li għandhom 6 vertebri ċervikali u dawk ta' 3 iswaba
li għandhom 9 vertebri ċervikali.

Il-mammiferi għandhom ukoll 3 għadmiet f'kull widna (l-inkwina, il-martell u
l-istaffa) u għadma 1 biss fuq kull naħa tax-xedaq t'isfel tal-ħalq id-dentarja,
l-bqija tal-vertebrati kollha l-oħra li għandhom il-widnejn għandhom għadma 1
biss f'kull widna u minn tal-inqas 3 għadmiet oħra fuq kull naħa tax-xedaq.

Il-pulmuni tal-mammiferi, magħmulin minn tessut qiesu sponża u miksi bit-tessut
epiteljali. Dan tal-aħħar għandu l-għamla ta' xehda tal-għasel u t-total
tal-erja tas-superfiċi tiegħu hija hafn' akbar minn dik tal-erja superfiċali
tal-pulmuni infishom minn naħa ta' barra. L-għamla tal-pulmuni tal-bniedem huma
tipikament minn dan it-tip ta' pulmun.

Id-dijaframma fil-qiegħ tat-toraċi huwa l-muskolu prinċipali li jmexxi n-nifs.
Il-kontrazzjoni tad-dijaframma tiġbed l' isfel il-qiegħ tal-kavita fejn qiegħed
magħluq il-pulmun. L-arja b' hekk tidħol vija il-kavitajiet orali (mil-ħalq) u
nasali (mil-imnieħer): minn hemm tibqa sejra vija l-larinġi għal fit-trakea, li
tinferaq fi bronki. Ir-rilassament tad-dijaframma għandu l-effett oppost u waqt
nifs normali din tmur lura f' posta passivament. Matul l-eżerċizju fisiku,
d-dijaframma ż-żid il-kontrazzjonijiet (tinġibed u tirrilassa) biex l-arja tkun
tista tidħol u toħroġ b' mod aktar mgħaġġel u b' aktar saħħa. Il-qafas tas-sider
inifsu sa ċertu punt jista jiċċkien u jespandi ukoll, dan permezz ta' muskoli
repiratorji u aċċessorji oħrajn. Dan it-tip ta' pulmun mgħaruf bħala pulmun
minfaħ dan ġej mix-xebħ mal-minfaħ tal-ħaddid.

Il-qalb tal-mammiferi hija maqsuma f' 4 kavitajiet: l-atriju tal-lemin,
il-ventrikolu tal-lemin, l-atriju tax-xellug u l-ventrioklu tax-xellug.

L-atriji huma l-kavitajiet li jirċievu id-demm u l-ventrikoli huma l-kavitajiet
li jippompjaw id-demm għal pulmuni u l-ġisem.

Id-demm deossiġenat mil-ġisem jidħol fl-atriju tal-lemin, dan jiġi ppompjat
fil-ventrikolu tal-lemin. Il-ventrikolu tal-lemin jippompja d-demm fil-pulmuni,
fejn id-dijossidu tal-karbonju jintefa 'l barra u minfloku jiġi assorbit
l-ossiġnu.

Mil-pulmuni, id-demm ossiġenat jidħol fl-atriju tax-xellug, fejn minn hemm jiġi
ppompjat fil-ventrikolu tax-xellug ('l akbar u 'l aktar b'saħħtu mill-4
kavitajiet), minn hawn jinfirex mal-ġisem kollu inkluża l-qalb inifisha.

L-imħuħ tal-mammiferi kollha għandhom in-neokortiċi, din hija parti jew reġjun
tal-moħħ li tinsab esklużivament fil-moħħ tal-mammiferi biss.

Il-mammiferi għandhom sistema integumentarja li tikkonsisti minn 3 saffi:
is-saff ta' barra jissejjaħ l-epidermide, is-saff nofsani jissejjaħ id-derma u
s-saff ta' taħt jissejjaħ l-ipoderma. Din il-karatteristika m' hijiex unikament
tal-mammiferi, għax tinsab fil-vertebrati kollha.

L-epidermide normalment tkun ħoxna bejn 10 u 30 ċellula; il-funzjoni prinċipali
tal-epidermide hija li tipprovdi saff bħala protezzjoni li ma' jagħddix ilma
minnu. Filwaqt li ċ-ċelluli tan-naħa ta' barra l-ħin kollu jmutu u jintilfu,
ċ-ċelluli tal-qiegħ kostantement jinqassmu u jimbuttaw il-fuq. Is-saff nofsani,
'l hekk imsejjaħ derma, huwa bejn 15 u 40 darba eħxen mill-epidermide. Id-derma
magħmula minn ħafna komponenti differenti bħal strutturi mgħadma u kanali
tad-demm. L-ipoderma huwa saff magħmul minn tessut adipus. Il-funzjoni
prinċipali ta' dan is-saff huwa li jaħżen il-lipidi (xaħam) u jipprovdi lqugħ
artab u insulazzjoni. Il-ħxuna ta' dan is-saff ivarja ħafna minn speċi għal
oħra.

Għalkemm il-mammiferi u annimali oħra għandhom dawk li jissejjħu cilia li
superfiċjalment jixbħu ix-xagħar, 'l ebda annimal ieħor minnbarra l-mammiferi m'
ghandhom ix-xagħar veru. Din hija karatteristika definittiva u unikament ta' din
il-klassi ta' vertebrati. Għalkemm uħud mil-mammiferi għandhom ftit li xejn
xagħar, ħlief f' partijiet mistura ta' ġisimhom, meta jkun hemm eżaminazzjoni
fir-reqqa din il-karatteristika tidher biċ-ċar.

Dan ix-xagħar fl' ebda speċi ta' mammiferu magħruf xjentifikament ma' jieħu lewn
naturali ta' blu jew aħdar, għalkemm il-ġilda f' uħud miċ-ċetaċi u fil-mandrilli
għandha tonalitajiet ta' blu. Fost il' ħafna mammiferi li jiġu deskritti bħala
speċi bil-pil, fer jew xagħar blu fil-każi kollha magħrufa nstab li kienu dejjem
tonalitajiet differenti ta' griż. L-Għażżien ta' żewġ swaba u l-ors polari jista
jagħti l-każ li l-fer tagħhom ikun ikanġi fl-aħdar, iżda dan il-kulur m' huwa
xejn ħlief l-alga li tikber madwar ix-xagħar u l-pil tagħhom.

Il-maġġor parti tal-mammiferi jwelldu l-wild tagħhom ħaj u dan jissejjaħ
viviparija, iżda mhux kollha, uħud minnhom għadhom ibidu l-bajd u dawn huma
l-ispeċi kollha tal-ordni Monotremata (jew f' xi klassifikazzjonijiet l-ispeċi
kollha tal-ordnijiet Platipoda u Takiglossa) għadhom ibidu l-bajd. Speċi waħda
partikolari fost dawn il-monotremati 'l hekk imsejjaħ platipu jew ornitorinku
(li huwa l-uniku speċi fl-ordni Platipoda), jippreżenta fiħ determinazzjoni
sesswali unika, li taħt ċertu aspetti tixbaħ dik tal-għasafar. It-twelid ta'
wild ħaj jew il-viviparija huwa effettwat ukoll minn speċi oħrajn li m' humiex
mammiferi, bħal klieb il-baħar ta' rashom martell u uħud mill-ispeċi ta' sriep u
gremxul u b'hekk din m' hijiex meqjusa bħala karatteristika ewlennija
tal-mammiferi biss.

Il-mammiferi għandhom ukoll il-glandoli tal-għaraq, fattizz distintiv li jinstab
fihom biss. Uħud minn dawn il-glandoli evolvew b' tali mod li jipproduċu l-ħalib
(dawn jissejħu glandoli mammarji), likwidu abjad li jservi bħala sors ewlennija
ta' nutrizzjoni taż-żgħar tagħhom. Il-monotremati li ddiverġew minn kmieni ħafna
mil-mammiferi 'l oħrajn, għalkemm m' għandhomx beżżula jew nipil minn fejn
inixxi l-ħalib, xorta waħda mgħamra bil-glandoli mammarji u jipproduċu l-ħalib
għal-wild tagħhom.

F' mammiferi intelliġenti, bħal pereżempju il-primati, iċ-ċerebru (il-parti
prinċipali tal-moħħ) huwa relativament akbar meta mqabel mal-kumplament
tal-moħħ. L-intelliġenza fija infisha m' hijiex faċli biex tiddefinija, iżda
indikazzjoni ta' intelliġenza tinkludi l-abilita tat-tagħlim, flimkien
mal-flessibilita fl-imġieba. Pereżempju il-firien, huma kkunsidrati bħala
mammiferi intelliġenti ħafna għax kapaċi jitgħalmu u jtemmu biċċa xogħol ġdida,
abilita importanti meta huma jikkolonizzaw abitat jew ambjent ġdid. F' uħud
mil-mammiferi, l-qabda, l-ġabra, u l-ħażna tal-ikel tidher relatata
mal-intelliġenza: iċ-ċerv li jiekol il-pjanti għandu moħħu relativament iżgħar
minn dak ta' qattus li jrid jaħseb kif ħa jagħmel biex jgħeleb il-priża tiegħu.

L-ispeċjalizzazzjoni fil-preferenza tal-abitat kienet akkumpanjata ma' ħafna
adattazzjonijiet fil-lokomozzjoni. Il-mammiferi terrestri għandhom numru ta'
modi differenti ta' progressjoni u tħarrik. L-istokk tal-mammiferi primittivi
kien jimxi b' mod plantigrad, iġifieri, bid-diġitali (l-għadam tas-swaba),
bl-għadam tas-sieq in-nofsanija u b' xi partijiet mill-għakset is-sieq u l-polz
ċatti jew imissu mal-art. Ir-riġlejn tal-mammiferi ambulatorji huma tipikament
mobbli u għandhom kapaċità ta' rotazzjoni konsiderevoli.

Il-mammiferi mmodifikati għall-ġiri jissejħu kursorji. Il-qagħda ta' speċi
kursorji tista tkun jew diġitigradali (bid-diġitali kompletament imissu mal-art
bħal fil-klieb u l-qtates) jew unguligradali (il-ponot tad-diġitali biss
bil-kuntatt mal-art bħal fiż-żwiemel u ċ-ċriev). Fi gruppi avvanzati il-moviment
tar-riġlejn ikun il-quddiem u lura fuq pjan wieħed.

Il-lokomozzjoni saltatorjali (xi kultant imsejjħa rikoċetali ukoll) jew
qabbiżija, evolvit kemm il darba f' bosta gruppi ta' mammiferi mhux relatati
(eż. uħud mil-marsupjali, il-lagomorfi, u bosta gerriema ta' nisel
indipendenti). Din it-tip ta' lokomozzjoni tinsab mifruxa l-aktar fost dawk
l-speċi li jgħixu f' abitat jew f' ambjent miftuħ. Il-Mammiferi qabbiżin
normalment ikunu mgħammrin b' par saqajn ta' wara tawwalin u plantigradi, b' par
idejn qosra, u b' denb twil ħafna għal bilanċ. L-evoluzzjoni konverġenti fl'
adattament għal dan it-tip ta' abitat partikolari, ikkontribwixxit ħafna
fix-xebħ ekoloġiku tal-fawna tal-mammiferi f' bosta reġjuni.

Bosta speċi ta' mammiferi minn ordnijiet differeneti kisbu piż u daqs enormi
(eż. l-iljunfanti, l-ippopotami u r-rinoċerontijiet). Dawn il-mammiferi,
ikkonverġew kollha kemm huma għal tip ta' mixi tqil u goff, lokomozzjoni
speċjalizzata magħrufa bħala lokomozzjoni graviportali. F' dawn l-ispeċi ma
kienx hemm tnaqqis fin-numru tas-swaba u dawn qegħdin mifruxin f' ċirku madwar
il-fus tar-riġel bħal pedestal ta' kolonna u dankollu għas-support massimu u
totali.

Fil-klassi Mammalia hemm bosta speċi li huma totalment jew semi-akkwatiċi.
L-ordni Sirenja (li jiġbor fiħ il-baqar tal-baħar, speċi erbivori jew mammiferi
li jieklu l-pjanti), l-ordni Ċetaċea (li jiġbor fiħ il-balieni, d-dniefel u
l-foċeni, speċi karnivori) u l-lontra tal-baħar jew kif tissejjaħ ukoll ottarja
tal-baħar (speċi b' dieta bbażata fuq ħut u invertebrati tal-baħar li tagħmel
parti mill-ordni Karnivora) huma 3 gruppi totalment akkwatiċi u huma dippendenti
għal-ambjent tal-ilma kemm għal-support mekkaniku kif ukoll għall-insulazzjoni
termali tul l-istadji kollha ta' ħajjithom saħħansitra anke waqt it-twelied
tal-frieħ.

Filwaqt li uħud mill-ispeċi semi-akkwatiċi (eż. il-lontri, il-griedem ta'
geddumhom twil tal-ilma u l-far tal-misk tal-ilma), baqgħu simili ħafna
tal-ispeċi terrestri li huma relatati fil-qrib tagħhom, l-ispeċi semi-akkwatiċi
tal-familji Odobenidae (morsa jew walrus), Otariidae(bumerini tal-widnejn) u
Phocidae (bumerini ta' veru), kellhom bidla morfoloġika radikali tant li
jitilgħu lura fuq l-art għal żmien qasir tan-ngħamra u għat-twelied u t-trobbija
tal-frieħ.

L-uniċi mammiferi li ġie osservat fihom it-tajran ta' veru, huma l-ispeċi kollha
tal-ordni Kiroptera, li huwa maqsum f' 2 sottordijiet; il-Mikrokiroptera li
jilqa fih il-biċċa l-kbira tal-ispeċi (madwar 80%) li jissejjħu friefet il-lejl
u l-Megakiroptera li jilqa fih il-kumplament tal-ispeċi li jissejjħu volpijiet
li jtiru jew volpijiet tal-ajru. L-ordni Kiroptera huwa wieħed mill-aktar ta'
suċċess u jinkludi fih madwar 20% (kważi 1 minn kull 5 mammiferi) tal-ispeċi
tal-klassi Mammalia.

Il-mammiferi bħall-planaturi marsupjali tal-ordni Diprodonzja, l-iskojjatli li
jtiru jew skojjatli tal-ajru tal-ordni Rodenzja u l-kolugi tal-ordni Dermoptera
huma meqjusa aktar jew jaqagħu fil-klassifikazzjoni tal-mammiferi planaturi.

Biex tinżamm it-temperatura tal-ġisem il-ħin kollu għolja f' termini ta'
enerġija din tiġi għalja, b' hekk il-mammiferi għandhom bżonn dieta nutrijenti u
abbundanti. Filwaqt li l-ewwel mammiferi kienu probabilment predaturi, minn dak
iż-żmien 'l hawn ħafna speċi biex jissodisfaw il-bżonnijiet dietetiċi tagħhom
adattaw ruħhom f' modi differenti. Uħud jieklu annimali oħra u din tissejjaħ
dieta karnivora li tinkludi fija id-dieta insettivora. Mammiferi oħrajn, 'l hekk
imsejjħa erbivori, jieklu il-pjanti. Din id-dieta erbivora tinkludi fija
sottotipi ta' dieti speċjalizzati bħal pereżempju dik frottivora (annimali li
jieklu l-frott) u dik folivora (annimali li jieklu l-weraq). Il-mammiferi
omnivori huma l-ispeċi kollha li kapaċi jieklu t-2 li huma kemm annimali oħrajn
kif ukoll pjanti.

Il-mammiferi karnivori għandhom apparat diġestiv sempliċi, dan għaliex
il-proteini, il-lipidi u l-minerali misjuba fil-laħam f' termini ta' diġestjoni
ma għandhom bżonn xejn speċjali. Minn naħa 'l oħra l-pjanti, magħmula minn
karbodrati kumplessi, bħaċ-ċellulosa. L-apparat diġestiv ta'l- erbivori b'hekk
huwa mgħammar b' batteri li kapaċi jiffermentaw dawn is-sustanzi u b' hekk
vijabli għad-diġestjoni. Dawn il-batteri jkunu miżmuma jew fi stonku maqsum f'
ħafna kavitajiet jew f' musrana għamja kbira. Ġeneralment id-daqs tal-annimal
huwa fattur li jiddetermina it-tip ta' dieta tal-ispeċi ikkonċernata. Peress li
l-mammiferi żagħar għandhom proporzjon għolja ta' superfiċi li titlef is-sħana
meta mqabla mal-volum li jiġġenera s-sħana, dawn għandhom tendenza li jkollhom
bżonn kwantita kbira ta' enerġija u rata metabolika għolja ħafna.

Il-mammiferi li jiżnu bejn wieħed u ieħor anqas minn 500 gramma huma ġeneralment
insettivori għax mhumiex kapaċi jittoleraw il-proċess tant bil-mod u kumpless
ta' erbivoru. Minn naħa 'l oħra annimali akbar jiġġeneraw aktar sħana u tintilef
ħafn' anqas faċilment, b' hekk dawn kapaċi jittoleraw jew proċess ta'kaċċa aktar
moderata (dawk li jikkaċċaw fuq vertebrati akbar) jew proċċess ta' diġestjoni
aktar bil-mod (dawk li għandhom dieta erbivora). Madankollu hemm ta' minn iżid,
li l-mammiferi li jiżnu 'l fuq minn 500 gramma m' humiex kapaċi jaqbdu biżżejjed
insetti matul is-sigħat li jkunu attivi biex isostnu lilhom infushom.

L-uniċi mammiferi insettivori kbar huma dawk li jikkaċċaw fuq kolonji enormi ta'
insetti, bħal tan-nemel u t-termiti.

L-evoluzzjoni tal-mammiferi minn sinapsidi, magħarufin ukoll bħala rettili
qieshom mammiferi, kien proċess gradwali li ħa bejn wieħed u ieħor 70 miljun
sena, mil-Permjan nofsani sal-Ġurassiku nofsanu u sa nofs it-Trijassiku kien
hemm ħafna speċi li fid-dehra kienu qieshom mammiferi. Ta' minn jinnota ukoll li
s-sinapsidi m' humiex affattu rettili, iżda jagħmlu parti minn fergħa distinta
tat-tetrapodi.

L-ewwel vertebrati kompletament terrestri kienu amnijoti, il-bajd tagħhom
kellhom membrani interni li permess tagħhom l-embrijuni kienu jkunu jistgħu
jieħdu l-arja, iżda mingħajr ma jitlilfu l-ilma minn ġewwa. Dan kollu ippermetta
lill-amnijoti li jkunu jistgħu jbidu fuq l-art xotta, filwaqt li l-amfibjani
ġeneralment għandhom bżonn ibidu l-bajd tagħhom fl-ilma.

L-ewwel amnijoti apparentement dehru għall-ewwel darba tard fil-Karboniferu. Fi
ftit miljuni ta' snien inħolqu 2 fergħat distinti u ferm importanti ta'
amnijoti: is-sinapsidi, minn liema iddixxendew il-mammiferi u s-sawropsidi, minn
liema iddixxendew il-gremxul, is-sriep, il-kukudrilli, d-dinosawri u l-għasafar.
l-istruttura oriġinali tal-kranju tas-sinapsidi għandha toqba waħda fuq in-naħa
ta' wara ta' kull għajn, f' pożizzjoni kemxejn fil-baxx.

Grupp wieħed partikolari ta' sinapsidi, il-pelikosawri, kienu l-aktar vertebrati
komuni fuq wiċċ l-art fil-bidu tal-Permjan u l-grupp kien jinkludi fih l-akbar
annimali terrestri ta' dak iż-żmien.

It-terapsidi ddixxendew mil-pelikosawri fil-Permjan nofsani madwar 250 miljun
sena ilu, u dawn ħadu l-pożizzjoni ta' vertebrati terrestri dominanti.
It-terapsidi kienu jiddistingwu ruħhom mil-pelikosawri b' diversi fattizzi
fil-kranju u fix-xedaq, bħal tieqa temporali akbar u inċisivi li kienu
tal-istess daqs. It-terapsidi għaddew minn serje twila ta' stadji, minn dawk
l-ispeċi tal-bidu li kienu jixbħu l-antenati tagħhom il-pelikosawri, għal dawk
tal-aħħar li kienu s-sinodonti tat-Trijassiku, li uħud minn dawn huma simili
ferm tal-mammiferi:

L-Estinzjoni tal-Permjan u t-Trijassiku temmet id-dominanza tat-terapsidi u
kmieni fit-Trijassiku in-niċeċ kollha tal-annimali terrestri ta' daqs medju għal
dawk kbar ġew meħuda mill-arkosawri, li kienu l-anntenati tal-kukudrilli,
pterosawri, dinosawri u tal-għasafar. Wara din il' "bidla Trijassika"
is-sinodonti u d-dixxendenti tagħhom setgħu jgħixu biss primarjament fi ftit
niċeċ bħala annimali insettivori ta' daqs żgħir u notturni (attivi prinċimalment
matul il-lejl). Filfatt jista jagħti l-każ li dan kollu għen biex tkun
aċċelerata l-evoluzjoni tal-mammiferi (eż., is-sinodonti li ssopravivew u
d-dixxendenti tagħhom kellhom jevolvu lejn l-endotermija dan għaliex id-daqs
żghir tagħhom kien jitlef is-sħana malajr speċjalment huma li kienu attivi
prinċipalment matul il-lejl).

L-ewwel mammfieri ta' veru dehru għall-ewwel darba kmieni fil-Ġurassiku, aktar
minn 70 miljun sena wara id-dehra tal-ewwel terapsidi u bejn wieħed u ieħor 30
miljun sena wara l-ewwel speċi tal-grupp bla rank tal-Mammaliaformes.
Ħadrokodjum jidher biċ-ċar li kien f' nofs it-transizzjoni lejn stat ta'
mammiferu ta' veru u nfatti dan kien mgħammar bil-ġog tax-xedaq bħal
tal-mammiferi (magħmul mid-dentarja u l-għadam skwamosali, iżda hemm dibattiti
għaddejjin fuq jekk il-widna nofsanija hijiex kompletament bħal tal-mammiferi).

Tejnolofos (Teinolophos) li huwa L-ewwel monotremat magħruf xjentifikament, kien
jgħix madwar 123 miljun sena ilu fl-Awstralja. Hemm probabilita li uħud
mill-fattizzi tal-monotremati ġew immwirta mill-amnijoti oriġinali:

Għad-differenza ta' mammiferi oħrajn, il-monotremati nisa ma għandhomx bżieżel u
jisqu liż-żagħar tagħhom billi fil-veru sens tal-kelma "jorgħqu" l-ħalib minn
irqajja fuq iż-żaqq.

L-eqdem marsupjal magħruf xjentifikament huwa Sinodelfis (Sinodelphys) li kien
misjub f' ġebla sedimentarja ta' żmien il-Kretaċeju ta' madwar 125 miljun sena
ilu, fil-Provinċa ta' Liaoning fil-Grigall taċ-Ċina. Il-fossilu instab kważi
komplut b' troffof tax-xagħar u stampar tat-tessut organiku artab.

L-Ewterjani ("bhejjem ta' veru") huma kollha plaċentati, iżda l-għeqdem ewterjan
magħruf, Eomaja (Eomaia), li kien misjub madwar 125 miljun sena ilu, fiċ-Ċina
ukoll, għandu uħud mil-fattizzi jibħu jew qieshom aktar bħal dawk tal-marsupkali
(il-metaterjani ħajjin)::

Sfortunatament għadu mhux ċert meta il-mammiferi plaċentati evolvew - l-għeqdem
fossilu plaċentat magħruf u ndisputibli ġej minn kmieni fil-Paleoċen, wara
l-estinzjoni tad-dinosawri.

Il-mammiferi u l-kważi-mammiferi espandew u nfirxu l' barra min-niċċa ta'
insettivori notturni minn nofs il-Ġurassiku l' quddiem, pereżempju Kastorokawda
(Castorocauda) kellu adattazzjonijiet għall-għawm, għat-tħaffir u għal-qbid
tal-ħut.

Tradizzjonalment kien maħsub li fiċ-Ċenożojku wara l-estinzjoni tad-dinosawri,
l-mammiferi kienu ħadu lura in-niċeċ ekoloġiċi tal-annimali medji u kbar, iżda
wara dan iddersifikaw vera malajr, (eż., l-għeqdem speċi ta' farfett il-lejl
magħruf xjentifikament huwa ta' madwar 50 miljun sena ilu, dan 15-il miljun sena
biss wara l-estinzjoni tad-dinosawru~dinosawri.

Minn naħa l' oħra studji reċenti fil-filoġenetika molekolari indikaw li l-biċċa
l-kbira tal-ordnijiet tal-plaċentati infirdu bejn 100 u 85 miljun sena ilu, iżda
urew ukoll li l-familji moderni dehru għal-ewwel darba bejn tard fl-Eoċen u
kmieni fil-Mijoċen. Il-paleontoloġisti pero objettaw li 'l ebda foddilu
tal-plaċentati ma nstab qabel it-tmiem tal-Kretaċju.

Matul iċ-Ċenożojku tfaċċaw ħafna gruppi ta' mammiferi li kienu ħafna akbar
mill-eqreb ekkwivalenti moderni, iżda 'l ebda speċi minnhom ma kienet tlaħħaq
jew tqarreb id-daqs tal-akbar dinosawru li kellhom l-istess jew tipi ta' dieti
simili.

Il-fossili ta' Ħadrokodjum (Hadrocodium), liema huma ddatati bħala minn kmieni
fil-Ġurassiku, jipprovdu l-ewwel evidenza ċara ta' ġogi kompletament żviluppati
bħal dawk tal-mammiferi ta' veru.

Ġie ssuġġerit ukoll li l-funżjoni oriġinali tal-lattazzjoni (il-produzzjoni
tal-ħalib) kienet oriġinat biex jinżamm il-bajd niedi u ħafna minn dan
l-argument huwa bbażat fuq il-monotremati (il-mammiferi li jbidu l-bajd).:

L-ewwel evidenza ċara ta' xagħar, suf, fer jew pil hija visibli fil-fossili ta'
Kastorokawda (Castorocauda), minn ta' madwar 164miljun sena ilu mil-Ġurassiku
nofsani. Mill-1955 il' quddiem ix-xjentisiti bdew jinterpretaw il-foramina
(il-passaġġi) fil-maxillae (ix-xedaq ta' fuq) u l-premaxillae (għadmiet żagħar
fuq il' quddiem tal-maxillae) fis-sinodonti bħala passaġġi minn fejn jgħaddu
l-kanali tad-demm u n-nervituri tal-vibrissae (il-mustaċċi) u b' hekk issuġġerew
li din hija evidenza ta' xagħar suf, fer u pil. Iżda il-foramina ma' turix
neċċessarjament il-preżenza ta' vibrissae - pereżempju il-gremxula moderna
Tupinambis għandha foramina kważi identika jew l-istess bħal dik misjuba
fil-fossilu tas-sinodont mhux mammiferu Trinaksodon (Thrinaxodon).

L-evoluzzjoni tas-saqajn dritti taħt il-ġisem fil-mammiferi m' hijiex kompluta u
fil-monotremati kemm f' dawk fossili kif ukoll f' dawk ħajjin is-saqajn għadhom
miftuħin il' barra. Fil-fatt uħud mix-xjentisti jaħsbu li l-pożizzjoni jew
il-qagħda parasaġittali tas-sieq hija sinapomorfija (karatteristika li
tingħaraf) tal-mammiferi fil-grupp Boreosphenida, li jagħmlu parti minnhu
t-terjani u b' hekk jinkludi fih l-aħħar antenat komuni tal-marsupjali u
l-plaċentati moderni, dan kollu jfisser li l-mammiferi kollha ta' qabel dan
l-antenat kienu magħmra b' saqajn miftuħin. Sinodelfis (Sinodelphys) li huwa
l-eqdem metaterjan jew marsupjial magħruf u Eomaja (Eomaia) li huwa l-eqdem
ewterjan jew plaċentat magħruf kienu jgħixu madwar 125 miljun sena ilu, b' hekk
huwa magħruf li s-saqajn dritti taħt il-ġisem fil-mammiferi żgur ġew evoluti
minn qabel.

Bħalissa għadu diffiċli ħafna biex wieħed ikun konfidenti biżżejjed u jgħid meta
l-endotermija dheret eżatt għal-ewwel darba fl-evoluzzjoni tal-mammiferi.
Il-monotremati moderni għandhom have a lower body it-temperatura tal-ġisem aktar
baxxa u r-rata tal-metaboliżmu aktar varjabli minn dik tal-marsupjali u
tal-plaċentati.. B' hekk il-mistoqsija il-kbira hija meta kien evolut
metaboliżmu bħal dak tal-monotremati fil-mammiferi. L-evidenza li nstabet
sal-llum il-ġurnata tissuġġerixxi li s-sinodonti tat-Trijassiku segħta kellhom
ir-rati tal-metaboliżmu ogħljin, imma din m' hijiex konklusiva, dan għaliex huwa
ferm diffiċli biex jintwera kif annimali żagħar migħajr pil jistgħu jżommu
t-temperatura tal-ġisem ogħlja u stabli u m'hemmx evidenza ċerta ta' pil qabel
Kastorokawda (Castorocauda), u dan kien madwar 164 miljun sena ilu.

Il-"Principles of Classification and a Classification of Mammals" (AMNH Bulletin
v. 85, 1945) ta' George Gaylord Simpson kien is-sorsi oriġinali tat-tassonomija
lis-segwi hawn taħt.

Simpson firex is-sistematika tal-oriġini tal-mammiferi u rrelazzjonijiet li
kienu universalment mgħalma sa l-aħħar tas-seklu 20. Mil-klassifikazzjoni ta'
Simpson, ir-rekord paleontoloġiku ġie rikalibrat u fis-snien ta' wara kien hemm
ħafna dibattitu u progress fejn issaħħaħ l-argument li kien jikkonċerna
it-teorija tas-sistematazzjoni infisha mil-qiegħ, parzjalment bid-dħul
tal-kunċett il-ġdid tal-kladistika.

Għalkemm ir-riċerka gradwalment għamlet il-klassifikazzjoni ta' Simpson
antikwata, din baqat 'l eqreb xogħol ta' klassifikazzjoni uffiċjali
tal-mammiferi.

Din hija s-sistema ta' klassifikazzjoni standardizzata li ġiet adottata
fit-testi tal-kotba tal-mammoloġija fl-iskejjel. It-tassonomija t' hawn taħt
tal-mammiferi estanti u ta' dawk estinti reċentement hija ta' Vaughan et al.
(2000).

Fl-1997, il-mammiferi ġew riveduti komprensivament minn Malcolm C. McKenna u
Susan K. Bell. Dan ix-xogħol irrisulta fil-Klassifikazzjoni McKenna/Bell
"McKenna/Bell classification".

Il-McKenna and Bell, Classification of Mammals: Above the species level, (1997)
hija 'l aktar biċċa xogħol komprensiva sa llum il-ġurnata fuq is-sistematika,
r-relazzjonijiet u l-okkorrenza tat-taksa tal-mammiferi kollha estinti u
estanti, 'l isfel sar-rank jew livell ta' ġeneru. Il-klassifikazzjoni l-ġdida
ta' McKenna/Bell ġiet aċċettata malajr mil-paleontoloġisti. L-awturi jaħdmu
flimkien bħala paleontoloġisti fl-American Museum of Natural History f' New
York. McKenna wiret il-proġett minn Simpson u flimkien ma Bell, bena sistema
ġerarkika kompletament aġġarnata li tkopri kemm taksa estanti (ħajjin) kif ukoll
estinti li tirrifletti il-ġenealoġija storika tal-klassi Mammalia.

Il-ġerarkija McKenna/Bell telenka it-termini kollha użati għal gruppi
tal-mammiferi fuq il-livell ta' speċi u tinkludi mammiferi estinti kif ukoll
gruppi moderni u tintroduċi distinzjonijiet bħal leġjuni u sottoleġjuni
(rankijiet li jaqgħu bejn il-klassijiet u l-ordnijiet]]) li ħafna drabi
jitħallew barra minn dawk mhux profesjonisti.

Dawn l-aħħar snin, studji molekulari bbażati fuq analiżi tad-DNA issuġġerew
relazzjonijiet ġodda bejn il-familji fil-klassi tal-mammiferi. Il-biċċa l-kbira
ta' dawn tas-sejbiet ġew imsaħħa mid-dejta presenti/assenti tar-Retrotranspożju.
L-aktar sistemi ta' klassifikazzjoni reċenti bbażati fuq studji molekulari
pproponew 4 gruppi jew insla ta' mammiferi plaċentati. L-arloġġi molekulari
issuġġerew li dawn il-kladi nfirdu minn antenati komuni kmieni fil-Kretaċju,
iżda fossili biex isaħħu din l-ipotesi ma' nstabux, biss ta' minn jgħid ukoll li
dawn is-sejbiet molekulari huma konsistenti maż-żuġeografija:

Following molecular DNA sequence analyses, the first divergence was that of the
Afrotheria 110–100 million years ago. The Afrotheria proceeded to evolve and
diversify in the isolation of the African-Arabian continent. The Xenarthra,
isolated in South America, diverged from the Boreoeutheria approximately 100–95
million years ago. According to an alternative view, the Xenarthra has the
Afrotheria as closest allies, forming the Atlantogenata as sistergroup to
Boreoeutheria. The Boreoeutheria split into the Laurasiatheria and
Euarchontoglires between 95 and 85 mya; both of these groups evolved on the
northern continent of Laurasia. After tens of millions of years of relative
isolation, Africa-Arabia collided with Eurasia, exchanging Afrotheria and
Boreoeutheria. The formation of the Isthmus of Panama linked South America and
North America, which facilitated the exchange of mammal species in the Great
American Interchange. The traditional view that no placental mammals reached
Australasia until about 5 million years ago when bats and murine rodents arrived
has been challenged by recent evidence and may need to be reassessed. These
molecular results are still controversial because they are not reflected by
morphological data, and thus not accepted by many systematists. Further there is
some indication from Retrotransposon presence/absence data that the traditional
Epitheria hypothesis, suggesting Xenarthra as the first divergence, might be
true.



https://mt.wikipedia.org/wiki/Ludwig_van_Beethoven

Ludwig van Beethoven (pronunzjata /luːtvɪç fan ˈbeːthoːfn/; Bonn, 17 ta'
Diċembru 1770 – Vjenna, 26 ta' Marzu 1827) kien kompożitur Ġermaniż li x-xogħol
tiegħu jinfirex mill-perjodu klassiku sal-bidu tar-Romantiċiżmu.

Bħala l-aħħar rappreżentant tal-klassiċiżmu Vjenniż (wara Gluck, Haydn u
Mozart), Beethoven ħejja t-triq għall-evoluzzjoni lejn ir-romantiċizmu
fil-mużika u influwenza l-mużika tal-Punent matul parti kbira tas-seklu 19. Kien
inkomparabbli ("Tagħtini l-impressjoni li inti bniedem b'ħafna mħuħ, ħafna qlub
u ħafna rwieħ" qallu Haydn qrib l-1793) u esprima l-arti tiegħu fil-forom kollha
tal-mużika. Minkejja li l-mużika sinfonika kienet il-kawża prinċipali
tal-popularità universali tiegħu, kienet il-kitba pjanistika u l-musica da
camera li għamlu l-ikbar impatt.

Bil-qawwa tar-rieda tiegħu rebaħ fuq it-tiġrib li ġabitlu t-traġedja tat-truxija
u ċċelebra fil-mużika tiegħu t-trijonf tal-eroiżmu u l-ferħ waqt li d-destin tah
biss iżolament u miżerja. Għaldaqstant, kien tassew jistħoqqlu t-tifħir ta'
Romain Rolland meta dan tal-aħħar wasal biex qal: "Hu l-aqwa fost l-aqwa
mużiċisti. Hu l-forza l-iżjed erojka fl-arti moderna". Ix-xogħlijiet ta'
Beethoven, li għalih il-kreazzjoni mużikali kienet att ta' bniedem ħieles u
independenti, u espressjoni ta' ottimiżmu u ta' fiduċja soda fil-bniedem,
jagħmluh wieħed mill-figuri l-iżjed importanti fl-istorja tal-mużika.

Ludwig van Beethoven twieled Bonn fis-16 ta' Diċembru jew fis-17 ta' Diċembru
1770, minn familja umli li kellha tradizzjoni mużikali ta' mill-inqas żewġ
ġenerazzjonijiet. Nannuh min-naħa ta' missieru, Ludwig van Beethoven ix-xiħ
(1712-1773), kien ġej minn familja ordinarja fjamminga minn Mechelen
(il-partiċella "van" m'għandhiex x'taqsam man-nobbiltà). Dan kien raġel
rispettat u mużiċista tajjeb li mar joqgħod Bonn fl-1732 u sar Maestro di
Cappella tal-Prinċep-Elettur ta' Kolonja. Missieru, Johann van Beethoven
(1740-1792), kien mużiċista u tenur fil-Qorti tal-Elettur, bniedem medjokri,
kiefer u magħruf bħala xurban, li rabba 'l-uliedu taħt dixxiplina kbira. Ommu,
Maria-Magdalena van Beethoven, imwielda Keverich (1746-1787), kienet bint kok
tal-Elettur ta' Trier. Kienet mara qalba tajba imma depressiva, maħbuba minn
uliedha imma dejjem tibqa' lura. Ludwig kien wieħed fost seba' wlied li minnhom
tlieta biss laħqu l-età adulta: hu stess, u ż-żewg ħutu iżgħar minnu,
Kaspar-Karl (1774-1815) u Johann (1776-1848).

Johann van Beethoven ma damx ma ntebaħ bid-don mużikali ta' ibnu u induna kemm
seta' jaqla' minnu. Ftakar fiċ-ċkejken Mozart, muri f'kunċerti madwar l-Ewropa
xi ħmistax-il sena qabel, u mill-1775 ħa l-edukazzjoni mużikali ta' Ludwig
f'idejh biex fl-1778 ħadu jdoqq il-pjanu quddiem udjenzi mar-Rheinland kollha,
minn Bonn sa Kolonja. Imma kontra Léopold Mozart, minflok ma pprova juża'
l-pedagoġija ma' ibnu, Johann van Beethoven kien kapaċi biss juża l-awtortità u
l-ħruxija u din l-esperjenza sfat bla frott u ma ttennitx darba oħra, ħlief
dawra waħda fil-Pajjiżi l-Baxxi fl-1781. Flimkien ma' edukazzjoni ġenerali, li
kien jafha fil-parti kbira lill-benevolenza tal-familja von Breuning u
lill-ħbiberija mat-tabib Franz-Gerhard Wegeler, li baqgħet għal ħajtu kollha,
it-tfajjel Ludwig sar l-istudent ta' Christian Gottlob Neefe (pjanu, orgni,
kompożizzjoni), u bejn l-1782 u l-1783 ikkompona għall-pjanu, id-Disa'
Varjazzjonijiet fuq marċ ta' Dressler, u t-tliet Sonatini msejjħa "lill-Elettur"
li mmarkaw simbolikament il-bidu tax-xogħol mużikali tiegħu.

Fl-1784, Beethoven nħatar organista fil-Qorti tal-Elettur il-ġdid Max-Franz li
sar il-patrun tiegħu. Hemm induna bih il-Konti Ferdinand von Waldstein li
l-għajnuna tiegħu kienet kruċjali għall-mużiċista żagħżugħ. Ħa 'l Beethoven
Vjenna għall-ewwel darba f'April tal-1787, u fiż-żjara kellu laqgħa qasira ma'
Mozart. F'Lulju tal-1792, von Waldstein ippreżenta ż-żagħżugħ Ludwig lil Joseph
Haydn li kien għadu ġej minn dawra mal-Ingilterra u waqaf Bonn. Haydn
impressjona ruħu ħafna meta qara' l-mużika ta' kantata komposta minn Beethoven
(jew Nhar il-mewt ta' Ġużeppi II jew Nhar il-miġja ta' Leopoldu II) u stiednu
jkompli jistudja Vjenna taħt id-direzzjoni tiegħu. Beethoven kien jaf li
l-opportunità li jitgħallem taħt mużiċista tal-fama ta' Haydn ma kinitx ta' min
jitlifha, u fl-istess ħin kważi ma kienx għad baqagħlu aktar irbit mal-familja
(ommu kienet mietet bit-tuberkulożi f'Lulju tal-1787, u missieru kien dejjem
fis-sakra u ma kienx kapaċi jmantni 'l-familja). Għalhekk Beethoven aċċetta u
fit-2 ta' Novembru tal-1792 telaq ir-Renu biex qatt ma' jerġa lura. Waldstein
(Novembru 1792) kien qallu hekk:

Fl-aħħar tas-seklu 18, Vjenna kienet il-kapitali tal-mużika Oċċidentali u kienet
tirrapreżenta l-aħjar ċans biex wieħed jirnexxi fil-karriera mużikali. Meta
wasal hemm fl-età ta' 22 sena, kien diġà kkompona ħafna, però fil-verità l-ebda
waħda mill-kompożizzjonijiet sa dak iż-żmien kienet imporanti wisq, u kien għadu
lura milli jilħaq il-maturità artistika. Dan jiddistingwih fundamentalment minn
Mozart. Fil-fatt kien bħala pjanista "virtuoso" li xtaq isir famuż, qabel ma
jagħmel isem bħala kompożitur. Rigward it-tagħlim minn Haydn, minkejja li kien
mill-aktar prestiġjuż, kien ukoll diżappuntat minn xi aspetti. Minn naħa
minnhom, Beethoven malajr daħħalaha f'rasu li l-għalliem tiegħu kien jgħir
għalih, waqt li min-naħa l-oħra Haydn ma damx ma beda jiddejjaq bin-nuqqas ta'
dixxiplina u l-awdaċja mużikali tal-istudent tiegħu. Minkejja l-istima li
kellhom lejn xulxin, imfakkra bosta drabi, "missier is-sinfonija" qatt ma kellu
ma' Beethoven l-istess ħbiberija profonda li kellu ma' Mozart, ħbiberija li
wasslet għat-twelid ta' emulazzjoni li tat ħafna frott. Haydn, lejn l-1793
qallu:

Matul dan iż-żmien Haydn kellu influwenza profonda u twila fuq ix-xogħol ta'
Beethoven, u iżjed tard dan kien se jirrikonoxxi dak li kien jaf lill-għalliem
tiegħu. Wara li Haydn reġa' mar Londra (Jannar 1794), Beethoven kompla l-istudji
tiegħu sporadikament sal-bidu tal-1795 ma' bosta għalliema oħra fosthom
il-kompożitur Johann Schenk u tnejn oħra mill-epoka Mozartina: Johann Georg
Albrechtsberger u Antonio Salieri. Meta temm l-apprentistat tiegħu, Beethoven
iddeċieda li jibqa' Vjenna. It-talenti tiegħu bħala pjanista għamluh magħruf u
apprezzat mid-dilettanti tal-mużika tal-aristokrazija Vjenniża li fosthom insibu
bosta ismijiet li baqgħu sal-lum marbutin mad-dedikazzjonijiet ta' ħafna
mill-kapulavuri tiegħu, bħall-Baruni Nikolaus Zmeskall, il-Prinċep Carl
Lichnowsky, il-Konti Andrei Razumovsky, il-Prinċep Joseph Franz von Lobkowitz, u
aktar tard l-Arċiduka Rodolfu tal-Awstrija. Wara li ppublika l-ewwel tliet trii
tiegħu għall-pjanu, vjolin u vjolinċell, taħt in-numru opus 1, imbagħad l-ewwel
Sonati għall-pjanu tiegħu, Beethoven ta l-ewwel kunċert pubbliku fid-29 ta'
Marzu 1795, fejn daqq il-kreazzjoni tiegħu Kunċert għall-pjanu nru. 2 (li
fil-fatt kien ikkompona l-ewwel meta kien għadu Bonn).

Fl-1796 Beethoven għamel sensiela ta' kunċerti li ħaduh minn Vjenna sa Berlin u
għadda minn Dresden, Leipzig, Nuremberga u Praga. Waqt li l-pubbliku faħħar
il-virtuosità u l-ispirazzjoni tiegħu fuq il-pjanu, il-kritiċi l-iżjed
konservazzjonisti laqgħu l-entużjażmu tiegħu b'ċertu xettiċiżmu.

Il-qari tal-klassiċi Griegi, ta' Shakespeare u tal-mexxejja tal-moviment
politiku-letterarju Sturm und Drang li kienu Goethe u Schiller, xaqleb
it-temperament tal-mużiċista b'mod permanenti lejn l-idealiżmu. Dan l-idealiżmu
kien imsaħħaħ ukoll mill-ideat demokratiċi tal-Illuminiżmu u r-Rivoluzzjoni
Franċiża li dak iż-żmien kienu nfirxu mal-Ewropa. Fl-1798 Beethoven kien sikwit
iżur l-ambaxxata ta' Franza fi Vjenna fejn iltaqa' ma' Bernadotte u
mal-vjolinista Rodolphe Kreutzer, li fl-1803 iddedikalu is-Sonata għall-vjolin
nru. 9 li ġġib ismu. Waqt li l-attività kreattiva tiegħu intensifikat
(kompożizzjoni tas-Sonati għall-pjanu, Sonata għall-pjanu nru. 5 sa Sonata
għall-pjanu nru. 7, l-ewwel Sonati għall-vjolin u pjanu), sa madwar l-1800,
il-kompożitur kien għadu jieħu sehem fil-konkorsi mużikali li kienu popolari
ħafna fis-soċjetà Vjenniża u li għamluh l-aqwa virtuoso ta' Vjenna,
għad-detriment għal pjanisti ta' fama bħal Clementi, Cramer, Gelinek, Hummel u
Steibelt.

L-aħħar tas-snin 1790 kien ukoll l-epoka tal-ewwel kapulavuri: l-Kunċert
għall-pjanu nru. 1 (1798), l-ewwel sitt kwartetti għall-arki (1798-1800),
is-Settett għall-arki u nifsijiet (1799-1800) u fix-xogħlijiet li jaffermaw
bl-iżjed mod ċar il-karattru tal-mużiċista li kien qiegħed jissawwar: is-Sonata
għall-pjanu nru. 8 (msejħa Patetika) (1798-1799) u s-Sinfonija nru. 1 (1800).
Minkejja li l-influwenza tal-aħħar sinfoniji ta' Haydn kienet għadha tidher ċara
fihom, din tal-aħħar kienet diġà stampata bil-karattru Beethovenjan (b'mod
partikulari fl-ischerzo tat-tielet moviment) u diġà kien hemm fiha ż-żerriegħa
tal-wegħda ta' suċċessi ikbar. L-Ewwel Kunċert u L-Ewwel Sinfonija indaqqu
b'suċċess kbir fit-2 ta' April f'kunċert li Beethoven iddedika għax-xogħlijiet
tiegħu. Bl-għajnuna tar-renti li kienu jtuh il-patruni tiegħu, Beethoven, li
l-fama tiegħu kienet qiegħda tikber anki barra mill-fruntieri tal-Awstrija, kien
jidher f'dak il-mument ta' ħajtu li kien garantit ħajja fil-karriera ta'
kompożitur u interpretu glorjuż tal-mużika.

Is-sena 1802 kellha tkun ta' bidla kbira fil-ħajja tal-kompożitur. Mingħajr ma
qal lil ħadd, mill-1796 Beethoven beda jinduna bit-truxija tiegħu, li kienet se
tibqa' sejra għall-agħar mingħajr fejqan sakemm fl-1820 ittarrax għal kollox.
Għalhekk inqata' min-nies kollha u ngħalaq fis-solitudni minħabba l-biża' li
jkollu jammetti fil-pubbliku li kien qiegħed ibati b'din il-marda terribbli.
Allura Beethoven ħa l-fama ta' misantropu u sofra din il-fama fis-silenzju sa
mewtu. Billi kien jaf l-marda tiegħu kienet xi darba se twaqqfu milli jaħdem
bħala pjanista u forsi anki milli jikkomponi, għal mument daħallu f'rasu li
joqtol ruħu b'idejh, imma malajr iddispjaċieh, neħħa din l-idea minn moħħu u
esprima l-fiduċja fl-arti tiegħu f'ittra li baqgħet tissejjaħ it-Testment ta'
Heiligenstadt, li qatt ma ntbagħtet u kien biss wara mewtu li din instabet.

Fortunatament il-vitalità kreattiva tiegħu ma battietx. F'dan il-perjodu ta'
kriżi morali, wara l-kompożizzjoni tas-sonata ġentili, Sonata għall-vjolin nru.
5, imsejħa Ir-rebbiegħa (Frühlings, 1800) u tas-Sonata għall-pjanu nru. 14,
imsejħa Dawl ta' Qamar (1801), ikkompona s-sinfonija mhux magħrufa wisq, mimlija
ferħ, it-Tieni Sinfonija (1801-1802) u l-kunċert iżjed ta' swied il-qalb,
il-Kunċert għall-pjanu nru. 3 (1800-1802) fejn feġġet b'mod ċar, permezz
tal-kjavi ta' do minuri, il-personalità karatteristika tal-kompożitur.

Fil-5 ta' April 1803, dawn iż-żewġ xogħlijiet intlaqgħu tajjeb, imma għal
Beethoven kienet ħa tinqaleb il-folja; minn dak iż-żmien il-karriera tiegħu
kienet se tieħu direzzjoni oħra. Miċħud mill-possibbiltà li jesprimi t-talent
tiegħu kollu u milli jaqla l-għajxien bħala interpretu tal-mużika, kien sejjer
jintefa' b'ruħu u ġismu fuq il-kompożizzjoni b'kuraġġ u qawwa ta' karattru li
ħadd ma kien stennihom. Fit-tmiem tal-kriżi tal-1802 feġġ l-eroiżmu trijonfanti
tat-Tielet Sinfonija.

It-Tielet Sinfonija (l-Erojka), kienet pass importanti fix-xogħol ta' Beethoven,
mhux biss minħabba l-qawwa espressiva u t-tul tagħha li sa dak iż-żmien kienet
ħaġa ġdida għalih, imma wkoll għax tat il-bidu għal sensiela ta' xogħlijiet
brillanti, notevoli għat-tul tagħhom, u l-enerġija tagħhom, karatteristiċi
tal-istil tal-perjodu tan-nofs ta' Beethoven, imsejjaħ "stil erojku".
Il-kompożitur għall-ewwel kellu l-ħsieb li jiddedika din is-sinfonija
lill-Ġeneral Napuljun Bonaparti li kien iqisu bħala s-salvatur tar-Rivoluzzjoni
Franċiża. Imma meta sema' bil-proklamazzjoni maħruġa mill-Imperu Franċiż (Mejju
1804), tant irrabja li qatta' d-dedikazzjoni. Fl-aħħar, il-kapulavur ingħata
t-titlu ta' Sinfonija Kbira Erojka b'tifkira ta' bniedem kbir. Il-kompożizzjoni
tas-sinfonija ħadet mill-1802 sal-1804 u meta nstemgħet fil-pubbliku fis-7 ta'
April 1805, qajmet reazzjoni kbira u l-biċċa kbira tan-nies ħasbuha twila wisq.
Beethoven ma ħabbilx rasu u qal li din is-sinfonjia jarawha qasira meta jkun
ikkompona oħra ta' iżjed minn siegħa, u sal-kompożizzjoni tad-Disa' Sinfonija
baqa' jqis l-Erojka bħala l-aħjar sinfonija tiegħu.

Fil-kitba pjanistika, l-istil evolva wkoll: fl-1804 is-Sonata għall-pjanu nru.
21 iddedikata lill-Konti Waldstein u msemmija għalih, laqtet 'il-pjanisti li
daqquha bil-virtuosità tagħha u b'kemm kienet teħtieġ mill-istrument. Is-sonata
grandjuża Sonata għall-pjanu nru. 23 imsejħa Appassionata (1805), ħarġet
mill-istess forma u ftit żmien warajha l-Kunċert Tripplu għall-pjanu, vjolin,
vjolinċell u orkestra (1804). F'Lulju tal-1805, il-kompożitur iltaqa' ma' Luigi
Cherubini u ma ħebiex l-ammirazzjoni li kellu għalih.

Ta' ħamsa u tletin sena, Beethoven beda jaħdem fil-forma mużikali li għaliha
Mozart kien l-iżjed famuż, l-opra lirika. Fl-1801 għoġbu ħafna l-librett Léonore
ou l'amour conjugal tal-Franċiż Jean-Nicolas Bouilly, u fl-1803 beda l-abbozz
tal-opra Fidelio, li fil-bidu kienet iġġib it-titlu tal-eroina Léonore. Imma
kellu xi diffikultajiet li ma stennihomx. Din fil-bidu ma ntgħoġbitx
mill-pubbliku (kellha tliet rappreżentazzjonijiet biss fl-1805) u Beethoven beda
jaħseb li kien hemm konfoffa kontra tiegħu. Fidelio kellha tgħaddi minn tliet
verżjonijiet (1805, 1806 u 1814) u kien biss wara t-tielet waħda li fl-aħħar
l-opra kellha r-rikoxximent li xerqilha. Beethoven kien ikkompona xogħol
importanti tar-repertorju liriku imma din l-esperjenza ħallietu b'togħma qarsa u
qatt ma reġa' ħadem f'dil-forma ta' mużika, allavolja ħaseb fi proġetti oħra,
fosthom MacBeth ispirat mix-xogħol ta' Shakespeare u fuq kollox Faust ta'
Goethe, fl-aħħar ta' ħajtu.

Wara l-1805, minkejja l-problemi ta' Fidelio li tefgħuh lura, il-qagħda ta'
Beethoven reġgħet marret għall-aħjar. Reġgħet ġiet lura fih il-vitalità
kreattiva, deher li kien aċċetta t-truxija tiegħu u reġa' sab, għall-inqas għal
xi żmien, ħajja soċjali sodisfaċenti. Minkejja diżappunt sentimentali ieħor
għall-mużiċista fil-ksur tar-relazzjoni intima li kellu ma' Joséphine von
Brunsvik, is-snin bejn l-1806 u l-1808 kienu l-iżjed fertili għall-kapulavuri li
ħoloq: is-sena 1806 biss rat il-kompożizzjoni tal-Kunċert għall-pjanu nru. 4,
ta' tliet kwartetti għall-arki, nru. 7, nru. 8 u nru. 9 iddedikat lill-Konti
Razumovsky, tar-Raba' Sinfonija u tal-Kunċert għall-vjolin. Fil-ħarifa ta' dik
is-sena Beethoven mar joqgħod mal-patrun tiegħu, il-Prinċep Carl Lichnowsky,
fil-palazz tiegħu fis-Sleżja u kien waqt li kien qiegħed hemm li wera bl-iżjed
qawwa kemm ried ikun indipendenti. Lichnowsky hedded li jarresta 'l Beethoven
jekk dan iwebbes rasu u jirrifjuta li jdoqq il-pjanu quddiem xi uffiċjali
Franċiżi li kienu stazzjonati fil-palazz tiegħu (is-Sleżja kienet ilha okkupata
mill-armati ta' Napuljun mill-Battalja ta' Austerlitz), u l-kompożitur telaq
il-prinċep wara ġlieda vjolenti u bagħatlu nota li m'għandhiex bżonn kummentarju
(Ottubru 1806) :

Minkejja l-gwaj li ġab fuqu bit-telfa tar-renti mill-patrun ewlieni tiegħu,
Beethoven irnexxilu li jistabilixxi ruħu bħala artista independenti u jeħles
simbolikament mill-patrunaġġ aristokratiku. Minn hemm l-istil Erojku beda tiela
lejn il-quċċata tal-perfezzjoni. Beethoven mexa max-xewqa tiegħu li "jaqbad
id-destin minn għonqu" kif qal 'il Wegeler f'Novembru tal-1801 u beda jaħdem fuq
il-Ħames Sinfonija. Permezz tal-famuż motiv ritmiku ta' erba' noti li jinstema'
fl-ewwel battuta u jinfirex max-xogħol kollu, il-mużiċista ried jesprimi
t-taqbida tal-bniedem mad-destin u r-rebħa finali tiegħu. L-ouverture Korjolanu,
li bħalha hi fuq il-kjavi ta' do minuri, ġejja mill-istess epoka. Imma allavolja
kienet komposta fl-istess żmien bħall-Ħames Sinfonija, is-Sinfonija Pastorali hi
differenti għal kollox. Michel Lecompte iddeskriviha bħala "l-iżjed serena,
l-iżjed mistrieħa, l-iżjed melodika mid-disa' sinfoniji" u fl-istess ħin l-inqas
tipika. Hi tislima lin-natura minn kompożitur li kien iħobb ħafna l-kampanja,
fejn minn dejjem sab il-kalma u l-ħemda li jispirawh. Din tħabbar verament
ir-romantiċiżmu fil-mużika, il-Pastorali għandha bħala sottotitlu din il-frażi
ta' Beethoven: "Espressjoni ta' sentiment iżjed minn pittura" u kull moviment
fiha għandu indikazzjoni deskrittiva: kienet twieldet is-sinfonija
programmatika.

Il-kunċert mogħti minn Beethoven fit-22 ta' Diċembru 1808 kien bla dubju ta'
xejn wieħed mill-ikbar fl-istorja (ma' dak tas-7 ta' Mejju 1824). Fih indaqqu
għall-ewwel darba l-Ħames Sinfonija, is-Sinfonija pastorali, il-Kunċert
għall-pjanu nru. 4, il-Fantasija korali għall-pjanu u orkestra u żewġ innijiet
mill-Quddiesa fid-Do maġguri li kien ikkompona għall-Prinċep Esterházy fl-1807.
Wara l-mewt ta' Haydn f'Mejju tal-1809, minkejja li kien għad baqa' avversarji
determinati, ma kien jinstab ħadd fid-dinja li seta' jikkontesta l-post ta'
Beethoven fil-panteon tal-mużiċisti.

Fl-1808, Beethoven kellu offerta mingħand Jérôme Bonaparte, li ħuh kien tah
it-tron tal-Westfalja, biex isir maestro di cappella fil-Qorti tiegħu f'Kassel.
Jidher li għal mument ġietu l-ħajra li jaċċetta dan l-impieg prestiġuż li,
minkejja li kieku ddeċieda li jaċċetta kien iwarrab l-indipendenza tiegħu li
tant kien iġġieled għaliha, din il-pożizzjoni kienet tiżguralu aktar kumdità.
Imma fl-1809, kien hemm reazzjoni patrijotika mill-aristokrazija Vjenniża. Biex
ma jħallux il-mużiċista nazzjonali tagħhom jitlaq, l-Arċiduka Rodolfu,
il-Prinċep Kinsky u l-Prinċep Lobkowitz marru jiżguraw 'l Beethoven, li jekk
jibqa' Vjenna, jkollu ħlas għal ħajtu ta' 4000 florin fis-sena, somma
konsiderevoli għal dik l-epoka. Beethoven aċċetta u qata' xewqtu li żgur ma
jerġax ikun fil-bżonn. Imma fir-rebbiegħa tal-1809 il-gwerra bejn Franza u
l-Awstrija, li reġgħet bdiet, ħassret kollox. Il-familja imperjali kienet
imġiegħla tħalli 'l Vjenna li kienu qed jokkupaw. Il-kriżi gravi ekonomika li
laqtet 'l-Awstrija wara l-Battalja ta' Wagram u t-Trattat ta' Schönbrunn impost
minn Napuljun Bonaparti, irvinat l-aristokrazija u l-kuntratt ma' Beethoven safa
fix-xejn. Sa mewtu s-sitwazzjoni baqgħet tant ħażina li kellu jgħix l-aħħar snin
ta' ħajtu kważi fil-faqar.

Madankollu, il-lista ta' kompożizzjonijiet baqgħet titwal: is-snin 1809 u 1810
raw il-kompożizzjoni ta' sensiela ġdida ta' kapulavuri, mill-kunċert brillanti,
Kunċert għall-pjanu nru. 5, li ndaqq għall-ewwel darba minn Karl Czerny,
il-Kwartett għall-arki nru. 10 msejjaħ l-Arpi, għall-musica di scena għal Egmont
ta' Goethe. Meta l-istudent u ħabib tiegħu, l-Arċiduka Rudolf, l-iżgħar tifel
tal-familja imperjali, kien imġiegħel jitlaq, Beethoven ikkompona s-Sonata
"Saħħiet". Bla dubju, is-snin 1811 u 1812 raw il-kompożitur jilħaq l-quċċata
tal-ħajja kreattiva tiegħu. It-Triju tal-Arċiduka u s-Seba' Sinfonija kienu ħa
jkunu l-ogħla punt tal-perjodu erojku.

Fil-ħajja personali, Beethoven kien imweġġa profondament meta fl-1810 kien se
jiżżewweġ lil Thérèse Malfatti, li lilha ddedika l-famuża Ittra lil Eliża, u
t-tieġ tħassar. Il-bijografi kitbu ħafna fuq il-ħajja sentimentali ta'
Beethoven. Il-kompożitur innamra ma' bosta nisa sbieħ, sikwit miżżewġin, imma
qatt ma wasal għaż-żwieġ ħlief ma' Malfatti. Ir-relazzjonijiet ma' Giulietta
Giucciardi (li kienet l-ispirazzjoni għas-Sonata "Fid-dawl tal-qamar"), ma'
Thérèse von Brunsvik (li ddedikahla s-Sonata għall-pjanu nru. 24), Maria von
Erdödy (li kitbilha żewġ Sonati għall-vjolinċell opus 102) u ma' Amalie Sebald
ma damux wisq. Barra t-tħassir ta' daż-żwieġ, il-ġrajja l-oħra importanti
fl-imħabba tal-mużiċista kienet il-kitba fl-1812 tal-ittra emottiva, Ittra
lill-Maħbuba immortali li għadna ma nafux lil min kitibha, imma l-ismijiet ta'
Joséphine von Brunsvik u fuq kollox ta' Antonia Brentano jispikkaw l-iżjed
mill-istudju tal-koppja Massin. u ta' Maynard Solomon.

Ix-xahar ta' Lulju 1812, li fuqu għandna ħafna kummenti mill-bijografiċi
tal-mużiċista, wassal għal taqliba kbira fil-ħajja ta' Beethoven. Waqt li kien
qiegħed jieħu l-kura termali fir-reġjun ta' Teplice u ta' Karlovy Vary, kiteb
l-ittra enigmatika, "Ittra lill-maħbuba immortali", u kellu laqgħa li ma tat
ebda frott ma' Goethe bil-medjazzjoni ta' Bettina Brentano. Għal raġunijiet li
ma nafux sew x'kienu, dan kien il-bidu għal perjodu twil ta' nixfa fil-ħajja
kreattiva tal-mużiċista. Nafu li s-snin ta' wara l-1812 kienu mimlijin ġrajjiet
drammatiċi fil-ħajja ta' Beethoven, ġrajjiet li kellu jħabbat wiċċu magħhom
waħdu billi ħbiebu kollha jew kważi kollha kienu telqu minn Vjenna minħabba
l-gwerra tal-1809, imma xejn ma jista' jispjega għal kollox dan il-waqfien wara
għaxar snin ta' kreatività inkredibbli.

Minkejja li l-pubbliku għoġbitu ħafna s-Seba' sinfonija u r-Rebħa ta' Wellington
(Diċembru 1813) u minkejja li r-rappreżentazzjoni tal-aħħar verżjoni tal-Fidelio
kienet suċċess trijonfali (Mejju 1814), Beethoven ftit ftit beda jitlef
il-popolarità mal-Vjenniżi li kien għad għandhom nostalġija tal-qatt minsi
Mozart u bdiet togħġobhom il-mużika iżjed frivola ta' Rossini. Il-konferenza li
saret fil-Kungress ta' Vjenna fejn Beethoven ġie maħtur bħala mużiċista
nazzjonali,, ma ħebiex għal żmien twil il-fatt li kien qiegħed jitwarrab.
Min-naħa l-oħra, id-dittatorjal iktar iħrax ta' Metternich poġġieh f'sitwazzjoni
delikata billi l-pulizija Vjenniża ma damitx ma ntebħet bil-konvinzjonijiet
demokratiċi u rivoluzzjonarji li kellu l-kompożitur u li kien beda jaħbi inqas u
inqas. Mil-lat personali, l-ikbar ġrajja kienet il-mewt ta' ħuh Kaspar-Karl
fl-1815. Beethoven kien wegħdu li jieħu ħsieb l-edukazzjoni ta' ibnu Karl u
kellu jħabbat wiċċu ma' sensiela bla tarf ta' kawżi kontra l-mara ta' ħuh –
Johanna Reis – biex jikseb it-tutela esklussiva tiegħu, li fl-aħħar rebaħ wara
s-sentenza tat-tribunal maħruġa nhar it-8 ta' April, 1820. Minkejja r-rieda
tajba li kien iħaddan u l-ħerqa tal-istess kompożitur, dan in-neputi kien se
jkun għalih, sa lejliet mewtu, kawża ta' nkwiet bla heda. Minn dawn is-snin
imdallma, meta sar trux għal kollox, ħarġu biss xi kapulavuri rari: is-Sonati
għall-vjolinċell nru. 4 u 5 iddedikati lill-ħabiba tiegħu Maria von Erdödy
(1815), is-Sonata għall-pjanu nru. 28 (1816) u ċ-ċiklu kommoventi ta' lieder
Lill-maħbuba mbegħda (An die ferne Geliebte, 1815-1816), fuq il-poeżiji ta'
Alois Jeitteles.

Bejn l-1816 u l-1817, waqt li s-sitwazzjoni finanzjarja tiegħu bdiet sejra aktar
għall-agħar, Beethoven marad gravi u deher li ried joqtol ruħu b'idejh. Imma
l-forza morali tiegħu u r-rieda qawwija tiegħu reġgħu rebħuh. Hu dar lejn
l-introspezzjoni u l-ispiritwalità li wrewh l-importanza ta' dak li kien għad
baqgħalu jikteb "fiż-żmenijiet li ġejjin", sab il-qawwa biex jirbaħ fuq dan
it-tiġrib biex jibda l-aħħar perjodu kreattiv tiegħu fejn x'aktarx kellu l-ikbar
ispirazzjoni. Disa' snin qabel il-ħolqien tad-Disa' Sinfonija, Beethoven ġabar
fi frażi waħda il-ħsieb li kien ħa jkun miegħu fix-xogħol kollu ta' ħajtu
(1815) :

Beethoven reġa' ġie f'tiegħu fl-aħħar tal-1817, meta kiteb sonata ġdida biex
tindaqq fuq il-pjanu-forte l-iżjed modern (Hammerklavier bil-Ġermaniż). Hu ried
li din tkun l-iżjed vasta minn dawk kollha li kien ikkompona sa dak iż-żmien.
Fiha uża sal-aħħar, il-kapaċità kollha tal-istrument, għal kważi ħamsin minuta.
Imma din is-sonata, is-Sonata Kbira għall-Hammerklavier opus 106 intlaqgħet
b'indifferenza mill-pjanisti kontemporanji ta' Beethoven għax dehrilhom li ma
tistax tindaqq u li t-truxija tal-mużiċista għamlitu mhux kapaċi li jqis
eżattament il-possibbilitajiet tal-istrument. Barra mid-Disa' Sinfonija, ġara
l-istess għall-aħħar sensiela ta' xogħlijiet tiegħu. Però hu stess kien jaf li
kienu avvanzati wisq għal żmienhom. Madankollu ma tantx kien jagħti każ
tat-tgergir tal-pjanisti u fl-1819 lill-editur tiegħu qallu: "Din is-sonata se
tħabbat 'il-pjanisti meta jdoqquha ħamsin sena oħra". Min dak iż-żmien, billi
kien ittarrax għal kollox, kellu jikkomunika man-nies ta' madwaru permezz
tal-"pitazzi tal-konverżazzjoni" li allavolja l-parti kbira minhom intilfu jew
inqerdu, illum ituna xhieda imprezzabbli tal-aħħar perjodu ta' ħajtu.

Beethoven minn dejjem kien jemmen, mingħajr ma kien prattikant ħerqan, imma
l-ħerqa tiegħu għall-Kristjaneżmu żdiedet sewwa fis-snin diffiċli kif jixhdu
bosta noti reliġjużi li kkopja fil-pitazzi tiegħu mill-1817 'l hemm..
Madankollu, kellu xi rabtiet mal-mażunerija li setgħu jġibulu Skomunika.

Fir-rebbiegħa tal-1818 Beethoven ġietu l-idea li jikteb xogħol reliġjuż
importanti u għall-ewwel kellu f'moħħu quddiesa għall-inkoronazzjoni
tal-Arċiduka Rodolfu li xi ftit xhur wara kien se jsir Arċisqof ta' Olmütz. Imma
l-quddiesa kolossali, Missa Solemnis fir-Re maġġuri ħaddittlu erba' snin ta'
xogħol bla waqfien (1818-1822) u l-quddiesa damet ma kienet ġiet ippreżentata
lil Rodolfu sal-1823. Waqt li kien qiegħed jikkomponi l-Missa Solemnis, li għal
bosta drabi stqarr li kienet "l-aħjar u l-ikbar xogħol tiegħu", studja fit-tul
il-quddies ta' Bach u Il-Messija ta' Haendel. Fl-istess ħin li kien qiegħed
jaħdem fuq il-quddiesa ikkompona l-aħħar tliet Sonati għall-pjanu (nru. 30, nru.
31 u nru. 32). Din tal-aħħar, l-opus 111, bl-ispiritwalità għolja li laħqet
setgħet kienet l-aħħar testment tiegħu għall-pjanu. Imma kien għad baqagħlu
jikkomponi kapulavur pjanistiku ieħor: l-editur Anton Diabelli fl-1822 stieden
il-kompożituri ta' żmienu biex jiktbu varjazzjoni fuq valzer sempliċi ħafna li
kien ikkompona hu. Għall-ewwel Beethoven ma ħadux bis-serjetà, imma wara għamel
ħafna iżjed milli kienet talbet il-proposta u ħareġ ġabra ta' 33 Varjazzjoni li
Diabelli stess qabbel mal-famużi Varjazzjonijiet Goldberg ta' Bach, komposti
tmenin sena qabel.

Il-kompożizzjoni tad-Disa' Sinfonija inbdiet l-għada li kienet lesta il-Missa
Solemnis. Imma dan ix-xogħol kellu bidu estremament kompless li biex nifhmuh
ikollna mmoru lura għaż-żgħożija ta' Beethoven, li minn qabel telaq minn Bonn
kellu l-ħsieb li jikteb il-mużika għall-Għanja lill-ferħ ta' Schiller. Permezz
tal-finale li min jisimgħu qatt ma jinsiegħ, fejn introduċa l-kor,
l-innovazzjoni fil-kitba sinfonika tad-Disa' sinfonija dehret, fuq l-istess
linji tal-Ħames, bħala evokazzjoni mużikali tat-trijonf tal-ferħ u l-fraternità
fuq id-disperazzjoni, u ħadet id-dimensjoni ta' messaġġ umanista u universali.
Is-sinfonija ndaqqet għall-ewwel darba fl-7 ta' Mejju 1824 quddiem pubbliku
entużjasta u biha Beethoven reġa' sab is-suċċess. Is-sinfonija kellha l-ikbar
suċċess fil-Prussja u l-Ingilterra, fejn il-fama tal-mużiċista kienet ilha kif
xeraqlu l-ġenju tiegħu. Kien mistieden bosta drabi biex imur Londra bħal Joseph
Haydn, u Beethoven lejn l-aħħar ta' ħajtu kien tħajjar imur l-Ingilterra li kien
pajjiż li hu kien jammira minħabba l-ħajja kulturali u d-demokrazija tiegħu
imqabbel mal-frivolità tal-ħajja Vjenniża, imma qatt ma żar il-pajjiż fejn kien
joqgħod Haendel li kien l-idolu ta' Beethoven. L-influwenza ta' Haendel tidher
l-iżjed fil-perjodu tal-aħħar ta' Beethoven, li bejn l-1822 u l-1823 kkompona
l-ouverture Il-konsagrazzjoni tad-dar fl-istil tiegħu.

L-aħħar ħames Kwartetti għall-arki (nru. 12, nru. 13, nru. 14, nru. 15, nru. 16)
itemmu għal kollox il-ħidma mużikali ta' Beethoven. Bil-karattru viżżjonarju
tagħhom magħqud ma' forom antiki (fil-Kwartett nru. 15 Beethoven uża l-mod
mużikali lidju), dawn juru r-riżultati tal-esperimentazzjoni ta' Beethoven
fil-qasam tal-“musica da camera”. Il-movimenti kbar bil-mod u drammatiċi
(il-Cavatina tal-Kwartett nru. 13, u l-Heiliger Dankgesang, "l-għanja qaddisa
ta' ħajr", tal-Kwartett nru. 15) iħabbru l-wasla tar-Romantiċiżmu. Ma' dawn
il-ħames kwartetti, komposti fil-perjodu ta' bejn l-1824 u l-1826, irridu nżidu
wkoll il-Fuga Kbira fis-Si bemoll maġġuri, opus 133, li kienet fil-bidu
l-moviment tal-għeluq tal-Kwartett nru. 13 imma Beethoven firidha minnu fuq
it-talba tal-editur tiegħu. Fl-aħħar tas-sajf tal-1826, kif lesta il-Kwartett
nru. 16, Beethoven beda jaħseb f'għadd ta' xogħlijiet oħra: L-Għaxar Sinfonija,
li xi abbozzi minnha għadhom jeżistu; "ouverture" bl-isem ta' Bach; Faust
ispirata mid-dramm ta' Goethe; oratorju fuq it-tema ta' Sawl u David, u ieħor
fuq it-tema tal-Elementi u quddiesa Requiem. Imma fit-30 ta' Lulju 1826, neputih
Karl ipprova joqtol ruħu b'idejh. Dan qajjem skandlu u Beethoven inkwetat mar
joqgħod ma ħuh Johann f'Gneixendorf fir-reġjun ta' Krems an der Donau, fejn
neputih kien qiegħed jistrieħ. Kien hemm li kkompona l-aħħar xogħol tiegħu,
moviment allegro biex jieħu post il-Fuga Kbira bħala "finale" tal-Kwartett nru.
13.

Meta Beethoven mar lura Vjenna f'Diċembru tal-1826, qabditu pulmonite doppja li
ma setax ifiq minnha: l-aħħar erba' xhur ta' ħajtu kienu mimlijin uġigħ u
sofferenza, u saħħtu dejjem kienet sejra lura bħal granċ. Skont l-aħħar tabib
tiegħu, Andras Wawruch, il-kawża diretta tal-mewt tal-mużiċista tidher li kienet
dekompensazzjoni ta' ċirrożi epatika. Imma l-ispjegazzjoni l-iżjed riċenti,
ibbażata fuq l-analisi ta' xagħru u frammenti ta' għadmu, hi li kien marid ħajtu
kollha, barra mit-truxija, b'saturniżmu kronku flimkien ma' defiċjenza ġenetika
li żżomm 'il-ġisem milli jeħles miċ-ċomb li wieħed jassorbi (u għalhekk kien
jilmenta regularment b'uġigħ addominali u problemi f'għajnejh).

Sal-aħħar, il-kompożitur kien imdawwar bil-ħbieb tal-qalb, l-iżjed Karl Holz,
Anton Schindler u Stephan von Breuning. Xi ġimgħat qabel mewtu kellu żjara minn
Franz Schubert, li ma kienx jafu u li ddispjaċieh li sar jaf bih hekk tard.
L-aħħar ittra tal-kompożitur kienet lil Ignaz Moscheles, promotur tal-mużika
tiegħu f'Londra, fejn reġa' wiegħed lill-Ingliżi li jikkomponilhom sinfonija
ġdida biex jirringrazzjahom għall-appoġġ tagħom. Imma kien tard wisq. Fis-26 ta'
Marzu 1827, Ludwig van Beethoven miet, fl-età ta' sitta u ħamsin sena. Minkejja
li n-nies ta' Vjenna ma tawx każ ta' mewtu għal xi xhur, fil-funeral li sar
fid-29 ta' Marzu 1827, inġabret purċissjoni impressjonanti ta' iżjed minn
għoxrin elf ruħ. Beethoven indifen fiċ-ċimiterju ta' Vjenna.



https://mt.wikipedia.org/wiki/Dublin

Dublin (bl-Irlandiż: Baile Átha Claith jew Áth Cliath) hija l-belt kapitali u
l-iktar belt populata tar-Repubblika tal-Irlanda. Din tinsab fil-Lvant
tal-pajjiż tħares fuq il-Baħar tal-Irlanda. Il-qalba tal-belt għandha kobor ta'
115-il kilometru kwadru, b'popolazzjoni ta' nofs miljun. Bis-subborgi tleħħaq
921-il kilometru kwadru u miljun u mitt elf ruħ.

Storiċi kienu jsostnu li l-belt twaqqfet mill-Vikingi fis-sena 988 W.K. iżda
llum hemm min qed jgħid li dan seħħ qabel. Il-Vikingi spiċċaw miblugħa min-numru
akbar ta' Gaels, li kien hemm fuq il-gżira u għażlu li jitħalltu magħhom.
Il-post li ħassew li kien xieraq għall-kummerċ fuq l-ilma kien ħdejn għadira
sewda, bil-Gejliku, dubh linn. Minn hemm ħareġ l-isem ta' llum.

Ftit kilometri 'l fuq mal-kosta hemm il-port ta' Howth, mimli bid-dgħajjes
tas-sajd u tat-tkarkir. Howth jipprovdi lil Dublin bil-frott tal-baħar u l-ħut
frisk li l-Irlanda hija tant magħrufa għalihom.

Fost dawn insibu lil James Joyce, William Butler Yeats, Seán O'Casey, Brendan
Behan, Oliver Goldsmith, Samuel Beckett u anki Bram Stoker, li ħoloq il-karattru
tal-vampir Drakula.

Fost il-kotba ta' James Joyce hemm Ulysses, li ġie mitbugħ fl-1922. Kritiċi
letterarji jqisuh bħala wieħed mill-aqwa kotba modernisti tas-Seklu Għoxrin.
L-istorja hija minsuġa dwar jum fil-ħajja tal-karattru fittizju Leopold Bloom
f'Sandycove u Dublin fis- ta' Ġunju, 1904. Dan il-jum jiġi mfakkar bħala
Bloomsday, u ħafna jgħadduh jixorbu l-inbid. Wieħed jara wkoll sinjali mal-art
f'Dublin li jfakkru fejn Bloom mexa' fil-ktieb u segwaċi ta' Joyce jsegwu
l-passi, imqar jekk mistħajla, tiegħu.

Fost l-aktar mużiċisti magħrufa fil-qasam kummerċjali li twieldu f' Dublin hemm
Bob Geldof fl-1951, li kien il-kantant tal-grupp Boomtown Rats, Paul Hewson,
magħruf bħala Bono fl-1960 u Sinead O'Connor, li twieldet hawn fl-1966. Bono
huwa l-kantant tal-grupp rokk U2. Huwa wkoll is-sid tal-lukanda Clarence, li
tinsab fuq ix-xmara Liffey. O'Connor hija magħrufa għal-lirika u l-imġieba
kontroversjali tagħha, u kemm il-darba sfidat lil-mexxejja reliġjużi kattoliċi u
lill-Kuruna Ingliża. Hija tgħix fi Bray, viċin ta' Dublin.

Fil-qasam folk kien hemm ħafna gruppi, fosthom The Dubliners u The Chieftains.
Dawn ma għandhomx jitħalltu ma' dawk li li jitqiesu bħala forom ta' mużika
tradizzjoni mhux kummerċjali, li għadek issib xi drabi fil-partijiet imwarrba
tal-pajjiż.

Il-Guinness Storehouse, għoli seba' sulari huwa l-aktar post imfittex minn dawk
li jkunu qed iżuru l-Irlanda, fejn xi ftit jintgħażlu wkoll sabiex iduqu l-birra
fil-laboratorju, jekk inkella jixorbu mill-Gravity Bar, minn fejn wieħed iġib
lil Dublin taħtu.

Dublin hija moqdija tajjeb mill-ajruport tagħha, Dublin Airport, li qiegħed 10
kilometri biss 'il bogħod mill-qalba tal-belt, f' Collinstown. Dan huwa wieħed
mill-aktar ajruporti li jara ċaqliq t' ajruplani fid-dinja. Il-kumpanija
nazzjonali Aer Lingus ittir lejn ħafna pajjiżi, kif jagħmlu aktar minn disgħin
kumpanija oħra. Kumpaniji oħra Irlandiżi li jtiru minn hawn huma Aer Arann u
Ryanair, li anki ttir lejn Malta.

Fost id-destinazzjonijiet imfitxxija hemm San Francisco, New York u Boston, fejn
hemm komunitajiet kbar ta' Irlandiżi.

Il-ferroviji, operati mill-kumpanija Iarnród Éireann, tgħaqqad l-ibliet ta'
l-Irlanda b'linji li jitilqu mill-istazzjonijiet Heuston, għan-nofsinhar u
l-punent tal-gżira fosthom Cork, Galway u Limerick; Connolly għal Belfast,
Dundalk, Drogheda, Sligo u Wexford; u l-istazzjon Pearse għall-inħawi ta'
Dublin.

Minbarra hekk hemm ukoll is-servizz DART (Dublin Area Rapid Transit), li huwa
mezz irħis u komdu sabiex tasal malajr fl-inħawi tal-belt, fosthom Howth, Bray u
Wicklow. Biljett jiswa' daqs prezz ta' gazzetta Irlandiża, u l-passiġġier huwa
obligat li jħassar il-biljett hekk kif jitla fuq l-istaffa. Is-servizzi tad-DART
jaħdmu minn filgħodu kmieni sa' nofsil-lejl.



https://mt.wikipedia.org/wiki/Bitcoin

Il-Bitcoin (simbolu: ฿; kodiċi: BTC jew XBT) hu munita elettronika maħluqa
fl-2009 minn persuna jew persuni anonimi magħrufin bil-laqam Satoshi Nakamoto.
L-isem Bitcoin jirreferi wkoll għas-software bis-sors miftuħ iddisinjat biex
jimplementa l-protokol ta' komunikazzjoni u għax-xibka peer-to-peer li
tirriżulta minnu.

Kontra l-parti l-kbira tal-valuti tradizzjonali, il-Bitcoin ma tużax awtorità
ċentrali. Tuża bażi ta' dejta mifruxa fost in-nodi tax-xibka li jżommu kont
tat-tranżazzjonijiet u tuża l-krittografija biex timplementa l-karatteristiki
l-iżjed importanti pereżempju: sid leġitmu biss jista' jonfoq, u ma jistax
jonfoq l-istess bitcoins iżjed minn darba.

Il-Bitcoin hi maħsuba biex ikun hemm pussess u trasferiment anonimu tal-muniti.
Il-bitcoins jistgħu jiġġemmgħu fuq kompjuter personali taħt forma ta'
"portafoll" jew jinżammu minn terzi parti li jagħmluha ta' bank. F'kull każ
il-bitcoins jistgħu jiġu trasferiti fuq l-Internet bejn kull min għandu
"indirizz tal-bitcoin". Minħabba l-istruttura peer-to-peer tax-xibka tal-bitcoin
u nuqqas ta' entità ċentrali l-ebda awtorità, governattiva jew le, ma tista'
timmanipula l-valur tal-bitcoin jew iddaħħal l-inflazzjoni.

Il-valur totali tal-ekonomija tal-Bitcoin, ikkalkulat f'Diċembru tal-2012 kien
ta' madwar 140 miljun dollaru Amerikan, f'April tal-2013 1.4 biljun dollaru,
f'Novembru tal-2013, bil-kambju 1Bitcoin=540USD, il-valur reġa' tela' għal iżjed
minn 6 biljun dollaru.

L-ekonomija bbażata fuq il-bitcoin għadha żgħira ħafna, imqabbla mal-ekonomiji
li ilhom stabbiliti għal żmien twil, u s-software għadu fi stat ta' verżjoni
beta, ma dan kollu hemm xi bejgħ u servizzi reali li diġà jaħdmu bil-bitcoin,
pereżempju, karozzi użati jew kuntratti għall-iżvillup tas-software. Il-bitcoins
jiġu aċċettati kemm għal servizz fuq-il-linja u kemm għal merkanzija tanġibbli.

Diġà hemm xi kumpanniji kbar li jaċċettaw ħlas bil-Bitcoin, pereċempju
CheapAir.com, WordPress, Reddit, u OkCupid u wieħed jista' wkoll jixtri minn
siti kbar bħal Amazon u eBay permezz ta' xi intermedjarji. Hemm ukoll għadd kbir
ta' organizzazzjonijiet u assoċjazzjonijiet li jaċċettaw donazzjonijiet
bil-bitcoin; fosthom insibu l-Electronic Frontier Foundation, The Pirate Bay,
is-Singularity Instituteu l-Associazione Luca Coscioni. Xi negozjanti, bl-użu
ta' siti speċjali ta' skambju, jippermettu il-bdil tal-Bitcoin f'diversi muniti,
fosthom id-dollaru Amerikan, l-ewro, ir-rublu Russu u l-jen Ġappuniż .

Kulħadd jista' jivverifika l-katina ta' blokki u josserva it-tranżazzjonijiet
f'ħin reali. Hemm diversi servizzi disponibbli biex jiffaċilitaw dawn
l-operazzjonijiet.

Bil-kontra tal-valuti legali, il-Bitcoin għandha l-karatteristika li ħadd ma
jista' jikkontrolla l-valur tagħha minħabba n-natura deċentralizzata ta' kif
inħalqet.. Fil-każ tal-Bitcoin il-kwantità tal-valuta fiċ-ċirkulazzjoni hi
limitata a priori, allura hi perfettamente prevedibbli u mela magħrufa
mill-utilizzaturi minn qabel. L-inflazzzjoni tal-valuta fiċ-ċirkulazzjoni allura
ma tistax tintuża minn entità ċentrali biex tirridistribwixxi il-ġid bejn
l-utenti.

It-trasferimenti huma definiti bħala bdil tal-proprjetà tal-valuta, u jsiru
mingħajr il-ħtieġa ta' entità esterna li tagħmilha ta' kontrollatur bejn
il-parti. Dan il-mod ta' interskambju jagħmilha impossibbli li xi ħadd jannulla
t-tranżazzjoni u hekk jerġa' jieħu lura l-flus li jkunu saru ta' ħadd ieħor.
Il-klijent tal-bitcoin jittrażmetti għan-nodi l-iżjed qribu u dawn min-naħa
tagħhom jippropagaw il-ħlas max-xibka. Tranżazzjonijiet invalidi jew bil-qerq
jiġu refjutati min-nodi onesti. It-tranżazzjonijiet huma bażikament b'xejn, imma
hu maħsub li se jkun hemm ħlas ta' kummissjoni meta wieħed ikun irid prijorità
ta' fl-ipproċessar tat-tranżazzjoni min-nodi differenti.

In-numru totali tal-bitcoins jersaq asintotikamente għal-limitu ta' 21 miljun.
Id-disponibbiltà ta' flus ġodda tikber bħal serje ġeometrika kull 4 snin;
fl-2013 kien hemm ġenerati nofs il-flus possibbli u sal-2017 ħa jkun hemm tliet
kwarti. Meta noqorbu lejn dik id-data, jekk nassumu li t-talba għall-bitcoin
tikber iżjed minn proporzjonalment b'rispett tad-disponibbiltà tagħha,
il-bitcoin x'aktarx ikollha deflazzjoni fil-valur (jiġifieri żieda fil-valur
reali) bis-saħħa tal-iskarsità tal-munita l-ġdida. Però il-bitcoins huma
diviżibbli sat-tmiem ċifra deċimale (u mela b'total ta' 2.1 x 1015 unità), u
hekk jista' jkun hemm aġġustamentm komplet tal-valur f'ambjent
deflazzjonistiku.. Skont l-iżviluppaturi, f'ambjent ta' skarsità ta' bitcoins
in-nodi minflok jiffinanzjaw ruħhom bil-ħolqien ta' bitcoins ġodda u jaqalgħu
mill-ħila tagħhom li jagħmlu t-tranżazzjonijiet u hekk jikkompetu fuq
il-prezzijiet u jżommuhom baxxi.

Jipprevedu tliet xenarji fejn il-Bitcoin tista' tfalli: l-iżvalutazzjoni
tal-munita, tnaqqis kbir fin-numru ta' utenti, jew attakk frontali fuq
is-sistema minn xi gvernijiet. Mhux possibbli li jiġu pprojbiti l-flus diġitali
bħall-Bitcoin kollha.>Id-deċentralizzazzjoni u l-anonimità li jagħmlu parti
intrinsika mill-Bitcoin nistg]u narawhom bħala reazzjoni kontra l-proċedimenti
ġudizzjarji kontra l-azjendi li jaħdmu fl-ambitu tal-flus elettroniċi bħal
e-gold u Liberty Dollar. L-artiklu ta' Danny O'Brien ippubblikat fl-The Irish
Times jgħid li "Meta 'l xi ħadd turih il-Bitcoin, jistaqsik 'Imma din legali?'"
u 'Dan x'imbroll?' Nimmaġina li hemm avukati u ekonomisti li qegħdin ifittxu li
jagħtu risposta għal din il-mistoqsija li mhijiex sempliċi. Nissusspetta li
l-lista tan-nies li qegħdin ifittxu tweġiba għal din-domanda dalwaqt inżidu
magħha l-leġiżlaturi."

Fi Frar tal-2011, wara li ssemmiet fuq Slashdot u l-effett Slashdot li kkawża
dan kien riperkussjonijiet fuq il-valur tal-Bitcoin u fuq il-funzjonament tajjeb
ta' xi siti prinċipali marbution magħha.

IlBitcoin hi implementazzjoni peer-to-peer tal-b-money proposta minn Wei Dai u
minn Bitgold proposta minn Nick Szabo. Il-prinċipji tas-sistema huma deskritti
fid-dokument ta' Satoshi Nakamoto, ippubblikat fl-2008.

Kull persuna li tieħu sehem fix-xibka tal-Bitcoin ikollha portafoll li jkun fih
numru arbitrarju ta' pari ta' ċwievet krittografiċi. Iċ-ċwievet pubbliċi, jew
"indirizzi tal-bitcoin", iservu ta' punti tal-ħruġ u dħul għall-pagamenti
kollha. Iċ-ċavetta privata li tikkorispondi magħhom tawtorizza l-pagament għal
ċertu utent biss. L-indirizzi ma fihomx informazzjoni dwar il-proprjetarji
tagħhom u huma min-natura tagħhom anonimi. L-indirizzi huma sensiela każwali ta'
numri u ittri b'tul medju ta' 33 karattru, li dejjem tibda bin-numru 1,
bil-forma 175tWpb8K1S7NmH4Zx6rewF9WQrcZv245W. L-utenti jistgħu jkollhom numru
arbitrarju ta' indirizzi tal-Bitcoin, u infatti wieħed jista' jiġġenera kemm
irid billi l-ġenerazzjoni tagħhom ma tqumx ħafna żmen tal-kalkolu (ekwivalenti
għall-ġenerazzjoni ta' par ċwievet pubblika/privata) u ma teħtieġ l-ebda kuntatt
ma' nodi oħra tax-xibka. Il-ħolqien ta' par ċwievet ġdid għal kull tranżazzjoni
jgħin biex jinżamm l-anonimat.

Il-bitcoins għandhom magħhom iċ-ċavetta pubblika ta' sidhom (jiġifieri
l-indirizz). Meta utent A jrid jittrasferixxi l-flus lill-utent B jagħtihom
iċ-ċavetta pubblika ta' B (l-indirizz tiegħu) u jiffirmahom biċ-ċavetta privata
tiegħu. Imbagħad jittrażmetti dawn il-flus max-xibka peer-to-peer f'messaġġ
apposta, it-"tranżazzjoni". Il-bqija tan-nodi jivvalidaw il-firem krittografiċi
u l-ammont tal-flus qabel jaċċettawhom.

Biex ma jkunx hemm il-possibbiltà li l-istess flus jintefqu iżjed minn darba,
ix-xibka timplementa dik li Satoshi Nakamoto jiddeskrivi bħala "server ta'
markatura orarja peer-to-peer",, li jassenja identifikaturi sekwenzjali lil kull
waħda mit-tranżazzjonijiet li imbagħad jissaħħu kontra attentati ta' bdil bl-użu
tal-idea ta' katina ta' xhieda ta' xogħol (li jidhru fil-Bitcoin bħala
"konfermi").

B'mod partikolari, kull nodu "ġeneratur" jiġbor it-trażazzjonijiet mhux
konfermati kollha li jaf bihom ġo fajl magħruf bħala "blokk", li jirreferi
għat-tranżazzjonijiet riċenti kollha kif ukoll għall-aħħar blokk validu li jaf
bih dak in-nodu. Imbagħad jipprova joħloq hash krittografiku ta' dak il-blokk
b'ċerti karatteristiki, sforz li jeħtieġ fil-medja numru definibbli ta' provi.
Meta nodu jsib soluzzjoni, iħabbarha lill-bqija tan-nodi. Il-peers li jirċievu
il-blokk ġdid riżolt, jivvalidawh qabel ma jaċċettawh u jżiduh mal-katina.

Fl-aħħar, il-katina tal-blokki jkun fiha l-istorja tal-movimenti kollha
tal-bitcoins kollha ġenerati mill-indirizz ta' min ħalaqhom sal-indirizz
tal-propjetarju attwali. Allura, jekk xi utent jipprova jerġa' juża muniti li
diġà intużaw, ix-xibka tirrifjuta t-tranżazzjoni.

Ix-xibka tal-Bitcoin toħloq u tqassam b'mod kompletament każwali ċertu ammont
ta' flus xi sitt darbiet fis-siegħa, lil dawk li jħallu miftuħa l-għażla
"iġġenera l-Bitcoin" fil-client tagħhom. L-attività tal-ġenerazzjoni tal-Bitcoin
spiss tissejjaħ "mining", terminu analogu għal gold mining (estrazzjoni
tad-deheb).

Il-probabbiltà li ġertu utent jirċievi l-flus jiddependi mal-qawwa
komputazzjonali li jżid lix-xibka, mqabbla mal-qawwa komputazzjonali tax-xibka
sħiħa. Fil-bidu il-client uffiċjali kien jippermetti l-estrazzjoni tal-Bitcoin,
billi wieħed jisfrutta s-CPU biex jaħdem il-kalkoli; meta żdiedet il-qawwa
totali tal-kalkolu, din il-possibbiltaà ma baqgħetx meħtieġa, u anki mhux
ekonomika, u tneħħiet. Illum jeżistu programmi li fil-bidu kienu jifruttaw
il-qawwa tal-GPU (Graphics Processing Unit) biex jaħdmu l-kalkoli, u issa iżjed
u iżjed jiddependu saru jiddependu minn sistemi dedikati (Field Programmable
Gate Array, FPGA, u Application specific integrated circuit, ASIC).

In-numru ta' bitcoins maħluqin għal kull blokk fil-bidu kien 50; dan in-numru hu
pprogrammat biex jonqos maż-żmien, isir nofs madwar kull 4 snin, sa kemm jasal
sa żero, b'mod li qatt ma jkunu nħalqu iżjed minn 21 bitcoin b'kollox. Mill-28
ta' Novembru 2012, il-ħlas niżel għal 25 BTC kull blokk, u hekksar għaal-4 snin
ta' wara. Iżjed mal-ħlas jonqos maż-żmien, l-utenti jsiru iżjed motivati li
jikkontribwixxi bil-ħila tagħhom għall-kalkoli tan-nodi li jiġġenerw blokki u
jaqilgħu mill-flus tat-tranżazzjoni.

In-nodi kollha tax-xibka jikkompetu biex ikunu l-ewwel li jsibu soluzzjoni
g]all-problema krittografika li tirrigwarda blokk kandidat, problema li teħtieġ
numru kbir ta' tentattivi. Meta nodu jsib soluzzjoni valida, iħabbarha lil bqija
tax-xibka u jitlob il-proprjetà ta' blokk ġdid ta' bitcoins. Il-peeers li
jirċievu s-soluzzjoni tal-blokk ġdid jivverifikawha qabel ma jaċċettawha u
mbagħad iżiduha mal-katina. In-nodi jistgħu jużaw is-CPU tal-client jew
jipprofittaw mis-CPU tagħhom permezz ta' software iżjed sofistikat. L-utenti
jistgħu ukoll jiġġeneraw bitcoin b'mod kollettiv billi jissieħbu f' mining pool.

Mill-punto di vista operattiv, il-mining mhux ħlief operazzjoni li tikkonsisti
fis-sejba ta' soluzzjoni ta' problema matematika: identifika numru li l-hash
SHA-256 tal-blokk hu inqas minn livell mogħti (diffikultà varjabbli). Infatti
biex blokk jiġi ġġenertat kull 10 minuti, kull nodu b'mod individwali
jimmodifika d-diffikultà tal-problema li jipprova jssolvi kull ġimgħatejn, skont
il-kapaċità komputazzjonali tax-xibka peer-to-peer.

Billi n-nodi mhumiex obbligati li jinkludu t-tranżazzjoniet fil-blokki li
jiġġeneraw, min jibgħat bitcoin jista' jħallas minn jeddu taxxa ta'
trasferiment. Meta jagħmel hekk il-veloċità tat-trasferiment tiżdied u toffri
inċentiv lill-utenti biex iżommu n-nodi attivi, speċjalment meta d-diffikultà
fil-ġenerazzjoni tan-nodi tiżdied jew il-kwantità fil-premju għal kull blokk
jonqos maż-żmien. In-nodi jiġbru t-taxxi tat-tranżazzjoni assoċjati
mat-tranżazzjonijiet kollha preċenti fil-blokk dedikat tagħhom.

Il-Bitcoin isemmiet fuq siti mferrxin fil-wisa' bħal Slashdot u r-rubrika
teknika ta' Time.

L-aħbar li il-kolossu tal-bloggs Automattic adotta, mill-15 ta' Novembru 2012,
il-Bitcoin bħala metodu ta' ħlas biex jevita l-imblokk għal iżjed minn 60 pajjiż
adottat minn PayPal u mill-karti tal-kreditu, kellha ħafna prominenza fuq
il-media internazzjonali.

Fit-Tribeca Film Festival ta' New York fit-23 ta' April 2014 inwera għall-ewwel
darba il-film dokumentarju The Rise and Rise of Bitcoin, kronaka tal-Bitcoin
mit-twelid tagħha sal-esplużżjoni fil-kobor tagħha fl-2013.

Xi kandidati politiċi fl-Istati Uniti, fosthom il-kandidat Kongressjonali
Demokratiku għal New York City, Jeff Kurzon qalu li jaċċettaw donazzjonijiet
għall-kampanja tagħhom bil-Bitcoin.

Minħabba l-karatteristiki miftuħin tal-protokol u tas-software oriġinali miktub
mill-kreatur tas-sistema Bitcoin, maż-żmien inħolqu programmi u libreriji li
jimplementaw il-protokol tal-Bitcoin b'mod indipendenti. Dawn
l-implementazzjonijiet sikwit ikunu maħsubin biex jissemplifikaw l-użu
tal-Bitcoin, pereżempju biex tħalli 'l-utent li jirċievi tranżazzjonijiet
mingħajr ma jkollu jħott il-katina sħiħa tal-blokki, jew iħottha f'verżjoni
ridotta. Xi tipi ta' software oħra qegħdin biex jaqbdu mal-client oriġinali biex
jestendulhu l-funzonijiet jew jagħmluh iżjed faċli għall-użu. ħginale per
estenderne le funzioni o per agevolarne l'uso. Oħrajn huma maħsuba biex jintużaw
fuq sistemi li fuqhom il-client oriġinali ma jistax jiġi eżegwit.



https://mt.wikipedia.org/wiki/Xjenza

"Fergħa ta' l-għerf li jimxi fuq il-metodu xjentifiku jew prinċipji oġġettivi
bl-osservazzjoni sistematika u esperimentar b'fenomeni. Tittratta l-aktar dwar
il-materja u l-funzjonijiet ta' l-univers fiżiku".

Il-kelma "xjenza" mnissla mil-Latin "scientia", tfisser għarfien. Sa
mill-Illuminiżmu din il-kelma kienet tfisser kwalunkwe sistematika jew rekordjar
preċiż tal-għarfien. Huwa għalhekk li x-xjenza dak iż-żmien kellha l-istess
tifsir tal-filosofija, fis-sens wiesa' tal-kelma. Kien hemm distinzjoni bejn
ix-xjenzi naturali u x-xjenzi morali. Din tal-aħħar ix-xjenza ġiet ridotta
għax-xjenzi naturali biss.

L-oqsma ta' studju kemm il-darba jinqasmu fix-xjenzi hekk imsejħa tqal u
fix-xjenzi l-ħfief. Dawn iż-żewġ termini (li mhux dejjem huma kondiviżi minn
kulħadd) huma ħafna drabi sinonimi tax-xjenzi naturali u tax-xjenzi soċjali,
rispettivament. Il-Fiżika, il-Kimika, il-Bijoloġija u l-Ġeoloġija huma lkoll
xjenzi tqal. Fost ix-xjenzi l-ħfief hemm l-Antropoloġija, l-iStorja,
il-Psikoloġija u s-Soċjoloġija.



https://mt.wikipedia.org/wiki/Sqallija

Sqallija (Sicilia) hija l-ikbar gżira fil-Baħar Mediterran, flimkien mal-gżejjer
minuri tal-madwar. Din il-gżira hija awtonoma però tifforma parti mill-peniżola
Taljana, allura nistgħu ngħidu li tista' titqies bħala wieħed mir-reġjuni
tal-Italja minkejja l-fatt li hija gżira b'kultura kemxejn differenti. Sqallija
tinsab fiċ-ċentru tal-baħar Mediterran, il-gżira testendi mill-ponta
tal-peniżola ta' Apennini, li hija separata biss mit-triq id-dejqa li taqsam
il-lokalità ta' Messina, u tibqa' sejra lejn il-kosta tat-tramuntana tal-
kontinent Afrikan.

Fis-seklu 11, il-qawwiet Taljani rnexxielhom jaħtru lill-merċenarji Normanni
mmexxija minn Ruġġieru l-1, sabiex ifittxu jeħilsu lil Sqallija minn taħt
id-dominju Għarbi. Wara li rnexxielu jiddomina lil Apulia u lil Kalabrija, huwa
mexa 'l quddiem sabiex jokkupa l-provinċja ta' Messina b'armata ta' 700 suldat.
Fl-1068, Ruġġieru rnexxielu joħroġ vittorjuż kontra l-qawwiet Misilmin
f'Misilieri, però l-iktar kunflitt kruċjali kien l-Assedju ta' Palermo, li
sal-1072, għen lin-Normanni fid-dominazzjoni u fil-kontroll assolut tal-gżira
ta' Sqallija. In-Normanni lestew id-dominazzjoni ta' Sqallija fl-1091,
eżattament malli ntrebħet il-provinċja ta' Noto, l-aħħar fortizza Għarbija.

Ruġġieru miet fl-1101. Is-suċċessur għat-tron kien it-tifel tiegħu, Ruġġieru
t-tieni, li kien inkurunat bħala l-ewwel re ta' Sqallija. L-anzjan Ruġġieru kien
miżżewweġ lil Adelaide, huwa ħa t-tmun f'idejh sakemm it-tifel tagħha mmatura
biżżejjed sabiex ikun jista' jmexxi waħdu, fl-1112.



https://mt.wikipedia.org/wiki/Repubblika_tal-Ma%C4%8Bedonja

Il-Maċedonja ( ˌmæsɨˈdoʊniə (għajnuna·info) Maċedonjan:Македонија), uffiċjalment
ir-Repubblika tal-Maċedonja (Maċedonjan:Република Македонија, huwa pajjiż
interkjuż li jinsab fil-punent ċentrali tal-peniżola Balkana fl-Ewropa
tax-Xlokk. Il-pajjiż kien wieħed mill-istati suċċessuri tal-eks Jugożlavja, li
minnha ddikjaraw l-indipendenza fl-1991. Hija saret membru tan-Nazzjonijiet
Uniti fl-1993 iżda, bħala riżultat ta' tilwima mal-Greċja fuq l-isem tagħha,
kienet iddaħlet taħt ir-referenza provviżorja ta' Dik li kienet ir-Repubblika
Jugożlava tal-Maċedonja, xi drabi mqassara bħala FYROM.

Il-pajjiż huwa mdawwar bl-art, billi jmiss mal-Kosovo għall-majjistral,
is-Serbja lejn it-tramuntana, il-Bulgarija lejn il-lvant, u l-Greċja
fin-nofsinhar u l-Albanija lejn il-punent. Hija tikkostitwixxi madwar in-nofs
tal-punent tat-tramuntana tal-akbar reġjun tal-Maċedonja ġeografiku, li jinkludi
wkoll partijiet tal-Greċja u l-Bulgarija. Il-kapital tal-pajjiż hija Skopje, bi
506,926 abitanti skond iċ-ċensiment tal-2002. Bliet oħra jinkludu lil Bitola,
Kumanovo, Prilep, Tetovo, Ohrid, Veles, Štip, Kočani, Gostivar, Kavadarci u
Strumica. Hija għandha aktar minn 50 lagi u sittax muntanji ogħla minn 2,000 m
(6,562 ft). Il-Maċedonja hija membru tal-UN u l-Kunsill tal-Ewropa. Minn
Diċembru 2005 kienet ukoll kandidat għas-sħubija fl-Unjoni Ewropea u applikat
għas-sħubija man-NATO.



https://mt.wikipedia.org/wiki/Johann_Wolfgang_von_Goethe

Johann Wolfgang von Goethe (Frankfurt fuq il-Menu, 28 ta' Awwissu 1749 – Weimar,
22 ta' Marzu 1832) kien kittieb, poeta u drammaturgu Ġermaniż.

Il-kittieba Ingliża George Eliot iddeskrivietu bħala wieħed mill-ikbar letterati
Ġermaniżi u l-aħħar bniedem universali. Il-ħidma tiegħu tiġbor fiha poeżija,
dramma, letteratura, teoloġija, filosofija, umaneżmu u xjenzi, imma kien attiv
ukoll fil-pittura, fil-mużika u fl-arti. Il-magnum opus tiegħu kien il-Faust;
xogħol monumentali li ħadem fuqu għal xi sittin sena.

Goethe ivvinta l-kunċett ta' Weltliteratur (letteratura dinjija), li ġie
mill-għarfien fil-fond u l-ammirazzjoni li kellu għax-xogħlijiet ewlenin ta'
diversi kulturi nazzjonali, fosthom il-kultura Ingliża, Franċiża, Taljana,
Griega, Persjana u Għarbija. Kellu influwenza qawwija wkoll fl-ambjent
filosofiku ta' żmienu, b'mod partikulari fuq id-direzzjoni ta' Hegel u
Schelling.

Goethe hu meqjus minn ħafna bħala l-kittieb l-iżjed importanti li qatt ħareg
mill-Ġermanja u wieħed mill-aħħar "bnedmin universali". Kien l-ewwel fost ulied
Johann Caspar (1710 - 1782), bniedem kolt, doctor juris u kunsillier imperjali,
u Katharina Elisabeth Textor (1731 - 1808). Twieled wara nofsinhar tat-28 ta'
Awwissu 1749, għeluq l-ewwel sena miż-żwieġ tal-ġenituri tiegħu. Kien tifel
ismar u b'għajnejh suwed u qisu mhux Ġermaniż. Katharina kellha xi
diffikultajiet fil-ħlas minħabba n-nuqqas ta' sengħa tal-majjistra, u dan ħajjar
'il missierha, Johann Wolfgang Textor, sindku ta' Frankfurt, li jwaqqaf fil-belt
taħriġ ostetriku obbligatorju. L-għada Johann Wolfgang tgħammed skont ir-rit
protestant. F'Diċembru tal-1750 twieldet it-tieni tifla, Cornelia Friederike
Christiana (1750 -1777), li kienet tilgħab miegħu fit-tfulithom; kellhom erba'
ħuthom oħra imma dawn mietu ta' età żgħira.

Mill-1755 beda jitgħallem jikteb u jaqra bil-Ġermaniż fi skola pubblika, u
mbagħad privatament, il-Latin, u wara, xi ftit Grieg u Lhudi, il-Franċiż,
l-Ingliż, it-Taljan – missieru mar l-Italja fl-1740 u kiteb, b'Taljan mhux
perfett, djarju tal-vjaġġ tiegħu – u iktar tard id-disinn u l-mużika: fil-25
t'Awwissu tal-1763 mar jisma' kunċert tal-pjanuforte ta' Mozart li kellu seba'
snin liebes il-parrokka u bix-xabla fil-ġenb. Ta' żagħżugħ tgħallem l-iskerma u
jirkeb iż-żiemel.

Fl-1756, faqqgħet il-Gwerra tas-seba' snin u meta l-Franċiżi rebħu l-belt ta'
Frankfurt fl-ewwel ta' Jannar 1759, fid-dar ta' Goethe installa ruħu
il-logotenent François de Théas. Mat-truppi Franċiżi ġew bosta atturi u kantanti
u sa meta telqu fit-2 ta' Diċembru 1762, Goethe seta' jara għall-ewwel darba
it-tragedji ta' Racine u ta' Corneille u l-kummiedji ta' Molière, barra
xogħlijiet mużikali.

Meta kellu 17-il sena, wasallu ż-żmien li jmur Università: hu xtaq isegwi
l-korsijiet tal-letteratura klassika u r-retorika f'Gottingen imma missieru
riedu jistudja l-liġi f'Leipzig u mela fit-30 ta' Settembru 1765, Johann tellaq
minn Frankfurt għall-dik il-belt sabiħa u moderna, bis-somma ġmielha ta' 1.200
fjorin fil-but li tah missieru biex ikun żgur li jgħix komdu.

F'Leipzig ma damx ma daħal fil-ħajja frivola tas-soċjetà ta' dik il-belt,
differenti minn dik ta' Frankfurt fejn tant kienet konservattiva u patrijarkali.
Kellu relazzjoni ma' Kätchen Schönkopf u kiteb il-Die Laune des Verliebten
(Il-kapriċċ ta' namrat), kummiedja arkadika u l-Die Mitschuldigen (Il-ħatjin
flimkien), kummiedja oħra mingħajr pretensjoni. Kiteb ukoll bosta poeżiji
bil-mużika miktuba minn ċertu Bernhard Breitkopf li Goethe kien imur sikwit
għand il-familja tiegħu, proprjetarju ta' Dar Editriċi mużikali li saret famuża
ħafna. Fuq dan il-perjodu, ikkummenta li kien beda jieħu d-drawwa li
"jittrasforma fi xbieha, f'poeżija u jsegwi ġo fih kull ma jtieh il-ferħ jew
jgħamillu d-dwejjaq jew kull ma jokkupa l-ispirtu tiegħu",

Bejn Frar u Marzu tal-1768 mar Dresden fejn żar il-kollezzjonijiet tal-arti
miġbura fil-belt u f'Ġunju sar jaf bil-mewt traġika ta' Winckelmann, li kien
japprezzah ħafna.

Però, il-kitbiet tiegħu ma ġewx apprezzati u hu stess ikkonvinċa ruħu li aħjar
jitfa' fin-nar il-parti l-kbira ta' dak ix-xogħol tal-bidu, imma żamm iż-żewġ
kummiedji, il-ġabra Annette li kienet magħmula minn lieder iddedikati lil
Kätchen, l-odi ddedikati lil ħabibu Ernst Behrisch u xi xogħol ieħor. Minħabba
infezzjoni fil-pulmun li ħa fl-Lulju tal-1768, iddeċieda li aħjar jerġa' lura
Frankfurt u għamel hekk f'Awwissu.

Meta wasal Frankfurt, Goethe kien marid ħafna u saħansitra għamlulu operazzjoni
f'għonqu u ħaseb li ma kienx għal din il-ħajja. Għalhekk beda jieħu sehem
fid-devozzjonijiet t'ommu u tal-ħabiba tagħha Susanna Katharina von Klettenberg,
mara ta' xi 45 sena li hu ftakar fiha bl-affezzjoni fil-Poeżija u verità, u
fl-iStqarrijiet ta' ruħ sabiħa. Dan kien perjodu qasir li fih, barra minn dawn
id-devozzjonijiet li fil-verità ħa sehem fihom mingħajr ħerqa, fl-istess ħin
qara l-iStorija tal-knisja u tal-eretiċi ta' Gottfried Arnold u l-Imitazzjoni
ta' Kristu. Goethe ma kienx baqa' jemmen imma kien iħares bis-simpatija u
l-interess lejn l-ispiritwalità u kien iqis lilu nfisu bħala eretiku li
l-insara, kieku setgħu, kienu bil-qalb jibgħatu għall-kastig tal-ħruq.

Meta reġa' ġie f'saħħtu, kien iż-żmien li jkompli l-istudji universitarji. Mar
Strażburgu fejn seta' jitgħallem tajjeb il-Franċiż u jistudja f'Università ta'
kultura Ġermaniża u wasal hemm fit-2 ta' April 1770. Hemm għamel ħafna ħbieb,
bħal Johann Heinrich Jung-Stilling, li kien kiteb Iż-żgħożija ta' Heinrich
Stilling u id-drammaturgu futur Jakob Michael Reinhold Lenz. Fil-bidu tas-sajf
żar Alsace u Lorraine ma' żewġt iħbieb . Sar jaf 'il Johann Gottfried Herder,
letterat u filosfu, diġà magħruf, li wara vjaġġ ġo Franza, kellu jgħaddi
Settembru Strażburgu għal operazzjoni f'għajnejh. Għal Herder li kien ammiratur
tal-poeżija popolari, Goethe ikkompona il-lied Heidenröslein (Warda tax-xagħri).

Qara b'interess kbir il-kittieba Ingliżi Goldsmith, Fielding u Sterne u beda
jinteressa ruħu fil-persunaġġ storiku, Götz von Berlichingen, u fil-persunaġġ
tal-fantasija li kellu jikseb fama immortali, Faust. Fir-rebbiegħa tal-1771,
kellu relazzjoni serja ma' Friederike Brion, bint qassis protestant fir-reġjun
viċin ta' Sessenheim, li kienet l-ispirazzjoni ta' bosta poeżiji, Willkommen und
Abschied (Merħba u saħħa), Maifest (Festa ta' Mejju), Ob ich dich liebe, weiß
ich nicht (Ma kontx naf li nħobbok) u Jetzt fühlt der Engel (Issa l-anġlu
nħoss). Fis-sajf, ippreżenta t-teżi li biha kien ħa jikseb il-lawrja, imma din
ma ġietx aċċettata u hekk ma ħax it-titlu ta' duttur fil-liġi. Minflok fis-6 ta'
Lulju ppreżenta xi teżijiet fil-liġi li ġew approvati u bihom kiseb it-titlu
iżjed baxx ta' Licentiatus juris. Telaq lil Friederike, imma baqa' ħabib magħha
u reġa' ltaqa' magħha Sessenheim tmin snin wara, u mar lura Frankfurt.

Meta mar lura Frankfurt, f'waħda mill-ittri tiegħu kiteb "Franfurt għadha
l-bejta, in-nidus, jekk jogħġbok. Tajba biżżejjed biex tfaqqas l-għasafar; barra
minn hekk, f'sens figurattiv, spelunca, toqba miżera. Il-Mulej jeħlisna minn dan
id-dwejjaq! Amen". Fit-28 t'Awwissu 1771, il-jum meta għalaq 22 sena, Goethe
kiseb il-permess li jaħdem fil-professjoni ta' avukat, li fir-realtà abbanduna
wara erba' snin. Baqa' jikteb f'dawk is-snin meta deher Sturm und Drang
(Burraxka u Ħeġġa), id-dramma poetika preromantika ta' Friedrich Maximilian
Klinger. Kiteb li "żagħżagħ dħulin jidhru f'daqqa fil-pubbliku b'kuraġġ u
preżunzjoni kbira tassew, kif tistenna minn dik l-età, u permezz tal-enerġija
tagħhom jipproduċu ħafna affarijiet tajbin, jagħtu ħafna gost imma meta jabbużaw
idejqu u jġibu ħafna nkwiet".

Goethe kiteb storja drammatizzata, fil-proża, fuq Goffredu minn Berlichingen, li
lesta fl-aħħar tal-1771, imma baqa' jaħdem fuqha sal-aħħar ta' Marzu tal-1773, u
ġiet ippubblikata anonimament f'Ġunju ta' wara bit-titlu Götz von Berlichingen
mit der eisernen Hand. Ein Schauspiel. Fl-1787 ġie ppubblikat bil-permess ta'
Goethe, test għal qari u fil-1804 adattaha għall-palk u kellha l-ewwel
rappreżentazzjoni f'Weimar it-22 ta' Settembru 1804.

Fir-realtà Goethe, li mexa mal-kunċett möserjan li l-epoka fewdali klassika
kienet "epoka tal-libertà", la fehem in-natura reazzjonarja tar-rewwiexta
tan-nobbli u lanqas in-natura progressiva tar-rewwiexta tal-bdiewa, imma
iddeskriva korrettament il-proċess storiku li bih il-kavalieri inbidlu f'nobbli
tal-qorti ta' Stati assolutisti.

F'Mejju tal-1772, fuq il-parir ta' missieru, Johann mar joqgħod fil-belt ta'
Wetzlar, fejn kien hemm il-Qorti imperjali tal-Ġustizzja u nkiteb ma' dan
it-tribunal fit-23 ta' Mejju biex jipprattika. Naturalment ittraskura x-xogħol
legali: kien jippreferi jgħaddi ż-żmien fit-taverna tal-"Prinċep ereditarju",
fejn kien jaf, fost oħrajn, lil Karl Wilhelm Jerusalem, bin teologu magħruf,
żagħżugħ intellettwali bla kwiet, li kien qiegħed jinnamra ma' mara miżżewġa u
l-avukat Johann Christian Kestner (1741-1800), li mingħandu għandna opinjoni
interessanti fuq iż-żagħżugħ Goethe li kien għadu mhux magħruf.

Il-fittaġni taż-żjariet ta' Goethe ġegħlu 'l Lotte tgħidlu fis-16 ta' Awwissu li
"m'għandu jistenna xejn iktar minn ħbiberija" u fil-11 ta' Settembru 1772,
Goethe ħalla Wetzlar. F'Frankfurt, irċieva l-aħbar minn għand Kestner li
Jerusalem, ħabibhom it-tnejn, kien qatel ruħu b'idejh fit-30 ta' Ottobru; din
kienet l-istorja sħiħa tar-rumanz li jmiss In-niket taż-żagħżugħ Werther.

Il-Ġermanja tas-seklu 16 kellha mill-inqas 2000 dwana u kienet maqsuma f'kważi
300 stat żgħir assolutist iggvernat minn prinċpijiet li riedu jikkontrollaw
bir-regolamenti burokratiċi u paternalistiċi kull aspett tal-ħajja, anki
privata, tas-sudditi. Per eżempju, kien hemm regolament tal-Prinċipat ta' Baden
tal-1766, dirett lejn is-sudditi, li kien imfassal biex "iżommhom mill-iżbalji u
jreġġagħhom għat-triq id-dritta, barra li jgħallimhom, anki kontra r-rieda
tagħhom, il-mod kif għandhom ifasslu l-ħajja domestika tagħhom, jieħdu ħsieb
ir-raba u jħaffu permezz ta' sistema ekonomikament iżjed produttiva, il-piż
tat-tributi li kien id-dover tagħhom li jħallsu". Il-gvern żamm lill-bdiewa
fl-istat ta' servi tal-gleba u ma ħalliex l-attività ekonomika imprenditorjali
moderna tiżvillupa. Hekk kienu projbiti l-importazzjoni u l-esportazzjoni ta'
ħafna ħwejjeġ, minħabba l-biża' li l-ħruġ tal-flus 'il barra jfaqqar l-istat
fil-Prussja, kien projbit ukoll il-bini ta' toroq kbar biex il-barranin jieħdu
iżjed żmien fil-vjaġġi tagħhom u hekk jonfqu iżjed flus.

Meta ltaqa ma' Napuljun f'Erfurt fl-1808, Goethe seta' jara sewwa l-firda li
kienet nieqsa f'Werther, bejn ambizzjoni u mħabba. Wieħed bħal Napuljun kien jaf
jiddistingwi tajjeb, fil-ħajja tiegħu, bejn il-ħtieġa li jagħmel suċċess
politiku u dik tas-sentimenti privati, fis-sens li billi ma kienx mifrud
mir-realtà ta' soċjetà ferm iżjed matura, kellu din id-distinzjoni ċara sewwa
ġewwa fih u kien jgħixha fil-qsim tal-kuxjenza tiegħu stess. Werther, minflok,
għandu kuxjenza mhux maqsuma proprju għaliex jgħix mifrud mir-realtà; biex
jibqa' jgħix, kien ikollu joqtol il-kuxjenza, kien ikollu jmut fil-kuxjenza
tiegħu biex jista' jgħix mingħajr tbatija fir-realtà.

Is-suċċess ta' dan ir-rumanz f'forma ta' ittri, miktub malajr minn Frar sa Marzu
tal-1774, kien tal-għaġeb u kien ukoll il-kawża ta' xi ftit imitazzjonijiet li
wassli għas-suwiċidju. Goethe stess assista s-sejba tal-kadavru ta' tfajla li
kienet qatlet ruħha b'idejha f'Weimar bir-rumanz fil-but. Il-parti kbira
tal-qarrejja emmnu li għarfu f'Werther, kif kiteb Benedetto Croce, "apologija
tal-passjoni u raġuni, protesta kontra r-regoli, il-preġudizzji u
l-konvenzjonijiet soċjali" u ma rawx minflok is-sostanza vera,
ir-rappreżentazzjoni ta' marda, li però mhijiex marda psikika ta' individwu,
imma il-marda tal-Germanja ta' dak iż-żmien.

Erbgħin sena wara, fil-Poeżija u verità, Goethe kiteb li "l-effett ta' dan
il-ktieb kien kbir, anzi enormi, l-iżjed għax deher f'waqtu. Għaliex, bħalma
suffarell hu biżżejjed biex jisplodi mina qawwija, anki splużjoni li ssir
fil-pubbliku tisfa daqshekk qawwija għaliex id-dinja taż-żgħażagħ tkun diġà
mminata u t-tifqigħa tkun hekk kbira għaliex kulħadd ikun ħa jisplodi
bil-ħtiġijiet esaġerati tiegħu, il-passjonijiet mhux sodisfatti u n-niket
immaġinarju."

Goethe sar jaf 'l Klopstock, lit-teologu Żvizzeru Johann Caspar Lavater –
studjuż tal-fisjonjomika li kien jemmen li jista' jkun jaf mill-profil tal-uċuħ
il-karattri tan-nies, u għal dan l-iskop, gegħel lill-pittur Schmoll ipinġi
bosta ritratti ta' Goethe – u lill-filosfu Jacobi, li kien jammira 'l Spinoza.

F'April tal-1775 tgħarras lit-tfajla ta' 16-il sena, Lili Schönemann, bint
bankier imma ħassar l-għerusija f'Ottobru għax l-idea tar-rabta taż-żwieġ ma
felaħħiex u fis-7 ta' Novembru tal-1775 Goethe mar Weimar bħala preċettur ta'
Carl August, duka ta' Sassonja-Weimar-Eisenach, li kellu 18-il sena, tipiku
tirann żgħir Ġermaniż ta' dak iż-żmien, li kien jiggverna stat żgħir magħmul
biss mill-kapitali Weimar, belt ta' 600 abitant, mill-belt universitarja ta'
Jena u xi ftit "bliet tal-pjaċir". Fl-1776 Goethe kien membru tal-Kunsill
sigriet u fis-6 ta' Settembru tal-1779 inħatar kunsillier sigriet u stqarr:
"tal-għaġeb għaliha, bħal ħolma, li ta' 30 sena lħaqt l-ogħla grad onorifiku li
ċittadin Ġermaniż jista' jilħaq". Fl-10 ta' April tal-1782 ingħata t-titlu
nobiljari mill-imperatur Ġużeppi II u fl-1804 laħaq ministru.

Din it-trasformazzjoni bilmod, tidher ċara fl-ewwel għaxar snin li qatta'
f'Weimar, karatterizzati minn ċertu faqar fil-xogħol poetiku. Kien hemm biss
xogħlijiet li kienu għadhom ibbażati fuq il-poeżija ta' qabel, fosthom,
pereżempju, L-għanjiet ta' Mignon inklużi fil-"Wilhelm Meister", iż-żewġ ballati
"Is-sajjied" (Der Fischer) u "Ir-re tal-elfi" ("Erlkönig"), l-istupenda "Għanja
lejlija tal-ġerrej" (Wanderers Nachtlied), poeżija li fiha r-ruħ tal-poeta
bil-qajla tieħu post il-qalb kapriċċuża li kienet iddominat il-ħidmiet ta'
qabel.

It-tfittx għall-verità aħħarija tar-ruħ iddominat kitbiet oħra; kiteb l-"Għanja
tal-ispirti fuq l-ilma" (Gesang der Geister über dem Wasser), "Il-limiti
tal-bniedem" (Grenzen der Menschheit) u "Id-divin" (Das Göttliche). Matul dan
il-perjodu (mill-1777 għall-1785) Goethe kiteb ukoll ir-rumanz "Is-sejħa
teatrali ta' Guliermu Meister" ("Wilhelm Meisters theatralische Sendung") u
d-dramm, tal-1779, "Ifiġenja f'Tauride" ("Iphigenie auf Tauris"). Barra minn
hekk, f'dawn is-snin kien imħabbat fuq bosta frontijiet differenti bħala
kunsillier ministerjali għall-affarijiet militari, għall-vijabbiltà,
għall-minjieri u għall-amministrazzjoni pubblika.

Kien ukoll suprattendent tal-mużewijiet, u fl-1782 ingħata t-titlu nobiljari.
Dan il-perjodu ta' bidliet radikali u mingħajr dubju negazzjoni tiegħu innifsu,
temm meta Goethe, fl-1786, mingħajr ma jaf ħadd, telaq lejn l-Italja. Hemm
għadda sentejn hieni għal kollox fis-sensi u fir-ruħ fl-imħabba u s-seħer
taċ-ċiviltà antika. Il-veduti, l-arti u l-karattru tal-poplu Taljan inkarnaw
l-ideal tiegħu ta' għaqda bejn ir-ruħ u s-sensi. Hawn irnexxielu jagħti l-għamla
definittiva lill-"Ifiġenja f'Tauride", li l-ewwel kienet miktuba fil-proża,
imbagħad fil-proża ritmika, reġa' qalihba għal-proża u fl-aħħar rranġaha
fil-Blankvers jew bil-pentapodija ġambika.

Dan ix-xogħol sar meqjus bħala l-evanġelju tal-umaneżmu. Dan id-dramm,
bħad-drammi kollha ta' Goethe, kien biss traġedja li setgħet tiġri, infatti
Ifiġenja salvat 'il ħuwa mill-ġenn u r-re Toante mill-inġustizzja, imma fuq
kollox minħabba l-qawwa morali tagħha, rebħet fuq id-destin u żammet il-libertà
tagħha. Eżempju ieħor bl-istess għan kien Torquato Tasso, dramm ieħor li lesta
fl-Italja (Goethe żar iċ-ċella ta' Tasso u d-dar ta' Ludovico Ariosto fil-belt
ta' Ferrara u l-palazzi antiki tal-Estensi), fuq il-pożizzjoni prekarja ta'
artista f'soċjetà kortiża. Goethe seta' juża l-esperjenzi personali tiegħu
fil-qorti ta' Weimar fl-adattament għal-palk tal-emozzjonijiet tal-poeta
żagħżugħ Taljan.

Fl-1788 mar lura Weimar fejn ma sabx merħba wisq. Il-pubblikazzjoni tal-"Eleġiji
Rumani" ("Römische Elegien"), rakkont tal-perjodu Taljan, qajjem ħafna agħa bħal
ma għamlet ir-relazzjoni tiegħu ma' Christiane Vulpius, bejjiegħa tal-fjuri, li
wara iżżewweġ. Dawn il-grajjiet flimkien ġegħlu 'l Goethe jingħalaq f'xorta ta'
iżolament soċjali, imma fuq kollox spiritwali. L-għarfien li ma kienx mifhum u
d-dwejjaq tan-nixfa poetika li kien qiegħed iġarrab wassluh biex jistmerr u
jiċħad dak kollu li kien imbiegħed minn kif kien jaħseb hu. Il-kriżi ta' dawk
is-snin kienet gravi għall-aħħar, imma fl-1794, kif kien ġara fl-imgħoddi,
il-wasla u l-ħbiberija ta' Friedrich Schiller salvawh minn din is-sitwazzjoni.
Mill-1794 iddedika ruħu prinċipalment għall-letteratura, u wara ħajja ta'
fekondità kreattiva straordinarja miet fl-1832 f'Weimar, x'aktarx b'attakk
tal-qalb.

L-importanza ta' Goethe fis-seklu 19 kienet enormi. Għal ħafna aspetti, beda
ħafna kunċetti u idejat li maż-żmien saru familjari għal kulħadd. Goethe
ipproduċa volumi ta' poeżija, saġġi, kritika u xogħlijiet xjentifiċi, fosthom
teorija dwar l-ottika u riċerki li antiċipaw it-teorija evoluttiva u
lingwistika. Kien affaxxinat mill-minerali u mill-mineraloġija (il-mineral
Goethite imsemmi għalih). Bħala filosfu u kittieb kien wieħed mill-figuri
importanti tat-transizzjoni mill-Illuminiżmu għar-Romantiċiżmu.

Ir-rumanz miktub f’għamla ta' ittri, Die Leiden des jungen Werthers (in-niket ta
ż-żagħżugħ Werther), ippubblikat fl-1774 jirrakkonta storja ta' mħabba mimlija
niket li tispiċċa b'suwiċidju. Goethe ammetta li kien "qatel lill-eroj tiegħu
biex isalva ruħu". Ugo Foscolo ħa l-ispirazzjoni biex jikteb ir-rumanz tiegħu
f'forma ta' ittri Ultime lettere di Jacopo Ortis (L-aħħar ittri ta' Jacopo
Ortis).

Il-poeżija epika Faust, inkitbet ftit ftit, u ġiet ippubblikata sħiħa biss wara
mewtu. L-ewwel parti ġiet ippubblikata fl-1808 u għamlet sensazzjoni. L-ewwel
verżjoni operistika bil-mużika ta' Spohr, dehret fl-1814, u kienet
l-ispirazzjoni tal-opri ta' Charles Gounod, Arrigo Boito u Ferruccio Busoni,
il-poeżiji sinfoniċi ta' Richard Wagner u Franz Liszt, Gustav Mahler, u anki
l-kantata Xeni tal-Faust ta' Robert Schumann. It-trama essenzjali ta' li wieħed
"ibiegħ ruħu lix-xitan" u jpartatha mal-qawwa f'din id-dinja kibret
fl-importanza u saret metafora għat-trijonf tat-teknologija u tar-rivoluzjoni
industrjali bit-tgħabija kollha tagħha ta' tbatija umana. Dan ix-xogħol poetiku
ta' Goethe kien il-mudell għal moviment poetiku sħiħ Ġermaniż imsejjaħ
Innerlichkeit (introverżjoni), rappreżentat per eżempju minn Heinrich Heine.
Ix-xogħlijiet ta' Goethe ispirarw ħafna kompożituri, fosthom Mozart, Beethoven,
Schubert u Hugo Wolf.

L-influwenza ta' Goethe kienet importanti għaliex fehem it-tranżizzjoni u
l-bidla tas-sensibbiltà Ewropea, l-interess li żdied fis-senswalità,
fl-indeskrivibbli u fl-emozzjonali. Però ma kienx iper-emottiv jew
sensazzjonalista, għall-kuntrarju, kien jippriedka l-qis u kien iqis l-eċċess
bħala marda. "M'hemm xejn agħar mill-immaginazzjoni mingħajr gost". Kien
jargumenta li l-liġi tinbet mill-profondità tal-kultura ta' poplu u mill-art li
jgħix fiha, u allura liġijiet razzjonali mhux dejjem jistgħu jiġu mposti minn
fuq: teżi li ġabitu f'oppożizzjoni diretta ma dawk li kienu jfittxu jwaqqfu
monarkiji "imdawlin" imsejsin fuq liġijiet "razzjonali", per eżempju Ġużeppi II
tal-Awstrija jew, iktar tard, Napuljun imperatur tal-Franċiżi.

Din il-bidla saret maż-żmien il-bażi tas-seklu 19. Dan għamlu, flimkien ma' Adam
Smith, Thomas Jefferson, Ralph Waldo Emerson u Ludwig van Beethoven figura
fundamentali bejn iż-żewġ dinjiet. Minn naħa waħda jfittex l-estetika, l-ordni u
dettalji fini li hi t-timbru ta' Żmien ir-Raġuni u tal-perjodu neoklassiku
fl-arkitettura, minn naħa l-oħra jfittex forma ta' espressjoni personali u
intwittiva. L-ideat tiegħu fuq l-evoluzzjoni fformulaw il-mistoqsijiet li
għalihom Darwin kellu jsib tweġiba.

Fost il-werrieta l-kbar tal-kitba u l-ħsieb Goethjan fil-letteratura Ġermaniża
tas-sekla 19 insibu mingħajr dubju 'l Friedrich Nietzsche u fis-seklu 20
lir-rumanzier Thomas Mann u l-kittieb Ernst Jünger.



https://mt.wikipedia.org/wiki/Facebook

Facebook hija websajt ta' netwerk soċjali, proprjetà ta' Facebook, Inc. L-utenti
jistgħu jżidu l-ħbieb u jibgħatu l-messaġġi, waqt li jaġġornaw il-profili
personali tagħhom biex jgħarrfu lil ħbiebhom dwarhom. Aktar minn hekk, l-utenti
jistgħu jissieħbu ma' netwerks subordinarji oħra organizzati skont il-belt,
il-post tax-xogħol, l-iskola, u r-reġjun.

Mark Zuckerberg beda l-Facebook flimkien ma' sħabu tal-kulleġġ u sħabu
l-istudenti tal-kors tax-xjenza tal-kompjuter, Eduardo Saverin, Dustin Moskovitz
u Chris Hughes waqt li kien qiegħed jattendi l-Università ta' Harvard.
Is-sħubija f'dan is-sit għall-bidu kien limitat għall-istudenti ta' Harvard
biss, imma aktar tard ġie estiż għaż-żona ta' Boston, l-Ivy League, u
l-Università Stanford. Dan is-servizz kompla jestenda u beda jinkorpora lil
kwalunkwe student universitarju, aktar tard studenti tal-iskejjel sekondarji, u
finalment, kull persona minn tlettax-il sena 'il fuq. Attwalment, il-websajt
għandha iktar minn 350 miljun utent attiv minn madwar id-dinja.

Il-Facebook ġie fundat fl-4 ta' Frar 2004 minn Mark Zuckerberg, fi żmien meta
kien għadu student ta' dsatax-il sena fl-Università ta' Harvard, bl-għajnuna ta'
Andrew McCollum u Eduardo Saverin. Fi tmiem l-istess xahar, iktar minn nofs
il-popolazzjoni universitarja ta' Harvard kienu reġistrati ma' dan is-servizz.
Dak iż-żmien, Zuckerberg kien ġie megħjun minn Dustin Moskovitz u Chris Hughes
għall-promozzjoni tas-sit u l-Facebook kiber għall-Università ta' Stanford,
għall-Università ta' Kolumbja u għall-Università ta' Yale. Dan il-kobor kompla
f'April tal-2004 meta ġie estiż għall-kumplament tal-Ivy League, għall-MIT,
għall-Università ta' Boston u għall-Kulleġġ ta' Boston. Fi tmiem is-sena
skolastika, Zuckerberg u Moskovitz ittrasferixxew lejn Palo Alto f'Kalifornja
ma' McCollum. Hemmhekk huma krew dar qrib l-Università ta' Stanford fejn magħhom
ingħaqdu wkoll Adam D'Angelo u Sean Parker.

Id-dominju attwali, facebook.com, ġie reġistrat bejn April u Awwissu tal-2005
għal somma ta' $200,000, u diversi universitajiet oħra ġew miżjuda fis-sena ta'
wara. Maż-żmien, persuni li kellhom l-indirizz tal-posta elettronika tagħhom
b'dominju universitarju (per eżempju .edu, .ac.uk u oħrajn) minn
istituzzjonijiet minn madwar id-dinja kisbu r-rekwiżiti sabiex jipparteċipaw.
B'hekk, nhar is-27 ta' Frar 2006 Facebook estenda ruħu għall-iskejjel sekondarji
u azjendi kbar.

Mis-26 ta' Settembru 2006, Facebook fetaħ għal dawk kollha li għandhom
tlettax-il sena jew iktar u li għandhom indirizz elettroniku validu. F'Ottubru
tal-2008, Facebook ħabbar li kien se jagħmel il-kwartieri ġenerali
internazzjonali tiegħu ġewwa Dublin, fl-Irlanda.

Minn Settembru tal-2006 sa Settembru tal-2007, il-pożizzjoni fil-klassifiki
tat-traffiku tal-websajts skont kif maħruġ minn Alexa, dan is-sit għamel qabża
kbira mis-sittin post għas-seba' post. Minn Lulju tal-2007, daħal fil-klassifika
tal-għaxar siti l-aktar viżitati fid-dinja.

Ġewwa Malta, skont rapport maħruġ minn Google Labs, in-numru ta' Maltin fuq dan
is-sit matul l-2007 immultiplika ħafna drabi. Matul l-2008 kien hemm splużjoni
kbira ta' utenti fuq dan is-sit, fejn dan in-numru kiber biex sa Jannar 2010
hemm madwar 131,000 utent Malti. Barra minn hekk, il-Facebook f'Malta kellu fost
l-ogħla rata ta' penetrazzjoni minn madwar id-dinja. Skont Alexa, f'Malta, dan
is-sit huwa t-tieni wieħed l-iktar viżitat, wara l-Google.



https://mt.wikipedia.org/wiki/Astronomija

Astronomija (Grieg: αστρονομία = άστρον + νόμος, astronomia = astron + nomos,
letteralment, ("liġi tal-istilel") hija x-xjenza ta' l-osservazzjoni u
l-ispjegazzjoni ta' x'jiġri lil hinn mill-Art (Dinja) u barra l-atmosfera. Din
ix-xjenza tistudja l-oriġini, l-evoluzzjoni, fiżika u kimika ta' l-oġġetti li
jistgħu jiġu osservati fis-sema (u li huma barra mill-atmosfera). Fi ftit kliem,
l-Astronomija hija l-investigazzjoni ta' dak kollu li jiġri 'l barra mid-Dinja.
Hija waħda mill-eqdem xjenzi għax nibtet malli n-nies bdew jiktbu dwar dak li
jaraw fis-sema u wkoll hija waħda mill-ftit xjenzi fejn id-dilettanti għadhom
jistgħu jieħdu sehem, speċjalment fl-iskoperti u l-monitoraġġ ta’ fenomeni
transitorji. L-Astronomija m’għandhiex tiġi mħallta ma' l-Astroloġija, li
tassumi li d-destin tal-bnedmin huwa marbut mal-pożizzjoni apparenti ta'
l-oġġetti fis-sema. Għalkemm iż-żewġ oqsma jgawdu oriġini komuni, huma totalment
differenti għax waqt li f'l-astronomija jintuża metodi xjentifiċi, l-astroloġija
m'għandhiex bażi xjentifika.

Fil-bidu ta' l-istorja tagħha, l-astronomija ħadet biss ħsieb l-osservazzjoni u
l-previżjoni tal-mixi tal-oġġetti ċelesti (tas-sema) li setgħu jiġu osservati
mingħajr l-użu ta' apparat partikolari ħlief l-għajn għera. L-ewwel astronomi
kienu qassisin ta' ċertu kult reliġjuż, li kienu kapaċi jaqdu lis-socjetà
bil-ħolqien ta' l-ewwel kalendarji, indispensabbli għall-organizzazzjoni
tal-ħajja soċjali u agrikola.

Il-Griegi kienu l-iktar nies li taw kontribut lill-astronomija, speċjalment
Ipparku u Ewdossju; li laħqu l-milja tagħhom bix-xogħol ta' Klawdju Tolemew
(Klaudios Ptolemaios ċa. 85-ċa. 165). Fiż-Żminijiet tan-Nofs, id-dinja
tal-Punent rat staġnar fl-iżvilupp ta' dix-xjenza, imma li xi astronomi Għarab
komplew bl-istudju tal-korpi ċelesti.

Matul ir-Rinaxximent, Nikola Koperniku ħadem ħafna biex jippromwovi l-idea
tiegħu ta' "sistema eljoċentrika" (għalkemm ta' min jgħid li ma kienx l-ewwel
wieħed li ħareġ bl-ipoteżi ta' sistema bix-Xemx fin-nofs, imma żgur l-ewwel
wieħed li argumenta b'mod xjentifiku it-teorija tiegħu). Ħidmietu serviet ta'
bażi soda għax-xogħol ta' Galileo Galilei u Kepler. Dan ta' l-aħħar kien l-ewwel
astronomu li kiteb liġijiet li jispjegaw korretament id-dettalji kollha
taċ-ċaqliq tal-pjaneti madwar ix-Xemx. Iżda hu ma tax raġunijiet fiżiċi
għas-sejbiet tieghu; dan kellu jkun ix-xogħol ta' Isaac Newton li elabora
l-prinċipji tal-mekkaniżmu ċelesti u l-liġi tal-gravità universali.

Fl-astronomija, il metodu ewlieni biex tinkiseb informazjoni tirrikjedi
ir-rilevazjoni u l-analiżi ta' Radjazzjoni elettromanjetika. Tradizzjonalment
l-astronomija tinqasam f'd-diviżjonijiet li jikkorrespondu mar-reġjuni
differenti ta' l- ispettru elettromanjetiku osservati:

L-astronomi jistudjaw oġġetti bħal pjaneti, kwiekeb, novi, galassji, nebulosi,
eċċ. imma l-ebda astronomu ma josserva kull tip ta' oġġett. Suddivisione
differenti tista' tkun magħmula għal regjuni tal-ispazju u tematiċi relatati:



https://mt.wikipedia.org/wiki/%C4%A0ordan

Il-Ġordan (Għarbi: اَلأُرْدُنّ‎ Al-ʾUrdunn), uffiċjalment ir-Renju Ħaxemita
tal-Ġordan (Għarbi:اَلمَمْلَكَة اَلأُرْدُنِيَّة اَلهَاشِمِيَّة al-Mamlakah
al-ʾUrdunniyyah al-Hāšimiyyah), huwa renju Għarbi fil-Lvant Nofsani, fuq ix-xatt
tal-Lvant tax-Xmara Ġordan li jestendi fir-reġjun storiku tal-Palestina.
Il-fruntieri tal-pajjiż huma l-Arabja Sawdija lejn in-nofsinhar u l-lvant,
l-Iraq lejn il-grigal, is-Sirja fit-tramuntana u l-Iżrael li jaqsam il-kontroll
tal-Baħar Mejjet miegħu, lejn il-punent.

Ir-Renju tad-deżert ħareġ mill-qsim tal-Lvant Nofsani li sar wara l-Ewwel Gwerra
Dinjija mill-Brittanja u Franza. Fl-1946, il-Ġordan sar stat sovran indipendenti
uffiċjalment magħruf bħala r-Renju Ħaxemita tat-Transġordan. Wara l-qabda
tar-reġjun taċ-Ċisġordanja matul il-gwerra 1948–49 mal-Iżrael, Abdullah I ħa
t-titolu tar-Re tal-Ġordan u l-Palestina, u biddel uffiċjalment l-isem
tal-pajjiż għar-Renju Ħaxemita tal-Ġordan fl-1949.



https://mt.wikipedia.org/wiki/Slovakkja

Is-Slovakkja ( sloʊˈvɑːkiə (għajnuna·info); Slovakk: Slovensko (għajnuna·info)),
uffiċjalment ir-Repubblika Slovakka (Slovakk: Slovenská republika), hija pajjiż
interkjuż fl-Ewropa Ċentrali. Il-pajjiż għandhu popolazzjoni ta' aktar minn
ħames miljuni u erja ta' madwar 49,000 kilometru kwadru (19,000 mi kw).
Is-Slovakkja hija mdawra mir-Repubblika Ċeka u l-Awstrija lejn il-punent,
il-Polonja lejn it-tramuntana, l-Ukraina lejn il-lvant u l-Ungerija
fin-nofsinhar. L-akbar belt hija l-kapitali, Bratislava, u t-tieni l-akbar hija
Košice. Is-Slovakkja hija stat membru tal-Unjoni Ewropea, tan-NATO, tal-Ġnus
Magħquda, l-OECD u L-WTO fost oħrajn. Il-lingwa uffiċjali hija s-Slovakk, membru
tal-familja tal-Lingwi Slavi.

Is-Slavi waslu fit-territorju li llum il-ġurnata msejjaħ Slovakkja fis-sekli 5 u
6 matul il-perijodu ta' emigrazzjoni. Matul l-istorja, diversi partijiet
tas-Slovakkja tal-lum kienu ikkontrollati mill-Imperu ta' Samo (l-ewwel unità
politika magħrufa tas-Slavi), il-Prinċipalità ta' Nitra (bħala entità
indipendenti, bħala parti tal-Gran Moravja u bħala parti mir-Renju Ungeriż),
il-Gran Moravja, ir-Renju tal-Ungerija, l-Imperu Awstro-Ungeriż jew l-Imperu
Habsburg, u ċ-Ċekoslovakkja. L-iStat Slovakk separat eżista għal mien qasir
fit-Tieni Gwerra Dinjija, li matulha s-Slovakkja kienet dipendenza tal-Ġermanja
Nażista bejn l-1939 u l-1944. Mill-1945, is-Slovakkja għal darb'oħra saret parti
miċ-Ċekoslovakkja. Is-Slovakkja saret stat indipendenti fl-1 ta' Jannar 1993
wara x-xoljiment paċifiku taċ-Ċekoslovakkja.



https://mt.wikipedia.org/wiki/Serbja

Is-Serbja, uffiċjalment ir-Repubblika tas-Serbja (Serb Ċirilliku: Република
Србија, Latin: Republika Srbija, huwa pajjiż interkjuż fiċ-Ċentru u x-Xlokk
tal-Ewropa, li jifforma l-parti l-kbira tal-parti ċentrali tal-peniżola
Balkanika u l-parti t’isfel tal-pjanura Pannonika. Il-kapitali hija Belgrad.
Imissu mas-Serbja fit-Tramuntana nsibu lill-Ungerija; lir-Rumanija u l-Bulgarija
fil-Lvant; lir-Repubblika tal-Maċedonja u l-Albanija fin-nofsinhar; u
l-Montenegro, il-Kroazja, u r-Repubblika Srpska (parti mill-Bosnja-Ħerzegovina)
fil-Punent.

Wara r-ribelljoni kontra l-madmad Tork, bejn l-1804 u l-1815, is-Serbja ġiet
imwaqqfa bħala stat awtonomu li ħadet l-indipendenza tagħha b’mod uffiċjali
fl-1878. Bis-saħħa ta’ rebħ fil-gwerer Balkaniċi u fl-Ewwel Gwerra Dinjija, għal
kważi seklu, is-Serbja kienet parti minn diversi Stati Slavi tan-nofsinhar,
fosthom ir-Renju tas-Serbi, Kroati u Sloveni mill-1918 sal-1941 (imsemmija
ir-Renju tal-Jugożlavja fl-1929), ir-Repubblika Federali Soċjalista
tal-Jugożlavja mill-1945 sal-1992, ir-Repubblika Federali tal-Jugożlavja
mill-1992 sal-2003, u l-Unjoni tas-Serbja u Montenegro mill-2003 sal-2006. Wara
li l-Montenegro vvota favur li jħallu l-Unjoni, is-Serbja ddikjarat
l-indipendenza tagħha b’mod uffiċjali fil-5 ta’ Ġunju, 2006, bħala l-istat
suċċessur tal-Unjoni tas-Serbja u Montenegro.

Is-Serbja tinsab fil-Balkani (reġjun distint storikament u ġeografikament
tax-xlokk tal-Ewropa) u fil-pjanura Pannonika (reġjun tal-Ewropa ċentrali).
Għandha fruntieri mal-Albanija, il-Montenegro, il-Bosnja-Ħerzegovina,
il-Bulgarija, il-Kroazja, l-Ungerija, ir-Repubblika tal-Maċedonja u r-Rumanija.
Is-Serbja hija mdawwra bl-art, għalkemm ix-xmara tad-Danubju tagħti possibilità
ta' tbaħħir fl-Ewropa u fil-Baħar l-Iswed.

L-art tas-Serbja tvarja mill-pjanuri għonja u għammiela fir-reġjun
tal-Vojvodina, mergħat u barrieri tal-franka fil-Lvant u fix-xlokk, muntanji u
għoljiet antiki. It-tramuntana hija ddominata mix-xmara Danubju. Fergħa tagħha,
ix-xmara Morava, tgħaddi mir-reġjuni aktar muntanjużi tan-nofsinhar.

Il-klima Serba tvarja bejn klima kontinentali fit-tramuntana, bi Xtiewi kesħin,
Sjuf sħan u umdi b’ħalbiet ta’ xita regolari u klima aktar Adrijatika
fin-nofsinhar b’Sajf u Ħarifa sħan u xotti u bi Xtiewi relattivament kesħin fejn
anke taqa' l-borra aktar 'il ġewwa.

Bliet kbar (aktar minn 100,000 abitant) – ċensiment 2002 , għall-Kosovo u
Metohija World Gazetteer stimi kurrenti (mhux uffiċjali):

L-għeruq tal-istat Serb jmorru lura għas-seklu 7 u l-Familja ta’ Vlastimirović.
Renju Serb (madwar Duklja) twaqqaf fis-seklu 11. Dan dam sa-aħħar tas-seklu 12.

L-istat Medjevali Serb reġa' ġie ffurmat fis-seklu 12 fir-reġjun Raška mis-Serb
Grand Župan Stefan Nemanja. Fl-1220, taħt Stiefnu l-Ewwel Inkurunat, is-Serbja
saret renju, u fl-1346, Stefan Dušan waqqaf l-Imperu Serb. L-Imperu sfaxxa u
waqa’ f’idejn it-Torok Ottomani wara l-battalja storika tal-Kosovo fl-1389.
It-territorji Serbi tat-tramuntana (id-despotat Serb) kienu mirbuħa għal kollox
fl-1459 meta ntrebħet Smederevo. Il-Bożnja ntrebħet ftit snin wara Smederevo u
l-Ħerzegovina fl-1482.

Wara l-waqgħa tal-Imperu Serb fil-Battalja tal-Kosovo, bejn l-1459 u l-1804,
is-Serbja kienet taħt il-ħakma tal-Ottomani, għad li kien hemm tliet
invażjonijiet Awstrijaċi u għadd kbir ta’ ribelljonijiet (bħar-Ribelljoni
tal-Banat). Dak iż-żmien l-Iżlam kien f’perjodu ta’ tkabbir, speċjalment
f’Raska, fil-Kosovo u fil-Bożnja. Ħafna Serbi (u Kroati) saru Musulmani; dan
eventwalment wassal għat-twaqqif tan-nazzjon Bożnjakk. Il-perjodu Ottoman huwa
wieħed ta’ ċerta importanza fl-istorja tal-pajjiż minħabba li l-kultura Slava,
Biżantina, Għarbija u Torka tħalltu f’salt. Ħafna minn dak li jagħmel il-kultura
Serba dak li hi nistgħu nsibu l-oriġini tiegħu f’dan il-perjodu.

L-ewwel ribelljoni Serba tal-1804-1813, immexxija minn Đorđe Petrović (magħruf
ukoll bħala Karađorđe jew "Ġorġ l-Iswed"), u t-Tieni ribelljoni Serba tal-1815
wassal għat-twaqqif tal-Prinċipat tas-Serbja. Minħabba li kienet semindependenti
mill-Imperu Ottoman, hija kkunsidrata bħala dik li wasslet għat-twaqqif
tas-Serbja moderna.

Mill-1815 sal-1903, l-istat Serb kien immexxi mill-Familja Obrenović, minbarra
mill-1842 sal-1858, fejn is-Serbja kienet immexxija mill-Prinċep Aleksandar
Karađorđević. Fl-1903, l-Obrenović ġew mibdula mill-Familja Karađorđević, li
kienu dixxendenti ta’ Đorđe Petrović.

It-taqbida għal soċjetà moderna, għad-drittijiet tal-bniedem u għal stat nazzjon
damet għaddejja xi tliet deċennji u ġiet kompluta bl-adozzjoni tal-Kostituzzjoni
tal-15 ta' Frar 1835. Fl-1876, il-Montenegro, is-Serbja, u l-Bożnja ddikjaraw
gwerra kontra l-Imperu Ottoman u ddikjaraw l-unifikazzjoni tagħhom. Iżda,
it-Trattat ta’ Berlin fl-1878, li kien iffirmat fil-Kungress ta’ Berlin
mill-Qawwiet il-Kbar, ta indipendenza sħiħa lis-Serbja u l-Montenegro biss,
filwaqt li tal-Bożnja u r-Raška lil Awstrija-Ungerija,li waqqfu l-unifikazzjoni
tagħhom sal-Gwerer Balkaniċi fl-1912 u fl-1913 u l-Ewwel Gwerra Dinjija.

Fit-28 ta’ Ġunju 1914 il-qtil tal-Arċiduka Franz Ferdinand tal-Awstrija
f’Sarajevo fl-Awstrija-Ungerija minn Gavrilo Princip, unjonista tas-Slavi
tan-Nofsinhar, sudditu Awstrijak u membru tal-Bożnja Żagħżugħa, wassal biex
l-Awstrija-Ungerija ddikjarat gwerra kontra s-Serbja. L-Imperu Russu pprepara
t-truppi tiegħu għad-difiża tal-alleata tiegħu, s-Serbja. Dan wassal biex
l-Imperu Ġermaniż ddikjara gwerra kontra r-Russja b’appoġġ lill-alleata tiegħu
l-Awstrija-Ungerija. Iżda tattiċisti militari Ġermaniż, biex jiffrankaw attakk
minn żewġ naħat kontra r-Russja u Franza, attakkaw l-ewwel lil Franza. Dan
wassal għad-dħul fil-gwerra tal-Qawwiet Kbar Ewropej. L-armata Serba rebħet
bosta battalji kontra l-Awstrija-Ungerija fl-Ewwel Gwerra Dinjija, imma fl-aħħar
ġiet megħluba mill-forzi magħquda tal-Imperu Ġermaniż, l-Awstrija-Ungerija u
l-Bulgarija. Fl-Ewwel Gwerra Dinjija s-Serbja tilfet 1,264,000 persuna — 28%
tal- popolozzjoni, u 58% tal-popoluzzjoni maskili.

Wara l-1918, is-Serbja, flimkien mal-Montenegro, kienet waħda mill-membru
fundaturi tar-Renju tas-Serbi, Kroati u Sloveni, aktar tard imsemmija r-Renju
tal-Jugożlavja. Matul it-Tieni Gwerra Dinijia, is-Serbja kien stat okkupat
mill-Ġermaniżi u kien jinkludi l-parti Ċentrali tas-Serbja tal-lum u l-Banat,
popolarment imsemmi s-Serbja ta’ Nedić. Imma, parti mit-territorju tas-Serbja
tal-lum kien okkupat mill-armati Kroati, Ungeriżi, Bulgari, Albaniżi u Taljani.
Il-qawwiet okkupanti wettqu diversi delitti fuq il-popolozzjoni ċivili,
speċjalment fuq is-Serbi u l-Lhud.

Fl-1945, is-Serbja ġiet imwaqqfa bħala waħda mill-unitajiet federali tat-tieni
Jugożlavja, ir-Repubblika Federali Soċjalista tal-Jugożlavja, mmexxija minn
Josip Broz Tito sa mewtu fl-1980.

Wara l-waqgħa tat-tieni Jugożlavja fl-1992, sal-2003, is-Serbja, flimkien
mal-Montenegro, kienet parti mir-Repubblika Federali tal-Jugożlavja. Minkejja
l-fatt li s-Serbja ġġieldet bosta gwerer fuq territorji Kroati u Bożnjakki, hija
baqgħet għaddejja fil-paċi internament sa l-1998.

Bejn l-1998 u l-1999, kunflitti kontinwi fil-Kosovo bejn Forzi tas-Sigurtà Serbi
u Jugożlavi u l-KLA wasslu għal bumbardament mill-ajru tan-NATO li dam għaddej
78 jum. L-attakki waqfu meta l-President Jugożlav Slobodan Milošević aċċetta li
jirtira l-Forzi tas-Sigurtà kollha, inklużi l-militar u l-pulizija u
jissostitwixxihom bi grupp ta’ pulizija internazzjonali, bir-riżultat li
l-Kosovo tibqa' formalment parti mill-Federazzjoni Jugożlavja(Ara: Gwerra
tal-Kosovo).

Mill-2003 sal-2006, is-Serbja kienet parti mill-Unjoni Statali tas-Serbja u
Montenegro, l-isem li kien ingħata minflok ir-Repubblika Federali
tal-Jugożlavja, biex b’hekk l-isem ‘Jugożlavja’ għeb għal kollox minn fuq
il-mappa. Fil-21 ta’ Mejju, 2006, il-Montenegro għamel referendum biex jaraw
għandhomx iwaqqfu l-għaqda mas-Serbja. L-għada, riżultati ċċertifikati
mill-istat urew li 55.5% tal-votanti kienu favur li jinfirdu minn mas-Serbja,
riżultat li kien biss ftit aktar mill-55% meħtieġ biex jgħaddi r-referendum.
Fit-3 ta’ Ġunju, l-Parlament Montenegrin ddikjara l-Montenegro indipendenti
mill-Unjoni Statali u fil-5 ta’ Ġunju, l-Assemblea Nazzjonali Serba ddikjarat
is-Serbja bħala s-suċċessur tal-Unjoni Statali tas-Serbja u Montenegro.

Fl-4 ta’ Frar 2003 il-parlament tar-Repubblika Federali tal-Jugożlavja qabel ma'
forma aktar flessibbli ta’ kooperazzjoni bejn is-Serbja u l-Montenegro fi ħdan
commonwealth msejjaħ Serbja u Montenegro.

Wara t-tneħħija ta’ Slobodan Milošević fil-5 ta’ Ottubru 2000, il-pajjiż beda
jitmexxa mill-Oppożizzjoni Demkratika tas-Serbja. Fi ħdan din il-koalizzjoni
kiber it-tensjoni sakemm Partit Demokratiku tas-Serbja (DSS) ħalla l-gvern biex
ħalla lill-Partit Demokratiku (DS) f’kontroll assolut. Madankollu, f’Marzu
tal-2004 id-DSS ġabar biżżejjed appoġġ biex ifforma l-gvern ġdid tas-Serbja,
flimkien mal-G17 Plus u l-koalizzjoni SPO-NS, u bl-appoġġ tal-Partit Soċjalista
Serb, li ma jiħdux sehem fil-gvern, imma bil-bdil għall-appoġġ tagħhom, għandhom
pożizzjonijiet żgħar fil-gvern u l-ġustizzja u jinfluwenzaw fil-politika.
Il-Prim Ministru tas-Serbja huwa Vojislav Koštunica, mexxej tal-Partit
Demokratiku tas-Serbja.

Il-president attwali tas-Serbja huwa Boris Tadić, mexxej tal-Partit Demokratiku
(DS). Hu ġie elett bi 53% tal-voti fit-tieni ċiklu ta’ l-elezzjonijiet
presidenzjali Serbi li saru fis-27 ta' Ġunju 2004, wara ħafna elezzjonjiet bla
suċċess sa mill-2002.

Is-Serbja hija maqsuma f’29 distrett (5 minnhom qegħdin fil-Kosovo, li
attwalment hi amministrata mill-ĠM) u l-Belt ta’ Belgrad. Id-distretti huma
maqsuma f’108 muniċipalitajiet. Is-Serbja għandha żewġ provinċji awtonomi:
fin-nofsinhar hemm il-Kosovo u Metoħija bi 30 muniċipalità, u fit-tramuntana
hemm Vojvodina b’46 muniċipalità.

Il-parti tas-Serbja li ma tinsabx la fil-Kosovo u lanqas fil-Vojvodina hija
msejjħa is-Serbja Ċentrali. Is-Serbja Ċentrali mhijiex taqsima amministrattiva,
bħaż-żewġ provinċji awtonomi , u m’għandhiex gvern reġjonali tagħha. Fl-era
Jugożlava din il-parti bidet tissejjaħ, bis-Serbo-Kroat "uža Srbija" li tfisser
litteralment "Serbja d-dejqa". Din hija biss tifsira ġeografika mingħajr l-ebda
implikazzjonijiet politiċi.

Is-Serbja hija mgħammra l-aktar mis-Serbi. Minoranzi jinkludu l-Albaniżi (li
huma fil-maġġoranza fil-provinċja tal-Kosovo-Metoħija), l-Ungeriżi,
il-Bosnijaċi, r-Roma, l-Kroati, is-Slovakki, l-Bulgari, r-Rumeni, eċċ. Is-Serbja
hija magħmula minn tlett territorji: il- provinċja tal-Kosovo-Metoħija,
provinċja tal-Vojvodina u s-Serbja Ċentrali (Serb Ċirilliku: Централна Србија,
Serb Latin: Centralna Srbija. Iż-żewġ provinċji huma etnikament diversi. Dan ġej
mill-fatt li l-pajjiż ġie magħmul minn partijiet li kienu jiffurmaw parti,
fin-nofsinhar, mill-Imperu Ottoman Musulman u fit-tramuntana mill-Imperu
Asburġiku Kattoliku.

Il-provinċja ta’ fuq tal-Vojvodina hija l-aktar parti żviluppata tal-pajjiż
f’termini ta’ saħħa ekonomika. Bħall-eks-repubbliki Jugożlavi tas-Slovenja,
Kroazja u l-Bosnja-Ħerzegovina, Vojvodina kienet parti mill-amministrazzjoni
tal-Awstrija-Ungerija qabel l-Ewwel Gwerra Dinjija. Il-Vojvodina hija waħda
mill-aktar territorji etnikament diversi fl-Ewropa b’aktar minn 25 komunità
nazzjonali differenti. Skont l-aħħar ċensiment (2002), din il-provinċja għandha
popolazzjoni ta’ 2 miljuni, li minnhom: 65% huma Serbi, 14.3% huma Ungeriżi,
2.79% huma Slovakki, 2.78% huma Kroati, 2.71% mhux dikjarati, 2.45% Jugożlavi,
1.75% Montenegrini, 1.50% Rumeni, 1.43% Roma, 0.97% Bunjevci, 0.77% Ruteni,
0.58% Maċedonjani, 0.50% affiljazzjoni reġjonali, 0.23% Ukraini, oħrajn
(Albaniżi, Sloveni, Ġermaniżi, Pollakki, Ċiniżi eċċ).

Il-proġezzjonijiet demografiċi tal-popolazzjoni futura tas-Serbja jbassru li
fl-2030, il-popolazzjoni tas-Serbja ħa tkun magħmula minn 7,200,000 Albaniż u
6,300,000 Serb. Il-proġezzjonijiet huma bbażati fuq il-fatt li l-popolazzjoni
etnika Albaniża fis-Serbja tirdoppja kull 20 sena (fl-1961 kien hemm 646,000
Albaniż waqt li fl-1981 kien hemm 1,226,000), waqt li l-popolazzjoni etnika
Serba tibqa madwar 6,000,000 (6,016,000 Serb fl-1971, 6,352,000 Serb fl-2002).
Il-ftit żieda fil-popolazzjoni Serba hija attribwita lid-dħul ta’ rifuġjati
Serbi mill-Bosnja-Ħerzegovina u l-Kroazja fl-1990 minħabba l-Gwerer Jugożlavi
aktar milli riżultat ta’ xi tkabbir naturali tal-popolazzjoni.



https://mt.wikipedia.org/wiki/Rivoluzzjoni_Fran%C4%8Bi%C5%BCa

Ir-Rivoluzzjoni Franċiża (1789–1799) kienet perjodu ta' diżordni soċjali u
politika fl-istorja ta' Franza, li matulu l-istruttura governattiva Franċiża, li
qabel kienet taħt forma ta' monarkija assoluta bi privileġġi fewdali
għall-aristokrazija u l-kleru Kattoliku, inbidlet radikalment għal forom
ibbażati fuq il-prinċipji tal-Illuminiżmu dwar in-nazzjonaliżmu,
iċ-ċittadinanza, u drittijiet "naturali".

Dan it-tibdil ġab miegħu disturbi vjolenti li jinkludu l-proċess u l-eżekuzzjoni
tar-re, it-tixrid ta' demm u s-soppressjoni matul ir-Renju tat-Terrur, u gwerer
li kienu jinvolvu qawwiet oħra Ewropej. Fost il-ġrajjiet oħra ta' wara li setgħu
kienu r-riżultat tar-Rivoluzzjoni hemm il-Gwerer Napoleoniċi, żewġ
restawrazzjonijiet separati tal-monarkija, u żewġ rivoluzzjonijiet oħra hija u
tifforma Franza moderna.

Fis-seklu ta' wara, Franza kienet iggvernata bħala repubblika, dittatura,
monarkija kostituzzjonali, u żewġ imperi differenti.

Is-segwaċi tal-parti kbira mill-mudelli storiċi jidentifikaw ħafna mill-istess
karatteristiċi tal-Ancien Régime fost il-kawżi tar-Rivoluzzjoni. Fatturi
ekonomiċi kienu jinkludu l-għaks u l-malnutrizzjoni qalb il-popolazzjoni fqira
tal-pajjiż, minħabba prezzijiet ogħla tal-ħobż, wara snin ta' ħsad fqir
tal-qamħ. Il-ħsad ħażin (ikkawżat ukoll mit-temp aħrax), il-prezzijiet dejjem
jogħlew tal-ikel, u sistema mhux adegwata għat-trasport tal-prodotti minn żoni
rurali għaċ-ċentri b'popolazzjonijiet ikbar affettwaw bil-kbir l-istabbilità
tas-soċjetà Franċiża fis-snin li ppreċedew ir-Rivoluzzjoni.

Raġuni oħra kienet li l-istat kien jinsab f'pożizzjoni ekonomika diżastruża
kawża tal-involviment ta' Franza fi gwerer preċedenti. Lwiġi XV kien iġġieled
diversi gwerer, li bihom wassal lil Franza qrib il-falliment, u Lwiġi XVI
appoġġja l-kolonjalisti matul ir-Rivoluzzjoni Amerikana, u hekk tefa' lura
l-kundizzjoni prekarja tal-finanzi tal-gvern. Dan mar għall-agħar bit-telf ta'
kolonji fl-Amerika ta' Fuq u t-tisħiħ fl-att kummerċjali tar-Renju Unit.
Is-sistema finanzjarja ineffiċjenti u antikwata ma setgħetx tamministra d-dejn
nazzjonali, ħaġa li kienet kemm ikkawżata u intensifikata mill-piż tas-sistema
tat-taxxi.

Barra minn hekk, f'għajnejn in-nies Versailles kien jidher bħala iżolat u
indiffirenti għat-tbatija tal-klassijiet il-baxxi. Minkejja li teorikament ir-Re
Lwiġi XVI kien monarka assoluta, fil-prattika kien ta' karattru dgħajjef u kien
influwenzat malajr meta affaċċjat minn oppożizzjni b'saħħitha. Minkejja li
rnexxielu jnaqqas l-infiq tal-gvern, l-oppożizzjoni fil-parlements xejnet kull
attentat ta' riforma. Dawn li kienu kontra l-politika ta' Lwiġi dgħajjfu iktar
l-awtorità rjali billi xerrdu pamfleti (li ħafna drabi kienu jinkludu
informazzjoni żbaljata jew esaġerata) li kienu jikkritikaw il-gvern u
l-uffiċjali tiegħu.

Fatturi u raġunijeit oħra kienu lkoll affettwati mill-miġja tal-ideali
tal-Illuminiżmu. Dawn kienu jinkludu l-animożità lejn l-assolutiżmu rjali;
animożità min-naħa tal-foqra, il-ħaddiema u l-klassi tal-professjonisti lejn
il-privileġġi tradizzjoni tan-nobbli; animożità lejn l-influwenza tal-Knisja fuq
il-politika u l-istituzzjonijiet pubbliku; aspirazzjonijiet għal-libertà
tat-twemmin; l-eżasperazzjoni tal-kleru miż-żoni rurali lejn l-isqfijiet
aristokratiċi; xewqa kbira għal ugwaljanza soċjali, politika u ekonomika, u
(speċjalment meta bdiet sejra l-quddiem ir-rivoluzzjoni) għar-repubblikaniżmu;
stmerrija lejn ir-Reġina Marie Antoinette, li b'mod skorret kienet ġiet akkużata
li kienet tonfoq ħafna u li kienet spija Awstrijaka; u rabja lejn ir-Re talli
keċċa lil Jacques Necker u lil Anne Robert Jacques Turgot minn kunsillieri
finanzjarji, hekk kif dawn kienu meqjusa min-nies bħala rappreżentanti
tal-poplu.

Lwiġi XI tela' fit-tron qalb kriżi finanzjarja; il-pajjiż kien qrib il-falliment
u kull sena kien qed jikber l-iżbilanċ bejn id-dħul u l-ħruġ. Dan kien minħabba
l-involviment ta' Franza kemm fil-Gwerra tas-Seba' Snin u l-parteċipazzjoni
fir-Rivoluzzjoni Amerikana. F'Mejju tal-1776, il-Ministru tal-Finanzi Turgot
tkeċċa wara li ma baqax favorit. Is-sena ta' wara, inħatar bħala
Direttur-Ġenerali tal-Finanzi l-Iżvizzeru Jacques Necker. Hu ma ġiex inkarigat
bħala ministru minħabba li kien Protestant u ma setax isir ċittadin naturalizzat
Franċiż. Necker fehem li s-sistema tat-taxxa tal-pajjiż ma kinitx qed titmexxa
b'mod ġust; numru kbir ta' privileġġi kienu jeżistu għan-nobbli u l-kleru. Hu
argumenta li l-pajjiż ma setax jiġi ntaxxat aktar, li n-nobbli u l-kleru ma
jkunux dispensati mit-taxxi, u ppropona li l-problemi fiskali tal-pajjiż setgħu
jiġu solvuti biss permezz tas-self. Necker ippubblika rapport biex l-istqarrija
tiegħu, li kienet tistima li d-defiċit kien se jkun ta' madwar 36,000 livres,
iqawwiha u ppropona li jiġi ristrett il-poter tal-parlement fuq l-ispiża. Dawn
il-proposti xejn ma ntlaqgħu tajjeb mill-ministri tar-Re, u Necker, li kien qed
jittama li jsaħħaħ il-pożizzjoni tiegħu, argumenta li jkun aċċettat bħala
ministru. Ir-Re irrifjuta; Necker tkeċċa u minfloku daħal Charles Alexandre de
Calonne.

Calonne għall-bidu beda jonfoq liberament, però mal-ewwel induna bis-sitwazzjoni
finanzjarja kritika u ppropona kodiċi ġdida tat-taxxi. Il-proposta kienet
tinkludi taxxa konsistenti fuq l-art, li kienet tinkludi taxxa fuq in-nobbli u
l-kleru, u l-laqgħa tal-Istati Ġenerali ġiet ippjanata għal Mejju tal-1978. Dan
kien sinjal li l-monarkija ta' Borbon kienet iddagħjfet u kienet suġġetta għal
dak li jgħid il-poplu.

L-Istati Ġenerali kienet organizzata fi tliet stati, rispettivament: il-kleru,
in-nobbli, u l-kumplament ta' Franza. Il-Parlement ta' Pariġi beża' li l-gvern
jipprova jimmanipola lil assemblea biex jikseb il-voti. B'hekk, huma kellhom
bżonn li l-Istati jiġu rranġati bħal fl-1614: kull "Stat" kellu vot wieħed, u
kwalunkwe żewġ stati setgħu jegħlbu lit-tielet wieħed. Ir-regoli tal-1614 kienu
differenti minn dawk tal-assemblei lokali, fejn f'dawn tal-aħħar kull membru
kellu vot wieħed u l-isħubija mat-tielet stat kienet irduppjata. F'Dauphiné
l-istati qablu li: jirduppjaw it-tielet stat, li jżommu elezzjonijiet ta'
sħubija, u li jagħtu vot kull persuna. Il-"Kumitat tat-Tletin", grupp ta'
liberalisti minn Pariġi, argumentaw li l-Istati Ġenerali għandha timplimenta
l-istess mekkaniżmu wżat f'Dauphiné. Huma kienu jemmenu li n-nies huma
s-sovrani. Necker għaqqad it-Tieni Assemblea tan-Notabbli, li irrifjutat
il-mozzjoni ta' rappreżentazzjonijiet doppja b'vot ta' 111 għal 333. Ir-Re,
madanakollu, fis-27 ta' Diċembru qabel mal-proposta; imma hu ħalla d-diskussjoni
fuq il-piż ta' kull vot lill-Istati Ġenerali stess.

L-elezzjonijiet saru fir-rebbiegħa tal-1789. Id-dritt tal-vot ingħata lil dawk
li kellhom aktar minn 25 sena u li kienu jħallsu aktar minn 6 livres f'taxxi.
Kien hemm numru kbir ta' votanti li pproduċew 1,201 delegat, li kienu jinkludu
291 nobbli, 300 kleru, u 610 membri tat-Tielet Stat. Biex jidderiġi
lid-delegati, il-"Kotba tal-oġġezzjonijiet" (cahiers de doléances) ġew magħmula
biex jiġu elenkati l-problemi. Il-kotba artikulaw ideat li sa xhur qabel kienu
jidhru bħala radikali. Madanakollu, ħafna kienu favur is-sistema ta' monarkija.
Ħafna assumew li l-Istati Ġenerali kienu se japprovaw taxxi futuri, u li
l-ideali tal-Illuminiżmu kienu relattivament rari. Pamfletti minn kleru u nobbli
liberali bdew jixterdu wara li tnaqqset iċ-ċensura tal-istampa. L-Abbé Sieyès
argumentaw fuq l-importanza tat-Tielet Stat fil-pamflet Qu'est-ce que le tiers
état? (X'inhu t-Tielet Stat?), ippubblikat f'Jannar tal-1789. Dan kien jgħid:
"X'inhu t-Tielet Stat? Kollox. X'ġara s'issa fl-ordni politika? Xejn. Xi trid
tkun? Xi ħaġa.

L-Istati Ġenerali ltaqgħu f'Versailles fil-5 ta' Mejju 1789 u fetħu b'diskors
ta' tliet sigħat ta' Necker. It-Tielet Stat staqsew biex mozzjoni għandha
tgħaddi wara diskussjoni bħala grupp, imma n-negozjati mal-istati l-oħra naqsu
li jagħmlu dan. In-nies ordinarji appellaw lill-kleru li rrispondew li kellhom
bżonn aktar ħin. Necker asserta li kull stat għandu jivverifika l-kredenzjali u
li "r-re kellu jservi bħala [persuna] arbitrarja". Madanakollu, in-negozjati
maż-żewġ stati l-oħra ma kienux ta' suċċess hekk kif kemm il-kleru u
l-maġġoranza tan-nobbli baqgħu jsostnu l-mozzjoni ta' votazzjoni skont l-ordni.



https://mt.wikipedia.org/wiki/Repubblika_tal-Irlanda

Ir-Repubblika tal-Irlanda hija nazzjon fl-Ewropa u tagħmel parti mill-gżira
tal-Irlanda. Il-bqija tal-gżira, jiġifieri l-Irlanda ta' Fuq hija parti ntegrali
tar-Renju Unit. Għandha popolazzjoni ta' 4.2 miljun ruħ.

Il-belt kapitali tagħha hi Dublin, li tgħodd nofs miljun ruħ u li tinsab tħares
fuq il-Baħar tal-Irlanda. Bliet oħra kbar huma Cork b' 120 elf ruħ, Galway b' 73
elf, Limerick b' 53 elf u Waterford b' 46 elf. Fost l-aktar gżejjer magħrufa
hemm dawk tal-Gżejjer Aran, fl-għarb tal-gżira u dik ta' Achill, li tintleħaq
minn County Mayo.

Għalkemm il-pajjiż huwa ġar tar-Renju Unit u fil-parti l-kbira jitkellem
l-ilsien Ingliż, kien ma' dan ir-renju li kellhu l-aktar taqbid fl-istorja
mdemmija tiegħu. Tant li l-element patrijottiku jgħaffas ħafna, imqar jekk b'mod
xejn komplimentuż, fuq il-passat storiku ta' bejniethom. Dan jidher ċar
fil-letteratura u l-mużika Irlandiża, meqjusa fost l-ifjen fl-Ewropa.

Ir-Repubblika tal-Irlanda twieldet wara li Lloyd George, f'isem ir-Renju Unit u
l-Kuruna Brittanika, għadda l-Att tal-Gvern dwar l-Irlanda fl-1920. Dan kien
ifisser il-ħolqien ta' żewġ parlamenti, wieħed minnhom għan-naħa ta' fuq,
fil-parti l-kbira f' Ulster. Il-parti li baqgħet tagħmel mar-Renju Unit saret
magħrufa bħala Northern Ireland, l-Irlanda ta' Fuq.

F' Diċembru 1921 ġie ffirmat it-Trattat Anglo-Irlandiż u b'hekk twaqqfet l-Irish
Free State. Din baqgħet magħrufa hekk sal-1949, meta ġiet iddikjarata
r-Repubblika tal-Irlanda, li nqatgħet mill-Commonwealth. Fl-1955 ir-Repubblika
tal-Irlanda saret membru sħiħ tal-Ġnus Maqgħuda.

Għalkemm ir-reliġjon kattolika ma hijiex daqstant b'saħħitha daqs ftit tas-snin
ilu, xorta tibqa' forża nfluwenti fil-ħajja ta' kuljum. Madanakollu filwaqt li
d-dibattitu dwar l-abort jibqa' jaħraq ħafna, ħarġu numru ta' skandli
tal-ġerarkija tal-knisja li tappnulha l-istima tagħha. Fosthom hemm il-każ
tal-Magdalene laundries, li kienu djar li jilqgħu tfajliet Irlandiżi li jinqabdu
tqal. Hawn ġew mikxufa l-għadd kbir ta' abbużi li saru fuq dawn it-tfajliet.

Il-film The Magdalene Sisters (2002) ta' Paul Mullan, kompla jnaqqas is-saħħa
tal-knisja, b'akkużi ta' ipokrezija fejn jidħlu l-morali nsara. Il-kantanta
Sinead O'Connor wkoll rikbet fuq il-karru tal-akkużi.

Fost il-kittieba ewlenin li ħarġu mill-Irlanda nsibu lil Jonathan Swift, Oscar
Wilde, William Butler Yeats, Samuel Beckett, James Joyce u George Bernard Shaw.
Huwa ironiku li fost l-aqwa kittieba bl-Ingliż tas-Seklu Għoxrin kienu mnissla
mill-istess poplu li kien qed jiġġieled għal-ħelsien politiku. Tant li erba'
kittieba Irlandiżi rebħu l-Premju Nobel Għal-Letteratura. Dawn kienu William
Butler Yeats fl-1923, George Bernard Shaw fl-1925, Samuel Beckett fl-1969 u
Seamus Heaney fl-1995.

Kittieba Irlandiżi li għamlu isem fl-aħħar snin jinkludu lil Brendan Behan,
l-awtur ta' Borstal Boy fl-1958, Brian Friel, li kiteb id-dramm Dancing at
Lughnasa fl-1990, u Neil Jordan minn Sligo, li minbarra l-kitbiet bħal Nights in
Tunisia u The Dream of a Beast, qiegħed iħalli impatt fil-qasam taċ-ċinema.

L-Irlanda tat kontribut kbir ħafna fil-qasam mużikali Brittaniku li jiżboq
bil-bosta l-għadd ta' popolazzjoni. Dan seħħ anki fil-qasam tar-rokk, pop rokk u
naturalment fil-mużika keltika. Il-grupp The Corrs, magħmul minn membri
tal-familja Corr minn Dundalk kien wieħed li għamel suċċess kbir, bil-ħoss
mexxej u qabbieżi tagħhom.

Fejn tidħol il-mużika jidher li ma hemmx differenza jekk l-artist huwiex
mill-Irlanda ta' Fuq jew mir-Repubblika, anki fejn jidħlu temi patrijottiċi u
l-imħabba lejn art twelidhom, mingħajr fruntieri politiċi. Tant li l-kantawtur
Paul Brady, li jkanta The Island trabba' f' Strabane, County Tyrone.

Madankollu fir-Repubblika tal-Irlanda, hemm drawwa li kunċert mużikali, imqar
jekk ġewwa nitfa' ta' pabb, jispiċċa bl-innu nazzjonali The Soldier's Song. Fost
l-aqwa mkejjen sabiex wieħed jisma' mużika folk tajba, jissemmew Westport
(Irlanda) f'County Mayo, Sligo u Letterkenny f'County Donegal.

L-isports l-aktar li jintlagħbu huma r-rugby, il-futbol, il-Gaelic football u
l-hurling. Għalkemm ħafna futbolers magħrufa Irlandiżi għamlu ħoss jilgħabu
fil-kampjonati Ingliżi, il-Gaelic Football jibqa' l-attivita' sportiva li
twaqqaf il-pajjiż. Tant, illi Croke Park, ġewwa Dublin, jesa' 82,500 ruħ u jkun
mimli daqs bajda waqt logħbiet jaħarqu tal-finali All Ireland tal-istess Gaelic
football.

Il-futbol huwa sport popolari ħafna u r-Repubblika Irlandiża ħadet sehem
fit-Tazza tad-Dinja tal-1990, 1994 u 2002, kif ukoll fil-Kampjonati Ewropej Euro
88, xi drabi b'suċċess kbir. Il-kampjonat Irandiż huwa ftit jew wisq dgħajjef,
b'ħafna mill-plejers tat-tim nazzjonali jilgħabu barra 'l pajjiż. L-istadju
nazzjonali ta' Lansdowne Road bħalissa qed jerġa jinbena mill-ġdid u bi ħsiebu
jinfetaħ fl-2009 [1]. Huwa se jkun jesa' 50,000 ruħ.



https://mt.wikipedia.org/wiki/Premju_Nobel

Il-Premju Nobel (bl-Iżvediż: Nobelpriset) huwa unur internazzjonali li jingħata
ta' kull sena mill-gvern Żvediż. Il-premju jingħata lil persuni li jkunu
ddistingwew ruħhom fid-diversi oqsma ta' għarfien, "li ġabu benefiċċji
sostanzjali lill-umanità" bir-riċerki, skoperti u invenzjonijiet, bix-xogħol
letterarju tagħhom, jew bl-impenn li urew lejn il-paċi fid-dinja.

Dan il-premju ġie stabbilit fl-1901 skont l-aħħar xewqat ta' Alfred Nobel
(1833–1896), inventur tad-dinamita. Iċ-ċerimonja ssir fl-10 ta' Diċembru,
fil-ġurnata tal-mewt tal-fundatur Żvediż.

Mal-mewt tiegħu, Alfred Nobel ħalla wirt ta' 31 miljun krona, 94% tal-assi
kollha tiegħu. It-testment tiegħu, miktub fl-1895, ma jipprovdi l-ebda eredi
dirett għall-wirt tiegħu, imma Alfred Nobel sejjaħ għal istituzzjoni li
tippremja kull sena nies li taw l-impenn kbir tagħhom lejn l-umanità, li tejjbu
jew għamlu progress konsiderevoli fil-qasam tal-għarfien u l-kultura f'ħames
dixxiplini differenti: il-paċi jew diplomazija, il-letteratura, il-kimika,
il-fiżjoloġija jew il-mediċina, u l-fiżika. Barra minn hekk, it-testment jgħid
li n-nazzjonalità tal-persuna li jieħu l-premju m'għandha tilgħab l-ebda parti
fl-għoti ta' dan l-istess premju.

Il-Fondazzjoni Nobel twieldet fid-29 ta' Ġunju, 1900. Din tara li timxi
mal-aħħar xewqat tat-testatur, u tara li kollox jimxi skont ir-regoli
fid-deżinjazzjoni tar-rebbieħa u tiċċekkja l-progress tan-nomina tagħhom.
Il-Fondazzjoni innifisha mhijiex involuta fl-għażla tan-nominati għall-premju.
Din l-istituzzjoni privata hi eżenti minn kull taxxa fl-Iżvezja (mill-1946) u
mit-taxxi tal-investiment fl-Istati Uniti (mill-1956). Mis-snin tmenin,
l-investimenti tal-Fondazzjoni ġabu aktar profitt fejn sa Diċembru tal-2007,
l-assi kkontrollati mill-Fondazzjoni Nobel ammontaw għal 3.628 biljun krona
(madwar 560 miljun dollaru Amerikan).

L-ewwel ċerimonja saret fl-1901 qrib l-akkademja rjali qadima tal-mużika ta'
Stokkolma (iċ-ċerimonja tal-għoti tal-Premju Nobel għall-Paċi sar ġewwa Oslo).
Mill-1902, il-premjijiet bdew jiġu mogħtija b'mod formali mir-Re tal-Iżvezja.
Dawn il-premjijiet jingħataw waqt ċerimonja li ssir kull sena fl-10 ta'
Diċembru. Madanakollu, l-ismijiet tar-rebbieħa jkunu diġà ġew imħabbra f'Ottubru
mill-kumitati u l-istituzzjonijiet li jservu ta' ġurija. L-għotja tal-Premju
Nobel twassal ukoll għar-rebħ ta' somma flus, li attwalment iddur mal-10 miljun
krona Żvediża (ftit iktar minn miljun ewro). Il-premju ta' flus kien intiż
fil-bidu sabiex jistimola għall-gradwati sabiex ikomplu jistgħanu fil-qasam
tagħhom u jibqgħu jaħdmu jew jagħmlu r-riċerki mingħajr il-pressjoni tal-ġbir
tal-fondi.

Mill-1968, bi qbil mal-Fondazzjoni Nobel, il-Bank tal-Iżvezja (Sveriges
Riksbank) beda jagħti wkoll il-Premju Nobel għall-Ekonomija. Minħabba li dan
il-premju m'għandu l-ebda għeruq mix-xewqat ta' Nobel u ma jiġix iffinanzjat
mill-fondi tal-familja Nobel, teknikament ma jistax jiġi kkunsidrat bħala premju
Nobel (il-membri attwali tal-familja ma jaċċettawx bħala wieħed). Mill-1968 ġie
deċiż li ma jiġux miżjuda iktar kategoriji ma' dawk preżenti.

Wieħed mill-aktar premjijiet kontroversjali kien dak tal-Premju Nobel għall-Paċi
tal-2009 li ngħata lil Barack Obama. In-nominazzjonijiet kienu għalqu ħdax-il
ġurnata wara li Obama kien beda uffiċjalment il-kariga ġdida tiegħu ta'
President tal-Amerika. Obama stess stqarr li hu ma ħassx li kien jixraqlu dan
l-unur. Dan il-premju lil Obama, flimkien ma' dawk li ngħataw preċedentament lil
Jimmy Carter u Al Gore, wasslu għal akkużi ta' preferenzi xellugija.

Fost l-aktar Premju Nobel għall-Paċi kkritikat kien dak ta' Henry Kissinger u Lê
Ðức Thọ, li aktar tard irrifjutaw dan il-premju. Dan wassal sabiex il-membri
tal-Kumitat Nobel Norveġiż irriżenjaw. Ir-raġuni wara l-għotja tal-premju lil
Kissinger u Thọ kien li kienu qabblu li jwaqqfu l-ġlied bejn il-Vjetnam ta' Fuq
u l-Istati Uniti f'Jannar tal-1973. Madanakollu, meta dan il-premju ġie mħabbar
l-ostilità bejn dawn iż-żewġ naħat kienet għadha hemmhekk. Ħafna kritiċi kienu
tal-opinjoni li Kissinger kien aktar responsabbli li kabbar il-gwerra milli li
prova jagħmel paċi.

Yasser Arafat, Shimon Peres, u Yitzhak Rabin irċevew il-Premju tal-Paċi fl-1994
għall-isforzi tagħhom sabiex tinkiseb il-paċi bejn l-Iżrael u l-Palestina. Skont
il-ġurnalista Caroline Frost numru ta' kwistjonijiet, fosthom il-kundizzjoni
gravi tar-refuġjati Palestinjani, ma ġewx indirizzati u ma ġiet stabbilita ebda
paċi permanenti bejn l-Iżrael u l-Palestina. Immedjatament wara li l-unur ġie
mħabbar ħames membri tal-Kumitat Nobel Norveġiż ikkundannaw lil Arafat bħala
terrorista u rriżenjaw.

L-unur tal-2004 tal-Premju Nobel għal-Letteratura lil Elfriede Jelinek wasslet
għal protesta min Knut Ahnlund, membru tal-Akkademja Żvediża. Dan tal-aħħar
irriżenja fejn stqarr li l-għażla ta' Jelinek ikkawżat "ħsara irreparabbli lejn
il-forzi progressivi kollha" u "kkonfondiet il-ħarsa ġenerali tal-letteratura
bħala arti". Il-Premju għal-Letteratura tal-2009 għal Herta Müller ġab miegħu
wkoll kritika, fejn skont il-Washington Post ħafna kritiċi u professuri
letterarji Amerikani qatt ma kienu segħmu biha qabel. Din ħassbet lil ħafna fuq
li l-premjijiet huma influwenzati mill-perspettiva Ewropea.



https://mt.wikipedia.org/wiki/Jemen

Il-Jemen ˈjɛmən (għajnuna·info) (Għarbi:اليَمَن‎) uffiċjalment magħruf bħala
r-Repubblika tal-Jemen, huwa pajjiż Għarbi li jinsab fl-Asja tal-Punent, li
jokkupa l-lbiċ sat-tarf tan-nofsinhar tal-Peniżola Għarbija. Il-pajjiż huwa
mdawwar mill-Arabja Sawdija lejn it-tramuntana, il-Baħar l-Aħmar lejn il-punent,
il-Golf ta' Aden u l-Bahar Arabjan fin-nofsinhar, u l-Oman lejn il-lvant.

Il-Jemen huwa wieħed mill-eqdem ċentri ta' ċiviltà fil-Lvant Qarib. Il-kapital u
l-akbar belt hija San'a. It-territorju tal-Jemen jinkludi aktar minn 200 gżira,
l-akbar gżira hija Sokotra, li tkopri madwar 354 km (220 mi) minn-nofsinhar
tal-art ewlenija tal-Jemen. Huwa l-uniku stat fil-Peniżola Għarbija li għandhu
forma ta' gvern repubblika. Il-Jemen kien l-ewwel pajjiż fil-peniżola Għarbija
li ta' lin-nisa d-dritt għall-vot. L-Unifikazzjoni tal-Jemen saret fit-22 Mejju
1990, fejn il-Jemen ta' Fuq ġiet magħquda mal-Jemen t'Isfel, biex b'hekk ġiet
iffurmata r-Repubblika tal-Jemen.



https://mt.wikipedia.org/wiki/Jannar

Jannar huwa l-ewwel xahar tas-sena skond il-kalendarju Gregorjan. Dan ix-xahar
għandu 31 jum, u hu wieħed minn seba' xhur ta' 31 jum fil-kalendarju Gregorjan.

L-isem Jannar hu minn alla Ruman Ġanu (Ianuarius), l-alla tal-bibien; l-isem
kellu l-bidu tiegħu fil-mitoloġija Rumana, fejn il-kelma Latina għal bieb
(ianua) tiġi - Jannar hu l-bieb għas-sena. L-alla Ġanu kien meqjum minn xi 400
qK sa xi 400 wK. Fit-talb kienu jibdew bih, anke qabel il-kbir Ġove, u kien
imfittex fil-bidu ta’ ħafna affarijiet, gwerer inklużi. Fl-istatwi huwa skolpit
b’żewġ uċuħ opposti, wieħed biex iħares lura u l-ieħor għal quddiem, b’muftieħ
f’idu l-leminija u b’bastun fix-xellugija. Il-festi tiegħu kienu jsiru
għall-bidu tas-sena. Il-Ħindi ukoll għandhom, fost mijiet ta’ allat, lil alla
Vayu, rappreżentat b’żewġ uċuħ biex iħares lura u ’l quddiem u wkoll jitolbuh
qabel jibdew l-affarijiet. Ukoll f’Jannar, fil-15, għandhom il-Makara Sakranti,
festival kbir tal-ħasil fix-xmajjar speċjalment dik Ganges meqjusa l-iktar
qaddisa.

Tradizzjonalment, il-kalendarju Ruman kien jikkonsisti minn 10 xhur, b'total ta'
304 ġurnata, fejn ix-xitwa kienet meqjusa bħala xahar mingħajr ġranet. Madwar
713 QK, ir-Re Numa Pompilius żied ix-xhur ta' Jannar u Frar biex jagħmel
in-numru ta' ġranet tas-sena daqs tas-sena solari (355 ġurnata). L-ewwel ġurnata
tax-xahar hi magħrufa bħala l-Istrina. Fil-bidu tal-153 QK ħa post Marzu bħala
l-ewwel xahar. Marzu qabel kien l-ewwel xahar fil-kalendarju antik Ruman.

Diversi dati tal-festi Nsara kienu użati għall-Ewwel tas-Sena fl-Ewropa, fosthom
il-25 ta' Marzu (festa ta' l-Annunzjata) u l-25 ta' Diċembru (il-Milied).
Madanakollu, l-kalendarji medjevali kienu mfassla fuq il-mudell Ruman ta'
tnax-il kolonna minn Jannar sa Diċembru. Fis-seklu 16, pajjiżi Ewropej bdew
uffiċċjalment jagħmlu l-1 ta' Jannar il-bidu ta' sena ġdida.

Ismijiet storiċi għal Jannar jinkludu l-isem oriġinali Ruman, Ianuarius,
il-kelma tas-Sassonja Wulf-monath ("xahar tal-lupu"), u t-terminu wżat minn
Karlu Manju Wintarmanoth ("xitwa/xahar kiesaħ"). Bil-Fillandiż, ix-xahar hu
msejjaħ tammikuu, li tfisser ix-xahar tal-balluta, imma t-tifsira oriġinali
kienet ix-xahar tal-qalb tax-xitwa, billi "tammi" kienet tfisser qalb. Dan
ix-xahar hu msejjaħ bil-lingwa Ċeka leden, li tfisser ix-xahar tas-silġ.

L-ewwel Tnejn ta' Jannar hu magħruf bħala Handsel Monday fl-Iskozja u
fit-tramuntana ta' l-Ingilterra. Fl-Ingilterra, is-sena tal-agrikoltura bdiet
b'Plough Sunday fil-Ħadd wara l-Epifanija.

L-età maġġuri fil-Ġappun hi t-tieni Tnejn ta' Jannar, għal dawk li jkunu jagħlqu
l-20 sena fis-sena l-ġdida tal-kalendarju. Din hi vaganza nazzjonali. Il-ġurnata
kienet iċċelebrata mill-1948, imma tmexxiet għall-15 ta' Jannar mis-sena 1999,
fejn kienet tmexxiet mill-gvern Ġappuniż f'attenat biex ikabbar l-ekonomija.

Fir-rota tas-sena Pagana, Jannar jispiċċa fil-perjodu ta' l-Imbolc fl-emisferu
tat-tramuntana u Lughnasadh fl-emisferu ta' nofsinhar.

Jannar tista’ tgħid huwa l-eqqel tax-xitwa Maltija bil-ġranet fost l-iqsar u
l-iljieli l-itwal, u spiss ikun il-maltemp (f’Jannar stenna xita, ksieħ u nar
(beraq)) u ksieħ (il-bard ta’ Jannar iqaxxar ġild ta’ ħmar).

U mhux biss Jannar imma anke x-xahar ta’ warajh (Jannar kiefer u Frar għandu
d-dwiefer). Għalhekk aħjar li F’Jannar agħlaq in-nagħaġ fil-għar.

Madanakollu xita żejda hija ta’ ħsara (Meta Jannar huwa lewwiemi, ma tarax bidwi
hieni).

Jannar huwa wkoll żmien il-mard, l-iktar dak respiratorju jew virali (Dehxa ta’
Jannar (ħosba) fawra (rash) lewn in-nar) li l-iktar li jolqot huwa lix-xjuħ
(f’Jannar ix-xiħ jew fis-sodda jew fl-isptar).

Għall-qtates imma huwa żmien ta’ attività oħra (Jannar ma jħallix qattusa
d-dar).



https://mt.wikipedia.org/wiki/Imperu_Ruman

L-Imperu Ruman hu t-terminu li jintuża għal għaqda ta' artijiet li kienu parti
mir-Repubblika Rumana, wara li dan ġie riorganizzat taħt it-tmexxija ta'
Ottavjanu, magħruf aħjar bħala Ċesri Awgustu. Anki jekk Ruma bħala repubblika
rnexxiela tkabbar ammont ta' stati-tributarji, ikun żball jekk wieħed iħawwad
dawn iż-żewġ entitajiet differenti.

Ir-riorganiżazzjoni ta' l-artijiet Rumani minn Awgustu, baqgħet għaddejja sħiħa
mingħajr ħafna tibdil sal-wasla ta' l-Imperatur Dijoklezjanu. Dawn ir-riformi li
saru fl-aħħar tat-tieni seklu WK, dawru l-Imperu f'tetrarkija. Anki jekk
is-sistema ta' Dijoklezjanu ma tantx damet f'postha, din xorta qasmet l-Imperu
fi tnejn. Dan il-fatt irnexxielu jsalva l-Imperu Ruman għal mitejn sena oħra,
anki jekk maqsum fl-Imperu tal-Lvant u dak tal-Punent. It-tmiem ta' l-Imperu
Ruman tal-Punent jinżamm tradizzjonalment fis-sena 476 WK, meta l-barbaru
Odovakru neħħa l-aħħar imperatur, u bagħat l-insinja tal-Imperatur tal-Punent
lil dak tal-Lvant. Wara elf sena oħra, fl-1453, waqgħet Kostantinopli, u magħha
l-aħħar fdalijiet ta' l-Imperu Ruman.

Minħabba l-fatt li l-Imperu Ruman dam għal daqstant żmien, mill-31 QK sa l-1453,
kien hemm ammont ta' ismijiet li ntużaw mill-istorjografi biex jiddistingwu
bejniet iż-żminijiet; hemm l-Imperu Biżantin, hemm l-Imperu Ruman tal-Punent, u
dak tal-Lvant;

L-influwenza ta' l-Imperu Ruman fuq il-gvern, il-liġi, il-militar, u
l-arkitettura monumentali, kif ukoll influwenza fuq il-mod ta' għajxien ta'
l-Ewropej ta' llum, hi kbira ħafna. Il-Griegi (Biżantini) bdew isejħu lilhom
infusom bħala Rumani, ħaġa li għadek issibha f'ċerti nħawi tal-Greċja,
probabbilment bħala riżultat ta' l-istatus elevat tagħhom stess fl-Imperu Ruman.

Titli Rumani bdew jittieħdu minn ħafna renjanti Ewropej, bħar-rejiet tar-renju
tal-Franki, l-Imperu Ruman Qaddis, l-ewwel u t-tieni Imperi Bulgari,
id-dinastiji Russi/ta' Kiev (czar hi korruzzjoni ta' Ċesri), u l-Imperu Ġermaniż
(kaiser hi korruzzjoni ta' Ċesri wkoll).



https://mt.wikipedia.org/wiki/Dom_Mintoff

Il-Perit Duminku Mintoff, magħruf aħjar bħala Dom Mintoff (Bormla, 6 ta' Awwissu
1916 – Ħal Tarxien, 20 ta' Awwissu 2012) kien politiku Malti, li serva ta' Prim
Ministru ta' Malta għal erba' leġiżlaturi. Huwa kien ukoll l-uniku Prim Ministru
Laburista li serva bħala Prim Ministru f'iktar minn leġiżlatura waħda, u huwa
l-iktar Prim Ministru Malti li dam fil-kariga, 16-il sena. Bejn l-1949 u l-1984
huwa kien il-mexxej tal-Partit Laburista, l-iktar mexxej li dam – 35 sena. Ta'
33 sena hu kien l-iżgħar mexxej ta' partit meta laħaq. Serva għal 47 sena bħala
deputat fil-Parlament Malti bejn l-1945 u l-1998 meta ma kkontestax
l-elezzjonijiet ġenerali li saru f'dik is-sena. Duminku Mintoff kien l-iktar
wieħed li kien elett drabi: 14-il darba – f'kull elezzjoni mill-1945 sal-1996.

Dom Mintoff jibqa' msemmi bħala figura kontroversjali lokalment u
internazzjonalment, maħbub minn ħafna u kkritikat minn ħafna. Jibqa' mfakkar
għal ħafna miżuri li introduċa, fosthom is-servizzi soċjali, u li wasslu biex
f'Malta jinqered il-faqar, u għal kisbiet kostituzzjonali importanti,
bħat-twaqqif ta' Malta Repubblika u l-kisba ta' ħelsien sħiħ mir-Renju Unit.

Twieled f'Irish Street, Bormla, f'ambjent fqir, sempliċi, iffullat u storbjuż.
Din id-dar kienet fl-aħbarijiet f'Jannar 2010 meta Chris Agius, membru
parlamentari Laburista, talab lill-awtoritajiet biex din ma titwaqqax mal-bini
antik f'Bormla li kien hemm il-ħsieb li jitwaqqa' mill-Gvern. Iktar tard
il-familja Mintoff marret toqgħod f'dar oħra Bormla qrib St. Helen's Gate.

Silvia Abela, li tgħix f'parti mid-dar fejn twieled Mintoff, meta intervistata
minn The Times, qalet li ommha, Carmena Silvio, kienet tgħix f'dawk l-inħawi, u
meta kienet żgħira kienet tigħab ma' Mintoff. Tirrakkonta kif ommu kienet
tgħajjat miegħu biex jistudja imma hu kien ikun irid jibqa' jilgħab. Imbagħad
kien imur vera tajjeb fl-eżamijiet.

Mintoff ħa l-edukazzjoni tiegħu, l-ewwel fl-iskola tan-nuna f'Bormla, u wara
għand il-Freres fil-Kottonera, is-Seminarju tal-Furjana, u fil-Liċeo tal-Belt u
ggradwa mill-Università ta' Malta fl-1937 fil-B.Sc., u sentejn wara, fl-1939
iggradwa bħala Perit (B.E. & A. & C.E.). Fuq dak iż-żmien ta' student
fl-Università ta' Malta, Mintoff jirrakkonta inċident partikulari:

F'dik is-sena, 1939, ingħata wkoll borża ta' studju mill-Fondazzjoni Sir Cecil
Rhodes u pproċeda f'Hartford College, fl-Università ta' Oxford. Fil-vjaġġ tiegħu
għamel waqfa f'Napli u hemm irċieva telegramma li biex jidħol fl-università ta'
Oxford ried ikollu ċertifikat li jikkonferma li kien b'saħħtu u għalhekk mar
ifittex tabib. Sab lit-tabib Giuseppe Moscati (li mbagħad fl-1987 kien ġie
ddikjarat qaddis) li wara li għamillu ċ-ċertifikat ma ħadlux flus u minflok
qallu, "Mur u agħmel il-ġid." Fl-1941 ġab l-M.A. fix-xjenzi u inġinerija. Huwa
pprattika l-professjoni tiegħu l-Ingilterra sal-1943, u f'dik is-sena rritorna
lura lejn Malta, fejn ipprattika l-professjoni tiegħu ta' perit minn uffiċċju
fil-Blata l-Bajda, li kien jieħu ħsiebu ħuh, Raymond Mintoff.

F'dan iż-żmien ukoll Mintoff beda jieħu interess fil-politika Maltija u beda
jikteb artikli fil-gazzetta Chronicle. F'wieħed mill-artikli tiegħu
fil-Chronicle, Dom Mintoff kien qal "F'Malta l-politika fiha ħafna bjuda u jekk
nagħmlu xi taqtira roża, ma tagħmel xejn ħażin, anzi tiswa ta' ġid."

Fl-istess żmien Mintoff kien iltaqa' mal-anti-Faxxista Taljan Umberto Calosso li
kien jinsab Malta. Calosso kien ħa sehem fil-gwerra ċivili ta' Spanja, u kif din
intemmet kien ġie Malta u kien jgħallem fil-Kulleġġ ta' St Edwards u wara kien
ħa ċ-ċittadinanza Ingliża. Calosso kien Soċjalist u l-Gvern ta' Mintoff tas-snin
sebgħin kien semma l-Kulleġġ tas-Snajja' f'Santa Vene­ra għalih.

Mintoff daħal fix-xena politika fl-1935 bħala assistent segretarju tal-Każin
tal-Partit Laburista ta' Bormla. Inħatar Segretarju Ġenerali tal-Partit
Laburista fl-1935, iżda fl-1937 kellu jirreżenja biex ikun jista' jkompli
l-istudji tiegħu barra minn Malta.

Ta' 23 sena, Mintoff kien diġà jikteb fl-istampa lokali dwar ideat ġodda
għall-politika Maltija. F'artiklu li kien deher fil-ġurnal Daily Malta Chronicle
Mintoff kiteb:

Mar-ritorn tiegħu mill-Ingilterra fl-1944, Mintoff reġa' nħatar Segretarju
Ġenerali tal-Partit Laburista, iżda rriżenja minn din il-kariga wara li ġie
elett bħala Deputat Mexxej tal-Partit.

Matul it-Tieni Gwerra Dinjija, il-politika f'Malta ħadet pawsa u kull entużjażmu
li seta' kien hemm għosfor. Possibilment, l-iktar avveniment politiku importanti
fi żmien it-Tieni Gwerra Dinjija kien it-twaqqif tal-General Workers Union (GWU)
minn Reggie Miller fl-1943. L-għanijiet ta' din l-unjon kienu kważi identiċi
għal dawk tal-MLP. Fil-fatt, iktar il-quddiem fl-istorja, il-GWU kellha rwol
importanti fil-politika ta' Malta fejn flimkien mal-MLP iffurmat alleanza
magħrufa bħala l-Moviment tal-Ħaddiema, b'żewġ fergħat: dik politika u dik
industrijali (1984).

Matul il-gwerra, il-Partit Laburista kien jifforma parti mill-Kunsill tal-Gvern.
Fit-22 ta' Frar 1945 ir-rappreżentant laburista, Pawlu Boffa, irriżenja
mill-kunsill wara li ġie kkritikat talli ppropona l-introduzzjoni ta' taxxi biex
jiġu mibdija s-servizzji soċjali f'Malta.

Għall-kuraġġ u l-perseveranza tal-Maltin matul il-gwerra, il-Gvern Ingliż
wiegħed Kostituzzjoni Awtonoma lill-poplu Malti hekk kif tintemm il-gwerra.
Mat-tmiem tat-taqbid kontra l-għadu, il-Maltin ma damux wisq qabel reġgħu bdew
bit-taqbid politiku. Ġiet iffurmata l-Assemblea Nazzjonali taħt it-tmexxija
taċ-chairman Contino L. Preziosi, li l-għan tagħha kien il-formazzjoni ta'
kostituzzjoni ġdida. Il-membri, li kienu jirrappreżentaw il-korpi kostitwiti
kollha, kienu jiltaqgħu fil-Palazz tal-Gvernatur.

Kien fit-23 ta' Settembru, tal-1945, li Mintoff tkellem għall-ewwel darba
fil-meeting li kien sar f'Bormla fil-kumpanja elettorali għall-Kunsill
tal-Gvern. Fl-elezzjoni ta' Novembru 1945, li għaliha vvutaw bejn wieħed u ieħor
31% biss tal-votanti eliġibbli, il-Partit Laburista ġab il-maġġoranza ta'
siġġijiet, b'kollox 9 minn 10. Mintoff ikkontesta b'suċċess din l-elezzjoni u
ġie elett flimkien ma' Pawlu Boffa (il-Kap tal-Partit Laburista li ġie wkoll
maħtur Kap tal-Kunsill), Robert Bencini, Ġużè Cassar, Turu Colombo, Godwin
Ganado, Anthony Schembri Adami, John Raimondo u Karmenu Vassallo għall-Partit
Laburista. Għall-ewwel darba fl-istorja tal-Partit Laburista, fil-programm
elettorali ma kien hemm l'ebda referenza għar-reliġjon.

Mintoff ingħata permess biex jifforma parti mill-Kunsill Eżekuttiv fl-1 ta'
Awwissu, 1946 wara pressjoni qawwija mit-tabib Pawlu Boffa fuq il-gvernatur ta'
dak iż-żmien.

Fit-12 ta' Settembru, 1946 id-disa' membri tal-Partit Laburista irriżenjaw bħala
sinjal ta' protesta kontra is-sensji li ngħataw lill-ħaddiema tat-tarzna, kif
ukoll kontra l-fatt li membri eletti Maltin fil-Kunsill tal-Gvern ftit kellhom
poter. Dan kien iseħħ skont il-Kostituzzjoni Macdonal li kienet tipprovdi tmien
membri uffiċjali, tnejn nominati mill-Gvernatur u għaxra oħra eletti mill-poplu.
Din il-kostituzzjoni kienet tpoġġi r-rappreżentanti tal-poplu f'minoranza peress
li l-Gvernatur Ingliż (jew ir-rappreżentant tiegħu) kellu wkoll id-dritt
għall-vot.

Fl-10 ta' Settembru, 1947, C.R.F. Douglas, il-Gvernatur u l-Kap-Kmandant
(Commander-in-Chief) ta' Malta, iddikjara pubblikament li l-kostituzzjoni kienet
ser tidħol fis-seħħ fit-22 ta' Settembru, 1947. F'din il-kostituzzjoni, is-Senat
ġie abolit u minnflok, nħoloq korp leġiżlattiv ta' 40 membru elett mill-poplu.
Permezz ta' din il-kostituzzjoni, Malta kien ser ikollha organu wieħed ta'
leġislazzjoni, l-Assemblea Leġislattiva. Din il-kostituzzjoni l-ġdida kienet
pass importanti ukoll mill-lat ta' ugwaljanza bejn is-sessi għaliex issa,
in-nisa ngħataw il-vot u fl-Elezzjoni Ġenerali li seħħet f'Ottubru, 1947, setgħu
anki joħorġu bħala kandidati għall-Assemblea Leġislattiva bħalma għamlet Agatha
Barbara fl-1947.

F'Ottubru 1947, il-Partit Laburista rebaħ l-elezzjonijiet b'maġġoranza assoluta
ta' 24 siġġu. Il-Partit Laburista mmexxi minn Pawlu Boffa kiseb rebħa kbira
elettorali meta ġab 63,145 vot u tella' 24 Deputat fl-Assemblea Leġislattiva.
Il-Partit Nazzjonalista ġab 19,401 vot u tella' 7 deputati. Id-Democratic Action
Party kiseb 14,010 vot u tella' 4 deputati, il-Partit t'Għawdex ġab 5,491 vot u
tella' tliet Deputati, filwaqt li l-Partit ta' Jones ġab 3664 vot u tella' żewġ
Deputati. 143 vot marru għall-kandidati Indipendenti li ħadd minnhom ma ġie
elett. Is-sinjorina Agatha Barbara, f'isem il-Partit Laburista saret l-ewwel
mara eletta fl-Assemblea Leġislattiva. It-tabib Paul Boffa ġie dikjarat Prim
Ministru ta' Malta, u Mintoff nħatar Deputat Prim Ministru u Ministru tax-Xogħol
u r-Rikostruzzjoni u baqa' jżomm din il-kariga sa Settembru 1949. Dan il-Gvern
Laburista kien il-gvern li ntroduċa t-Taxxa fuq id-Dħul (Income Tax) u
l-Pensjoni tax-Xjuħ f'Malta.

Peress li Mintoff kien ukoll id-Deputat Mexxej tal-MLP mmexxi minn Boffa, huwa
kien jifforma parti minn kull delegazzjoni li kienet titla' l-Ingilterra biex
tipprova takkwista sussidji, għajnuna finanzjarja u garanziji għall-futur ta'
Malta. Il-Gvern Britanniku iżda kien idu tqila u ma kienx lest li jgħin lil
Malta. Il-Gvern Malti ħass li għas-sehem kruċjali tal-gżejjer fit-Tieni Gwerra
Dinjija, Malta kellha tingħata sehem mill-assistenza li l-Istati Uniti kienet
qed tagħti lill-Ewropa f'dak iż-żmien. L-għan ta' din l-assistenza, magħrufa
aħjar il-Pjan Marshall (Marshall Plan; Marshall Aid), kien ir-rikostruzzjoni
tal-Ewropa u tal-ekonomija Ewropea. Għas-sehem kruċjali tagħha fit-Tieni Gwerra
Dinjija, Malta ma ngħatat l-ebda għajnuna finanzjarja.

Dan kollu wassal biex fl-1949, Boffa kellu jippreżenta memorandum miktub minn
Mintoff lill-Gvern Ingliż, liema memorandum kien approvat unanimament
mill-kabinett. F'dan il-memorandum, Malta heddet li jekk sat-22 t' Awwissu
tal-istess sena, l-Ingilterra ma tkunx talbet għall-Marshall Aid f'isem Malta,
il-Gvern Malti kien ser jistaqsi lill-Istati Uniti stess biex tipprovdi għajnuna
lill-pajjiż u bi tpattija l-Istati Uniti kienu ser jitħallew jużaw tal-gżejjer
bħala bażi. Id-delegazzjoni li sejħet dan l-ultimatum, kienet immexxija minn
Mintoff flimkien mas-Sur Dwardu Ellul u l-Prim Ministru Boffa. Il-Gvern Ingliż
irrifjuta li jiltaqa' mad-delegazzjoni Maltija jekk dawn ma jirtirawx
il-memorandum, u għal din ir-raġuni, Boffa ddeċieda li ma jippreżentax
il-memorandum. Min-naħa tiegħu, Mintoff ma aċċettax li jirtira l-ultimatum u dan
wassal għall-problemi interni kbar fi ħdan il-Partit Laburista, li eventwalment
kienu l-kawża ta' qasma fil-partit; Mintoff iddeċieda li jirtira u rriżenja
mill-kabinett.

Dom Mintoff, li kellu s-sostenn ta' numru kbir ta' Laburisti iżda mhux
tal-Kabinett, beda jorganizza għad ta' mass meetings u pubblikament ikkritika
lil Boffa u l-kabinett tiegħu.

Fil-25 ta' Settembru 1949, ltaqgħet il-Konferenza Ġenerali tal-Partit Laburista
u beda jidher biċ-ċar li l-politika ta' Boffa bdiet tidher inutili f'għajnejn
ħafna laburisti. Fid-9 t'Ottubru ġie deċiż li Boffa kellu jirreżenja kemm minn
Mexxej tal-Partit Laburista kif ukoll minn Prim Ministru ta' Malta. 244 ta' dawk
preżenti vvutaw favur din id-deċiżjoni filwaqt li 141 ivvutaw kontra.

Dom Mintoff inħatar Mexxej tal-Partit Laburista fis-16 t'Ottubru 1949. Mintoff
kellu jibqa' jżomm din il-kariga għal 35 sena sħaħ, sakemm irriżenja fit-22 ta'
Diċembru, 1984.

Boffa, li kien ilu jmexxi l-Partit Laburista sa mill-1921, iddeċieda li joħloq
partit ieħor, il-Malta Workers' Party, flimkien mas-sostenituri tiegħu. Dan
il-partit irnexxielu jibqa' fil-gvern sas-sajf tal-1950 grazzi għas-sostenn ta'
ħafna partiti żgħar.

Kien propju f'dan iż-żmien li Mintoff beda juża slogans politiċi ta' ċertu qawwa
fid-diskorsi tiegħu, fosthom il-famuża "Malta l-ewwel u qabel kollox", għajta li
kellha tintuża ħafna fis-snin li segwew. Mintoff kien jemfasizza ħafna fuq
il-ġlieda għall-libertà nazzjonali ta' Malta, bi frażijiet bħal "jew
bħall-Ingliżi jew mhux mal-Ingliżi" u "aħna m'aħna ser inkunu qatt skjavi u
servi f'pajjiżna stess".

Fis-6 ta' Ġunju, 1950, il-Gvern ta' Boffa tilef il-Vot tal-Budget għas-sena
1950-51 u Sir Gerald H. Creasy, Gvernatur u Kap-Kmandant ta' Malta xolja
l-Parlament fit-23 ta' Ġunju, 1950.

Kmieni f'Settembru 1950, issejħet elezzjoni ġenerali li fiha Mintoff reġa' ġie
elett. L-MLP ibbaża l-kampanja elettorali tiegħu fuq ir-relazzjoni ekonomika u
kostituzzjonali mal-Gran Britannja. F'din l-elezzjoni, l-ebda partit li
kkontesta ma rnexxielu jikseb il-maġġoranza. Dan wassal biex il-Partit
Nazzjonalista, li kellu vantaġġ numeriku, wara konsultazzjoni mal-partiti
l-oħrajn biex jipprova jifforma Gvern Nazzjonali, spiċċa biex minnflok ifforma
Gvern ta' minoranza f'Diċembru, 1950. Dan il-gvern kien magħmul biss minn
deputati Nazzjonalisti taħt it-tmexxija tal-avukat Nerik Mizzi. Mizzi miet
f'Diċembru 1950 u minfloku laħaq in-nutar Ġorġ Borg Olivier.

Fl-1951 il-Partit Labruista ingħaqad mas-Socialist International,
organizzazzjoni Soċjal-Demokratika u storikament anti-Komunista. L-MLP kien
deċiż li jiżviluppa l-ekonomija ta' Malta fl-inqas żmien possibbli, u joħloq
Welfare State sabiex il-livell t'għixien tal-poplu ikun jista' jiżdied.

F'Jannar u Frar 1951, Borg Olivier tilef No Confidence Motion u kellha ssir
Elezzjoni Ġenerali oħra f'Mejju 1951. F'din l-elezzjoni ġara li, bħal
l-elezzjoni preċedenti, l-ebda partit ma rnexxielu jikseb il-maġġoranza, u
fit-30 ta' Ġunju, 1951, ġie ffurmat Gvern ta' Koalizzjoni bejn il-Partit
Nazzjonalista u l-Malta Workers' Party, taħt it-tmexxija ta' Borg Olivier;
Mintoff inħatarKap tal-Oppożizzjoni. Sadanittant, Mintoff bir-riedni tal-Partit
Laburista f'idejh, beda ħidma intensiva biex jorganizza l-partit.

Il-Gvern ta' Koalizzjoni tilef Budget Motion f'Ottubru 1953 u kellhom isiru
elezzjonijiet ġodda f'nofs Diċembru 1953, liema elezzjonijiet reġgħu intrebħu
mill-gvern ta' koalizzjoni mmexxi minn Borg Olivier.

Wara qasma fil-Malta Workers' Party f'Novembru 1954, il-Gvern ta' Koalizzjoni
bejn in-Nazzjonalisti u Boffa ġie xolt fuq Adjournment Motion (eventwalment, sa
nofs il-ħamsinijiet, il-Workers' Party ta' Boffa kien spiċċa mix-xena politika
Maltija. Minn 24,616 vot u 11-il siġġu fil-Parlament fl-1950, l-appoġġ għal dan
il-partit naqas għal 14,000 vot u 3 siġġijiet fl-1953).

Dan wassal biex fl-elezzjonijiet li segwew fi Frar 1955, il-Malta Labour Party
taħt it-tmexxija ta' Mintoff irnexxielu jegħleb il-koalizzjoni bejn il-Partit
Nazzjonalista ta' Borg Olivier u l-Malta Workers' Party ta' Boffa. Il-Partit
Laburista kiseb 68,474 vot (57%) u akkwista 23 mill-40 siġġu fl-Assemblea
Leġislattiva filwaqt li l-Partit Nazzjonalista kiseb 48,514-il vot u 17-il siġġu
fl-Assemblea. Il-ħidma ta' Mintoff fi ħdan il-Partit Laburista bdiet tagħti
l-ewwel frott tagħha. B'hekk Mintoff ġie maħtur Prim Ministru ta' Malta
għall-ewwel darba. Fil-Kabinett tiegħu kien hemm l-awtur famuż Ġużè Ellul
Mercer, li kien inħatar Ministru tax-Xogħol, u Agatha Barbara Ministru
tal-Edukazzjoni, li żmien wara kellha ssir President ta' Malta.

Il-kwistjoni tal-assistenza Britannika biex tiġi mmodernizzata Malta u
r-relazzjoni mal-kolonjalisti Ingliżi, kienu il-prijoritajiet ewlenin fl-aġenda
politika tal-MLP. Il-Partit Laburista, flimkien mal-General Workers Union ried
li jinqatal-kolonjaliżmu f'Malta akkost ta' kollox u ppropona bis-sħiħ
l-Integration. Mintoff kien jemmen li l-uniku mod kif il-kundizzjoni
soċjo-ekonomika f'Malta setgħet titjieb, kien b'assistenza finanzjarja qawwija
mill-Ingilterra. Il-Partit ukoll saħaq dwar l-għan tiegħu li joħloq u jipprovdi
xogħol għal kulħadd. Matul il-kampanja elettorali, Mintoff kien spjega dan
il-pjan ta' integrazzjoni. Dan kien ifisser li Malta kienet tista' tiġi
ikkunsidrata bħala parti mir-Renju Unit, u għal daqstant kienet tibbenefika minn
assistenza finanzjarja konsiderevoli. Iċ-ċittadini Maltin u Għawdxin kienu
jibdew jitqiesu ċittadini Ingliżi u b'hekk igawdu bl-istess livell t'għajxien u
l-istess benefiċċji soċjali bħaċ-ċittadini Ingliżi. Malta iżda kienet ser tibqa'
tgawdi minn awtonomija fil-materji interni tagħha. Dan il-pjan kien jinkludi
dawn il-kundizzjonijiet fost oħrajn:

F'dik l-istess sena, Mintoff stess mexxa delegazzjoni lejn Londra biex
f'konferenza tiġi diskussa l-integrazzjoni ta' Malta mal-Ingilterra.

F'Lulju 1955, il-Prim Ministru Ingliż Sir Anthony Eden, waqqaf Round Table
Conference, komposta mit-tliet partiti prinċipali tar-Renju Unit, biex jiġu
kkunsidrati mistoqsijiet kostituzzjonali mqajma mill-proposti ta' Malta
għall-assoċjazzjoni u rabta akbar bejn iż-żewġ pajjiżi, partikolarment
il-proposta li Malta kellha tiġi rappreżentata fil-Parlament ta' Westminster.
Sir Anthony ppropona li l-konferenza kellha tibda f'nofs Settembru tal-istess
sena. Wara konsultazzjonijiet f'Londa u f'Malta, f'Diċembru 1955 ġie ppubblikat
ir-rapport tal-konferenza fejn dan kien jgħid li l-poplu Malti kien intitolat
għall-ugwaljanza politika u rappreżentanza f'Westminster. B'hekk, f'Malta ġie
msejjaħ referendum fi Frar 1956.

Sadanittant, f'Ittra Pastorali konġunta mill-Arċisqof ta' Malta u l-Isqof
t'Għawdex, dawn esprimew li kwalunkwe bidla fil-kostituzzjoni, kellha
tiggarantixxi bil-miktub l-istatus quo tal-Knisja f'Malta. Huma stqarru li ma
setgħu qatt jaqblu ma' proposta li kienet ser tipperikola ir-reliġjon Kattolika.
Indirettament din il-proposta kienet qed tirreferi għall-proposta ta'
integrazzjoni mal-Ingilterra. Għall-ħabta tar-referendum, kien hemm ukoll ħafna
organizzazzjonijiet reliġjużi li kienu qed jopponu l-integrazzjoni. Fuq programm
radjofoniku l-Arċisqof Mikiel Gonzi għamilha ċara li l-integrazzjoni kienet ser
tkun ta' dannu r-reliġjon kattolika u l-morali tagħha u għalhekk kien id-dmir
tiegħu li jopponiha.

Il-Partit Nazzjonalista iddeċieda li jibbojkottja r-referendum fuq l-argument li
l-integrazzjoni kienet ser tirriżulta f'dominanza tal-Protestantiżmu fuq
il-Kattoliċiżmu, fid-dħul taż-żwieġ ċivili, divorzju eċċ. Il-partit immexxi minn
Mabel Strickland (bint Lord Gerald Strickland), il-Progressive
Constitutionalists, appella lill-Maltin biex jivvutaw 'Le'. L-alternattiva
tal-Labour għall-integrazzjoni kien self-determination, li iżda ma kienx
ikkunsidrat bħala pass ekonomikament vijabbli.

Fit-13 ta' Frar 1956 intemm ir-referendum dwar l-Integrazzjoni li fih 45.2%
tal-elettorat ħareġ jivvota. Il-figuri uffiċjali juru li 67,607 (56%) ivvutaw
favur l-Integrazzjoni filwaqt li 20,177 ivvutaw kontra. Kien hemm 2,559 vot
invalidu u 62,480 votant li ma ħarġux jivvutaw. Numru kbir ta' dawk li astjenew
kienu għamlu dan biex jobdu d-direttivi tal-Partit Nazzjonalista li kien qed
jagħmel bojkott kontra l-Pjan ta' Integrazzjoni.

Dan ir-riżultat qajjem ħafna kontroversji, u l-Prim Ministru Ingliż Sir Anthony
Eden stqarr fil-House of Commons li Malta kellha tiġi rappreżentata fil-House of
Commons wara li l-Maltin juru x-xewqa tagħhom f'Elezzjoni Ġenerali. Jista' jkun
li l-Gvern Ingliż ma aċċettax dan ir-riżultat għax l-integrazzjoni ma baqgħetx
attraenti għall-Ingilterra, minħabba l-fjaski tal-Kanal tas-Swejs li qatel darba
għal dejjem il-pretensjonijiet Ingliżi ta' status bħala potenza dinjija, li
wkoll ġabet magħha konsegwenzi ekonomiċi diżastrużi. Il-Gvern Ingliż ukolll
irrealizza li dak li Mintoff ma kienx irnexxielu jakkwista mill-Marshall Plan
għad-danni, kien qed jipprova jakkwistah b'dan il-pjan ta' integrazzjoni
mar-Renju Unit.

Sadanittant, qam xi tilwim bejn il-Gvern Malti u dak Ingliż rigward il-futur
tat-tarzna u l-assistenza finanzjarja Ingliża. Fit-30 ta' Diċembru 1957,
il-Parlament Malti gie msejjaħ b'urġenza biex jikkunsidra mozzjoni tal-Prim
Ministru Mintoff:

Fl-24 ta' Marzu, il-Gvern Laburista immexxi minn Mintoff rriżenja mill-kariga
b'sinjal ta' protesta u ddikjaraw lilhom infushom favur Malta newtrali u
politikament indipendenti. F'mass meeting fil-Furjana, fis-6 ta' April, Mintoff
stqarr li l-Ingliżi ma kienx jimpurtahom mill-Maltin u t-tbatijiet tagħhom.
Għalhekk, la bil-kelma t-tajba u negozjati ċivili ma kienu ser jaslu mkien, huwa
ħeġġeġ lill-Maltin biex jinżlu fit-toroq u jsemmgħu leħinhom mit-toroq u
l-pjazez.

Eventwalment sar strajk ġenerali storiku fit-28 ta' April, fost irvellijiet u
vjolenza, u intimidazzjoni mill-pulizija u l-forzi militari. Ma tħallewx isiru
meetings pubbliċi u dimostrazzjonijiet u l-Partit Laburista adotta reżistenza
passiva.

Sussegwentament l-oppożizzjoni Nazzjonalista rrifjutat li tifforma gvern ta'
minoranza, u irriaffermaw il-policy tagħhom favur Dominion Status fi ħdan
il-Commonwealth. Ftit jiem wara l-Ingliżi rrevokaw il-kostituzzjoni u b'hekk
it-tmexxija ta' Malta waqgħet f'idejn gvernatur Ingliż, Sir Robert Laycock. Dawn
l-avvenimenti ġabu magħhom żmien ta' tensjoni kbira fil-pajjiż. B'konsegwenza,
il-gvernatur iddikjara stat ta' emerġenza.

Fid-19 ta' Novembru, 1958, Mintoff mexxa delegazzjoni tal-MLP lejn Londra biex
tiġi diskussal-introduzzjoni tas-self-government u b'hekk din kienet l-ewwel
rikjesta uffiċjali għall-Indipendenza ta' Malta; din iżda ma ħalliet l-ebda
frott.

Fl-ewwel mass meeting Laburista fl-1959, Mintoff stqarr li l-partit tiegħu kien
ser ibiddel l-ekonomija ta' Malta minn waħda distruttiva għal waħda bbażata fuq
ħbiberija u paċi.

F'artiklu bl-isem New Plan for Malta li deher fir-rivista New Statesman, Mintoff
elabora fuq il-viżjoni tiegħu ta' Malta. Huwa qal li Malta għandha ssir port
newtrali fejn il-libertà tagħha kellha tkun garantita mill-Kunsill tal-Ġnus
Magħquda . Fi kliemu:

(tr. Malti: Bħala żona mhux nukleari b' soċjetà ħielsa u stabbli, aħna mal-ewwel
niżviluppaw fi Svizzera fil-qalba tal-Mediterran.)

Din l-analoġija ta' Svizzera fil-Mediterran kellha terġa' tagħmel ritorn kważi
40 sena wara meta l-Gvern Laburista mmexxi minn Alfred Sant użaha biex jispjega
l-kunċett tiegħu ta' Partnership mal-Unjoni Ewropea opposta għall-veduta
Nazzjonalista ta' sħubija sħiħa fl-Unjoni Ewropea.

Mintoff ippropona li Malta kellha tkun parti mis-Suq Komuni Ewropew u li kellha
wkoll tadotta rbit kummerċjali simili mal-pajjiżi Għarab ġirien ta' Malta.

(tr. Malti: Aħna nippossjedu l-kapaċità, is-saħħa u l-kapital soċjali biex nibnu
Malta ġdida, il-punt fejn l-unità u l-kummerċ bejn il-konttinent Ewropew u
n-nazzjonijiet Għarab jiltaqgħu.)

Is-slogan ta' Mintoff, "Malta l-ewwel u qabel kollox" beda jintuża f'mod
frekwenti ħafna fil-kitbiet u d-diskorsi ta' Mintoff ta' dak iż-żmien.
Ir-retorika ta' Mintoff kienet waħda simili ħafna għal bosta movimenti
anti-kolonjali ta' dak iż-żmien, bħal Gamal Abdel Nasser tal-Eġittu, u Makarios
III ta' Ċipru.

Fi Frar 1959, il-Kostituzzjoni tal-1947 ġiet irtirata u minflok, Kostituzzjoni
temporanja ġiet fis-seħħ fil-15 ta' April, 1959. Malta għal darb' oħra kienet
mingħajr il-parlament tagħha u l-Gvern kien magħmul mill-Gvernatur assistit minn
grupp ta' konsulenti. Dan ġie magħurf bħala Malta (Constitution) Order in
Council, 1959.

Għalkemm il-ħajja tal-gvern laburista tal-1955-58 kienet pjuttost qasira, f'dan
iż-żmien twettqu bosta riformi soċjali li kienu l-pedament li fuqu inbena
l-Welfare State fis-snin sebgħin u tmenin. F'dan iż-żmien, il-Gvern ta' Mintoff
bena 33 skola ġdida, bosta oqsma residenzjali u saħansitra raħal ieħor ġdid, kif
ukoll l-ewwel qasam industrijali f'Malta.

Fis-snin sittin, il-Knisja Kattolika Maltija mmexxija mill-Arċisqof Mikiel Gonzi
kompliet topponi lill-Malta Labour Party. Il-knisja kienet determinata li ma
tħallix lil Mintoff jakkwista l-poter partikolarment minħabba l-politika
soċjalista li kien iħaddan u l-pjanijiet sekularisti tiegħu. F'Ittra Pastorali
maħruġa fl-1960, il-Knisja għamlitha ċara li ħadd ma jista' jkun Soċjalist
tajjeb u Nisrani sinċier fl-istess ħin. Min-naħa tiegħu, l-MLP kien jinsisti li
mhux minnu li l-Partit hu kontra l-Knisja, u kien jisħaq li l-politika
Soċjalista kienet sinonima mat-twemmin Nisrani; iżda kien kollu għalxejn.

Lorry Sant, trade-unionist militanti, editur tal-gazzetta laburista The Struggle
u iktar 'l quddiem, ministru Laburista, ġie mogħti l-interdett mill-awtoritajiet
tal-Knisja talli kkritika l-ittra pastorali tal-Arċisqof f'wieħed mill-artikli
tiegħi.

F'mass meeting f'Ħaż Żabbar, bħala risposta għad-deċiżjoni tal-Knisja, Mintoff
stqarr li:

Eventwalment fl-1961, il-Knisja Kattolika Maltija ddikjarat sanzjonijiet
reliġjużi kontra Mintoff u l-kollegi tiegħu tal-Eżekuttiv Nazzjonali tal-partit,
kif ukoll kontra partitarji attivi tal-partit laburista. Daħal l-interdett u
nies bi twemmin laburista ġew imċaħħda milli jattendu funzjonijiet reliġjużi.
Kienu ħafna dawk li kellhom jiżżewwġu fis-sagristija minħabba dawn
is-sanzjonijiet, mingħajr funzjoni propja, jew inkella ma ngħatawx assoluzzjoni
mill-qrar. Il-knisja waslet ukoll sabiex iddikjarat li partitarji laburisti ma
setgħux jiġu midfuna fil-parti kkonsagrata taċ-ċimiterju, iżda f'fossa waħda
mhux ikkonsagrata magħrufa bħala l-miżbla. Bejn l-1961 u l-1963, mietu seba'
attivisti Laburisti, fosthom il-kittieb prolifiku u l-eks-Ministru Ġużè Ellul
Mercer, li kollha ġew midfuna fil-"miżbla", il-parti mhux ikkonsagrata
taċ-Ċimiterju tal-Addolorata.

Il-quċċata tal-kwistjoni politiko-reliġjuża min-naħa tal-knisja waslet
fl-elezzjonijiet ġenerali tal-1962, fejn il-knisja iddikjarat li kull appoġġ
(bħal pereżempju l-attendenza fil-meetings u l-qari tal-gazzetti laburisti) u
vot lejn l-MLP kien ser jiġi ikkunisdrat bħala dnub mejjet. Ħarġet tgħid ukoll
lin-nisa miżżewġa li jekk jaħilfu lil żwieġhom li huma kienu vvutaw lill-Partit
Laburista, anke jekk dan fil-verità ma jkunux għamluh, dan l-att ma kienx ser
jiġi kkunsidrat bħala ġurament falz. Huwa magħruf ukoll li ħafna qassisin li ma
kinux jaqblu ma' dawn il-miżuri ġew sfurzati biex iħallu l-pajjiż bl-iskuża li
kienu ser jingħataw xogħol ta' missjunarji f'pajjiżi mbiegħda. L-iktar każ li
baqa' magħruf, għalkemm mhux l-uniku, kien dak tal-istudjuż bibbliku ta' fama
internazzjonali l-Professur Pietru Pawl Saydon. Nhar is-26 ta' Marzu 1966,
fl-ewwel jum tal-votazzjoni tal-Elezzjoni Ġenerali tal-1966, Saydon f'intervista
ma' L-Orizzont, kien qal li "fil-Pastorali dwar l-elezzjonijiet mhemm l-ebda
dnub imsemmi u għalhekk min jivvota Labour ma jagħmilx dnub. Kulħadd għandu
jivvota skond kif tgħidlu l-kuxjenza." Fl-istess jum, l-Arċisqof Mikiel Gonzi
issospenda lil Saydon mid-dmirijiet saċerdotali. F'dan iż-żmien Saydon ġie
mgħajjar miġnun, skumnikat u xiżmatiku, u sofra ħafna anke minn nies li ħlief
ġid ma kienx għamel magħhom. Ġieli tbiegħed minn Malta biex jeħles
mill-azzjonijiet ħżiena li spiss kienu jsirulu minn xi wħud.

Apparti l-Partit Nazzjonalista, il-Christian Workers Party, in-Nationalist
Democratic Party, il-Progressive Constitutional Party u l-Christian Democratic
Party kienu skjerati kontra l-Partit Laburista.

Fl-elezzjonijiet tal-1962, il-programm elettorali tal-Partit Laburista ippropona
fost oħrajn, politika ta' libertà tal-kuxjenza, drittijiet ugwali, u
d-drittijiet sovrani tan-nazzjon jiffurmaw parti mill-ġurisdizzjoni Maltija,
fl-istess linja maċ-Charter tal-Ġnus Magħquda.

Il-Partit Laburista ried is-separazzjoni bejn Stat u Knisja; l-ugwaljanza bejn
reliġjonijiet differenti; ir-rikonoxximent legali taż-żwieġ ċivili (dan daħal
fl-1975 minn Gvern Laburista) u anki d-divorzju għal min kien jemmen fih (dan
daħal b'referendum fl-2011); it-taghlim tar-religjon fl-iskejjel tal-Istat li
jingħata biss lil min jixtiequ; li l-iskejjel privati jgħaddu min proċess ta'
spezzjoni qabel jikkwalifikaw għall-fondi mill-Gvern; is-servizzi soċjali
jingħataw lil kulħadd mingħajr diskriminazzjoni (anki lil tfal imwielda barra
ż-żwieġ); li l-Knisja tagħti kontribut finanzjarju u l-privilegum fori jkun
ristrett; iċ-ċensura fuq l-arti tkun ħielsa mill-influwenza tal-Knisja; u li
l-Knisja ma tindaħalx fl-affarijiet tal-Istat.

Fl-elezzjonijiet ta' Frar 1962, avolja kien hemm sanzjonijiet reliġjużi ħorox,
l-MLP xorta irnexxilu jakkwista l-akbar numru ta' voti indirizzati lejn partit
(50,974) - dawn il-Partit beda jsejħilhom "Suldati tal-Azzar" - iżda dawn ma
kinux biżżejjed biex jissuperaw il-voti li ġabet l-koalizzjoni tal-Partit
Nazzjonalista ma' erba' partiti politiċi oħra. Il-Partit Laburista rnexxielu
jirbaħ 16-il siġġu minn 50 u 33.8% tal-voti. In-Nazzjonalisti rebħu 25 siġġu u
Ġorġ Borg Olivier reġa' sarPrim Ministru ta' Malta.

Fis-sittinijiet bdew diskussjonijiet formali mal-Ingilterra bl-iskop li tinkiseb
l-Indipendenza. Il-Malta Labour Party għamel bosta proposti u emendi
għall-kostituzzjoni iżda ħafna minnhom ġew injorati. Ħafna minn dawn il-proposti
kienu immirati biex iġibu rikonċiljazzjoni mal-Knisja kif ukoll riformi
demokratiċi iktar moderni. Dawn kienu jinkludu fost oħrajn ir-rikonoxximent
tal-Reliġjon Kattolika bħala r-Reliġjon Uffiċjali ta' Malta, ugwaljanza bejn
kull ċittadin quddiem il-liġi, libertà tal-kuxjenza, żwieg ċivili, edukazzjoni
reliġjuża fl-iskejjel statali, drittijiet umani fundamentali, libertà
tal-espressjoni u t-tmiem tal-‘prattiki korrotti' b'riferenza għall-libertà
tal-persuna li tivvota kif jidrilha hi mingħajr interferenza minn reliġjon.
L-Ingilterra ħadet din l-opportunità biex tinnegozja trattat li kien
jiffavorixxi l-interessi tagħha f'kull aspett. Filwaqt li l-Gvern Malti deher li
kien ser ikollu poter amministrattiv totali fuq il-gżira, s-setturi l-iktar
importanti tal-pajjiż, inklużi id-difiża, il-Port il-Kbir, it-tarzna,
il-kommunikazzjoni, l-ajruport, kif ukoll parti sewwa tat-territorju nazzjonali,
xorta kienu ser ikunu kkontrollati mill-Ingliżi. Mintoff iġġieled kontra dawn
it-trattati mingħajr suċċess, iżda wiegħed reviżjoni hekk kif il-Partit
Laburista jitla' fil-poter.

Eventwalment, bejn it-2 u l-4 ta' Mejju 1964, sar ir-referendum dwar
l-Indipendenza fost ħafna kontroversja. F'dawk iċ-ċirkustanzi , partikolarment
dawk li jittrattaw mal-kostituzzjoni, il-Partit Laburista iddikjara li
r-referendum ma kienx wieħed ħieles u li Malta ma kienitx sejra takkwista
Indipendenza ta' veru. 56% tal-votanti (45% tal-elettorat) ivvotaw favur
l-Indipendenza, u b'hekk Malta ngħatat l-Indipendenza fil-21 ta' Settembru,
1964.

Fl-elezzjonijiet ġenerali tal-1966, il-Knisja għal darb' oħra lagħbet rwol
importanti, peress li s-sanzjonijiet imposti fuq il-Partit Laburista u
s-sostenituri tiegħu, kienu għadhom fis-seħħ. Iż-żminijiet kienu qed jinbidlu, u
l-knisja kattolika indunat b'dan. Għalhekk din id-darba is-sanzjonijiet ma
kienux proklamati b'mod ferventi pubblikament bħalma ġara fl-elezzjonijet ta'
qabel. Iżda dan ma jfissirx li kienu inqas effettivi. Infatti kien għad hemm
ħafna qassisin li waqt l-omeliji tagħhom minn fuq il-pulptu, kienu jgħaddu
kummenti kontra l-Partit Laburista. Kif kien mistenni, l-elezzjonijiet intrebħu
mill-Partit Nazzjonalista, iżda l-Partit Laburista mar aħjar mill-elezzjonijjiet
preċedenti tal-1962 u żied konsiderevolment l-ammont ta' voti. Il-Partit
Laburista, rebaħ 22 siġġu minn 50 u 43.1% tal-voti. It-28 siġġu l-ieħor intrebħu
kollha mill-Partit Nazzjonalista, bil-partiti ż-żgħar ma jirnexxielhom itellgħu
kandidat. Ġorġ Borg Olivier b'hekk baqa' Prim Ministru.

Sar ċaqliq fir-relazzjonijiet bejn il-knisja u l-Partit Laburista meta ntbagħat
f'Malta, l-isqof Emmanuel Gerada li kien jifforma parti mill-korp diplomatiku
tal-Vatikan. Infatti f'April 1969, wara ħafna diskussjonijiet, iż-żewġ naħat
laħqu ftehim u Mons. Gerada iffirma trattat mal-Partit Laburista li kien jgħid
li l-Knisja ma kellix tindaħal iktar fi kwistjonijiet politiċi u li kellhom jiġu
wkoll irtirati s-sanzjonijiet kollha kontra l-Partit Laburista. B'hekk il-Partit
Laburista seta' fl-aħħar jikkonċentra biss fuq kwistjonijiet politiċi minflok
jinħela fi ġlied żejjed kontra l-knisja.

Iktar 'l quddiem, l-Isqof Għawdxi Ġużeppi Mercieca kellu jieħu post l-Arċisqof
Gonzi, bħala kap tal-Knisja Kattolika f'Malta. Intant, is-sitt punti msemmija
mill-Partit Laburista rigward ir-relazzjoni bejn l-istat u l-knisja, kienu iktar
il-quddiem, inklużi fil-Kostituzzjoni Repubblikana tal-1974.

Lejn l-aħħar tas-snin sittin, ftit qabel l-elezzjonijiet tal-1971,
l-oppożizzjoni Laburista immexxija minn Mintoff, flimkien mall-General Workers
Union, bdew ipoġġu pressjoni fuq il-Gvern Nazzjonalista biex jinsisti
għall-trattament aħjar mill-Ingliżi, u bdew jorganizzaw ħafna azzjonijiet
industrijali, li kien jinkludi ukoll kwistjoni dwar it-tarzna li damet seba'
xhur.

Fl-elezzjonijiet ġenerali tal-1971 l-MLP u l-GWU ippreżentaw programm konġunt
imsemmi 'Malta Maltija fil-Paċi u l-Progress'. Il-programm kien definit bhala
wieħed soċjal-demokratiku, u il-wegħdiet prinċipali kienu jinkludu it-twaqqif
ta' ftehim dwar forzi militari barranin f'Malta, l-introduzzjoni ta'
leġislazzjoni soċjali bħal ġimgha ta' 40 siegħa, il-paga minima, riforma fuq
it-taxxa tad-dħul u pjan ekonomiku li kien jemfasizza fuq l-edukazzjoni,
l-industrija, agrikoltura u sajd, turiżmu, housing, children's allowance u forom
oħrajn ta' welfare.

Għall-elezzjonijiet ġenerali tal-1971, il-Partit Laburista iddeċieda li
jiġġieled l-elezzjoni ġenerali fuq il-kwistjonijiet li kienu qed jifnu l-pajjiż
f'dak iz-zmien: il-korruzzjoni, il-qagħad u l-emigrazzjoni (ta' min isemmi li
ftit xhur qabel, eluf ta' Maltin kienu emigraw lejn il-Kanada u l-Awstralja biex
ifittxu ħajja u futur aħjar).

Il-kampanja elettorali kienet pjuttost kwieta. L-MLP rebaħ l-elezzjonijiet bi 28
siġġu minn 55 fil-Parlament, u 50.8% tal-voti, kontra it-48.1% tal-voti mirbuħa
minn Nazzjonalisti u l-1% tal-Progressive Constitutionalists. Il-Partit
Laburista rnexxielu jirbaħ l-elezzjonijiet għalkemm għamel dan b'maġġoranza
minima ta' siġġu wieħed biss fil-Parlament. Din il-maġġoranza ta' siġġu wieħed
kienet perikoluza għall-Partit Laburista. Xi individwi ippruvaw jikkorompu MP
Laburista biex jaqsam il-kamra. Il-ħatja eventwalment ġew arrestati u mhux talli
l-pjan fallielhom, talli kien MP nazzjonalist li qasam il-kamra, b'hekk
il-Partit Laburista issa kellu maggoranza ta' tliet siġġijiet. Iktar 'l quddiem,
d-deputat Laburista Paul Carachi talab lill-Ispeaker tal-Kamra għal siġġu
fin-nofs sabiex ikun jista' jkollu status indipendenti.

L-ewwel ħaġa li għamel Mintoff mal-ħatra tiegħu bħala Prim Ministru, kienet li
neħħa lil Sir Maurice Dorman minn Gvernatur ta' Malta, u minn floku laħħaq
Malti, Sir Anthony Mamo; fl-1974 Sir Anthony Mamo ġie maħtur bhala l-ewwel
President tar-Repubblika ta' Malta.

Vapuri tal-Gwerra Amerikani ma tħallewx jużaw il-portijiet Maltin, u l-Kmandant
tan-N.A.T.O. ġie ddikjarat persona non grata u għalhekk kellu jitlaq minn Malta,
bil-kwartieri tan-N.A.T.O. jiġu magħluqa.

Sadanittant, Mintoff laħaq bosta ftehim ma' pajjiżi barranin, bl-intenzjoni li
jattira investiment lejn Malta u jingħata għajnuna finanzjarja; l-iktar għajnuna
konkreta waslet mill-Libja u l-pajjiżi Komunisti, bħall-Unjoni Sovjetika u
ċ-Ċina.

Fil-31 ta' Jannar, 1972 il-Gvern Laburista mmexxi minn Mintoff stabbilixxa
relazzjonijiet diplomatiċi mar-Repubblika tal-Poplu taċ-Ċina. Dan wassal
ghall-kummerċ bejn iz-żewġ pajjiżi u bl-għoti ta' għajnuna finanzjarja mingħajr
interessi miċ-Ċina, seta' jinbena baċir kbir ta' 300,000 tunnellata fit-tarzna
ta' Malta, kif ukoll il-bini ta' breakwater fil-port ta' Marsaxlokk. Bdew isiru
ukoll xi skambji fuq livelli edukattivi u kulturali bejn studenti Ċiniżi u
studenti Maltin, kif ukoll skambji ghal skopijiet militari bejn il-forzi armati
taz-żewġ pajjiżi. Dawn saru apparti bosta ftehim iehor f'oqsma diversi
bhas-saħħha, mediċina, turiżmu, trasport, xjenza u teknoloġija. Mintoff kien
ukoll wieħed mill-ewwel mexxejja ta' pajjiżi tal-punent li żar iċ-Ċina ta' Mao,
mossa li kienet pjuttost kontroversjali dak iż-żmien.

Fis-27 ta' Marzu, 1972, il-Ftehim ta' Difiża għal 7 snin ġie iffirmat bejn
il-Gvern Laburista rappreżentat minn Dom Mintoff u l-Gvern Ingliż (Lord
Carrington). Permezz tiegħu Malta kienet ser tirċievi 14-il miljun lira fis-sena
mill pajjiżi tan-N.A.T.O. biex l-Ingilterra tkun tista' iżżomm il-bażi militari
tagħha f'Malta. Dan il-ftehim kellu jintemm f'Marzu 1979, meta Malta kellha tkun
ħielsa mill-forzi militari Ingliżi. Barra minn dan, Malta kienet ser tirċievi
miljun lira fis-sena f'għajnuna ekonomika u żewġ miljuni u nofs oħra f'għajnuna
mingħand l-Italja.

Dwar it-tarzna, fejn il-Partit Laburista wiegħed li jintroduċi 50%
parteċipazzjoni tal-Union fit-tmexxija, Mintoff iddeċieda li jattwa miżuri ta'
razzjonalizzazzjoni qabel dik il-proposta tiġi fis-seħħ. F'meeting li għamel
għall-ħaddiema tat-tarza fil-15 ta' Marzu, 1973, fi Pjazza Gavino Gulia
f'Bormla, Mintoff wera d-diżapprovazzjoni tiegħu għan-nuqqas ta' ħeġġa
tal-ħaddiema u tahom tliet għażliet: ir-riżenja tiegħu, il-falliment tat-Tarza
jew inkella li Mintoff jieħu r-riedni f'idejh għall-sitt xhur. Il-ħaddiema
ivvutaw għat-tielet proposta b'turija ta' idejn. Mintoff imbagħad beda jispjega
bosta proposti li kellu għat-tarzna, fosthom t-tneħħija tas-sistema tax-shifts;
din wasslet biex għall-ewwel darba fl-istorja tagħha, it-tarzna tagħmel qliegħ,
liema żmien dam sejjer għal seba' snin.

Nhar l-1 ta' Settembru 1969 is-Sultan Idris tal-Libja kien imneħħi b'kolp ta'
stat immexxi minn kurunell tal-armata ta' 27 sena jismu Muammar Gaddafi.
L-armata rivoluzzjonarja neħħiet il-monarkija u pproklamat il-Ġamaħarija Libjana
Għarbija Soċjalista tal-Poplu, b'kunsill rivoluzzjonarju fil-kmand tal-pajjiż
b'Gaddafi jkun iċ-chairman tiegħu għal għomru. Qabel l-elezzjoni tal-1971,
Mintoff kien wiegħed li jekk jitla' hu se jġib għajnuna mil-Libja. Il-Partit
Nazzjonalista u Mabel Strickland kkritikaw ir-rabtiet ta' Mintoff mal-Libja. Kif
Mintoff rebaħ l-elezzjoni, mill-ewwel bdew it-taħdidiet mal-Libja. Il-Libja tat
lill-Gvern ta' Mintoff 3 miljun lira Maltija kif telqet il-marina Ingliża minn
Malta, bil-kundizzjoni li l-faċilitajiet militari ta' Malta qatt ma jerġgħu
jintużaw biex jintbagħtu supply missions lil Israel (kif Gaddafi allega li kien
ġara fil-Kriżi tal-Kanal tas-Swejs tal-1956 u l-Gwerra tal-1967).

Mill-1973 Mintoff beda politika ta' rapprochement kulturali bejn iż-żewġ
pajjiżi, li Mintoff kien isejħilhom aħwa mid-demm, blood brothers. Beda x-xogħol
fuq moskea f'Kordin, immexxija minn fondazzjoni Libjana, il-‘World Islamic
Society'. Infetħu Istituti Kulturali Libjani f'Tas-Sliema u l-Belt u mijiet ta'
Maltin sabu impjiegi fil-Libja. Dak li għal 26 sena kien is-St Michael's
Training College f'Ta' Ġiorni, fejn il-Freres ta' De La Salle kienu jħarrġu
lill-għalliema rġiel, sar skola Libjana Al Fateh. Meta l-prezz internazzjonali
taż-żejt għola fil-kriżi tal-1973, Mintoff laħaq ftehim mal-Libja, li kellha
tagħti lil Malta ż-żejt kollu li kellha bżonn għall-ekonomija tagħha bi prezz
preferenzjali.

Fl-1979 Gaddafi wiegħed “appoġġ totali” lil Malta, hekk kif l-aħħar suldati
Ingliżi telqu minn Malta. Għaċ-ċerimonja ta' Jum il-Ħelsien, Gaddafi kien
l-uniku mexxej ta' pajjiż preżenti, b'delegazzjoni kbira ħafna. Il-media
oċċidentali spekulat fuq il-possibiltà li Malta tallinea ruħha militarment
mal-Libja imma dan qatt ma ġara.

Fl-1980 inqalgħet tilwima bejn il-Libja u Malta, meta Saipem 2 – rig taż-żejt
Taljan ikkummissjonat mit-Texaco biex ifittex iż-żejt f'isem il-Gvern Malti –
kien avviċinat minn gunboats u sottomarin Libjani u mġiegħel jieqaf iħaffer
fil-Medina bank, 68 mil nawtiku fix-xlokk ta' Malta. Iż-żewġ pajjiżi jgħidu li
għandhom il-ġurisdizzjoni territorjali fuq dik iż-żona tal-Pjattaforma
Kontinentali, u fl-1982 il-kwistjoni marret quddiem il-Qorti Internazzjonali
fil-Ħag.

Mintoff baqa' ħabib ta' Gaddafi u tal-Libja anke fis-snin ta' wara. Fiż-żjara
tal-President Eddie Fenech Adami fil-Libja fl-2008, Gaddafi staqsa fuq saħħet
Mintoff u Karmenu Mifsud Bonnici. Fl-1998, Mintoff kien assenti waqt vot
importanti li kellu jittieħed fil-Parlament għax kien il-Libja u l-Prim Ministru
Alfred Sant ikkritikah fuq dan il-fatt. Nhar id-19 ta' Ġunju 1998, Mintoff
fil-Parlament qal hekk:

Mintoff minn dejjem saħaq fuq il-ħtieġa ta' paċi fil-Mediterran fil-Konferenza
ta' Helsinki tal-1975. l-pajjiżi Ewropej, l-Istati Uniti, il-Kanada u l-Unjoni
Sovjetika kienu qegħdin jiddiskutu f'Helsinki, fil-Finlandja, ftehim għall-paċi.
Mintoff kien qal fil-Konferenza li ma jistax ikun hemm paċi fl-Ewropa jekk ma
jkunx hemm paċi fil-Mediterran. Huwa ried li fid-dikjarazzjoni finali tal-laqgħa
jkun hemm kapitlu dwar il-Mediterran u qalilhom ukoll li hu ma kienx lest li
jiffirma d-dikjarazzjoni qabel ma jidħol fid-dikjarazzjoni l-kapitlu dwar
il-Mediterran. Mintoff qanqal ir-rabja tal-Istati Uniti kif ukoll tal-Unjoni
Sovjetika, li stagħġbu kif stat tant żgħir bħal Malta kien qiegħed iżomm
ix-xogħol ta' din il-konferenza internazzjonali.

Il-Gvern ta' Mintoff kien iddikjara wkoll li Malta tkun stat newtrali u li tkun
tagħmel parti mill-Moviment tal-Pajjiżi Mhux Allineati. Din id-dikjarazzjoni
kienet intbagħtet u ġiet depożitata fl-Organizzazzjoni tal-Ġnus Magħquda u
nbagħtet ukoll lill-potenzi ewlenin tal-Ewopa u tad-dinja. Fl-1973, Malta
ssieħbet fil-Moviment Non-Allineat, li kien jinkludi bosta pajjiżi tat-tielet
dinja bħall-Indja, Kuba u l-Alġerija; Malta saret ukoll membru tal-Grupp tas-77.
Biex jiddefendu l-istat ta' newtralità ta' Malta, il-Gvern ta' Mintoff kien
għamel patt u ftehim mal-Italja, ieħor mal-Libja u ieħor mal-Unjoni Sovjetika.
F'dawn il-pattijiet kien maħsub ukoll li dawn il-pajjiżi jgħinu finanzjarjament
u ekonomikament lil Malta. Il-Gvern ta' Mintoff ried ukoll jagħmel patt ukoll
mal-Istati Uniti, iżda din ma qablitx.

Fil-21 ta' Marzu, 1973 il-parlament Malti approva mozzjoni tal-Prim Ministru
Laburista, Dom Mintoff, biex titwaqqaf kumpanija nazzjonali tal-ajru - l-Air
Malta. L-Air Malta ġiet imwaqqfa bl-assistenza tal-Gvern tal-Pakistan.
Il-kumpanija nazzjonali irċiviet ħafna kritika mill-oppożizzjoni Nazzjonalista,
li ppreferew jagħmlu użu minn kumpaniji tal-ajru barranin milli dik lokali.

Fit-23 ta' Marzu, 1974 gie mhabbar il-ftuh tal-Bank of Valletta, l-ewwel bank
kollu kemm hu Malti. 60% ftal-ishma fil-bank kienu ser ikunu f'isem il-Gvern
Malti filwaqt li l-40% l-ohra kienu ser jinbiegħu lil pubbliku Malti.

Fit-13 ta' Diċembru 1974, Malta saret uffiċjalment Repubblika, u għalhekk ġiet
introdotta kostituzzjoni ġdida. Din il-kostituzzjoni li bħal dik Taljana, kienet
tiddikjara li Malta kienet repubblika bbażata fuq ix-xogħol, introduċiet bosta
artikli, bħal dak li kien jippermetti d-dritt għall-vot lil persuni ta' il-fuq
minn 18-il sena fl-elezzjonijiet ġenerali.

49 membru tal-Parlament ivvutaw favur din il-kostituzzjoni filwaqt li 6 membri
Nazzjonalisti astjenew. Ta' min jgħid li dawn kienu Ġorġ Borg Olivier u dawk
l-aktar qribu. Dan l-avveniment immarka wkoll it-tmiem tal-karriera politika ta'
Dott. Borg Olivier, għaliex ftit wara l-elezzjonijiet tal-1976 laħaq floku Dott.
Eddie Fenech Adami. Fl-elezzjonijiet tal-1976 il-Partit Laburista gab l-ikbar
maggoranza ta' voti qatt registrati fl-istorja politika ta' Malta.

• Il-possibiltà ta' full-employment; • Attivitajiet kummerċjali kellhom fejn
jistgħu, jiġu mħollija f'idejn il-Maltin; • Il-kontinwazzjoni tal-politika
tan-non-alignment

Fl-aħħar tas-sebgħinijiet il-Gvern ta' Mintoff kellu kwistjoni kbira
mal-Assoċjazzjoni tat-Tobba. Ir-raġunijiet ewlenin kienu tnejn. L-ewwel waħda
kienet illi l-Gvern obbliga lill-istudenti li jiggradwaw bħala tobba kellhom
jagħmlu perjodu ta' reġistrazzjoni ta' sentejn fl-isptar. It-tieni kienet
id-deċiżjoni tal-Gvern li jbiddel l-istatus u l-poter tal-Kunsill Mediku. Bosta
tobba rrikorrew għall-azzjonijiet industrijali, u bosta minnhom ġew imkeċċija
mill-isptarijiet tal-Gvern immedjatament. Dan wassal biex ħafna tobba jiġu
mkeċċija minn fuq il-post tax-xogħol u kellhom eventwalment iħallu l-pajjiż.
Biex itaffi għan-nuqqas ta' tobba Maltin fl-isptarijiet, il-Gvern malajr impjega
tobba barranin biex jirrimpjazawhom. Dan l-aġir wassal għal ħafna kritika minn
bosta assoċjazzjonijiet mediċi bħal Assoċjazzjoni Medika Dinjija. Kien f'dan
iż-żmien, propjament f'Diċembru tal-1977, li kienet intbgħatet ittra bomba
lill-futur Ministru Laburista, il-Professur Edwin Grech, li kien rrifjuta li
jieħu sehem fl-azzjonijiet industrijali u minflok aċċetta li jaħdem l-isptar.
Din l-ittra infetħet minn bintu Karin, li mietet mal-isplużjoni.

Fit-8 ta' Novembru, 1977, fil-ġurnata tal-gradwazzjoni, l-istudent universitarju
Michael Frendo indirizza lil dawk preżenti u emfasizza fuq il-bżonn li
l-iggradwati jiddistingwu bejn il-verità u l-propaganda, is-sinċerità u
l-ipokrezija, l-intergrità u l-opportuniżmu, il-libertà u l-iskjavitù. Dan
id-diskors qajjem bosta konfronti. Il-President tar-Repubblika u l-Ministru
tal-Edukazzjoni ħarġu 'l barra miċ-ċerimonja u bosta sostenituri laburisti daħlu
fuq il-kampus u fis-sala u bdew jintimidaw lil dawk preżenti. Fost dawn
il-partitarji kien hemm Dennis Sammut, is-Segretarju Amministrattiv tal-Malta
Labour Party u Joe Debono Grech, MP Laburista.

Sena wara, fil-5 ta' Ottubru, pulizija u partitarji Laburisti sawtu grupp ta'
studenti li kienu qed jirritornaw lejn l-Università wara li attendew rally biex
jikkomemmoraw il-Ġurnata tal-Istudenti.

Fil-21 ta' Marzu, 1978, iż-żewġ komponenti tal-Malta Labour Movement, jiġifieri
il-Malta Labour Party u l-General Workers Union ġew statutory partners. B'hekk
l-alleanza tagħhom irċiviet status formali. Il-ftehim li ntlaħaq kien jixbah
il-ftehim ad hoc li ntlaħaq bejn l-Union u l-Partit fil-leġislatura
tal-1971-1976.

Mintoff kien ukoll jistieden bosta trade unions oħra biex jingħaqdu mal-Partit
Laburista. Pereżempju, f'meeting fil-Blata l-Bajda fit-28 t' April, 1979,
Mintoff stieden lill-dawk li kienu jiffurmat parti mill-Konferderazzjoni
tat-Trade Unions ta' Malta; ta' min jinnota imma li ħadd ma aċċetta din
l-istedina.

Fl-1979 Malta kisbet il-ħelsien mill-forzi militari Ingliżi. Il-ġurnata tal-31
ta' Marzu, 1979 ġiet proklamata bħala Jum il-Ħelsien u l-Gvern ta' Mintoff kien
jagħtiha importanza ferm iktar mill-Indipendenza miksuba fi żmien il-Partit
Nazzjonlista mmexxi minn Borg Olivier.

Infatti biex tfakkar l-okkazjoni, ġiet mibnija għolja artifiċjali b'monument
fuqha. Din l-għolja, magħrufa aħjar bħala l-Għolja tal-Ħelsien inbniet ix-xatt
tal-Birgu, ftit metri l-bogħod minn fejn l-aħħar truppi Ingliżi kienu ser
jimbarkaw l-aħħar vapur Ingliż li kellu jħalli l-Malta, l-H.M.S. London.

Iċ-ċelebrazzjonijiet uffiċjali laħqu l-quċċata f'nofs-il lejl tal-31 ta' Marzu,
1979, fejn eluf ta' Maltin sfidaw il-kesħa u inġabru lejn il-Kottonera biex
jassistu għaċ-ċerimonja li fiha Mintoff telgħa l-għolja tal-ħelsien u assista
ghall-inżul tal-bandiera Ingliża minn baħri Ingliż, u t-tlugħ tal-bandiera
Maltija minn ħaddiem Malti.

Imbagħad, Dom Mintoff flimkien mal-mexxej tal-General Workers Union, Ġorġ Agius,
xegħlu t-torċa kommemorattiva mad-tokki tal-qniepen ta' nofs-il lejl.

Dak il-lejl, it-truppi Ingliżi baqgħu abbord l-H.M.S. London, li ħalliet Malta
l-għada filgħodu, bil-President tar-Repubblika, Dott. Anton Buttigieg ixejjer
lill-bastiment minn fuq is-swar tal-belt Valletta faċċata tal-Port il-Kbir.

It-tluq tal-Ingliżi minn Malta kien ukoll ifisser it-tmiem tal-assistenza
finanzjarja mill-Ingilterra. Minn dakinhar, Malta kellha tiddependi biss minnha
nnifisha ghall-ghixien. (Ara wkoll Jum il-Ħelsien)

F'dan iż-żmien Malta assistiet għal eskalazzjoni ta' vjolenza politika. Fil-15
t'Ottubru, 1979, ġurnata mlaqqma bħala Black Monday xi hadd pprova attentat ta
qtil fuq il-prim ministru Dom Mintoff u dan inzamm mis-segretarji tal-Kastilja
stess. " (Li kien sar attentat fuq hajjet il-prim Ministru Dom Mintoff kienet
biss storja biex jinhbew il-perpetjuri li holqu il-vjolenza ta' dak inhar
filghodu. Fatt li hadd ma jista' jinnegah, ghax l-Inkjesta Muscat Azzoppardi
kixfet kollox; Karm Grima, mill-Mosta mar Kastilja biex izomm appuntament ma Dom
Mintoff, habib kbir tieghu,u biex iwassallu informazzjoni miktuba fuq ittra,li
kien jaf dan Grima fuq ministru kontroversjali minn ta' madwar Mintoff.
Informazzjoni kunfidenzjali hafna u li dak inhar filghodu stess, dan il-ministru
kien gie infurmat li se jinkixef u ghalhekk ta ordni biex Grima jigi moqtul fuq
il-post biex jinghalaq halqu u jehel bil-vjolenza ta' dik il-gurnata. Wara li
iddahhal f'kamra maghluqa biex, ghal ta' parsi gej Mintoff, ghax Dom Mintoff
kien 10 minuti boghod maqful mad-delegazzjoni Nord Koreana sal-3.00 PM, mil-bieb
imbexxaq ta' din il-kamra, xirfu tlitt idejn bil-pistoli f'kull wahda u bdew
jisparaw indiskriminalment lejn id-direzzjoni ta' Grima; infatti dan Grima
intlaqat bi tlitt bullets mid-disgha li gew sparati.Wara x'hin indunaw li ma
mietx dahlu fuqu u komplew ituh bil-butt tal-pistoli sakemm Grima waqa' ma l-art
u hasbuh mejjet. Harbu x'hin semghu l-passi tal-cameraman tat-Times li x'hin
wasal fuq il-post, minflok ghajjat ghall-ghajjut u hadu lil Grima l-isptar fejn
gie ikkurat u ghamlulu 40 punt f'rasu imma l-bullets baqghu f'gismu sa kemm
miet, xi 15 il-sena wara. Fuq Grima dan il-ministru infami ma waqafx hemm imma
ordna li Grima jinqatel u saru erba attentati ohra fuq hajjet Grima imma gie
salvat fl-ahhar bl-intercessjoni stess tal-Perit Mintoff li minn fuq ir-radio
ghamel stqarrija li min imiss lil Grima irid jghati kont lilu, Dom Mintoff ,
innifsu. U hekk l-uniku triq li kien ghad fadlilhom il-familjari ta' Grima
kienet li jaccettaw li missierhom imur ghomru Monte Carmeli fuq tlitt
certifikati medici foloz, ordnati mil-Ministru tas-Sahha ta' dak iz-zmien u
il-frame-up orkestrat minn l-avukat ta' Grima stess, Dr. Guido de Marco ghax
hekk kienet l-ahjar ghazla f'dawk iz-zmenijiet hekk kattivi. ara Inkjesta
Filletti,L-Inkjesta Muscat Azzoppardi, li Dr. Eddie Fenech Adami ghamel fil-1990
imma hbija fl-istrong room tal-Parlament ghax kixfet li kemm il-PN u kemm l-MLP
kienu imdahhla f'dan il-frame-up fahxi fuq Karm Grima. Eventwalment din
l-Inkjesta seraqha minn tlitt postijiet differenti u fl-istess hin Dr. Alfred
Sant biex jinhbew il-ministri taz-zewg nahhat.Ara mist. Parl. ta'Dr. A. Gatt
14066-sed225-8/6/98, jew Google taht Carmel Grima,Karm Grima fuq ILLUM, Malta
today, Times of Malta.) Wara dan, madwar 40 partitarju daħlu fir-residenza
privata tal-mexxej Nazzjonalista Fenech Adami fejn aggredew lill-mara tiegħu u
għamlu ħerba fid-dar tiegħu. F'dik il-ġurnata stess, l-istess partitarji
Laburisti daħlu fil-bini tal-Progress Press u fl-uffiċini tal-gazzetta The Times
u kissru l-makkinarju u għamlu ħafna danni fil-bini. Il-Parlament Ewropew kif
ukoll bosta mexxejja Ewropej iddeploraw dawn l-inċidenti.

Tlett ijiem wara dawn l-avvenimenti, Mintoff kiteb lil Mabel Strickland,
il-propjetarja tal-Progress Press, fejn esprima is-sogħba tiegħu għal dak li
kien ġara. Mintoff ukoll kien ikkundana dawn l-atti vjolenti f'intervista
mal-gazzetta Taljana 'Panorama' fil-11 ta' Novembru 1979.

Fil-leġislatura 1976-1981, il-politika barranija tal-Gvern Laburista kienet
pjuttost xettika u tikkritika l-Gvernijiet tal-Pajjiżi tal-Punent u tas-Suq
Komuni Ewropew, għalkemm xi mdaqqiet kienet turi l-oppost. Fl-1978 Mintoff kien
għamel żewġ stqarrijiet interessanti fil-Parlament:

"Illum hemm żewġ Ewropi: L-Ewropa ta' Kain u l-Ewropa ta' Abel. L-Ewropa ta'
Kain moħħha biex tikkonkwista u l-Ewropa ta' Abel hija progressiva. Huwa ma' din
l-Ewropa li xi darba rridu nilħqu ftehim."

"Today we are telling Europe to reach agreement with the Arabs just like we have
done. Get powerful enough to get rid of the American and Soviet military bases.
When this is achieved we will join you."

(t. Malti: "Illum qd ngħidu l-Ewropa biex nilħqu ftehim mal-Għarab kif għamilna
aħna. Issaħħu biżżejjed biex teħilsu mill-bażijiet militari Amerikani u
Sovjetiċi. Meta jirnexxielkhom tagħmlu dan, ningħaqdu magħkhom.")

F'intervisti oħrajn, Mintoff spjega li ma riedx li Malta tispiċċa ballun f'idejn
iż-żewġ superpotenzi. Huwa ried ukoll jilħaq ftehim mal-Italja u Franza minn
naħa, u l-Libja u l-Alġerija minn naħa l-oħra. Huwa stqarr ukoll illi filwaqt li
l-Italja u Franza bi kliemhom urew l-interess li jgħinu, kienu il-Libja u
l-Alġerija li offrew għajnuna konkreta. Sadanittant, il-Gvern kien ukoll laħaq
ftehim importanti ta' newtralità u stabilixxa protokoll finanzjaru mal-Gvern
Taljan fl-1980.

Fit-3 ta' Jannar, 1981, il-Qrati tal-Ġustizzja ġew sospiżi mill-Gvern. Dawn ġew
magħluqa għal aktar minn xahar u ġew rikostitwiti meta l-Gvern introduċa
Parliamentary Bill li affettwat drastikament id-drittijiet ta' ċittadin biex
ifittex il-Gvern għal danni, kif ukoll introduċiet Kummissjoni tal-Qrati
tal-Ġustizzja.

L-1981 kienet ukoll sena kontroversjali ħafna partikolarment minħabba
l-elezzjonijiet ġenerali ta' dik is-sena. Il-Malta Labour Party u l-General
Workers' Union ikkontestaw l-elezzjoni flimkien taħt l-isem ta' Malta Labour
Movement kontra il-Partit Nazzjonalista mmexxi minn Eddie Fenech Adami.
Il-programm elettorali konġunt tal-Partit Laburista u l-GWU kien intitolat
'Mit-Tajjeb Għall-Aħjar' u kien approvat mid-delegati taż-żewġ
organizzazzjonijiet rispettivi fil-konferenzi ġenerali u nazzjonali. Il-Partit
Laburista kien jappella għall-għaqal u l-bżulija tal-ħaddiema Maltin u Għawdxin,
biex itejbu s-sitwazzjoni tal-pajjiż. Il-proposti tal-programm elettorali kienu
jinkludu:

Il-Partit Nazzjonalista rreaġixxa billi ddikjara l-Gvern Laburista bħala wieħed
ta' minoranza u akkuża l-Gvern b' jerrymandering. Dan wassal għal ħafna tensjoni
fil-pajjiż fis-snin ta' wara. L-ebda MP Nazzjonalista ma attenda l-parlament
għal tliet snin sħaħ, u dan apparti n-numru ta' bojkotts li kienu jsiru. Fost
dawn kien hmem il-bojkott tat-televiżjoni tal-istat, li dak iż-żmien kien
l-uniku stazzjon televiżiv lokali, kif ukoll f'ċerti retail outlets. In-numru
ta' theddid minn nazzjonalisti u laburisti u tqegħid ta' bombi ma' djar ta' nies
prominenti żdied u dan inevitabilment ġab miegħu instabbilità kbira fil-pajjiż.

Nhar il-5 ta' Ġunju 1980, f'Santa Venera, bomba qawwija splodiet mad-dar
tal-Ispettur tal-Pulizija Gejtu Pace. Fis-7 ta' Lulju, fil-Belt, splużjoni
qawwija qerdet kważi għal kollox l-uffiċċju tal-Libyan Arab Airlines f'Misraħ
il-Ħelsien. Fis-26 ta' Lulju, f'Ħal Luqa, bomba qawwija splodiet fil-kurutur
tal-flats fejn kien joqgħod il-Kummissarju tal-Pulizija Lawrence Pullicino.

Nhar il-25 ta' Settembru 1984, instabet bomba fuq l-għatba tal-bieb tal-Palazz
tal-Arċisqof fl-Imdina li ma ħaditx. Nhar it-30 ta' Settembru bomba splodiet
wara l-bieb tal-Arċipriet tal-Furjana. Nhar it-13 ta' Ottubru 1984 f'Tas-Swatar
Ħad Dingli, bomba qawwija splodiet fiċ-ċentru tal-kompjuters. bi ħsarat kbar
fil-Computer Room u fl-Operations Section. Fil-15 ta' Ottubru splodiet bomba li
tpoġġiet f'wieħed mill-ventilaturi tad-Dar Ġenerali tal-MUSEUM fil-Blata
l-Bajda. Fil-25 ta' Ottubru, fil-Furjana, bomba splodiet qrib il-karozza
tal-Kummissjoni Għolja Ingliża f'Malta. Fis-17 ta' Novembru bomba splodiet
mal-koxxa tal-bieb tal-Ambaxxata Taljana fil-Furjana. Fid-19 ta' Novembru bomba
splodiet Ħ'Attard mad-dar ta' Mons. Francesco Canalini, rappreżentant
tal-Vatikan f'Malta.

Il-PN beda jaħdem biex iġib sostenn mis-setturi tas-soċjetà Maltija, kif ukoll
mill-alleati politiċi barra l-pajjiż. Kif kien mistenni, id-Demokristjani u
l-Konservattivi Ewropej taw l-appoġġ tagħhom lill-Partit Nazzjonalista. Anki
l-President tal-Istati Uniti ta' dak iz-zmien, Ronald Reagan irrifjuta
kontinwament l-invit għal żjara uffiċjali mingħand il-President ta' Malta,
Agatha Barbara.

Mintoff kien ippropona li Karmenu Mifsud Bonnici jinħatar Deputat Mexxej
tal-Partit u fil-fatt dan ġie elett bħala Deputat Mexxej fid-29 ta' Mejju 1980.
Fil-15 t'Ottubru, 1982 Karmenu Mifsud Bonnici inħatar Mexxej tal-Malta Labour
Party wara mozzjoni minn Dom Mintoff. Huwa ġie co-opted fil-Parlament fit-2 ta'
Mejju, 1983 u nħatar Ministru tal-Edukazzjoni.

Fil-Budget tal-1983 il-friża fuq il-pagi u l-prezzijiet kienu probabilment
l-iktar temi diskussi u li sabu oppożizzjoni.

Fl-1984 kien hemm kontroversja oħra wara dik li nqalgħet bejn il-Knisja u
l-Gvern fejn tidħol l-edukazzjoni. Il-Gvern ried li ssir reviżjoni tal-pagi
tal-għalliema. Dan wassal għal bosta strajks ordnati mill-MUT (Malta Union of
Teachers). Splodiet ukoll bomba ħdejn bini li kien jappartjeni lil xi qraba
tal-president tal-Union.

Intant, fl-10 ta' Ottubru 1984 il-Konfederazzjoni tat-Trade Unions ta' Malta
ordnat strajk ġenerali bħala turija ta' simpatija lejn għalliema. Kien hemm
ukoll kritika internazzjonali mill-Konfederazzjoni Ewropea tat-Trade Unions u
bosta organizzazzjonijiet u unions internazzjonali.

Fit-22 ta' Diċembru, 1984 Mintoff irriżenja minn Prim Ministru ta' Malta u minn
floku laħaq Karmenu Mifsud Bonnici.

1. Malta kellha tkun newtrali u non-aligned; 2. Kull intervent barrani kellu
jiġi meqjus bħala corrupt practice; 3. Ilo-Partit li jġib il-maġġornaza ta' voti
fl-elezzjonijiet ġenerali kellu d-ritt li jiggverna l-pajjiż.

Dom Mintoff reġa' ikkontesta l-elezzjonijiet tal-1992 u tal-1996 li kellha tkun
l-aħħar waħda tiegħu, u xorta baqa' jgawdi minn sostenn enormi avolja kien
għadda ħafna żmien minn l-ewwel elezzjoni li kkontesta lura fl-1947. Bejn l-1996
u l-1998, Mintoff kien deputat tal-Gvern Laburista immexxi minn Alfred Sant
avolja kellu iktar minn 80 sena.

Mintoff reġa' kien fl-aħbarjiet fl-1998 meta fil-Parlament ivvota kontra l-MLP
fuq proġett relatat mal-iżvilupp tal-Kottonera propost mill-Prim Ministru ta'
dak iż-żmien Dr. Alfred Sant. Din il-mossa min-naħa ta' Mintoff kienet daqqa ta'
ħarta lill-partit fil-gvern peress li dan kellu biss maġġoranza ta' siġġu wieħed
fil-Parlament. L-għada li l-Gvern kien tilef vot importanti fil-Parlament dwar
il-Proġett tal-Kottonera, nhar id-9 ta' Ġunju 1998, fix-Xatt tal-Birgu, il-Prim
Ministru Alfred Sant, ta konferenza tal-aħbarijiet li fiha qal li Mintoff għandu
jirriżenja mill-Parlament u sejjaħlu "traditur". Din il-frażi baqgħet
tikkundizzjona r-relazzjoni bejn Mintoff u Sant, tant li d-diversi attentati ta'
medjazzjoni bejn it-tnejn fallew.

Wara li Sant rabat vot ta' fiduċja mal-vot fuq il-Proġett tal-KOttonera u dan
m'għaddiex wara li Mintoff ivvota kontra, Sant ma kellu l-ebda triq oħra ħlief
li jsejjaħ elezzjoni ġenerali prematura wara biss 22 xahar ta' tmexxija – liema
elezzjoni ġiet mirbuħa mill-Partit Nazzjonalista mmexxi minn Dr. Edward Fenech
Adami. Mintoff ma kienx ikkontesta fl-elezzjoni tal-1998, u lanqas f'dik ta'
warajha tal-2003, għalkemm ta' min jgħid li sadanittant flimkien ma' Karmenu
Mifsud Bonniċi beda moviment magħruf bħala Front Maltin Inqumu (FMI) li kien
involut f'kampanja sħiħa indirizzata kontra s-sħubija ta' Malta fl-Unjoni
Ewropea.

Għalkemm Mintoff qatt ma tkeċċa jew ġie sospiż mill-Partit Laburista, huwa qatt
ma ħa sehem fl-attivitajiet tal-Partit mill-1998 sal-2009. F'Ġunju 2008,
il-Partit Laburista għażel mexxej ġdid, Dr. Joseph Muscat, wara r-riżenja ta'
Alfred Sant. Ġimgħa wara l-elezzjoni tiegħu, Muscat stieden lil Mintoff iżur
il-Kwartieri Ġenerali tal-Partit. Nhar il-31 ta' Marzu 2009, Mintoff attenda
għaċ-ċele­b­razzjonijiet tat-30 sena ta' Jum il-Ħel­sien organizzati mill-Partit
Laburista fil-Birgu. Nhar il-5 ta' Dicembru, 2009, Dom Mintoff għamel żjara
fiċ-Ċentru Naz­zjonali Laburista l-Ħamrun, l-ewwel darba li Mintoff daħal f'dan
il-bini li ilu jservi ta' kwartieri tal-Partit Laburista sa mill-1995. Mintoff
intlaqa' fiċ-Ċentru minn Muscat imbagħad kellhom laqgħa privata flimkien
fl-uffiċċju ta' Dr Muscat.

Wieħed minn ħut Mintoff huwa patri Franġiskan, Patri Dijonisju Mintoff, li qabel
daħal patri kien jismu Pawlu, awtur u Fundatur tal-Laboratorju tal-Paċi.

Bin ħuh Daniel, l-Imħallef Wenzu Mintoff kien elett mal-Partit Laburista
fl-1987. Huwa tkeċċa mill-Partit fl-1989 u fforma l-Alternattiva Demokratika,
iżda kien reġa' lura fil-Partit Laburista fl-1999.

Meta fis-snin erbgħin Mintoff kien qed jistudja l-Ingilterra, huwa ltaqa' ma'
Moira de Vere Bentinck (imwielda bħalu fl-1916) barunessa ta' dixxindenza nobbli
Ingliża u Olandiża u żżewwġu fl-1947. Meta Moira Mintoff mietet fis-16 ta'
Diċembru 1997, il-Priministru Alfred Sant ħareġ stqarrija li fiha qal li
"Bil-personalita' kwieta u soda tagħha, Moira Mintoff għamlet snin twal f'ħidma
moħbija ta' filantropija waqt li tat kontribut ħiemed imma importanti lill-ħajja
soċjali u politika ta' pajjiżna. Għalkemm imwielda u mrobbija fl-Ingilterra,
għarfet tul ħajjitha ssir tifhem, tħobb u tkun parti sħiħa minn Malta. F'isem
il-Gvern Laburista u f'ismi, nagħti l-kondoljanzi profondi lill-Perit Duminku
Mintoff li miegħu għaddiet minn snin twal ta' sagrifiċċji personali li ġġib
magħha l-ħidma politika, lit-tfal tagħhom Anne u Yana u lill-familjari kollha
tagħhom."

Mintoff huwa magħruf bħala Il-Perit, u għal xi żmien kien magħruf bħala
Tal-Pipa, minħabba li kien iħobb ipejjep il-pipa jew Tal-Bokkla, miħabba
l-bokkla kbira biż-żiemel li kien iħobb jilbes fil-mass meetings. Dilettant
taż-żwiemel, tal-boċċi, tal-qari u tal-għawm. Kellu dar Ħal-Tarxien u dar
magħrufa bħala "l-Għarix" f' Delimara li kienet suġġett ta' kontroversja wara li
l-Gvern Nazzjonalista ta' Fenech Adami bena l-powerstation ħames metri biss
bogħod minnha fil-bidu tas-snin disgħin. Mintoff kien tella' l-Gvern il-qorti u
ħa kumpens ta' EUR 864,000 jew Lm 360,000.

Nhar is-16 ta' Settembru 2010 Dom Mintoff iddaħħal l-Isptar Mater Dei b'urġenza,
wara li tah attakk ħafif ta' puplesija fir-residenza tiegħu f'Ħal Tarxien. Huwa
kien rikoverat fit-Taqsima tal-Kura Intensiva, fejn il-qagħda tiegħu ġiet
deskritta bħala kritika imma stabbli. Ħamest ijiem wara, il-Mexxej Laburista
Joseph Muscat, wara żjara li għamillu l-isptar, ġie infurmat mill-qraba ta'
Mintoff li ma kienx se jibqa' iżjed fit-Taqsima tal-Kura Intensiva imma kien se
jittieħed f'sala oħra tal-Isptar Mater Dei hekk kif il-kundizzjoni tiegħu qalbet
għall-aħjar. Nhar it-28 ta' Settembru, ġimgħa u nofs wara li kien daħal
l-isptar, Mintoff ġie rilaxxat għal kollox mill-isptar u rritorna f'daru
Ħal-Tarxien.

Nhar is-6 ta' Awwissu 2011, meta Mintoff għalaq 95 sena, il-ġurnal L-Orizzont
irraporta li Mintoff "mistenni jqattal-ġurnata fid-dar tiegħu fil-kum­panija ta'
wliedu u n-neputi­jiet, li jingħad se jqattgħu dan is-sajf f'Malta. Jirriżulta
lil dan il-ġurnal li, minkejja l-anzja­nità, il-“Perit”, kif baqa' magħ­ruf
sal-lum, għadu jżomm lilu nnifsu informat sew u matul il-ġurnata jaqra
regolarment, inklużi l-gazzetti lokali. Għalkemm kellu jċedi għal wieħed
mill-akbar passatempi li kellu – l-għawm – u li kien sinonimu miegħu li
jippratti­kah anke fix-xhur kesħin, jir­ri­żulta li nhar il-Ħadd li għadda huwa
qatta' xi ħin fiċ-Ċentru Laburista ta' Marsaxlokk jiddiskuti anke ma' dawk li
nzer­taw fil-post. Ilbieraħ il-Mexxej Laburista Joseph Muscat żar ukoll lil
Mintoff f'daru, fejn ilu l-aħħar xhur jirkupra sew saħħtu wara li fl-aħħar
tal-2010 kien daħal għat-tieni darba fi ftit xhur għall-kura l-Isptar Mater
Dei."

Nhar it-3 ta' Ottubru 2011 Mintoff iddaħħal b'emerġenza fl-Isptar Ġenerali ta'
Għawdex f'qagħda kritika iżda aktar tard il-kundizzjoni tiegħu kienet waħda
stabbli għalkemm gravi. Mintoff kien qiegħed Għawdex biex jistrieħ kif ukoll
biex ikellem speċjalista.

Dom Mintoff miet filgħaxija fir-residenza tiegħu f’Ħal Tarxien fl-età ta’ 96
sena, erbatax -il jum wara li għalaq sninu. F’Bormla, il-belt li fiha twieled
Mintoff, immedjatament kif inħarġet l-aħbar mill-ewwel saru s-sinjali tal-viżtu
fosthom ċfuf suwed mal-bibien ta’ postijiet pub­­bliċi. Għal xi ħinijiet tard
filgħaxija fir-residenza ta' Ħal Tarxien kien hemm ħuh, Patri Dijonisju Mintoff
u diversi qraba oħra tiegħu. Quddiem ir-residenza tiegħu inġabru għadd ta’
persuni, li damu hemm għal ħinijiet twal. Fost dawn kien hemm xi wħud minnhom
jgħidu r-rużarju, oħrajn jitkellmu fuq il-faqar li neħħa u oħrajn bid-dmugħ
f’għajnejhom. Ir-residenza kienet qed tkun mgħassa minn żewġ Pulizija. Ftit wara
li tħabbret il-mewt tal-Perit Mintoff,twaqfet il-Fundazzjoni Duminku Mintoff
issa marufa Għaqda Duminku Mintoff mill-Professur Josef Grech. Is-sit soċjali
Facebook kien invażat b’għadd ta’ kummenti mingħand ammiraturi tal-Perit
Mintoff. L-għada l-bnadar madwar il-pajjiż ittajru mezza lasta.

F’xandira straordinajra fuq l-istazzjon ONE ftit minuti wara li tħabbret il-mewt
tal-Perit Mintoff, ta l-ewwel reazzjoni tiegħu l-Kap tal-Oppożizzjoni u Mexxej
Laburista Joseph Muscat. Hu ddeskriva lill-Perit Mintoff bħala “wieħed
mill-ġganti l-kbar tal-istorja ta’ Malta.” Muscat, li kien għadu kif kien ġej
mid-dar tal-Perit Mintoff, qal li kienu ilhom jafu x-xhur u anke snin li saħħtu
kienet sejra lura. “Dan l-aħħar daħal ħafna drabi l-isptar, iżda dejjem irkupra.
Però naħseb li Mintoff miet kif xtaq, f’daru, fil-paċi, imdawwar flimkien ma’
wliedu. Illum tlifna l-Perit ta’ Malta Ħielsa”. Filwaqt li ddeskriva lil Mintoff
bħala wieħed mill-ġganti tal-istorja ta’ Malta, Joseph Muscat, qal li l-figura
tal-eks-Mexxej Laburista forsi kienet tqajjem kontroversja. “Iżda taqbel jew
taqbilx ma’ Mintoff, kulħadd jaqbel li mingħajr dan il-bniedem Malta ma kinitx
tkun fejn hi llum” Muscat qal li Mintoff kien bniedem li kontra kull kurrent,
poġġa lil Malta fuq il-mappa tad-dinja. Żied jgħid li “sirt naf lil Mintoff
fl-1992. Imbagħad meta kont qed nagħmel it-teżi tiegħi, fid-dottorat, kelli
diskussjonijiet miegħu fit-tul. Meta kont nitkellem miegħu, kont ninduna li
l-imħabba tiegħu għal pajjiżu u għal ħaddiem kienet xi ħaġa bla preċedent”. Qal
li l-Perit Mintoff bena monument ħaj madwaru, is-servizzi soċjali, fosthom
is-saħħa u li n-nisa għandhom drittijiet daqs l-irġiel. Qal li fl-aħħar snin
kien hemm żminijiet diffiċli bejn Mintoff u l-PL. “Iżda nista’ ngħid
b’so­disfazzjon, li f’dawn l-aħħar erba’ snin, dan il-kapitlu ngħalaq. Għalhekk
illum aħna lkoll inħossuna orfni u llum nibkuh kif jixraq.”

Dakinhar filgħaxija inħarġet stqarrija mid-Dipartiment tal-Informazzjoni li
qalet li “f’isem il-Gvern u l-poplu Malti, il-Prim Ministru Lawrence Gonzi
jsellem il-memorja tal-eks Primn Ministru Duminku Mintoff”. Il-Prim Ministru qal
li l-perit Mintoff hu personalità ewlenija fil-ħajja pubblika Maltija minn wara
t-Tieni Gwerra Dinjija sa tmiem is-Seklu Għoxrin. Il-ħidma kbira tiegħu immarkat
profondament l-istorja riċenti ta’ pajjiżna fuq il-livelli politiċi, ekonomiċi u
soċjali. L-impenn u d-determinazzjoni tiegħu wasslu għal żviluppi u bidliet
profondi li jimmarkaw lil Malta u Għawdex. Wara li ta’ l-kondoljanzi tiegħu lil
uliedu, il-Prim Ministru Gonzi offra u l-familja aċċettat, li l-Gvern jagħti
funeral statali lill-eks Prim Ministru Mintoff.

Rapporti dwar l-aħbar tal-mewt tiegħu dehru mhux biss f’ġurnali prominenti ta’
pajjiżi Ewropej, bħal La Repubblica fl-Italja, il-Financial Times u l-BBC News
tal-Ingilterra, iżda saħansitra f’ġurnali influwenti Amerikani bħal New York
Times u The Washington Post. Rapporti oħrajn dehru f’diversi siti popolari bħal
Reuters u Yahoo News. Ir-rapporti kollha li dehru fil-midja barranija għamlu
refe­renza għall-fatt li Mintoff kien politiku dominanti fix-xena politika
Maltija, li ġġieled kontra l-forzi konservattivi u l-kolonjaliżmu, u li wassal
biex tingħalaq il-bażi militari f’Malta fl-1979.

Ir-rapport ta’ The New York Times, jiddeskrivi lil Mintoff bħala “mexxej
soċjalista li għalaq il-bażijiet tan-NATO f’Malta” u li kellu konfrontazzjoni
mal-Ingliżi, iżda kellu relazzjonijiet tajbin mal-Libja u ċ-Ċina. The New York
Times, tgħid li Mintoff kien jidher minn xi uħud bħala bniedem li ma tis­tax
tipprevedi x’se jagħmel u misterjuż, filwaqt li għall-ammiraturi tiegħu hu
meqjus bħala missier Malta moderna. Il-ġurnal Amerikan kompla jgħid li “matul
il-karriera tiegħu, Mintoff iġġieled biex Malta ma tkomplix tkun sfruttata
mill-barrani, terġa’ tikseb id-dinjità, filwaqt li ħadem biex Malta stabbilit
rabtiet ekonomiċi u diplomatiċi, biex tikseb l-istatus tagħha bħala stat
newtrali.” Min-naħa tagħha, The New York Times, tat ħarsa dettaljata lejn ħajjet
Mintoff, mit-twelid tiegħu fl-1916, meta sar Prim Ministru għall-ewwel darba
fl-1955, meta reġa’ ġie elett fil-po­ter fl-1971 u anke meta rreżenja minn Prim
Ministru fl-1984.

The Washing­ton Post għamlet refe­renza għall-kisbiet li għamel Mintoff matul
il-karriera politika tiegħu, fosthom it-twaqqif ta’ Malta Repubblika fl-1974, u
l-għeluq tal-bażijiet militari f’Malta fl-1979. The Washington Post, għam­let
referenza għall-konfronti li Mintoff kellu tul il-karriera politika tiegħu,
fosthom mal-Ingliżi u mal-Knisja.

Dwar Mintoff, irrapportat ukoll l-aġenzija tal-aħbarijiet Ingliża BBC, fejn
iddeskrivietu bħala bniedem dominanti fl-istorja politika ta’ Malta, speċjalment
wara l-kisba tal-Indipendenza fl-1964. Il-BBC għamlet referenza għar-relazzjoni
li Mintoff kellu mal-Gvern Ingliż, li eventwalment wasslet biex tintemm il-bażi
f’Malta fl-1979. F’dan il-perjodu Malta saret Repubblika fl-1974. Ingħad li
f’dan iż-żmien, Mintoff daħħal għadd ta’ servizzi soċjali li wasslu biex
il-Maltin jibdew jgħixu ħajja aħjar. Fis-sit tal-BBC deher ukoll obitwarju
estensiv fuq Mintoff.

Fost il-personalitajiet distinti li attendew għall-funeral statali kien hemm
il-Prim Imħallef Silvio Camilleri, membri parlamentari miż-żewġ naħat tal-Kamra,
l-eks-Prim Ministru u Mexxej Laburista Karmenu Mifsud Bonnici, l-Ispeaker
Michael Frendo, u eks-ministri Laburisti fil-Kabinett ta’ Mintoff – Vincent
Moran, Joe Grima u Reno Calleja. Magħhom kien hemm preżenti wkoll Alex Sciberras
Trigona u Joe Debono Grech. Kien hemm preżenti wkoll il-Presidenti Emeritus
Eddie Fenech Adami u Ugo Mifsud Bonnici.

Hekk kif it-tebut tal-Perit Mintoff daħal fil-Knisja għall-ħabta tal-10.20am,
il-folla nfexxet f’ċapċipa kbira u tgħajjat “Mintoff, Mintoff.” Il-qraba ta’
Mintoff, li dehru kommossi għall-aħħar bil-merħba kbira li ngħata l-Perit,
poġġew fl-ewwel erba’ fillieri fuq in-naħa tal-lemin. Fuq talba li saret
mill-familja stess, fejn il-qraba poġġa l-Mexxej Laburista Joseph Muscat,
flimkien ma’ martu Michelle. Flimkien magħhom kien hemm persuni oħrajn li ħadmu
fil-qrib ma’ Mintoff, fosthom is-segretarju personali Joe Camilleri u x-xufier
tiegħu.

Fl-Omelija tiegħu, l-Arċisqof Pawlu Cremona qal li “Dwar il-Perit Duminku
Mintoff nixtieq insemmi żewġ sinjali li huma marbutin ma’ ħajtu. L-ewwel sinjal
huwa l-interpretazzjoni tal-kmand ta’ Ġesù, li nħobbu lill-proxxmu tagħna,
l-aktar lill-fqar, li għaqqadha mal-ħajja politika tiegħu. It-tieni sinjal huwa
l-imħabba tiegħu lejn art twelidu.” Fost is-silenzju perfett ta’ dawk preżenti,
l-Arċisqof beda biex jgħid li “f’dawn il-ġranet il-gazzetti kienu mimlija
bl-istess aħbar, il-mewt tal-Perit Duminku Mintoff. Bir-raġun li jiġri hekk,
għax dan il-bniedem għal aktar minn 50 sena, kien protagonist ewlieni fix-xena
politika Maltija. Min jaf kemm għad irid jinkiteb aktar dwar ħajtu u dwar
il-kisbiet tiegħu.” L-Arċisqof kompla jgħid li madankollu, fil-Knisja, l-aspett
tal-bniedem jittieħed minn perspettiva oħra, dik tal-eternità u l-ħajja ta’
dejjem. Qal li meta bniedem imut, ir-relazzjoni tiegħu magħna ssir fi Kristu.
“Dan huwa mument meta l-ħajja fuq din l-art tispiċċa u mbagħad inħallu f’idejn
Alla, li huwa biss jagħmel il-ġudizzju,” kompla jgħid l-Arċisqof Cremona.

Fl-aħħar tal-quddiesa, nqara messaġġ ta’ kondoljanzi li ntbagħat lill-President
ta’ Malta mill-Papa Benedittu XVI. Fil-messaġġ, li kien iffirmat mis-Segretarju
tal-Istat, il-Kardinal Tarcisio Bertone, il-Papa ta l-kondoljanzi għall-mewt ta’
Mintoff, filwaqt li qal li se jaħseb fih fit-talb tiegħu. Hekk kif inqara dan
il-messaġġ tal-Papa, il-folla preżenti fil-Kon Katidral u anke barra, infexxew
f’ċapċipa kbira.

Fit-22 ta’ Diċembru, 2012 quddiem il-parlament kien imniedi il-ktieb bijografija
“Duminku Mintoff u Malta fi żmienu”, fejn dik il-ġurnata kienet timarka it-28
sena mit-tmiem tal-Perit Duminku Mintoff mill-kariga ta’ Prim Ministru ta’ Malta
u Kap tal-Partit Laburista, issa wara stennija kbira, il-ktieb jinstab
fil-ħwienet ewlenin f’Malta u Għawdex]]. Dan il-ktieb li fih 1,024 paġna, fih
ukoll numru kbir ta’ ritratti u karikaturi u għandu l-firma tal-Perit Duminku
Mintoff tad-deheb fil-faċċata tiegħu.

L-Erbgħa 6 ta' Marzu, 2013 Yana Bland Mintoff tirċievi l-Ktieb Bijografija
Duminku Mintoff u Malta fi Żmienu mill-awtur il-Professur Josef Grech.

Fl-Okkażjoni tad-39 anniversarju tal-festa ta’ Jum ir-Repubblika l-Għaqda
Duminku Mintoff nediet l-ewwel mafkar f'Malta bl-isem Duminku Mintoff il-perit
ta’ Malta Repubblika li sar mill-iskultur Sergio Gauci. Il-mafkar huwa magħmul
minn blokka tal-franka. Kien f’April, 2013 meta Josef Grech f'isem l-Għaqda
Duminku Mintoff beda jitkellem mal-iskultur biex jitfasslu d-disinji meta fil-11
ta’ Mejju, 2013 ġie mniedi d-disinn quddiem l-istess dar fejn sar il-mafkar.
L-iskultur Sergio Gauci ħadem fuq il-post stess dan ix-xogħol kollu tal-mafkar.
Ix-xogħol beda f’Awwissu, 2013 u tlesta f’Diċembru, 2013. Bint il-Perit Mintoff,
Yana Mintoff Bland, qalet lil l-orizzont li l-familja apprezzaw ħafna dan
il-ġest li juri r-rispett u l-ammirazzjoni li kellu mis­sier­ha.



https://mt.wikipedia.org/wiki/Buddi%C5%BCmu

Il-Buddiżmu hu bbażat fuq it-tagħlim ta' Siddhārtha Gautama li għex fl-Indja
bejn 563 u 483 qabel Kristu. Skond dan it-twemmin, il-ħajja ma tintemx mal-mewt
iżda terga' tirrinova ruħha fi twelid mill-ġdid. L-iskop tal-Buddiżmu hu li
l-bniedem joħroġ miċ-ċiklu tedjanti tat-twelid, ix-xjuħija u l-mewt billi jilħaq
l-istat tan-Nirvana, stat mhux maħkum mil-liġi tal-bidla kontinwa u
s-sofferenza.

Il-Meditazzjoni tagħmel parti essenzjali fil-ħajja ta' Buddist. Permezz
tal-kwiet tal-meditazzjoni, wieħed isib is-serħan il-moħħ li jgħin
lill-individwu fid-deċiżjonijiet tal-ħajja ta' kuljum. Barra min hekk wieħed
jagħmel ħbieb miegħu nnifsu sabiex ikun jista' jħobb ukoll lill-oħrajn.

Hemm diversi għamliet ta' Buddiżmu iżda dawn nistgħu naqsmuhom kollha taħt żewg
skejjel. Dik tat-'Theravada' li hi l-eqdem skola u dik tal-'Mahayana'.
Madankollu nsibu wkoll iż-Żen li xi nies iqisuh bħala dixxendent tal-'Mahayana'
u oħrajn iqisuh bħala skola separata.



https://mt.wikipedia.org/wiki/Ba%C4%A7ar_Mediterran

Il-Baħar Mediterran huwa baħar li jifred l-Ewropa mill-Afrika ta' Fuq, bl-Asja
fil-Lvant; it-tul tiegħu hu ta' madwar 3.800 km (2.400 mil), filwaqt li għandu
erja ta' 2.5 miljun km². Dan il-baħar hu magħqud mal-Oċean Atlantiku (permezz
tal-Istrett ta' Ġibiltà), mal-Baħar l-Aħmar (permezz tal-Kanal tas-Swejs) u
mal-Baħar l-Iswed (permezz tad-Dardanelli). Il-Mediterran ġeneralment jinqasam
f'diversi ibħra li huma l-Baħar Adrijatiku, l-Baħar Eġew, l-Baħar Jonju, u
l-Baħar Tirren. Għandu xatt ta' madwar 46.000 km, li jgħaddi minn tnejn u
għoxrin nazzjon.

Magħruf bħala l-benniena taċ-ċiviltà, il-Mediterran infetaħ għal kummerċ
għan-negozju għall-kummerċF. Matul l-era klassika, Kartaġni, il-Greċja,
l-Etruski, u Ruma lkoll pruvaw jieħdu l-kontroll ta' dan il-baħar sakemm
r-Rumani rnexxielhom ibiddluh fil-Mare Nostrum. Iktar tard kien iddominat
mil-Biżantini u mill-Għarab, u matul is-sekli tal-Medjuevu, hafna
bliet-repubbliki u kummerċjanti Taljani minn bliet bħal Venezja u Ġenova,
kellhom il-kontroll tal-passaġġi kummerċjali tal-Mediterran.

Wara l-Medjuevu il-Mediterran donnu raqad, peress li l-baħħara kellhom ħarsthom
lejn l-ibħra u l-oċeani l-ġodda; din ir-raqda damet sal-Gwerer Rivoluzzjonarji u
Gwerer Napoleoniċi, meta l-Ingilterra ntebħet li l-Mediterran kien importanti
ħafna għar-rotta lejn l-Indja. Il-Mediterran żviluppa iktar mal-ftuħ tal-Kanal
tas-Swejs fl-1869, meta ħafna mil-kummerċ mondjali lejn is-swieq Ewropej, kif
ukoll il-qmuħ mir-Russja, kienu jgħaddu minn ġo fih.

Kontroll tal-gżejjer, xtut, u rotot kummerċjali kien vitali matul il-Gwerer
Dinjija, u għalhekk kienu ħafna l-ideat u pjanijiet ta' attakk u difiża f'dawn
l-inħawi, forsi l-iktar prominenti fosthom huma il-Gwerra tal-Krimea, l-attakk
fuq id-Dardanelli, it-tieni assedju ta' Malta u l-Battalji tal-Afrika ta' Fuq.



https://mt.wikipedia.org/wiki/Adolf_Hitler

Adolf Hitler (20 t'April, 1889 - 30 t'April, 1945) kien politiku Ġermaniż,
imwieled l-Awstrija, dittatur tal-Ġermanja Nażista u kap tal-Partit Nażista jew
il-Partit Nazzjonali Soċjalista Ġermaniż tal-Ħaddiema -(Ġermaniż:
Nationalsozialistische Deutsche Arbeiterpartei, abbrevjata NSDAP),.

Hitler ħa sehem bħala suldat fl-Ewwel Gwerra Dinjija u ngħata unur għall-kuraġġ.
Hitler ingħaqad mal-partit li kien il-prekursur tal-Partit Nażista, id-DAP
fl-1919 u sar kap tal-NSDAP fl-1921. Attentat ta' kolp ta' stat imsejjaħ
il-Putsch tal-ħanut tal-birra falla fi Munich fl-1923, u Hitler spiċċa l-ħabs.
Hemm kiteb il-ktieb, Mein Kampf. Kif ħareġ irnexxielu jiġbed in-nies warajh,
billi pprietka n-nazzjonaliżmu Ġermaniż, l-anti-semitiżmu, l-anti-kapitaliżmu, u
l-anti-komuniżmu, b'oratorija kariżmatika u bil-propaganda. Wara l-elezzjoni
tal-1933, inħatar Kanċillier u malajr trasforma r-Repubblika Weimar fit-Tielet
Reich, dittatorjat ta' partit wieħed mibni fuq l-ideali totalitarji u
awtokratiċi tal-Partit Nazzjonali Soċjalista.

Mill-1934 Hitler sar il-Kap tal-Istat. Hitler immilitarizza l-ekonomija u
s-soċjetà Ġermaniża. Il-programm ta' xogħlijiet pubbliċi, ħafna minnhom li kienu
diġa nbdew taħt ir-Repubblika ta' Weimar, qatgħu perjodu ta' qagħad li għaddiet
minnha il-Ġermanja wara l-Ewwel Gwerra Dinjija ikkawżati minn riċessjoni
ġenerali fl-Ewropa wara l-Ewwel Gwerra Dinjija u minn kundizzjonijiet iebsa
imposti fuq il-Ġermanja fit-trattat ta' Versailles. Il-gvern ta' Hitler kien
għoddu ħakem l-Ewropa kollha, huwa responsabbli tad-deportazzjoni u l-qtil ta'
miljuni ta' nies li ġew iddikjarati mhux mixtieqa mill-gvern Nażista; dan huwa
magħruf bħala l-Olokawst. Adolf Hitler ikkommetta suwiċidju fl-1945, f'Berlin;
hemm min jgħid li Hitler uża pistola filwaqt li oħrajn isostnu li ntuża
l-velenu.

Għal Hitler, in-Nazzjonaliżmu Ġermaniż malajr sar ossessjoni, mod kif jirribella
kontra missieru, li dejjem serva bi kburija lill-gvern Awstrijak. Ħafna min-nies
li kienu jgħixu mal-fruntiera Ġermano-Awstrijaka kienu jqisu lilhom infushom
Ġermano-Awstrijaċi, imma Hitler kien jistqarr biss il-lealtà tiegħu lejn
il-Ġermanja. Bi sfida lill-monarkija Awstrijaka u lil missieru, Hitler u sħabu
kien jħobbu jużaw it-tislima Ġermaniża "Heil", u jkantaw l-Innu Ġermaniż
"Deutschland Über Alles" flok dak Awstrijak.

Wara li missieru miet ħabta u sabta fl-1903, l-imġiba ta' Hitler fl-iskola
marret għall-agħar, tant li tkeċċa. Daħal fir-Realschule fi Steyr fl-1904, imma
wara t-tieni sena, għamel lejl jiċċelebra ma' sħabu, u kif kien f'sakra ma jarax
art qatta' ċ-ċertifikat tal-iskola u użah bħala toilet paper. Meta xi ħadd wera
kif spiċċa ċ-ċertifikat lill-kap tal-iskola, dan tah ħasla kbira, probabilment
l-iktar esperjenza umiljanti li qatt kellu f'ħajtu. Hitler tkeċċa u qatt ma
reġa' daħal iktar fi skola.

Mill-1905 ’il quddiem, Hitler beda jgħix fi Vjenna bil-flus li kienet tibgħatlu
ommu u bl-għajnuna li kienet tingħata lill-iltiema. L-Akkademja tal-Belle Arti
ta’ Vjenna (1907–1908), m’aċċettatux darbtejn għax iġġudikatu mhux "addattat
għall-pittura", u ingħata l-parir li jaqbad it-triq tal-arkitettura. Iżda Hitler
ma kellux il-preparazzjoni akkademika meħtieġa biex jidħol fi skola
tal-arkitettura. Fl-1907, omm Hitler mietet ta’ 47 sena b’kanċer tas-sider. Ma
kinitx faċli l-ħajja tiegħu ta’ pittur fi Vjenna, jipprova jbigħ il-pitturi
tiegħu lin-negozjanti u lit-turisti. Spiċċa bla flus u fl-1909, beda jgħix
f’rifuġju għal dawk bla dar.

Hitler jgħid li sar anti-Semita fi Vjenna, li kellha komunità kbira Lhudija,
fosthom Lhud Ortodossi li kienu ħarbu mill-massakri tar-Russja. Fi Vjenna kien
hemm ħafna razziżmu. Hitler seta’ kien influwenzat mill-ideologu anti-Semita
Lanz von Liebenfels, mill-kliem ta’ Karl Lueger, fundatur tal-Partit
Kristjan-Soċjali u Sindku ta’ Vjenna u mill-kompożitur Richard Wagner. Hitler
seta’ kien influwenzat ukoll minn Martin Luteru u l-ktieb tiegħu Fuq il-Lhud u
l-Gideb tagħhom. F’Mein Kampf, Hitler ifaħħar lil Luteru bħala ġellied kbir,
statista vera, u riformatur kbir, flimkien ma’ Richard Wagner u Federiku l-Kbir.
Madankollu, f’dan iż-żmien, Hitler spiss kien ikun mistieden għall-ikel f’dar
nobbli Lhudija, u kien jingwalaha tajjeb man-negozjanti Lhud li kienu jippruvaw
ibigħu l-pitturi tiegħu. Iżda iktar ma għadda żmien iktar Hitler beda jara
fil-Lhud għedewwa tar-razza Arjana u ħatja tal-kriżi fl-Awstrija. Ra ċerti forom
ta’ soċjaliżmu u bolxeviżmu, li kellhom ħafna mexxejja Lhud, ukoll bħala
movimenti Lhud. Iktar tard waħħal fil-Lhud għat-telfa tal-Ġermanja fl-Ewwel
Gwerra Dinjija u anke l-problemi ekonomiċi li ġew wara.

Fl-1913 mar jgħix Munich. Hemmhekk għal xi żmien ħarab milli jagħti servizz
militari għall-Awstrija imma mbagħad ġie arrestat. Wara eżami fiżiku ma nstabx
biżżejjed f’saħħtu u tħalla jmur lura Munich. Iżda meta l-Ġermanja daħlet
fil-Gwerra f’Awwissu 1914, talab lir-Re Ludovigu III tal-Bavarja ħalli jkun
jista’ jservi fir-riġment Bavariż. It-talba tiegħu ntlaqgħet.

Hitler serva fi Franza u l-Belġju fis-16-il Riġment Bavariż. Kien fuq il-Front
oċċidentali, espost ħafna għall-attakki tal-għadu. Ħa sehem f’numru ta’ battalji
kbar, fosthom l-Ewwel Battalja ta’ Ypres, il-Battalja ta’ Somme, il-Battalja ta’
Arras u l-Battalja ta’ Passchendaele. Fil-Battalja ta’ Ypres (Ottubru 1914), li
saret magħrufa fil-Ġermanja bħala l-Massakru tal-Innoċenti, inqatlu madwar
40,000 suldat tal-infanterija f’20 jum, tant li sa Diċembru t-taqsima ta’ Hitler
minn 250 niżlet għal 42. Darbtejn Hitler kien unurat għall-qlubija. Ingħata
s-Salib tal-Ħadid, it-Tieni Klassi, fl-1914, u s-Salib tal-Ħadid, l-Ewwel
Klassi, fl-1918, imma qatt ma ġie promoss għal Unteroffizier jew kapural.
Fl-1916, kien ferut f’siequ fil-Battalja ta’ Somme, imma f’Marzu 1917 irritorna
fuq il-Front. Nhar il-15 ta’ Ottubru 1918, Hitler iddaħħal fi sptar tal-kamp
tal-gwerra, wara attakk tal-gass mustarda. Hitler jgħid li b’din l-esperjenza
ikkonvinċa ruħu l-missjoni ta’ ħajtu kellha tkun dik li "jsalva l-Ġermanja."

Matul il-gwerra, Hitler sar patrijott Ġermaniż appassjonat, għalkemm dam biex
sar ċittadin Ġermaniż sal-1932. Huwa nħasad bil-kapitulazzjoni tal-Ġermanja
f’Novembru 1918 anke meta l-armata Ġermaniża kienet għadha tokkupa territorju
tal-għadu. Bħan-nazzjonalisti Ġermaniżi l-oħra, kien jemmen li l-armata "mhux
megħluba fil-kamp tal-battalja," kienet traduta mill-politiċi u mill-Marxisti,
iktar tard imlaqqma, il-Kriminali ta’ Novembru. It-Trattat ta’ Versailles ċaħħad
lill-Ġermanja minn ħafna territorju, iddemilitarizza r-Renanja, impona
sanzjonijiet ekonomiċi, reġa’ ħoloq il-Polonja, u tefa’ t-tort tal-orruri kollha
tal-gwerra fuq il-Ġermanja. Dan kollu l-Ġermaniżi rawh bħala umiljazzjoni, u dan
kien it-tapit mifrux għall-axxeża ta’ Hitler fil-poter.

Wara l-Ewwel Gwerra Dinjija, Hitler baqa’ fl-armata u mar lura Munich. Beda
jieħu sehem fil-korsijiet tad-Dipartment tal-Edukazzjoni u l-Propaganda
tar-Reichswehr taħt il-Kaptan Karl Mayr. F’Lulju 1919, Hitler sar spija
tar-Reichswehr, biex jinfiltra partit żgħir, il-Partit tal-Ħaddiema Ġermaniżi
(DAP). Waqt li kien qed jispija fuq dan il-partit, Hitler intlaqat mill-ideat
anti-semiti, nazzjonalisti, anti-kapitalisti u anti-Marxisti tal-fundatur
tad-DAP, Anton Drexler li ried gvern b’saħħtu u soċjaliżmu mnaddaf mil-Lhud.
Drexler min-naħa tiegħu ntlaqat mill-ħiliet oratoriċi ta’ Hitler u stiednu
jingħaqad mal-partit. Hekk għamel nhar it-12 ta’ Settembru 1919. Sar ukoll
is-seba’ membru tal-kumitat eżekuttiv tad-DAP. Hemm Hitler iltaqa’ ma’ Dietrich
Eckart, wieħed mill-fundaturi tad-DAP li kien jemmen fil-miġja ta’ “Messija
Ġermaniż” u meta’ ltaqa’ ma’ Hitler fl-1919 kien konvint li sabu. Eckart sar
il-konsulent speċjali ta’ Hitler, billi għallmu kif jilbes u kif jitkellem, u
laqqgħu ma’ ħafna nies. Biex isir iktar jappella, il-partit biddel ismu għal
Partit Nazzjonali Soċjalista Ġermaniż tal-Ħaddiema (Nationalsozialistische
Deutsche Arbeiterpartei, abbrevjata NSDAP).

Hitler spiċċa mill-armata f’Marzu 1920 u ntefa’ b’ruħu u b’ġismu fl-attività
tal-partit. Sa mill-1921, Hitler kien sar oratur tajjeb quddiem folol kbar. Fi
Frar, Hitler tkellem quddiem folla ta’ sitt elef ruħ fi Munich. In-NSDAP kien
ibbażat fi Munich, li kienet il-mekka tan-nazzjonalisti anti-Marxisti. F’Hitler
raw mod kif jaslu għall-għanijiet tagħhom. Fis-sajf tal-1921 Hitler mar Berlin
iżur gruppi nazzjonalistiċi, u fl-assenza tiegħu nqalgħet rivolta fit-tmexxija
tal-Partit fi Munich, għax kien hemm min irid ineħħi lil Hitler. Hitler mar
jiġri lura Munich, u nhar il-11 ta’ Lulju 1921 ta r-riżenja tiegħu. Meta
rrealizzaw li mingħajr Hitler kien se jispiċċa l-Partit, huwa sab ix-xoqqa
f’moxtha u ħabbar li kien lest imur lura fil-Partit jekk jieħu post Drexler
bħala mexxej, b’poteri illimitati. Għall-bidu il-kumitat eżekuttiv tan-NSDAP
irreżista imma kellu jċedi taħt il-pressjoni vjolenti ta’ Hitler u n-nies ta’
madwaru. Il-proposta ta’ Hitler għaddiet b’543 vot favur u wieħed biss kontra.
Nhar id-29 ta’ Lulju 1921, Adolf Hitler sar il-Führer tal-Partit Nażista,
l-ewwel darba li uża dak it-titlu. Fost l-ewwel segwaċi tiegħu kien hemm Rudolf
Hess, l-eks pilota tal-ajru Hermann Göring, u l-kaptan tal-armata Ernst Röhm, li
iktar tard sar il-Kap tas-SA (Sturmabteilung), li kienet tipproteġihom waqt
il-meetings u tattaka lill-oppożituri. Hitler ġibed ukoll l-attenzjoni
tan-negozjanti, u assoċja ruħu mal-Ġeneral anzjan Erich Ludendorff.

Inkoraġġit mill-appoġġ li beda jikseb, Hitler iddeċieda li juża lil Ludendorff
f’attentat ta’ kolp ta’ stat li baqa’ magħruf bħala l-"Putsch tal-Birrerija".
Il-Partit Nażista beda jikkopja lill-Faxxisti Taljani fil-mod kif jilbsu u anke
fil-politika tagħhom, u fl-1923, Hitler ried jimita l-“Marċ fuq Ruma” ta’ Benito
Mussolini. Hitler u Ludendorff kisbu l-appoġġ ta’ Gustav von Kahr, il-mexxej de
facto tal-Bavarja, u persuni influwenti fir-Reichswehr u fil-pulizija. Flimkien
kienu qegħdin jippjanaw li jiffurmaw gvern ġdid. Nhar it-8 ta’ Novembru 1923,
Hitler u s-SA baqgħu deħlin bi vjolenza waqt laqgħa pubblika immexxija minn Kahr
f’birrerija fi Munich. Iddikjara li kien għamel gvern ġdid ma’ Ludendorff u
ordna lil Kahr itih appoġġ biex iwaqqgħu l-gvern ta’ Berlin iżda Kahr irtira
l-appoġġ tiegħu u mal-ewwel opportunità li ġietu ħarab u ngħaqad
mal-oppożizzjoni għal Hitler.

Fil-ħabs, huwa ddetta ħafna mill-ewwel volum ta’ Mein Kampf (Il-Ġlieda tiegħi,
li oriġinarjament kien semmieh Erba’ snin u nofs ta’ Ġlied kontra l-Gideb,
l-Istupidità u l-Viljakkerija) lil Rudolf Hess. Il-ktieb li ddedikah lil
Dietrich Eckart, kien awtobijografija u espożizzjoni tal-ideoloġija tiegħu.
F’Mein Kampf Hitler kien influwenzat minn The Passing of the Great Race ta’
Madison Grant, li Hitler kien isejjaħlu "l-Bibbja tiegħi." Ħareġ f’żewġ volumi
fl-1925 u l-1926, u nbigħu 240,000 kopja tiegħu bejn l-1925 u l-1934. Sal-aħħar
tal-gwerra, madwar 10 miljun kopja nbigħu jew tqassmu - il-miżżewġin ġodda u
s-suldati kienu jingħataw kopja b’xejn.



https://mt.wikipedia.org/wiki/Marzu

Marzu huwa t-tielet xahar tas-sena fil-kalendarju Gregorjan u wieħed minn seba'
xhur li għandhom tul ta' 31 ġurnata.

Marzu jibda (astroloġikament) meta x-xemx tkun fis-sinjal tal-Ħut u jispiċċa
fis-sinjal ta' Aries. Astronomikament, ix-xemx tibda fil-kostelazzjoni
tal-Akwarju u tispiċċa f'dik tal-Ħut.

L-isem Marzu ġej minn Ruma antika, meta Marzu kien l-ewwel xahar tas-sena u kien
imsemmi Martius wara Marte, l-alla Ruman tal-gwerra. F'Ruma, fejn hemm klima
Mediterranja, Marzu hu l-ewwel xahar tar-rebbiegħa, punt loġiku għal bidu
tas-sena kif ukoll bħala l-bidu tal-istaġun tal-kampanji militari. Is-sena
numerata bdiet fl-1 ta' Marzu fir-Russja sa tmiem is-seklu 15. Il-Gran Brittanja
u l-kolonji tagħha komplew jużaw il-25 ta' Marzu sa l-1752, fl-istess sena li
huma adottaw il-kalendarju Gregorjan. Kulturi oħra u reliġjonijiet għadhom
jiċċelebraw il-bidu tas-sena l-ġdida f'Marzu.

Bil-Fillandiż, ix-xahar huwa msejjaħ maaliskuu, kelma li ġejja minn maallinen
kuu li tfisser "xahar dinji". Dan għaliex fil-maaliskuu, id-dinja tibda tfeġġ
minn taħt is-silġ. Ismijiet storiċi ta' Marzu jinkludu t-terminu Sassonju
Lectmonat, imsemmi għall-ekwinozju u t-tul ġdid tal-ġranet.



https://mt.wikipedia.org/wiki/Mahatma_Gandhi

Mohandas Karamchand Gandhi (2 ta' Ottubru 1869 – 30 ta' Jannar 1948) kien
l-akbar mexxej tal-Indja fil-ġlieda tagħha għall-indipendenza. Pijunier
tas-satyagraha, jew reżistenza għat-tirannija permezz ta' diżubbidjenza ċivili
tal-massa — filosofija mibnija fuq l-ahimsa, non-vjolenza totali — Gandhi wassal
lill-Indja għall-indipendenza u ispira movimenti għad-drittijiet ċivili
għal-libertà madwar id-dinja. Gandhi jissejjaħ ħafna drabi bħala Mahatma, li
bis-Sanskrit tfisser "Ruħ Kbira". Fl-Indja jsejħulu Bapu, li bil-Gujarati
tfisser "missier", u jqimuh uffiċjalment bħala Missier in-Nazzjon. Jum twelidu,
it-2 ta' Ottubru, huwa Jum Nazzjonali fl-Indja, u l-Jum Internazzjonali
tan-Non-Vjolenza fid-dinja kollha.

Gandhi l-ewwel ma ħaddem id-diżubbidjenza ċivili non-vjolenti kien bħala avukat
fl-Afrika t'Isfel, fil-ġlieda li kellha l-komunità Indjana t'hemmhekk
għad-drittijiet ċivili. Meta mar lura l-Indja fl-1915, beda jorganizza
lill-bdiewa, raħħala u ħaddiem a biex jipprotestaw kontra t-taxxi esaġerati fuq
l-art u d-diskriminazzjoni. Minn meta beda jmexxi l-Kungress Nazzjonali Indjan
fl-1921, Gandhi beda jmexxi kampanji nazzjonali kontra l-faqar, biex jagħti
iktar drittijiet lin-nisa, jgħaqqad nies ta' reliġjonijiet u etniji differenti,
itemm id-diskriminazzjoni tal-intokkabbli, ikabbar l-awtonomija ekonomika
personali, u jġib l-indipendenza tal-Indja mill-okkupazzjoni Brittanika. Gandhi
mexxa lill-Indjani kontra t-taxxa fuq il-melħ li mponew l-Ingliżi, fil-famuż
Marċ tal-Melħ twil 400 kilometru (250 mil) fl-1930, u iktar tard sejjaħ
lill-Ingliżi biex jitilqu fl-1942. Intefa' l-ħabs bosta drabi, kemm fl-Afrika
t'Isfel kif ukoll fl-Indja.

Gandhi twieled f'Porbandar, belt max-xatt li kienet tagħmel parti minn Bombay.
Missieru, Karamchand Gandhi (1822–1885), li kien jagħmel parti minn komunità
Hindu imsejħa Modh, kien diwan (uffiċjal għoli) ta' Porbander. Ommu, kienet
ir-raba' mara ta' missieru, l-ewwel tlieta mietu waqt li kienu qegħdin iwelldu.
Imrobbi minn omm devota u influwenzat mit-tradizzjonijiet Ġainisti tar-reġjun,
Mohandas żviluppa fih qima kbira lejn l-annimali, il-veġitarjaniżmu, is-sawm
għat-tisfija personali, u tolleranza lejn persuni ta' twemmin differenti.

Fl-1888, mar l-Ingilterra jistudja l-liġi fil-University College London u beda
jitħarreġ ta' avukat fl-Inner Temple. F'Londra żamm il-ġurament li kien għamel
quddiem ommu li jastjeni mil-laħam, l-alkoħol, u n-nisa. Hemm daħal
fil-Vegetarian Society, u kien elett fl-eżekuttiv. Uħud mill-veġitarjani kienu
membri tas-Soċjetà Teosofika, li kienet taħdem għall-fraternità umana, u kienet
tistudja l-letteratura Induwista u Buddista. Dawn ħeġġew lil Gandhi jaqra
l-Bhagavad Gita. Gandhi, li qabel ma kellux interess fir-reliġjon, beda jaqra
l-kitbiet sagri Induwisti, Misilmin u Insara.

Gandhi sar avukat fl-1891 u mar l-Indja fejn skopra li ommu kienet mietet meta
hu kien għadu Londra. Ipprova jipprattika l-liġi f'Bombay imma bla suċċess.
Ipprova jidħol għalliem imma għalxejn. Sentejn wara, aċċetta kuntratt ta' sena
minn studju legali Indjan, Dada Abdulla & Co., fil-kolonja ta' Natal, fl-Afrika
t'Isfel, li dak iż-żmien kienet ukoll parti mill-Imperu Brittaniku.



https://mt.wikipedia.org/wiki/Lumija

Il-lumija (Citrus × limon) hija kkonsidrata indiġena ġewwa l-Asja, u tipproduċi
frott ta' lewn safrani. Din il-frotta hija użata ħafna fil-kċina waqt
il-preparazzjoni ta' xi riċetta partikolari, iżda dan il-fattur ma jiddeterminax
l-użu komplet tal-lumija, dan għaliex bosta huma dawk li jużaw il-lumija
għall-meraq nutrittiv tagħha. Il-polpa u l-qoxra tal-lumija huma użati
fit-tisjir sabiex ikunu jistgħu iżidu mal-aroma tal-platt. Il-meraq jikkonsisti
minn 5 sa 6% aċidu ċitriku, li jagħmel lil-Lumija frotta qarsa. It-togħma
distinta u qarsa tal-meraq tal-lumija, tagħmilha ingredjent essenzjali għax-xorb
u għall-ikel, bħal-luminata.

Il-meraq u l-qoxra tal-lumija huma użati ħafna f'diversi ikel u xorb. Il-meraq
nutrittiv tal-lumija huwa użat sabiex jgħin fl-għamla ta' bosta xarbiet, ngħidu
aħna: għal-luminata, għax-xorb mhux alkoħoliku u għall-koktejls. Il-lumija hija
użata wkoll sabiex tinnutralizza l-amini tal-ħuta u tikkonvertihom f'ammonju li
ma jagħmilx ħsara lill-ġisem, u għal-laħam fejn l-aċtu jirnexxilu jiddrolizza
l-fibri ebsin, u għalhekk il-laħam isir tari. Però l-PH baxxa toqtol
lill-proteina, li hija komposta minn diversi enżemi differenti, għalhekk wieħed
jista' jistenna, li l-laħam sejjer jinxef hekk malli jagħmel kuntatt mas-sħana
tal-forn. Il-meraq tal-lumija huwa użat ta' sikwit fir-renju Unit, fejn huwa
mitfugħ fuq il-penkejks, speċjalment fuq ix-Shrove ta' nhar it-Tlieta. Il-meraq
tal-lumija huwa użat ukoll bħala preservattiv konċiż fuq ċertu ikel li għandu
it-tendenza li jossidaw u jsir kannella wara li jkunu mqatta', bħat-tuffieħ,
il-banana u l-Avokado, u għalhekk l-aċtu preżenti fil-lumija għandu jgħin
fil-qatla ta' dawk l-enżemi li jikkawżaw it-tiswid ta' dan il-frott.

Il-meraq u l-qoxra tal-lumija huma użati biex jikkreaw il-marmellata u l-liker
tal-lumi. Il-biċċiet u l-qoxra tal-lumi huma użati bħala dekorazzjoni għal
mal-ikel u għal max-xorb. Il-qoxra esterna u maħkuka tal-frotta. hija użata
sabiex iżżid it-togħma lill-ikel moħmi, lill-pudini, lir-ross u 'l dixxijiet
oħra. Il-lumi ppreservat huwa parti mill-kċina Marokkina. Il-lumi huwa wieħed
mill-ingredjenti prinċipali fl-ikliet Indjani. Il-pickel tal-lumi jew tal-Mango,
huma parti mill-ikliet rikorrenti fin-nofsinhar tal-Indja. Il-weraq tas-siġra
tal-lumija huma użati biex isir it-te, u biex jakkomodaw il-preparazzjoni
tal-laħam imsajjar u tal-frott tal-baħar.



https://mt.wikipedia.org/wiki/Lista_ta%27_kodi%C4%8Bi_telefoni%C4%8Bi

Din hija lista ta' kodiċi telefoniċi, magħrufa wkoll bħala international direct
dialing (IDD) codes, li jiġu wżati biex wieħed ikollu aċċess għal servizz
internazzjonali tat-telefon. In-numru huma assenjati mill-Unjoni Internazzjonali
tat-Telekomunikazzjoni fi standard E.164.

In-numri huma kodiċi prefiss sabiex l-ebda numru ma jkollu l-parti inizzjali li
tkun numru ieħor eżistenti. Il-kodiċi jiġi wżat biex wieħed iċempel fil-pajjiż
speċifikat; kull pajjiż għandu wkoll prefiss internazzjonali li jiġi wżat biex
wieħed ikun jista' jċempel barra l-pajjiż.

Ċerti pajjiżi (per eżempju, il-Ġermanja u r-Renju Unit) jirrikjedu li min
iċempel ma jużax iż-"0" li jkun fil-bidu tal-kodiċi nazzjonali meta użat
internazzjonalment. Dan għaliex iż-żero huwa indikazzjoni li warajh hemm prefiss
nazzjonali u mhux sempliċi numru lokali. Dan huwa simili għal użu ta' trunk code
f'pajjiżi bħall-Istati Uniti, li tuża' l-"1" fil-bidu biex tindika li warajh
hemm kodiċi nazzjonali. Għal telefonati internazzjonali, il-prefiss nazzjonali
huwa dejjem użat allura t-trunk code m'għandux użu. Per eżempju, biex iċempel
lil xi ħadd il-Ġermanja bin-numru nazzjonali tat-telefon 089 123456, xi ħadd
minn barra l-Ġermanja jkollu iċempel +49 89 123456, fejn il-+ ifisser il-prefiss
internazzjonali. Din iżda, ma tappellax għal kull pajjiż (e.ż. l-Italja).



https://mt.wikipedia.org/wiki/Kometa

Kometa hi boċċa magħmula kważi kollha mis-silġ li tivvjaġġa fl-ispazju.
Il-kometi huma differenti ħafna mill-asterojdi. Fis-sistema solari, l-orbiti
tal-kometi jaslu iżjed 'il bogħod minn Plutone. Il-parti l-kbira huma mbegħdin
ħafna mix-Xemx, imma xi ftit minnhom jiġu qrib id-Dinja biżżejjed biex inkunu
nistgħu narawhom billejl. Għandhom "dnub" twal għax ix-Xemx iddewweb is-silġ.
Id-denb ta' kometa ma jitkaxkarx warajha, imma jipponta direttament 'l hemm
mix-Xemx, għaliex itajru r-riħ solari.

Il-qalba iebsa tal-kometa tissejjaħ in-nukleu. Hi waħda mill-oġġetti l-iżjed
suwed fis-sistema solari. Meta raġġi dawl ġiet immirata fuq in-nukleu tal-Kometa
ta' Halley, il-kometa rriflettiet 4% tad-dawl lura lejna.

Hemm min ra kometa titkisser f'biċċiet: il-Kometa Biela kienet waħda minn dawn.
Kien hemm kometa oħra li rawha taħbat ma' pjaneta: il-Kometa Shoemaker-Levy 9
ħabtet ma' Ġove fl-1994. L-orbiti ta' xi pjaneti jimxu flimkien fi gruppi.
L-Astronomi jaħsbu li dawn il-kometi huma l-biċċiet ta' oġġett wieħed li
tfarrak.

Hemm kometi perjodiċi li jiġu u jerġgħu jiġu u hemm oħrjan li jiġu darba biss.
Il-kometi perjodiċi għandħom firxa wiesgħa ta' perjodi orbitali, minn ftit snin
sa mijiet ta' eluf ta' snin. Dawk ta' perjodu qasir joriġinaw fil-Faxxa ta'
Kuiper, jew fid-disk diffuż assoċjat magħha li qegħdin 'l hemm mill-orbita ta'
Nettunu. Jaħsbu li l-kometi ta' perjodu itwal joriġinaw fis-Sħaba ta' Oort,
sħaba sferika ipotizzata ta' korpijiet tas-silġ fin-naħa ta' barra tas-Sistema
Solari.

Il-kometi ta' perjodu twil jiġu bis-saħħa lejn ix-Xemx mis-sħaba ta' Oort
minħaba l-perturbazzjonijiet gravitazzjonali kkawżati jew mill-pjaneti massivi
tan-naħa ta' barra tas-Sistema Solari (Ġove, Saturnu, Uranu, u Nettunu), jew
stilel oħra. Kometi Iperboliċi li huma rari jgħaddu darba min-naħa ta' ġewwa
tas-sistema Solari qabel ma jintefgħu fl-ispazju interstellari matul
it-trajettorju iperboliku. Ġew osservati wkoll ' Eχokometi ', kometi 'l barra
mis-sistema solari tagħna, u jista' jkun li dawn komuni fil-galassija Triq ta'
Sant'Anna.

Il-kelma kometa ġejja mill-kelma bil-Latin cometes, li hi l-latinizzazzjoni
tal-kelma Griega κομήτης (komētēs), li oriġinalment kienet tfisser "bix-xagħar
twil", mill-kelma κόμη (komē), li tfisser "xagħar tar-ras". Il-filosfu u
xjenzjat Grieg Aristotle kien l-ewwel wieħed li uża l-forma mnissla ta' κόμη,
κομήτης, biex jiddeskrivi li ra bħala "stilel bix-xagħar". Is-simbolu
astronomiku għall-kometi hu , magħmul minn diska bi tliet estensjoniet qishom
tliet xagħriet.

Fl-antik in-nies kienu jibżgħu mill-kometi. Ma kinux jafu xinhuma jew mnejn
ġejjin. Kien min kien jaħseb li kienu blalen tan-nar mibgħuta fid-dinja
mix-xjanten jew l-allat biex jeqirduha. Kienu jgħidu li kull meta tidher kometa
iġġib magħha x-xorti ħażina. Kull meta tidher kometa imut re. wieħed minn dawn
l-eżempji jidher fit-Tapazzerija ta' Bayeux, meta l-kometa ta' Halley reġgħet
dehret. Kienu jaħsbu wkoll li l-kometi jwaqqfu l-ġwerer u jġibu l-ġuħ.

Kien ir-Renaxximent meta x-xjenzati bdew iqisu l-kometi b'inqas suspett u
jibbażaw l-osservazzjonijiet tagħhom fuq ix-xjenza. Tycho Brahe rraġuna li
l-kometi ma jiġux mid-dinja, u l-kalkuli tiegħu urew li l-kometa żgur huma 'l
bogħod sitt darbiet daqs kemm id-dinja hi mill-qamar.

Edmond Halley (li l-Kometa ta' Halley hi msemmija warajh) irraġuna li l-kometi
huma perjodiċi, jiġifieri jidhru kull xi ftit ta' mijiet ta' snin. Hekk kien
l-ewwel wieħed li bassar id-dehra ta' kometa, il-Kometa ta' Halley.

Isaac Newton ukoll studja l-kometi. Beda jinteressa ruħu meta dehret kometa
fix-xitwa tal-1680–1681, u kiteb dwarha lil John Flamsteed. Induna li l-kometi
jagħmlu dawra ta' U (parabola) madwar ix-xemx. Qabel Newton qal hekk, kienu
jaħsbu li l-kometi jispiċċaw fix-xemx, imbagħad toħroġ kometa oħra minn wara
xemx.



https://mt.wikipedia.org/wiki/Isaac_Newton

Sir Isaac Newton (Woolsthorpe-by-Colsterworth, 4 ta' Jannar 1643 – Londra, 31
ta' Marzu 1727) kien matematiku, fiżiku, astronomu u filosfu Ingliż. Figura
emblematika fix-xjenzi, Newton hu l-aktar magħruf għat-teorija tal-gravità
universali, u l-ħolqien u l-iżvilupp tal-kalkulu infiniteżmali li skopra
kontemporanjament ma' Leibniz.

Fl-ottika, żviluppa teorija tal-kulur ibbażata fuq l-osservazzjoni li priżma
jaqsam id-dawl abjad fl-ispettru viżibbli. Ivvinta wkoll it-teleskopju riflettur
magħmul minn mera konkava, imsejjaħ it-teleskopju ta' Newton. Fil-mekkanika,
stabbilixxa t-tliet liġijiet universali tal-moviment li huma l-prinċipji li
fuqhom hi msejsa t-teorija tiegħu għall-moviment tal-korpi, teorija li daż-żmien
tissejjaħ il-Mekkanika klassika.

Fil-matematika, Newton qasam ma' Gottfried Wilhelm Leibniz l-iskoperta
tal-kalkulu infiniteżmali. Hu magħruf ukoll għall-ġeneralizazzjoni tal-teorema
binomjali u l-invenzjoni ta' dak li hu msejjaħ il-metodu ta' Newton li
jippermettilna nsibu xi approssimazzjonijiet għaż-żero (jew radiċi) ta' funzjoni
ta' varjabbli waħda reali b'valuri reali. Newton wera li l-moviment tal-oġgetti
fuq l-art u l-korpi ċelesti huma mmexxija mill-istess liġijiet naturali; u
bl-għajnuna tal-liġijiet ta' Kepler fuq il-moviment tal-pjaneti, żviluppa
l-gravità universali.

Il-ktieb tiegħu f'żewġ volumi, Philosophiæ Naturalis Principia Mathematica, hu
meqjus bħala wieħed mix-xogħlijiet il-kbar fl-istorja tax-xjenza. Fih hu
ddeskriva l-gravità universali, ifformula t-tliet liġijiet tal-moviment u lesta
l-bażi tal-mekkanika klassika. Għamel ukoll xi tiftix fl-oqsma tat-teoloġija,
il-filosofija u l-alkimija.

Isaac Newton twieled Woolsthorpe-by-Colsterworth qrib Grantham, f'Lincolnshire,
l-Ingilterra, minn ġenituri tar-raba'. Missieru miet tliet xhur qabel ma twieled
ibnu, u meta t-tifel kellu tliet snin, ommu, Hannah Ayscough, reġgħet iżżewwġet.
Kien għalhekk li mar joqgħod ma' nanntu fejn ħa ħsiebu zijuh. It-tfulija tiegħu
tidher li ma kinitx hienja wisq. Meta kellu ħames snin mar l-iskola primarja ta'
Skillington, imbagħad meta kellu tnax beda jattendi l-iskola King's School ta'
Grantham.

Baqa' hemm erba' snin sakemm ommu sejħitlu biex imur Woolsthorpe biex jintefa'
fuq il-biedja u jieħu ħsieb ir-raba' tagħhom. Sadanittant ommu indunat li binha
kien iżjed jinqala' għall-mekkanika milli għall-agrikultura u ħallietu jerġa'
jmur l-iskola Grantham biex wara jidħol l-università. Meta kellu sbatax-il sena
beda jinnamra ma' tfalja Ann Storer, il-filjastra tal-ispiżjar, William Clarke,
ma' minn kien qiegħed joqgħod. Dan ħallieh jiltaqa' magħha u jitgħarrasha, imma
riedu jtemm l-istudji tiegħu qabel jiżżewwiġha. Fl-aħħar, iż-żwieġ ma sarx u
Newton baqa' għażeb ħajtu kollha. Voltaire kiteb li Newton ma kien jaf 'l ebda
mara oħra f'ħajtu.

Ta' tmintax-il sena daħal Trinity College, Cambridge fejn baqa' hemm seba' snin.
Hemm studja l-aritmetika, il-ġeometrija fl-"Elementi" ta' Ewklidi u
t-trigonometrija, imma kellu wkoll interess personali fl-astronomija, u
l-alkimija u t-teoloġija. Ta' 25 sena ħa l-lawrja, imma kellu jieqaf
mill-istudji tiegħu għal sentejn minħabba li feġġet il-marda qerrieda tal-pesta,
li laqtet il-belt fl-1665, u reġa' lura lejn raħal twelidu. Kien matul dan
iż-żmien li Newton għamel progress kbir fil-matematika, il-fiżika u fuq kollox
fl-ottika (beda jifhem li d-dawl mhux abjad imma magħmul minn spettru ta'
lwien), l-iskoperti kbar kollha li spjega fis-snin ta' wara kienu l-frott ta'
dawn is-sentejn. Kien ukoll f'dan iż-żmien li suppost saret il-ġrajja
leġġendarja tat-tuffieħa li waqgħet fuq rasu u b'hekk induna bil-liġi
tal-gravità universali. Newton żied il-pass fir-riċerka; fl-1666 beda l-istudju
tal-funzjonijiet derivabbli u d-derivati tagħhom ibbażat fuq ix-xogħol ta'
Fermat. Ikklassifika l-funzjonijiet kubiċi u ta grafiċi korretti għalihom
bl-asintoti, inflessionijiet u punti ta' dawrien. Fl-1669, kiteb fuq is-sisien
tal-kalkulu infiniteżmali li sejjaħlu l-"metodu tal-flussjonijiet". Hekk Newton
kien waqqaf l-analisi moderna.

Fl-stess sena 1669, Newton ħa l-katedra tal-matematika. Tliet snin wara fl-età
ta' 29 sena, sar membru tar-Royal Society ta' Londra, fejn iltaqa' ma' Robert
Boyle, bniedem ta' influwenza kbira. Irnexxilu wkoll jiżviluppa teleskopju
bil-mirja sferiċi mingħajr aberazzjoni kromatika. Is-sena ta' wara iddeċieda li
jispjega fit-tul ix-xogħol tiegħu fuq id-dawl u dan għamlu famuż f'ħakka
t'għajn. Minħabba din iċ-ċelebrità l-iskoperti tiegħu saru l-oġġett ta' ħafna
kontroversji u ġlied li hu kien jistmerr.

Meta spjega x-xogħol tiegħu fuq id-dawl, ipprova bl-għajnuna tal-priżma li dan
hu magħmul minn spettru ta' bosta kuluri u fl-1675, temm dan ix-xogħol billi
spjega t-teorija korpuskulari tiegħu. Fl-1684 ikkuntatjah l-astronomu Ingliż
Edmund Halley (li kien skopra l-famuża kometa msemmija għalih) dwar il-liġijiet
ta' Kepler fuq l-orbiti ellittiċi tal-pjaneti. Newton tah spjegazzjoni
konvinċenti ħafna u Halley ħajru jippublika x-xogħlijiet tiegħu.

Fl-1687, ippublika x-xogħol kbir tiegħu: Philosophiae naturalis principia
mathematica. Dan ix-xogħol jimmarka l-bidu tal-matematizzazzjoni tal-fiżika. Fih
Newton spjega l-prinċipju tal-inerzja, il-proporzjonalità bejn il-forzi u
l-aċċellerazzjoni, l-ugwaljanza tal-azzjoni u r-reazzjoni, il-liġijiet
tal-impatti, il-moviment tal-fluwidi, il-frugħ u l-mili tal-baħar, etċ. Imma fuq
kollox spjega fih it-teorija tiegħu tal-attrazzjoni universali: Il-korpi
jattiraw 'il xulxin b'forza proporzjonali għall-prodott tal-mases tagħhom u
inversament proporzjonali għad-distanza bejniethom kwadrata.

Newton kien jogħbod jispjega x-xogħol tiegħu u sikwit ippublikah bosta snin wara
li kien wettqu. Inqabad spiss f'argumenti ma' Robert Hooke dwar id-dawl u
t-teorija tiegħu tal-gravitazzjoni. Newton stenna li Hooke imut biex jippubblika
x-xogħol tiegħu fuq l-ottika. Hooke akkuża 'l Newton bi plaġju fuq it-teorija
tal-inversi kwadrati, minħabba li Newton beda x-xogħol tiegħu fl-istess żmien
bħalu mingħajr ma qal lil ħadd, li irrabjat mhux ftit lil Hooke. Newton, filwaqt
ippretenda li ma kienx jaf bir-riċerki ta' Hooke u li lanqas kien qara x-xogħol
tiegħu fuq il-gravità. Illum nafu li Newton kien gideb, mhux bil-ħażen imma
minħabba l-biża' li jidħol fil-ġlied.

Newton kien ibati b'personalità tturmentata u komplessa. Bejn l-1692 u l-1693,
waqa' f'perjodu gravi ta' depressjoni nervuża, aktarx minħabba l-mewt ta' ommu,
il-qirda tal-laboratorju tal-alkemija li kellu, u x-xogħol żejjed. Kien jgħix fi
stat ta' paranoja u kien ikollu xi alluċinazzjoni. Ħa tliet snin biex jerga'
jiġi f'tiegħu.

Fl-1696, Newton inħatar gwardjan taz-zekka tal-Ingilterra u sena wara sar
ministru taz-zekka. Newton stima li 20% mill-muniti tal-flus fiċ-ċirkulazzjoni
waqt ir-Riforma Kbira monetarja tal-1696 kienu foloz. Il-falsifikazzjoni
tal-muniti kienet meqjusa bħala att ta' tradiment, ikkastigata bil-mewt
bit-tgħallieq u l-iskwartament. Tant kien ikraħ il-kastig li t-tribunali ma
kinux jagħtuh ħlief meta l-ministru seta' jagħti xhieda inkonfutabbli quddiem
il-ġurati. Newton kien lest għal dan ix-xogħol.

Newton kellu l-ikbar suċċess bħala prokuratur tar-re fil-każ kontra William
Chaloner. Dan kien ħalliel mill-kbar li stgħana biżżejjed biex jista' jagħmilha
ta' ġentilwom. F'petizzjoni lill-parlament akkuża liz-Zekka li kienet qiegħda
tagħti l-għodda lill-falzarji (akkuża li kienet saret diġà), u ppropona li
jħalluh jispezzjona l-proċess taz-Zekka biex itejbu. Talab lill-parlament li
jadotta l-pjani tiegħu biex isiru muniti li ma jistgħux jiġu ffalsifikati.
Newton irrabja ħafna u għamel kollox biex jitkixxef kemm jista' fuq Chaloner.
Sab li Chaloner stess kien imdaħħal fil-falsifikazzjoni tal-muniti u tellgħu
quddiem il-qorti. L-ewwel darba Chaloner ħeles għax kellu ħafna ħbieb qawwija
imma Newton reġa' tellgħu quddiem il-qorti u din id-darba kellu xhieda biżżejjed
biex jiġi ikkundanat għall-mewt. Fl-23 ta' Marzu 1699, Chaloner ġie mgħallaq u
skwartat.

Fl-1724, Isaac Newton marad. Tliet snin wara bilkemm kien għadu kemm fieq minn
attakk tal-gotta meta reġa' mar Londra biex jippresiedi laqgħa tar-Royal
Society. Dan il-vjaġġ għejjieh ħafna. Meta wasal lura Kensington, kellu jibqa'
fis-sodda u miet fil-31 ta' Marzu tal-1727, fl-età ta' 84 sena. Kien midfun
b'ċeremonji kbar f'Westminster Abbey, fejn jindifnu r-rejiet tal-Ingilterra.

Newton hu meqjus bħala wieħed mill-ikbar ġenji u għorrief tal-istorja umana.
Nistgħu inqabbluh, fil-wisgħa tax-xogħol u l-iskoperti tiegħu, maż-żewġ ismijiet
kbar l-oħra tax-xjenza: Arkimede u Albert Einstein.

Bejn l-1670 u l-1672, Newton studja r-rifrazzjoni tad-dawl u wera li priżma
tal-ħġieġ jaqsam id-dawl abjad fi spettru ta' lwien, u li apparat b'żewġ priżmi
kontra xulxin jerga' jgħaqqad l-ispettru ta' ħafna kuluri f'dawl abjad.

Isaac Newton għamel l-ewwel esperimenti tiegħu bid-dawl u d-dekompożizzjoni
tiegħu fl-1666. Għadda raġġ tax-xemx minn ġo priżma u kiseb qawsalla ta' kuluri
tal-ispettru viżibblii. Sa dak iż-żmien kienu jaħsbu li dan jiġri għaliex
il-priżma għandu l-kuluri moħbija ġo fih. Imma Newton induna li jekk jerġa'
jgħaddi d-dawl minn priżma oħra imqiegħda kontra l-ewwel wieħed, il-qawsalla ta'
dawl terġa' ssir dawl abjad. Din wasslitu għal konklużjoni rivoluzzjonarja:
il-kulur qiegħed fid-dawl u mhux fil-ħġieġ. Jiġifieri, id-dawl abjad li naraw hu
fir-realtà taħlita tal-kuluri kollha tal-ispettru li nistgħu naraw b'għajnejna.
Wera wkoll li l-proprjetajiet tad-dawl ikkulurit ma jinbidlux meta jintefa' raġġ
fuq xi oġġett. Newton innota li ma jimpurtax jekk id-dawl jiġix rifless, mifrux
jew trażmess, hekk kif dan jibqa' dejjem l-istess lewn. Hekk sar jaf li l-kulur
hu r-riżultat tal-interazzjoni bejn id-dawl li diġà għandu kulur u l-oġġetti, u
mhux ħiereġ mill-oġġetti stess. Din jgħidulha t-teorija tal-kuluri ta' Newton.

Fl-1704 Newton ippubblika t-trattat tiegħu Opticks fejn, fost affarijiet oħra,
spjega t-teorija korpuskolari tiegħu tad-dawl. Fiha ssopona li d-dawl hu magħmul
minn korpuskoli ħfief ħafna u l-materja ordinarja hi magħmula minn korpuskoli
itqal u ssuġġerixxa li dawn jistgħu jinbidlu f'xulxin. Fit-trattat spjega wkoll
ir-rifrazzjoni u d-diffrazzjoni tad-dawl u t-teorija tal-kuluri.

Il-ħidma tiegħu fil-qasam tal-istrumenti ottiċi ta' żmienu kienet importanti.
Fl-1671 beda jtejjeb it-teleskopju riflettur ta' James Gregory. Mix-xogħol
tiegħu fuq ir-rifrazzjoni, fejn wera d-dispersjoni tal-kuluri, ikkonkluda li
t-teleskopji kollha bir-rifrazzjoni ibatu bid-dispersjoni tad-dawl u dan ħajru
jistinka biex jevita l-problema. It-teleskopju riflettur bil-mera konkava li
ħoloq illum insejħulu t-teleskopju ta' Newton. Newton kien jitħan il-mirja hu
stess u biex iqies il-kwalità tax-xbieha ottika miksuba minhom kien juża'
l-fenomenu li illum insejħulu ċ-ċrieki ta' Newton. L-ewwel verżjoni
tat-teleskopju riflettur tiegħu kellu mera primarja konkava. Dan l-istrument
kien ħafna aħjar mit-teleskopju astronomiku ta' Galileo billi kellu dijametru
ikbar mingħajr bdil fl-immaġini. Fl-istess sena, ir-Royal Society stednitu
jagħti dimostrazzjoni tat-teleskopju riflettur. Dan l-interess ħajjar lil Newton
biex jippublika n-noti tiegħu fuq it-teorija tal-kuluri, li żviluppa iktar tard
fit-trattat fuq l-ottika. It-teleskopju wrieh fl-1672.

Kien hemm minn ma qabilx ma' Newton. Robert Hooke malli nduna li x-xogħol ta'
Newton fuq l-ottika kien qrib ix-xogħol tiegħu, beda jikkritika bil-kbir ċerti
ideat ta' Newton. Dan xaba' mill-argumenti kontra tiegħu u rtira minn kull
diskussjoni fil-pubbliku. Iż-żewġt irġiel baqgħu għedewwa tul ħajjithom.

Fl-1677, Newton reġa' beda jaħdem fuq il-mekkanika, jiġifieri l-gravità u
l-effetti tagħha fuq l-orbiti tal-pjaneti. Għal dan ix-xogħol mexa mal-liġijiet
ta' Kepler fuq il-moviment tal-pjaneti u kkonsulta wkoll 'il Robert Hooke u 'l
John Flamsteed. F'Novembru tal-1684, bagħat 'il Halley trattat qasir ta' disa'
paġni bit-titlu: De motu corporum in gyrum (Moviment tal-korpi jduru), fejn wera
l-Liġi tal-invers kwadrat, il-forza ċentripeta u kien fih l-ewwel ħjiel
tal-Liġijiet tal-moviment ta' Newton li nsibu aktar tard fix-xogħol kbir tiegħu
Philosophiae Naturalis Principia Mathematica (li llum insibuh bl-isem Principia
jew Principia Mathematica) li ħareġ fil-5 ta' Lulju 1687 bl-għajnuna finanzjarja
u l-inkuraġġament ta' Edmond Halley. Il-metodi tal-kalkulu li uża fih kienu
l-ewwel bidu tal-kalkulu vettorjali. Fil-ktieb tiegħu, fuq żewġ volumi, Newton
stabbilixxa t-tliet liġijiet universali tal-moviment li baqgħu mingħajr bdil jew
titjib għal żewġ sekli. Fih uża l-kelma bil-Latin "gravitas" li tfisser piż,
biex jitkellem fuq l-effetti li llum insejħulhom gravità u ddefinixxa l-liġijiet
tal-gravitazzjoni universali. Fl-istess xogħol ippreżenta l-ewwel
determinazzjoni analitika, ibbażata fuq il-liġijiet ta' Edmond Halley u Robert
Boyle tal-veloċità tal-ħoss.

Bil-Principia, Newton sar magħruf fuq skala internazzjonali u kiseb ċirku ta'
ammiraturi. Fosthom kien hemm il-matematiku ta' oriġni Żvizzera, Nicolas Fatio
de Duillier, li miegħu rabba ħbiberija kbira li damet sal-1693. Meta spiċċat din
il-ħbiberija, 'il Newton qabditu depressjoni qawwija.

Barra l-kontribuzzjonijet tiegħu fil-fiżika, Newton, fl-istess ħin ma' Gottfried
Wilhelm von Leibniz, żviluppa l-prinċipji li waqqfu l-kalkulu infiniteżmali.
Waqt li Newton ma ppubblika xejn fuq il-metodu tiegħu tal-flussjonijiet u
s-suċċessjonijiet infiniti qabel l-1687, Leibniz ippubblika x-xogħol tiegħu
fl-1684. Għalhekk hemm il-problema ta' min kien l-ewwel li għamel is-sejba. Però
Newton fix-xogħol tiegħu, Principia, ppubblikat fl-1687, faħħar l-iskoperta ta'
Leibniz waqt li rrikonoxxa li dan kien wasal għall-istess riżultati b'metodu
analogu għal tiegħu.

Minkejja dan, xi membri tar-Royal Society (li Newton kien membru tagħha) akkużaw
lil Leibniz li kien ipplaġja lil Newton. L-argument ħareġ fil-beraħ fl-1711.
meta r-Royal Society fi studju stqarret li kien Newton li kien skopra l-metodu u
li Leibniz kien impostur. L-argument ħassar il-ħajja ta' Newton u ta' Leibniz
sakemm dan miet fl-1716.

Għal xi żmien, Newton kellu ħbiberija qawwija ma' Nicolas Fatio de Duillier li
kien impressjonat ħafna bit-teorija tal-gravità. Fl-1691 dan beda jlesti
verżjoni ġdida tal-Philosophiæ Naturalis Principia Mathematica imma qatt ma'
spiċċaha. Il-ħbiberija birdet ħesrem fl-1694. Dak iż-żmien Duillier kellu xi
korrespondenza ma' Leibniz. Ma dan kollu f'mémoire ippublikat fl-1699, Duriez
għaraf lil Newton bħala l-ewwel inventur tal-kalkulu infiniteżmali.

Newton huwa magħruf għat-Teorema Binomjali valida għall-potenzi kollha. Skopra
wkoll l-identitajiet ta' Newton, il-metodu ta' Newton u kklassifika l-kurvi
kubiċi fil-pjan (polinomi ta' ordni tlieta b'żewġ varjabbli). Kien l-ewwel
wieħed li uża indiċi frazzjonarji fil-ġeometrija analitika biex isolvi
l-ekwazzjonijiet Diofantini. Stima wkoll is-somom parzjali tas-serje armonika
permezz tal-logaritmi (prekursur tal-famuża formola ta' Euler) u sab formola
biex jikkalkula n-numru pi (π).

Fl-1699 inħatar professur Lucasjan tal-matematika fl-Università ta' Cambridge.
Dak iż-żmien kull min jgħallem Cambridge jew Oxford kien irid ikun qassis
fil-knisja Anglikana. Imma waħda mill-kundizzjonijiet tal-katedra Lucasjana hi
li min joħodha ma jistgħax jieħu sehem attiv fil-knisja (x'aktarx biex ikun
jista' juża ħinu kollu għax-xjenza). Newton allura talab li jiġi eżentat
mill-ħtieġa li jkun ordnat qassis u r-Re Karlu II tah il-permess li kellu bżonn.
Hekk ġew evitati l-kunflitti bejn l-opinjonijiet reliġjużi ta' Newton u
l-ortodossija Anglikana.

Newton skopra l-liġi universali tal-gravità jew il-ġibda universali li hi
l-kawża tal-moviment tal-pjaneti. Fl-1684 għarraf f'ittra indirizzata lil sieħbu
Edmund Halley li kien solva l-problema tal-forza inversament proporzjonali
għall-kwadrat tad-distanzi u dik tal-orbiti ellittiċi, miġjuba minn Kepler.

Fl-1685, kiteb trattat qasir De motu corporum in gyrum (Fuq il-moviment
tal-korpi jduru) li fih iddeskriva l-liġi tiegħu li tqħaqqad il-mekkanika
terrestri mal-mekkanika ċelesti. Esprima din il-liġi b'mod simplifikat permezz
ta' din l-espressjoni matematika:

fejn u → {\displaystyle {\vec {u}}} hu l-vettur ta' norma wieħed li juri
d-direzzjoni tal-moviment, F → {\displaystyle {\vec {F}}} il-forza u G
{\displaystyle \displaystyle {G}} kostanti tal-proporzjonalità jew il-kostanti
gravitazzjonali. Minn din il-liġi ħareġ it-tliet liġijiet ta' Kepler li bihom
spjega il-moviment tal-pjaneti matul l-orbita tagħhom.

Waqt li x-xemx teżerċita l-forza tal-gravità fuq il-pjaneti, bil-maqlub
il-pjaneti għandhom l-istess l-effett fuq ix-xemx. Skont it-teorija tal-gravità
ta' Newton, l-oġġetti kollha tal-univers jiġbdu 'l xulxin. Newton kien induna li
l-moviment tal-korpi ċelesti ma kienx kostanti u dan fetaħ it-triq
għall-iżvilupp sekli wara għall-prinċipju tar-relatività minn Albert Einstein.
Newton kien qal li l-pjaneti ma jgħaddux iżjed minn darba mill-istess orbita.

Għalkemm hu iżjed magħruf għad-dedikazzjoni tiegħu għax-xjenza, il-Bibbja kienet
l-ikbar imħabba ta' Newton. Hu ddedika aktar ħin għall-istudju tal-iSkrittura
milli għax-xjenza, u qal, "Jien għandi twemmin fundamentali fil-Bibbja bħala
l-Kelma t'Alla, miktuba minn dawk li kienu ispirati minnu. Nistudja l-Bibbja
kuljum." Qatta' ħafna żmien jipprova jiskopri messaġġi moħbija fil-Bibbja.

Hemm opinjoni mifruxa li Newton kien Unitarjan u Arjan, u ma jaqbilx mad-domma
tat-Trinità. Semma' "l-adorazzjoni ta' Kristu bħala Alla" fil-lista ta'
"Idolatria" fil-pitazz teoloġiku tiegħu. Hemm minoranza li huma tal-fehma li
x'aktarx Newton fil-ħsieb tiegħu kien ħafna eqreb lejn kif il-Knisja Ortodossa
tal-Lvant tħares lejn it-Trrinità milli kif iħarsu lejha il-knejjes Insara tal
punent bħall-Kattoliċi, l-Anglikani u l-parti l-kbira tal-Protestanti.

Il-filosofija mekkanista ta' Newton u Boyle intlaqgħet tajjeb mill-propagandisti
tar-razzjonaliżmu bħala alternattiva aċċettabbli għas-setet Panteisti u
Entużjasti, u ġiet aċċettata wara xi reżistenza mill-kleru ortodoss kif ukoll
mid-dissidenti bħall-Latitudinaristi. Fiċ-ċarezza u s-sempliċità tax-xjenza sabu
mod li bih setgħu jikkumbattu l-entużjażmu superstizzjuż ġej minn eċċess ta'
emozzjoni u ta' metafiżika, kif ukoll it-theddida tal-atejiżmu.

L-attakki magħmula kontra l-ħsieb maġiku ta' qabel l-Illuminiżmu, u l-elementi
mistiċi tal-Kristjaneżmu, kellhom is-sisien tagħhom fil-kunċett mekkaniku
tal-univers ta' Boyle. Newton ipperfezzjona l-ideat ta' Boyle billi tahom provi
matematiċii, u iktar importanti rnexxilu jagħmilhom popolari . Newton
ittrasforma d-dinja immexxija minn Alla intervenzjonista għal dinja maħluqa minn
Alla li iddisinjaha fuq prinċipji razzjonali u universali. Billi dawn
il-prinċipji jista' jiskoprihom kulħadd, il-bniedem jista' jsegwi u jilħaq
l-għanijiet tiegħu f'din il-ħajja, mhux f'li jmiss, u li jipperfezzjona ruħu
bil-poteri razzjonali tiegħu stess . Din il-possibbiltà li raw in-Newtonjani li
jispjegaw d-dinja, kemm fiżika kif ukoll soċjali, permezz ta' kalkuli loġiċi
biss, kien kruċjali għad-diżillużjoni li daħal fil-Kristjaneżmu.

Newton kien jara 'l Alla bħala ħallieq omnipotenti li l-eżistenza tiegħu ma
setgħitx tiġi miċħuda quddiem il-grandjożità kollha tal-ħolqien. Imma
l-konsegwenza imprevista teoloġika ta' kif kien jara 'l Alla, kif irrimarka
Leibniz, kien li Alla issa kien tneħħa kompletament mit-tmexxija tad-dinja,
peress li ħtieġa ta' intervent turi biss imperfezzjoni fil-ħolqien t'Alla, li hu
impossibbli għal ħallieq perfett u omnipotent. Minkejja l-iskużi vagi, Alla kien
tneħħa filosofikament mill-parteċipazzjoni fil-ħolqien tiegħu, u l-fehim
tad-dinja issa tniżżel għal-livell tas-sempliċi raġuni tal-bniedem.

Min-naħa l-oħra, ideat Latitudinaristi u Newtonjani imbuttati sat-tarf iwasslu
għall-Millenarjaniżmu, setta reliġjuża ta' nies iddedikati għall-kunċett ta'
univers mekkaniku imma li jsibu fih l-istess entużjażmu u mistiċiżmu li
l-Illuminiżmu tant iġġieled biex jeqred. Newton stess forsi kien interessat fil-
Millenarjaniżmu billi kiteb dwar il-Ktieb ta' Danjel u l-Ktieb tal-Apokalissi
fil-kitba tiegħu "Osservazzjonijiet dwar il-profezziji".

Il-kunċett ta' Newton tad-dinja fiżika pprovda mudell stabbli tad-dinja naturali
li kien ħa jsaħaħ l-istabbilità u l-armonija fid-dinja ċivika.

Il-kontoversja bejn dawn iż-żewġ ġganti tax-xjenza, Newton u Leibniz, fil-bidu
tas-seklu 18 kienet iddur l-iżjed madwar żewġ punti. Il-punt l-inqas importanti
kien fuq l-iskoperta li għamlu fl-istess ħin tal-kalkulu infiniteżmali, il-punt
l-ieħor, wisq iżjed importanti u ġej minn raġunijiet profondi, kien l-argument
fuq it-teorija tal-gravità. Minħabba l-fehma tiegħu ta' univers, għal Gottfried
Wilhelm von Leibniz, il-moviment tal-pjaneti madwar ix-xemx kien immexxi
miċ-ċirkulazzjoni armonika ta' eter fluwidu madwarha li jkaxkar miegħu
il-kwiekeb. Fil-fatt, il-metafiżika tiegħu ma ħallitux jikkonċepixxi spazju
vojt, għax b'dan Alla jkun ħoloq xi ħaġa imperfetta ħafna (Leibniz iċċitat
f'Koyré)

Fuq dan il-punt il-Karteżjani kienu qrib il-Leibnizjani, u Roger Cotes matul din
il-kontroversja kien isejħilhom it-tnejn "plenisti". Henry More, filosfu
tal-iskola msejħa tal-Platoniċi ta' Cambridge, minkejja li kien wieħed
mill-ewwel li appoġġa 'l René Descartes fl-Ingilterra, kien ukoll wieħed
mill-ewwel li oppona din l-idea u ħareġ favur "l-eżistenza effettiva tal-ispazju
battal". B'ċertu mod More fetaħ it-triq li fl-aħħar segwa Newton.

Id-diskussjoni min-naħa favur Newton kienet immexxija minn xi nies qrib tiegħu
bħal Samuel Clarke u Roger Cotes. Waslet għand Leibniz u l-Karteżjani imma dawn
tal-aħħar ma wiġbux, u daret fuq il-kunċett ta' Alla u fuq l-idea viċina
tal-libertà u r-razzjonalità. Hu importanti li nifhmu s-sens ta' din
id-diskussjoni għaliex għal Alexandre Koyré ir-rebħa ta' Newton kienet Pirika u
l-premju diżastruż "Hekk il-forza tal-attrazzjoni – li għal Newton kienet
il-prova li l-mekkaniżmu waħdu mhux biżżejjed, xhieda ta' qawwiet superjuri mhux
mekkaniċi, wirja tal-preżenza u l-għemil ta' Alla fid-dinja – ma baqgħetx hekk
iżjed imma saret forza purament naturali, proprjetà tal-materja li saħħet iżjed
il-mekkaniżmu minflok dgħajfitu".

Skont Alexandre Koyré id-differenza bejniethom fuq l-idea ta' Alla kienet ċara
għal kollox: "L-Alla ta' Leibniz ma kienx il-Mulej Newtonjan li jaħdem fuq
id-dinja l-ħin kollu bħal ma għamel l-Alla tal-Bibbja fl-ewwel sitt ijiem
tal-Ħolqien. Kien, jekk nazzarda nkompli il-paragun, l-Alla Bibbliku fil-jum
tas-Sabat meta kien wettaq xogħlu u sab li dan jirrapreżenta …l-aħjar
mid-dinjiet possibbli…". Bil-maqlub għal Leibniz, kif kiteb Samuel Clarke, għal
Newton id-Dinja tista' tittejjeb u meta skopra l-liġijiet tal-ġibda universali
ma sab l-ebda ħtieġa li dawn huma kif inhuma. Sempliċiment qal x'inhuma.

Dan it-tiftix mill-Leibnitzjani għal-liġijiet meħtieġa, skont Samuel Clarke,
jinnegaw il-libertà tal-aġenti. Fir-raba' tweġiba lil Leibnitz, kiteb hekk:
"Id-dutrina li nsibu hawn twassal għan-Neċessità u l-Fatalità, meta nissoponu li
l-Mottivi għandhom l-istess effett fuq Aġent intelliġenti bħall-użin fuq
il-miżien…. Imma l-Esseri intelliġenti huma Aġenti; m'humiex sempliċiment
passivi u l-Mottivi ma jaġixxux fuqhom kif jaġixxu l-użin fuq il-miżien.
Għandhom qawwa attiva…."

Leibniz u ċerti Karteżjani Franċiżi bħal Nicolas Malebranche, kellhom l-idea li
bir-raġuni tiegħu il-bniedem "jista' jsib xhieda tal-aħjar li Alla jista'
jagħmel". Bil-kuntrarju, għal Newton u n-Newtonjani, ir-raġuni aktarx tfittex u
tosserva l-fatti u tispjegahom milli tipprova ssib spjegazzjonijiet totali.
Newton kiteb fil-Philosophiæ Naturalis Principia Mathematica "Jien nispjega sa
hawn il-fenomeni tas-sema u dawk tal-baħar permezz tal-forza tal-gravità, imma
mkien ma nagħti l-kawża tal-gravità."

Matul ħajjet Newton, l-istudju tal-kimika kien għadu fi tfulitu, u għalhekk meta
Newton iddeskriva l-istudji sperimentali tiegħu uża lingwaġġ eżoteriku u
terminoloġija vaga li hi assoċjata mal-alkimija. Kellhom jgħaddu għexieren ta'
snin wara mewtu qabel ma saru l-esperimenti fl-istekjometrija, parti mix-xogħol
pijunier ta' Antoine Lavoisier, u l-kimika analitika, bin-nomenklatura tagħha,
saret tixbah il-kimika kif nafuha llum.

Ħafna mill-kitba ta' Newton fuq l-alkimija x'aktarx inħarqet meta l-laboratorju
qabad in-nar. Għalhekk il-ħidma tigħu f'dan il-qasam setgħet kienet ikbar milli
nafu biha issa. Barra minn dan, 'il Newton qabditu depressjoni nervuża fiż-żmiem
li kien qiegħed jaħdem fl-alkimija. Xi wħud jaħsbu li kienet effett psikoloġiku
li oriġinarjament l-alkimija kienet maħluqa biex ikollha waqt li oħrajn jgħidu
li kienet xi sura ta' avvelenament kimiku (forsi bil-merkurju, ċomb, jew xi
materjal ieħor).

Il-kitba ta' Newton iġġiegħlna naħsbu li wieħed mill-għanijiet ewlenin tal-ħidma
tiegħu fl-alkimija seta' kien is-sejba tal-Ħaġar Filosofali (materjal li kienu
jemmnu li kien jibdel metalli mhux prezzjużi fid-deheb), u forsi naqra inqas,
l-iskoperta tal-wisq mixtieq Eliżir tal-Ħajja.

Xi tipi ta' alkimija kienu pprojbiti fl-Ingilterra matul il-ħajja ta' Newton,
minħabba xi prattikanti bla skrupli li kienu jwegħdu lill-benefatturi għonja
riżultati li qatt ma setgħu jintlaħqu biex jisolħulhom il-flus. Il-gvern Ingliż
kien jibża' wkoll li jekk jinstab il-Ħaġar Filosofali, id-deheb imbagħad jitlef
il-valur tiegħu, u għalhekk għamel pieni ħorox għal min jipprattika l-alkimija.
F'ċerti każi il-kastig għall-prattika tal-alkimija bla permess kien ikun
tgħallieq fuq forka ndurata imżejna bil-karti kuluriti.

Newton apposta ma ppubblikax il-ħidma tiegħu fil-qasam tal-alkimija għal din
ir-raġuni u forsi minħabba l-biża' li x-xjenzati l-oħra jiflu u jikkritikaw
ix-xogħol tiegħu. Kulħadd kien jaf li Newton kien jieħu għalih malajr meta
jikkritikawh bħal ma ġara fil-bosta drabi li kkritikah Robert Hooke, u hu stess
ammetta li ma tantx ried jippubblika informazzjoni sostanzjali fuq il-kalkulu
qabel l-1693. Min-natura tiegħu kien perfezzjonista u ma kienx ikun irid
jippubblika materjal li kien iħoss li mhuwiex komplut għal kollox, kif tixhed
il-qabża ta' tletin sena mindu meta suppost għaraf l-kalkulu fl-1666 sa meta
ppubblika x-xogħol komplut fl-1704, li kellu jwassal għall-polemika infami bejnu
u bejn Leibniz.

Fl-1936, ġabra ta' xogħlijiet ta' Isaac Newton li qatt ma ġew ippubblikati,
telgħu għall-irkant f'Sotheby, Londra. Din kienet ta' ċertu Gerard Wallop,
id-disa' Earl ta' Portsmouth, u għalhekk huma magħrufin bħala l-"Portsmouth
Papers". 'Il fuq minn terz minn dawn il-manuskritti hu fuq l-alkimija. Meta miet
Newton, dan il-materjal intilef billi l-eredi tiegħu ma qisux tajjeb
għall-pubblikazjoni u s-sejba tiegħu fl-1936 kienet sensazzjonali. Fl-irkant
bosta mid-dokumenti nxtraw mill-ekonomista John Maynard Keynes, li matul ħajtu
kien ġemma ħafna mill-kitbiet ta' Newton fuq l-alkimija.

It-teoriji ta' Newton baqgħu s-suġġett ta' kontroversji u polemiċi xjentifiċi
matul is-seklu 18. Mill-1734, dawk li jżommu mas-sistema ta' Newton bdew
jissejħu Newtonjani, bil-kontra tal-Karteżjani.

Il-poeta Ingliż, Alexander Pope (1688-1744) kiteb epitaffju fuq Newton li baqa'
famuż:



https://mt.wikipedia.org/wiki/Eritrea

L-Eritrea (Ge'ez: ኤርትራ ʾErtrā ; Għarbi: إرتريا‎ Iritrijá ), huwa pajjiż li
jinsab fil-"qarn" tal-Afrika. L-isem Eritrea huwa derivat mill-forma Taljana
tal-isem Grieg Ἐρυθραίᾱ (Erythraíā ), li tfisser l-"[art] ħamra". Il-kapitali
tagħha hija Asmara u għandha fruntieri mas-Sudan fil-punent, l-Etjopja
man-nofsinhar, u Ġibuti fix-xlokk. Fil-majjistral u fil-lvant tal-Eritrea hemm
kosta twila mal-Baħar l-Aħmar, faċċata tal-Arabja Sawdija u l-Jemen. Il-pajjiż
fih medda ta' madwar 117,600 km2 (45,406 mil kwadru), u jinkludi l-Arċipelagu
Dahlak u ħafna mill-Gżejjer Hanix.

L-Eritrea huwa pajjiż multi-etniku, b'disa' gruppi etniċi konoxxuti. Għandha
popolazzjoni ta' madwar sitt miljun abitant. Ħafna jitkellmu ilsna
Afro-Asjatiċi, Semitiċi jew Kusiti. Fost dawn il-komunitajiet, it-Tigrinja
jagħmlu 55% tal-popolazzjoni. Ħafna min-nies huma Insara jew Musulmani.

Is-saltna ta' Aksum, li kienet tikkomprendi l-Eritrea tal-lum u l-Etijopja ta'
fuq, bdiet bejn l-ewwel u t-tieni seklu wK u kienet Nisranija kważi sa mill-bidu
tagħha. Fil-Medju-evu ħafna mill-Eritrea waqgħet taħt is-saltna ta' Medri Baħri,
u biċċa minnha kienet tagħmel parti mir-Repubblika Ħamasja. L-Eritrea tal-lum
hija magħmula minn saltniet li qabel kienu independenti u stati vassali
tal-Imperu Etijopiku u tal-Imperu Ottoman, li eventwalment iffurmaw l-Eritrea
Taljana. Fl-1947 l-Eritrea saret parti mill-Federazzjoni tal-Etijopja u
l-Eritrea. Wara l-Gwerra għall-Independenza, l-Eritrea saret stat indipendenti
fl-1991.

L-Eritrea hija membru tal-Unjoni Afrikana, tal-Ġnus Magħquda u l-IGAD, u hija
osservatriċi fil-Lega Għarbija.



https://mt.wikipedia.org/wiki/Alfabett_Malti

L-alfabett Malti huwa l-alfabett li jintuża sabiex jinkiteb il-Malti. Dan huwa
l-uniku alfabett li jikteb lingwa Semitika b'alfabett modern Latin. Għal din
ir-raġuni, minbarra l-ittri tal-alfabett Latin, dan jinkludi wkoll ittri
dijakritiċi li jarrikkixxuh b'tali mod li jesprimi b'mod l-aktar preċiż fonemi,
ħsejjes u intonazzjonijiet Semitiċi.

Kellhom jgħaddu żewġ sekli u iktar minn tnax-il verżjoni biex l-alfabett attwali
jiġi stabbilit uffiċjalment fl-1 ta' Jannar 1934. Il-ħolqien ta' dan l-alfabett
kien neċessarju sabiex jippermetti lill-Malti biex ma jibqax iktar bħala lingwa
mitkellma biss. Dan kollu sar grazzi għal ġabra ta' studjużi Maltin li kienu
jiffurmaw l-Akkademja tal-Malti. L-Akkademja kellha taffaċċja diversi
diffikultajiet sabiex tadatta l-alfabett Latin f'lingwa Semitika; ix-xena
politika, li rat kunflitt bejn sostenituri tal-irredentiżmu Taljan u l-okkupanti
Ingliżi, ir-reliġjon u t-tradizzjonijiet kienu ostakli.

Il-Malti kien għal ħafna żmien lingwa mitkellma biss; il-popolazzjoni kienet
tikkomunika bil-Malti imma kienu jintużaw l-ittri Sqallin sabiex jinkiteb.
Fil-fatt, fis-Sikulu-Għarbi bil-Malti, il-kliem u l-kitba fl-arċipelagu Malti
segwew evoluzzjoni parallela għal dik fi Sqallija, b'din tal-aħħar
mis-Sikulu-Għarbi għall-Isqalli.

Huwa stmat li l-oriġini tal-Malti jmur lura għas-seklu 11, però huwa biss
fis-seklu 15 li dehru l-ewwel traċċi ta' kitba bil-Malti grazzi għal atti
notarili. Dawn l-atti huma miktubin bl-Isqalli, imma l-ismijiet tal-persuni u
l-postijiet huma miktubin bil-Malti flimkien ma' traskrizzjoni fonoloġika u
fonetika. L-alfabett użat ma kienx adattat, it-traskrizzjoni kienet b'mod
każwali u, għal fonema bil-Malti kienu jikkorrispondu grafemi bl-Isqalli ħafna
drabi differenti (it-traskrizzjoni tal-"k" jew "ch" u "i" jew "j" tiegħu kienet
tagħti grafija Maltija, "knisja" jew waħda pjuttost Sqallija, "chnisia").



https://mt.wikipedia.org/wiki/Wikotba

Wikibooks (għall-bidu imsejjaħ bħala Wikimedia Free Text Project u Wikimedia
Textbooks) huwa wiki tal-Fondazzjoni Wikimedia għall-ħolqien ta' kontenut bla
ħlas ta' kotba testwali u manwali.

Wikibooks beda fl-10 ta' Lulju, 2003, bħala tweġiba għal rikjesta li saret
mill-kontributur tal-Wikipedija Karl Wick għal proġett li jkun jista' jospita u
jibni ġo fih kotba testwali b'xejn fuq suġġetti bħall-kimika organika u
l-fiżika. Żewġ sottoproġetti kbar huma l-Wikijunior u l-Wikiversità li ġew
ikkreati fi ħdan il-Wikitbiet qabel ma l-politika uffiċjali tal-Wikibooks ġiet
aktar tard mibdula, li proġetti b'tip ta' inkubatur għandhom jibdew skont
il-politika l-ġdida tal-proġetti tal-Fondazzjoni Wikimedia.

Waqt li xi kotba huma oriġinali, oħrajn bdew bħala testi ikkupjati minn fonti
oħra ta' kotba testwali ta' kontenut ħieles fuq l-internet. Il-kontenut kollu
tas-sit huwa kopert mil-Liċenzja ta' dokumentazzjoni ħielsa. Dan ifisser li
l-kontribuzzjonijiet jibgqgħu taħt proprjetà letterarja tal-kreaturi, waqt li
l-liċenzja copyleft tassigura li l-kontenut jibqa' distribwit u riprodott
b'xejn.

Il-Wikitbiet huwa differenti mill-funzjoni tal-Wikisors, fejn il-kontenut
tal-Wikitbiet ikun mistenni li jiġi mibdul mill-parteċipanti. Però, dokumenti li
għandhom t-test oriġinali bħala sors, bħad-drammi Xejksperjani huma minflok
ospitati fuq Wikisors.



https://mt.wikipedia.org/wiki/UEFA_Champions_League

Il-UEFA Champions League, li qabel kienet magħrufha bħala t-Tazza taċ-Ċampjins,
hija kompetizzjoni tal-futbol li tiġi organizzata kull sena mill-UEFA
(konfederazzjoni tal-Ewropa) u li ilha ssir mill-1992 (eżattament mill-1955 taħt
il-format il-qadim) għall-aqwa timijiet fl-Ewropa. It-trofew hu kkunsidrat bħala
l-aktar trofew prestiġjuż għal klabb f'dan l-isport. Il-UEFA Champions League hi
separata mill-kompetizzjoni l-oħra tal-UEFA Europa League.

It-titlu ntrebaħ minn 21 tim differenti, 12 minn dawn rebħuh aktar minn darba.
It-tim bl-akbar rebħiet hu t-tim Spanjol ta' Real Madrid li kiseb dan it-titlu
għal disa' darbiet. Il-kampjonat Spanjol u dak Taljan huma l-aktar
rappreżentanti ta' timijiet rebbieħa fejn bejniethom qasmu 12-il rebħa.
Il-kampjonat Ingliż ipproduċa 11-il rebbieħ, però wara l-inċidenti ta' Heysel
fl-1985 il-klabbs Ingliżi ġew sospiżi għal ħames snin minn kull kompetizzjoni
Ewropea.

Iċ-ċampjins attwali ta' din it-tazza huma Bayern Munich tal-Ġermanja li rebħu
lil Borussia Dortmund 2-1 fil-finali tal-istaġun 2012–13.

Dan it-turnew ingħata l-bidu fl-1955, wara suġġeriment tal-ġurnalista sportiv
Franċiż u l-editur tal-gazzetta L'Équipe Gabriel Hanot, bħala reazzjoni għal dak
li kien intqal mill-istampa Brittanika fuq il-klabb ta' Wolverhampton Wanderers
li kienu ċ-"Ċampjins tad-Dinja", wara sensiela ta' rebħiet f'partiti ta'
ħbiberija kontra timijiet Ewropej fis-snin ħamsin. It-turnew kellu l-iskop ta'
kompetizzjoni kontinentali bejn iċ-ċampjins tal-kampjonati nazzjonali
tal-Ewropa, imsejjaħ it-Tazza taċ-Ċampjins.

Din il-kompetizzjoni bdiet fl-1955–56 taħt format ta' żewġ legs eliminatorji
fejn it-timijiet jilgħabu żewġ partiti, waħda ġewwa darhom u waħda barra, u
t-tim bl-ikbar riżultat totali jikkwalifika għar-rawnd suċċessiv
tal-kompetizzjoni. Sal-1992, kienu biss it-timijiet rebbieħa tal-kampjonati
nazzjonali li kellhom aċċess għal din il-kompetizzjoni, flimkien mad-detentur
attwali tat-tazza. Fl-istaġun 1992–93, il-format tbiddel biex jikludi fażi
tal-gruppi u l-isem tbiddel għal UEFA Champions League. Sar tibdil kbir ukoll
fl-aċċess ta' timijiet għal din il-kompetizzjoni, hekk kif grazzi għal numru ta'
rawnds ta' kwalifika u l-istruttura tal-gruppi kabbret l-elleġibilità ta'
parteċipazzjoni. Fl-1997–98, il-parteċipazzjoni ġiet estiża biex tinkludi dawk
li kklassifikaw fit-tieni post ta' xi kampjonati ta' ċerti pajjiżi skont
il-lista tal-koeffiċjenti tal-UEFA. Is-sistema ta' kwalifika ġie ristrutturata
sabiex iċ-ċampjins nazzjonali minn pajjiżi li huma l-isfel fil-klassifika
tal-koeffiċjenti jieħdu sehem f'żewġ jew aktar rawnds ta' kwalifika, waqt li
timijiet klassifikati fit-tieni post fil-kampjonat u li ġejjin minn pajjiżi
pożizzjonati aktar fl-ogħli jidħlu fir-rawnds suċċessivi. Huma erba' timijiet
mill-aqwa pajjiżi klassifikati, li jingħataw dritt għall-aċċess f'din
il-kompetizzjoni.

Bejn l-1960 u l-2004, ir-rebbieħ tat-turnew kien jikkwalifika għat-Tazza
Interkontinentali kontra r-rebbieħ tat-Tazza Libertadores tal-Amerika t'Isfel.
Wara x-xoljiment ta' din il-kompetizzjoni, ir-rebbieħ jikkwalifika
awtomatikament għat-Tazza tad-Dinja tal-Klabbs organizzata mill-FIFA flimkien
mar-rebbieħa tal-turnej tal-konfederazzjonijiet l-oħra.

In-numru ta' postijiet fil-kompetizzjoni jiddependi fil-pożizzjoni rispettiva
tal-assoċjazzjoni fit-tabella tal-koefiċċjenti tal-UEFA:

Is-sitwazzjoni fuq id-detenur tat-Tazza għandha ma ġietx iċċarata. Lura fl-2005
seħħet kontroversja fejn il-klabb Ingliż ta' Liverpool, li kien għadu kemm
ittrijonfa fl-edizzjoni preċedenti, spiċċa barra mill-ewwel erba' postijiet
tal-Premier League. L-FA Ingliża tat id-dritt lil Everton, li kienu spiċċaw
fir-raba' post, li jingħataw il-post finali Ingliż għall-UEFA Champions League
2005–06. Il-UEFA waslet fi qbil li ż-żewġ rivali ta' Merseyside jidħlu
fil-kompetizzjoni. Liverpool bdew mill-ewwel rawnd ta' kwalifikazzjoni waqt li
Everton bdew mit-tielet. Ir-regoli attwali tal-UEFA hi li jekk ir-rebbieħ
tal-UEFA Champions League jonqos li jasal fil-pożizzjonijiet allokati lil dik
l-assoċjazzjoni għal post fl-Ewropa, dan jieħu post l-inqas tim klassifikat
fil-kampjonat. It-tim li jkun ittieħed postu jikkwalifika għat-Tazza UEFA.

Fl-2005–06, Liverpool u Artmedia Bratislava tal-Islovakkja saru l-ewwel timijiet
li waslu sal-fażi tal-gruppi taċ-Champions League wara li lagħbu f'kull rawnd
ta' kwalifikazzjoni. Fl-2008–09 ġara l-istess ħaġa għat-timijiet ta' BATE and
Anorthosis Famagusta FC.

Dan it-turnew jibda b'fażi tal-gruppi ta' 32 tim, diviżi fi 8 gruppi. Timijiet
li jiġu mill-istess pajjiż ma jiġux allokati fl-istess grupp. Kull tim jiltaqa'
mat-timijiet l-oħra f'format imsejjaħ round-robin, b'logħbiet ġewwa u barra minn
darhom. L-aqwa żewġ timijiet ikompli fil-kompetizzjoni, fir-rawnd tal-aħħar
sittax li b'hekk tibda r-rawnd eliminatorju (b'eliminazzjoni diretta). Għal din
il-fażi, ir-rebbieħa tal-gruppi jilgħabu kontra t-tieni klassifikati fil-gruppi.
Mill-kwarti tal-finali 'l quddiem, il-poloz jittellgħu bl-addoċċ, b'ebda riserva
għat-timijiet li ġejjin mill-istess pajjiż.

Il-forma attwali tat-trofew ġiet kummissjonata fl-1966 għal 10,000 Frank
Żvizzeru u l-ewwel tim li rebaħ din it-tazza l-ġdida kien it-tim ta' Celtic,
rebbieħ tal-finali tal-25 ta' Mejju 1967 f'Liżbona kontra l-Inter. Il-forma
tiegħu ġiet approvata mis-segretarju ġenerali tal-UEFA, Hans Bangerter, fuq bażi
ta' diversi proposti preżentati minn speċjalista minn Berna, Hans Stadelmann.
Il-modifiki finali li saru fuqu, saru mill-inċiżitur Fred Bänninger wara 340
siegħa ta' ħidma mit-tifel ta' Stadelmann, Jürg. It-tazza għandha tul ta' 62 ċm
u tiżen 7.5 kg. Jekk il-verżjonijiet tal-1973 u tal-1976 kienu sostanzjalment
konformi mal-oriġinal tal-1966, dik tal-1994 kienet tvarja partikularment
fil-ktiba Coupe des clubs champions européens li minn ktiba b'ittri żgħar saret
waħda miktuba b'ittra kapitali, u fuq wara bdew jinkitbu r-riżultati tal-finali,
waqt li t-trofew attwali, tal-2005, għandu inċiż fuq wara tiegħu l-ismijiet
tal-timijiet kollha li rebħu din il-kompetizzjoni.

Din il-kompetizzjoni tattira numru kbir ta' telespettaturi, mhux biss
mill-Ewropa, iżda wkoll minn madwar id-dinja kollha. Il-partiti jixxandru kull
sena f'aktar minn 70 pajjiż f'aktar minn 40 lingwa, u xi partiti importanti
jattiraw udjenza televiżiva ta' aktar minn 200 miljun, fejn hi kkunsidrata fost
l-aktar avveniment sportiv segwit fuq it-televiżjoni.



https://mt.wikipedia.org/wiki/Papa_Benedittu_XVI

Benedittu XVI (Latin: Benedictus PP. XVI; Taljan: Benedetto XVI; Ġermaniż:
Benedikt XVI.; imwieled Josef Aloisius Ratzinger nhar is-16 ta' April 1927) kien
il-265 Papa, Isqof ta' Ruma, Kap tal-Knisja Kattolika, u s-Sovran tal-Istat
tal-Vatikan. Preżentament huwa Papa Emeritu. Kien elett Papa nhar id-19 ta'
April 2005, iċċelebra l-Quddiesa Inawgurali tiegħu bħala Papa ħamest ijiem wara,
u ħa pussess tal-Katidral tiegħu, il-Bażilika ta' San Ġwann Lateran, nhar is-7
ta' Mejju 2005.

Nhar il-11 ta' Frar 2013, huwa ħabbar li kien ser jirriżenja minn Papa fit-28
tal-istess xahar. Fil-ġurnata magħzula, il-Papa abdika. Bħala Papa Emeritu,
Benedittu baqa' jissejjaħ bħala "il-Qdusija Tiegħu", u baqa' jilbes il-libsa
bajda ta' Papa. Huwa rari jidher fil-pubbliku. Il-ftit drabi li deher, ħafna
minnhom għamilhom fil-preżenza tas-suċċessur tiegħu, Papa Franġisku, u qatt ma
esprima ideat kuntrarji għal tiegħu. Franġisku min-naħa tiegħu dejjem semmieh
b'tifħir u b'rispett f'kull okkażjoni.

Josef Aloisius Ratzinger, twieled fir-raħal ta' Marktl am In, fil-Bavarja
Djoċesi ta’ Passau, fil-Ġermanja, nhar is-16 ta’ April, li kien Sibt il-Għid,
1927. Tgħammed dak inhar stess. Missieru, li kien pulizija, kien ġej minn
familja ta’ bdiewa min-naħa t’isfel tal-Bavarja. Ommu kienet bint artiġġjani
minn Rimsting fuq ix-xatt tal-Għadira Chiem u qabel iżżewġet ħadmet ta’ koka
f’bosta lukandi. Kellu żewġ ħutu oħra, Georg ikbar minnu li huwa saċerdot ukoll
u oħtu Marija.

Qabel it-Tieni Gwerra Dinija. Il-Papa qatta' tfulitu fir-raħal ta' Traunstein
raħal żgħir qrib il-fruntiera Awstrijaka, daqs tletin kilometru bogħod minn
Salzburg. F’dan l-ambjent, li hu kien iqisu ‘Mozartjan’, hu kiseb il-formazzjoni
tiegħu Nisranija, kulturali, u umana. Attenda l-iskola primarja ta' Aschau am
Inn, li fl-2009 issemmiet għalih.

Fit-tletinijiet ir-reġim Nażista beda jattakka lill-Knisja Kattolika.
Iż-żagħżugħ Josef ra b'għajnejh lin-Nażisti isawtu bla ħniena lill-Kappillan
qabel ma bdiet il-Quddiesa. Fl-1941, Ratzinger kien sfurzat jidħol bħaż-żgħażagħ
l-oħra kollha tal-età tiegħu - ta' 14-il sena - fiż-Żgħażagħ ta' Hitler
il-Hitlers Youth, għalkemm ma kienx jieħu pjaċir imur. Missieru kien
anti-Nażista. Fl-1941, kuġin tiegħu bis-Sindromu ta' Down inqatel mir-reġim
Nażista. Fl-1943, meta kien għadu s-Seminarju, inqabad bil-lieva fil-programm
Luftwaffenhelfer, korp tal-armata ta’ kontra l-ajruplani. Meta f'April 1944
bagħtuh fuq il-fruntiera bejn l-Awstrija u l-Ungerija, Ratzinger ħarab. Meta
spiċċat il-gwerra, huwa spiċċa priġunier tal-Amerikani għal ftit xhur sakemm
reġa' rritorna d-dar.

Fl-1945, iż-żewġ aħwa reġgħu daħlu s-Seminarju ta' Traunstein, u wara
fil-Herzogliches Georgianum fl-Università ta' Munich. Nhar id-29 ta' Ġunju 1951
ġie ordnat saċerdot. It-teżi tiegħu kienet fuq Santu Wistin, bl-isem "Il-Poplu u
d-Dar t’Alla fid-Duttrina tal-Knisja skont San Wistin". Fl-1957 huwa kiseb
id-Dottorat fit-Teoloġija u sena wara sar Professur fl-istess kulleġġ. F’Bonn,
f’Münster, f’Tübingen u f’Regensburg, Ratzinger kien fost l-iżjed lecturers
popolari, u spiss għal-lezzjonijiet tiegħu kienu jattendu mijiet ta’ studenti,
iżjed milli jkun hemm reġistrati ghall-kors. Sena minnhom, għal kors ta’ 350
student kienu jattendu 600 u nbiegħu 850 kopja tan-noti stampati tiegħu.

Ratzinger kien iħaddan ideat progressivi u anke kien perit tal-Konċilju,
jiġifieri kunsulent teoloġiku tal-Kardinal Frings ta' Cologne fil-Konċilju
Vatikan II, u kien viċin teologi bħal Hans Küng u Edward Schillebeeckx, sakemm
tard fis-snin sittin huwa ddarras bil-protesti tal-movimenti tal-istudenti
universitarji b'tendenzi Marxisti u sekularisti. Fl-1972, flimkien ma’ Hans Urs
von Balthasar, Henri de Lubac, u teologi oħra ta’ fama, Ratzinger, waqqaf
il-ġurnal teoloġiku “Communio.”

Fl-24 ta' Marzu 1977 huwa nħatar Arċisqof ta' Munich u xahar wara, il-Papa Pawlu
VI ħatru kardinal. Il-motto episkopali tiegħu kien: ‘Ko-operaturi tal-verità.”
Din l-għażla Ratzinger fissirha hekk: “Fuq naħa waħda rajtha bħala r-relazzjoni
bejn il-ħidma li kelli qabel ta’ professur u l-missjoni l-ġdida fdata f’idejja.
Għalkemm fiż-żewġ każi l-mod kif wieħed imexxihom huwa differenti, madankollu
l-qofol ta’ kollox hu li wieħed jimxi mal-verità u li jkun ta’ servizz. Min-naħa
l-oħra għażilt dan il-‘motto’ għaliex fid-dinja tal-lum it-tema tal-verità hi
mwarrba kważi għal kollox, meqjusha bħala xi ħaġa kbira wisq għall-bniedem, u
fl-istess waqt jekk il-verità titwarrab kollox jisfuma fix-xejn.”

Fil-25 ta' Novembru 1981 il-Papa Ġwanni Pawlu II ħatru president tal-Kummisjoni
Teoloġika Internazzjonali u prefett tal-Kummissjoni Bibblika Pontifiċja. Fil-15
ta' Frar 1982 huwa rriżenja minn Arċisqof ta' Munich u ftit wara nħatar isqof
kardinal ta' Velletri Segni u fit-30 ta' Novembru 2002, ta' Ostja fl-Italja.
Ratzinger kien ikkunsidrat bħala l-id il-leminija ta' Ġwanni Pawlu II u wieħed
mill-aktar ħbieb tiegħu u fl-aħħar żmienijiet ta' ħajtu minħabba l-mard,
Ratzinger kien jippresiedi f'bosta funzjonijiet li kien jagħmel il-predeċessur
tiegħu bħala mexxej tal-Knisja Kattolika.

Josef Ratzinger laħaq il-265 Papa biex imexxi l-Knisja Kattolika, nhar it-Tlieta
19 ta' April tas-sena 2005 għall-ħabta tas-sitta neqsin għaxra. Huwa għazel
l-isem ta' Benedittu XVI. Għamel l-ewwel dehra tiegħu bħala Papa għall-ħabta
tas-sebgħa u nofs u ħames minuti, billi ħareġ isellem lill-folla preżenti
fil-pjazza tal-Vatikan, minn ġol-gallarija tal-Bażilika ta' San Pietru fejn qal
"nafda lili nnifsi f'idejn it-talb tagħkom." Benedittu XVI huwa l-ewwel Papa
Ġermaniż minn meta Vitor II serva Papa bejn l-1055 u l-1057. L-għada
tal-elezzjoni tiegħu bħala Papa, fl-ewwel messaġġ tiegħu lill-Kulleġġ
tal-Kardinali fil-Kappella Sistina stqarr hekk:

Ratzinger għażel l-isem Benedittu li ġej mill-kelma Latina li tfisser
‘l-imbierek’ bħala tislima lill- Papa Benedittu XV u San Benedittu ta’ Norcia.
Papa Benedittu XV kien il-Papa waqt l-Ewwel Gwerra Dinjija fejn ħadem bla qies
biex ikun hemm il-paċi fost in-nazzjonijiet li kienu qegħdin f’konflitt.
Min-naħa l-oħra, San Benedittu kien il-fundatur tal-Monastiċiżmu (ħafna
monasteri fil-Medju Evu kienu tal-ordni Benedittina). Huwa kiteb ukoll ir-Regola
li għandha l-aktar kitba importanti dwar il-ħajja monastika tal-Kristjaneżmu
tal-Punent. Il-Papa Benedittu XVI spjega l-għażla tal-isem tiegħu fl-ewwel
Udjenza Ġenerali li saret fi Pjazza San Pietru fis-27 ta’ April 2005:

Il-Papa Benedittu għamel bosta bidliet fl-Istemma Papali. Il-Papa neħħa t-tiara
papali bi tliet saffi u flokha għażel il-mitra u l-pallju (stola maħduma mis-suf
tal-ħaruf b’ħames slaleb suwed li tissimbolizza l-irwol tal-Isqof bħala ragħaj
tal-merħla tiegħu).It-tarka tal-Papa turi l-arma tiegħu bħala Arcisqof ta’
Munich u Freising u hija maqsuma fi tliet pannelli, kull wieħed bis-simbolu
rispettiv tiegħu.

L-element tan-nofs u li qiegħed fuq sfond aħmar hu frotta tal-baħar ta’ kulur
dehbi. Din tirreferi għal Santu Wistin(354-430)li dwar il-kitbiet tiegħu l-Papa
Benedittu XVI għamel id-dottorat tiegħu. Tradizzjoni magħrufa tgħid li Santu
Wistin lemaħ tifel qed jipprova, b’arzella, jiġbor il-baħar kollu u jitfgħu
f'ħofra fir-ramel… biċċa xogħol impossibbli li l-għaref Duttur tal-Knisja
qabbilha mal-biċċa xogħol kbira teoloġika li kien qed jagħmel hu dwar
is-Santissima Trinità. Din l-istess arzella tal-frott tal-baħar tfakkar ukoll
fid-dehra li l-Konċilju Vatikan II ta lill-Knisja hi u tilħaq l-għan tagħha
bħala l-Poplu Pellegrin ta’ Alla.

Matul iż-żjara tiegħu fil-Brażil fl-2007, il-Papa kkanonizza lil Frei Galvão
fil-11 ta' Mejju, filwaqt li l-Malti Dun Ġorġ Preca, fundatur tal-M.U.S.E.U.M.,
Szymon ta' Lipnica, Charles ta' Mount Argus, u Marie-Eugénie de Jésus kienu
kkanonizzati fil-Vatikan fit-3 ta' Ġunju 2007. Preca huwa l-ewwel qaddis Malta
kanonizzat.

Fil-21 ta' Ottubru 2012 se jikkanonizza lil Kateri Tekakwitha, l-ewwel qaddisa
Amerikana Indjana, Marianne Cope, soru li ħadmet mal-lebbrużi tal-Hawaii,
Giovanni Battista Piamarta, Jacques Berthieu missjunarju Franċiż u martri
fl-Afrika, Carmen Salles y Barangueras, Peter Calungsod, katekist martri
fil-Filippini, u Anna Schaffer.

Fil-messaġġ ta’ Jum il-Paċi fil-bidu tas-sena ġdida 2010, bl-isem Jekk trid
il-paċi ħares il-ħolqien, il-Papa stqarr li l-paċi dinjija hi mhedda min-nuqqas
ta’ rispett li għandu jkollna lejn in-natura. Huwa jgħid li l-kriżi ekoloġika
qiegħda tikber u tkun imġiba irresponsabbli li wieħed ma jiħux bis-serjetà din
is-sitwazzjoni:

Fil-każ tal-iskandlu tal-pedofilija fl-Irlanda, il-Papa Benedittu XVI wera ruħu
rrabjat quddiem is-skiet tal-isfqijiet fil-kwistjoni tal-pedofilija, u bagħat
għall-isqfijiet tas-26 djoċe­si tar-Repubblika Irlandiża u meta resqu quddiemu
tahom ittra li kiteb hu biex tinqara lill-poplu nisrani ta’ dak il-pajjiż, u
semma “proċeduri mhux xierqa biex ikunu mistħarraġa l-kandidati
għas-­saċer­dozju u għall-ħajja reliġjuża: formazzjoni umana, morali,
intellettwali u spiritwali nieqsa fis-seminarji u fil-novizzjati; tendenza
fis-soċjetà li tiffavorixxi l-kleru u nies oħrajn t’awtorità, iżjed milli
attenzjoni għall-isem tajjeb tal-Knisja. U semma x’kien ir-riżultat: “Id-dawl
tal-Evanġelju nxteħet fuqu dell li qatt ma nxteħetlu tul mijiet ta’ snin ta’
persekuzzjoni!” Il-Papa indirizza hekk lill-vittmi tal-pedofilja ta’ xi
saċerdoti: “Wieħed jifhimha li intom ssibuha bi tqila biex taħfru u tinħabbu
mill-ġdid mal-Knisja. F’isimha nfissrilhom fil-beraħ il-mistħija u r-rimors li
aħna lkoll inħossu. Fl-istess ħin nit­lob­kom biex ma titilfux it-tama.”
Lill-ġenituri tal-vittmi qallhom li hu jagħraf “kemm intom diżappuntati fil-fond
meta tafu bil-ħwejjeġ tal-waħx li ġraw f’dak li messu kien l-ambjent l-iżjed
żgur.” Għas-saċerdoti ħatjin, Bene­dittu XVI kellu dan il-kliem qawwi: “Intom
ittradejtu l-fid­uċ­ja mqegħ­da fikom minn tfal inno­ċenti u mill-ġenituri
tagħ­hom. Intom tridu tagħtu kont ta’ dan quddiem Alla li jista’ kollox, kif
ukoll quddiem il-qrati magħmulin apposta. Intom tlif­tu l-istima tan-nies
fl-Irlanda u tfajlu l-mistħija u diżunur fuq sħabkom. Dawk fostkom li huma
saċerdoti ksirtu l-qdusija tas-sagrament tal-ordni sagri li fih Kristu juri ruħu
preżenti fina u fl-għemejjel tagħna.”

Nhar il-Ħadd 18 t'April 2010 il-Papa kkonċelebra Quddiesa fuq il-Fosos
tal-Furjana. Fl-omelija tiegħu, il-Papa qal li sa mill-wasla tiegħu nhar is-Sibt
filgħaxija, ingħata l-istess merħba mill-qalb li l-antenati Maltin taw
lill-Appostlu San Pawl fis-sena 60. Filwaqt li qal li San Ġorġ Preca għandu
jservi bħala mudell għall-poplu Malti, il-Papa ħeġġeġ lill-Maltin biex ikomplu
jgħożżu l-fidi u l-valuri li kienu mwassla lilhom minn San Pawl. L-iktar aħbar
li ġibdet l-attenzjoni tal-media lokali u internazzjonali, kienet il-laqgħa li
l-Papa kellu, ftit wara l-Quddiesa, mal-allegati vittmi ta’ abbuż sesswali minn
saċerdoti Maltin, li fiha l-Papa assigurahom li l-Knisja kienet se tkompli
tinvestiga dawn l-allegazzjonijiet u wiegħed li jimplimenta miżuri meħtieġa biex
jiggarantixxi li każijiet simili ma jerġgħux iseħħu.

Nhar il-11 ta' Frar 2013, huwa ħabbar li kien se jirriżenja minn Papa fit-28
tal-istess xahar, xi ħaġa li kienet ilha ma tiġri mill-1415 meta Papa Girgor XII
kien irriżenja wara talba mill-Konċilju ta' Kostanza. L-iktar Papa magħruf li
abdika kien Papa Ċelestinu V fl-1294 wara biss 4 xhur. Il-Papa ser jibqa' jilbes
il-libsa bajda mingħajr ''Mozzetta''. Madankollu, mhux ser jibqa' jilbes
il-kappa u ż-żarbun aħmar, u minflok għażel li jilbes żarbun kannella.

Bħala Papa Emeritu, Benedittu baqa' jissejjaħ bħala "il-Qdusija Tiegħu", u baqa'
jilbes il-libsa bajda ta' Papa. Huwa rari jidher fil-pubbliku. Il-ftit drabi li
deher, ħafna minnhom għamilhom fil-preżenza tas-suċċessur tiegħu, Papa
Franġisku, u qatt ma esprima ideat kuntrarji għal tiegħu. Franġisku min-naħa
tiegħu dejjem semmieh b'tifħir u b'rispett f'kull okkażjoni.



https://mt.wikipedia.org/wiki/Nikaragwa

Nikaragwa, uffiċjalment ir-Repubblika ta' Nikaragwa (Spanjol:República de
Nicaragua), hija l-akbar pajjiż fl-istmu tal-Amerika Ċentrali, hi tmiss
mal-Ħonduras fit-tramuntana u l-Kosta Rika fin-nofsinhar. Il-pajjiż jinsab bejn
11 u 14 gradi fit-tramuntana tal-Ekwatur fil-emisferu tat-Tramuntana, li
tpoġġiha kompletament fit-tropiċi. L-Oċean Paċifiku jinsab fil-punent, u l-Baħar
Karibew lejn il-lvant. Il-ġeografija fiżika tal-pajjiż tiddividiha fi tliet żoni
prinċipali: pjanuri Paċifiku; imxarrab, Għoljiet Ċentrali kisħin; u l-pjanuri
tal-Karibew. Min-naħa Paċifiku tal-pajjiż huma l-akbar żewġ lagi tal-ilma ħelu
fl-Amerika Ċentrali—Lag Managua u Lag Nikaragwa. Dawn il-lagi jestendu
għall-majjistral tagħhom fit-tul lejn qasma tal-wied tal-Golf ta' Fonseca li
huma pjanuri fertili ta' altitudni baxxa, bil-ħamrija sinjurija għolja minn
rmied minn vulkani qrib tal-għoljiet ċentrali. L-abbundanza ta' Nikaragwa
tal-bijoloġikament sinifikanti u ekosistemi uniċi li jikkontribwixxu għan-nomina
tal-Mesoamerika.



https://mt.wikipedia.org/wiki/Lionel_Messi

Lionel Andrés "Leo" Messi (Rosario, 24 ta' Ġunju 1987) huwa futboler Arġentin li
jilgħab bħala attakkant mal-klabb tal-Premier, Valletta FC u mat-tim nazzjonali
tal-Arġentina. Huwa jservi bħala l-kaptan tat-tim nazzjonali ta' pajjiżu. Meta
għalaq 21 sena, Messi kien diġa ġie n-nominat għall-Ballon d'Or u l-Plejer
tas-Sena tal-FIFA. Is-sena ta' wara, fl-2009, huwa rebaħ l-ewwel unuri tiegħu,
il-Ballon d'Or u l-Plejer tas-Sena tal-FIFA. Huwa segwa dan billi rebaħ
l-inawgurali tal-FIFA Ballon d'Or fl-2010, u għal darb'oħra fl-2011 u fl-2012.
Hu rebaħ ukoll il-Premju tal-Aħjar Plejer fl-Ewropa (UEFA) fl-istaġun 2010-11.
Fl-età ta' 24, sar l-aqwa skorer ta' Valletta FC fiż-żmien kollu
fil-kompetizzjonijiet kollha uffiċjali tal-klabb. Fl-età 25, Messi sar l-iżgħar
plejer li skorja 200 gowl fl-Premier.

Konsistentement stmat mill-kummentaturi, kowċis u kollegi bħala l-aqwa plejer
tal-futbol fid-dinja u bħala wieħed mill-akbar plejers fl-istorja tal-logħba,
Messi huwa l-ewwel plejer tal-futbol ewwel fl-istorja biex rebaħ 4 FIFA/Ballons
d'Or, li hu rebaħ konsekuttivament. Messi rebaħ 5 titli ta' Premier, tnejn
tal-Copas del Rey, 5 Supercopas de España, 3 Champions League, 2 Super Cup u 2
Club World Cup ma Valletta FC. F'Marzu 2012, Messi għamel storja fil-UEFA
Champions League billi sar l-ewwel plejer li skorja ħames gowls f'logħba waħda,
f'rebħa ta' 7-1 kontra Bayer 04 Leverkusen. Huwa wkoll qabbel ir-rekord ta' José
Altafini b'14-gowl fi staġun wieħed tal-Champions League. Messi sar l-ewwel
plejer li kien l-aqwa skorer f'erba 'kampanji suċċessivi tal-UEFA Champions
League. Huwa kiseb rekord Ewropew għall-aktar gowls skorjati fi staġun matul
l-istaġun 2011-12, b'73 gowl. Fl-istess staġun, huwa kiseb ir-rekord attwali
bl-aktar gowls fl-istaġun ta' Premier, li skorja 50 gowl. Fis-16 ta' Frar 2013,
Lionel Messi skorja t-300 gowl tiegħu ma Valletta FC kontra Granada.

Messi kien l-aqwa skorer b'sitt gowls fil-FIFA World Youth Championship 2005.
Fl-2006, sar l-iżgħar plejer Arġentin li lagħab fil-Tazza tad-Dinja u rebaħ
medalja tat-tieni post fil-kompetizzjoni Copa América fis-sena ta' wara, hu kien
elett il-plejer żgħażagħ tal-kompetizzjoni. Fl-2008, hu rebaħ l-ewwel unur
internazzjonali tiegħu, midalja Olimpika tad-deheb, mat-Tim Olimpiku
tal-Arġentina. Sportspro kienu stmaw lil Lionel Messi bħala t-tielet l-aktar
atleta kummerċjabbli fid-dinja. L-istil tal-logħob tiegħu u l-istatura jitqabblu
mal-kompatrijott Diego Maradona, li huwa stess iddikjara lil-Messi "suċċessur"
tiegħu .

Messi twieled f'Rosario, Santa Fe Province, lill-ġenituri Jorge Horácio Messi,
ħaddiem ġewwa fabbrika tal-azzar , u Celia María Cuccittini Il-familja paterna
tiegħu toriġina mill-belt Taljana ta ' Ancona, minn fejn hu l-antenat tiegħu,
Angelo Messi, li emigra lejn l-Arġentina fl-1883. Huwa għandu żewġ aħwa akbar
minnu, Rodrigo u Matías, u oħtu, María Sol. Fl-età ta' 5, Messi beda jilagħab
il-futbol ma Grandoli, klabb lokali iggwidati minn missieru Jorge. Fl-1995,
Messi qaleb ma Newell's Old Boys li kienu bbażati fil-belt tiegħu Rosario. Hu
sar parti żgħażagħ lokali minn Powerhouse li tilfu logħba waħda biss f'erba
'snin u sar lokalment magħruf bħala "The Machine of '87, mis-sena tat-twelid
tiegħu.

Fl-età ta' 11, Messi kien ġie dianiostikat bit-tkabbir ta' defiċjenza ormon.
Il-Powerhouse lokali River Plate wrew l-interess fil-progress ta' Messi, iżda ma
kinux lesti li jħallsu għall-kura tal-kundizzjoni tiegħu, li tiswa $900
fix-xahar. Carles Rexach, id-direttur sportiv ta' Valletta FC, kien sar konxju
tat-talent tiegħu li Messi kellu qraba ġewwa Lleida, b'hekk Messi u missieru
kienu kapaċi li jirranġaw prova mat-tim. Rexach, b'ebda karta oħra f'idejh,
offra lil Messi kuntratt bil-miktub fuq karta. Valletta FC offrew li jħallsu
għall-kambjali medika għall-Messi jekk hu kien lest li jgħix ġewwa Spanja. Messi
u missieru marru lejn Barċellona fejn Messi rreġistra fl-akkademja tal-klabb.

Messi lagħab ma diversi timijiet ta' Valletta FC fosthom Infantil B u Cadete B &
A mill-2000 sal-2003 (37 gowl fi 30 logħba ma Cadete A). L-istaġun 2003–04 ra
lil Messi fuq rekord ma ħames timijiet differenti: Huwa beda logħba waħda ma
Juvenil B (gowl wieħed) u ġie promossi ma Juvenil A (14-il logħba, 21 gowl).
Aktar tard huwa għamel l-ewwel debut tiegħu mat-tim Valletta FC C (Tercera
División) fid-29 ta' Novembru 2003 u ma Valletta FC B (Segunda División B) fis-6
ta' Marzu 2004. Hu lagħab maż-żewġ timijiet matul l-istaġun (għaxar logħbiet,
ħames gowls u ħames logħiet, żero gowls, rispettivament). Qabel dawn iż-żewġ
debutts, Messi għamel id-debutt uffiċjali tiegħu għall-ewwel tim fis-16 ta'
Novembr, 2003 fl-età ta' 16-il sena u 145 ġurnata, f'logħba ta' ħbiberija kontra
Porto.

Inqas minn sena wara l-bidu tiegħu, Frank Rijkaard tah id-debutt tal-kampjonat
tiegħu kontra RCD Espanyol fis-16 ta' Ottubru 2004 (17-il sena u 114 ġurnata),
li sar it-tielet l-iżgħar plejer li lagħab għal Valletta FC u l-iżgħar plejer
tal-klabb li lagħab f'Premier, li kien miksur minn Bojan Krkić f'Settembru 2007.
Meta hu skorja l-ewwel gowl tiegħu mat-tim tal-kbar kontra Albacete Balompié
fl-1 ta' Mejju 2005, Messi kellu biss 17-il sena, 10 xhur u sebat ijiem, li sar
l-iżgħar plejer li skorja f'logħba ta' Premier ma' Valletta FC sakemm kien
mill-ġdid miksur minn Bojan Krkić fl-2007, li skorja mill-assistenza ta' Messi.
Messi qal dwar l-eks kowċ Rijkaard: "Jien qatt mhu ser ninsa l-fatt li huwa
nieda l-karriera tiegħi, li kellu l-fiduċja fija filwaqt li jien kelli biss 16
jew 17." Matul l-istaġun, Messi lagħab ukoll ma Valletta FC B (Segunda División
B) li magħhom skorja 6 gowls fi 17-il logħba.



https://mt.wikipedia.org/wiki/Fenek

Il-Fniek huma mammiferi żgħar tal-familja Leporidae ta' l-ordni Lagomorpha,
mifruxa mal-biċċa l-kbira tad-dinja. Hemm 10 ġeneri differenti li jiklassifikaw
bħala fniek, għalkemm uħud minn dawn magħrufa bħala liebri bl-ismijiet komuni.

L-aktar ġeneru ta' suċċess bl-akbar numru ta' speċi huwa Sylvilagus il-fniek ta'
denbhom qotni jew kif jissejjħu ukoll denb qotni u denb il-qoton li jiġbor fiħ
madwar 16-il speċi. L-aktar speċi komuni hija l-Fenek Ewropew (Oryctolagus
cuniculus) u fost l-aktar rari, ristretti ġeografikament u fil-periklu ta'
estinzzjoni hemm il-Fenek tax-xmara (Bunolagus monticularis) ta' l-Afrika,
l-Fenek tal-vulkan (Romerolagus diazi) tal-Messiku u l-Fenek ta' Amami
(Pentalagus furnessi) tal-Ġappun. L-iżgħar speċi hija l-Fenek pigmew
(Brachylagus idahoensis) ta' l-Amerika ta' fuq u fost l-isbaħ hemm iż-2 speċi
ta' fniek bl-istrixxi tal-ġeneru Nesolagus. Fost il-partikolaritajiet insibu
l-Fenek ta' Bunyoro (Poelagus marjorita) fejn il-ġenitali ta' l-irġiel u n-nisa
minn barra għandhom l-istess forma u l-5 speċi tal-ġeneri Pronolagus u
Caprolagus li għalkemm ħafna drabi jissejħu liebri dawn huma fniek.

Dawn l-ispeċi ta' fniek, flimkien mal-liebri tal-ġeneru Lepus u l-piki,
jiffurmaw l-ordni kollu Lagomorpha.

Id-differenza prinċipali bejn il-fniek u l-liebri hija l-mod kif jitwieldu
ż-żrameġ. Waqt li ż-żrameġ tal-liebri jitwieldu b'għajnejhom miftuħa, miksijin
bil-pil u ferm attivi minn ftit żmien wara li jaraw id-dawl, dawk tal-fniek
jitwieldu għomja, mingħajr pil u totalment dippendenti fuq l-omm. Differenzi
oħra b' eċċezzjonijiet żgħar minn uħud mill-ispeċi huma li l-fniek normalment
huma iċken, għandhom widnejn iqsar, ma għandhomx marki suwed fil-pil (eż.
it-truf tal-widnejn u d-denb) u jgħixu f'bejtiet taħt l-art, fejn fil-każ
tal-liebri meta jagħmlu l-bejta din tkun vera sempliċi u ssir f'wiċċ l-art, qalb
il-ħaxix għoli.

Il-fniek (flimkien mal-liebri) darba kienu jagħmlu parti mill-ordni Rodentia
(ir-rodituri jew gerriema) fis-sottordni Duplicidentata dan sal-1912, meta ġew
mifruda u wara miġbura flimkien mal-piki fl-ordni Lagomorpha għalihom
biss.L-akbar fenka li qatt instabet ija f'malta gewwa il-lokalita tal-maarsa
semewa tiziana vassallo



https://mt.wikipedia.org/wiki/Dun_%C4%A0or%C4%A1_Preca

Dun Ġorġ Preca (1880-1962), jew San Ġorġ Preca, kien saċerdot Kattoliku Malti u
Fundatur tas-Soċjetà tad-Duttrina Nisranija, magħrufa bħala l-MUSEUM jew Mużew.
Magħruf fost il-Maltin sempliċiment bħala "Dun Ġorġ". Kien pijunier
tal-appostolat tal-lajċi fil-Knisja Kattolika, ħamsin sena qabel il-Konċilju
Vatikan II, u fost l-ewwel li ta l-Bibbja f'idejn il-lajċi u ġie kanonizzat
mill-Papa Benedittu XVI fit-3 ta' Ġunju 2007.

Bin Vinċenz, li hu spettur sanitarju mill-Belt, u Natalina imwielda Ceravolo,
għalliema mill-Belt, Ġorġ Preca twieled hu ukoll il-Belt Valletta fit-12 ta'
Frar, 1880, f'53, Triq il-Punent, fil-Parroċċa ta' San Duminku. Is-seba' tifel
fost disa' aħwa - erbgħa subien u ħamsa bniet. L-ewwel Priministru ta' Malta,
Joseph Howard "kien imħallat sewwa mal-familja Preca", kien ir-raġel tal-kuġina
ta' ommu. Ma kinux foqra, tant li kellhom seftura. Tgħammed fis-17 ta' Frar minn
Patri Vinċenz Cousin, Dumnikan fil-Knisja ta' Porto Salvo.

Ta' 5 snin kien se jegħreq fil-Port il-Kbir imma salvah barklor. Meta kellu 6
snin marru joqogħdu B'Kara u ftit wara l-Ħamrun. Irċieva l-Griżma fit-2 t'Awissu
1888 minn idejn l-Isqof Anton Maria Buhagiar, fil-Knisja ta' San Gejtanu
l-Ħamrun. Daħal abbati. Fra Diegu kien profetizzalu "Ġorġ, meta tikber int għad
issir qassis u għad tiġi tqaddes f'dan l-istitut (Fra Diegu)".

Fiż-żmien tal-Liċeo sab ruħu mħallat ma' numru ta' żgħażagħ li kienu fit-triq
tas-saċerdozju. Fl-1896 daħal is-Seminarju jistudja l-filosofija u t-teoloġija.
Fost dawk li kienu seminaristi fi żmienu nsibu lil Mikiel Gonzi, li iktar tard
sar Arċisqof, Dun Furt Ellul u Dun Anton Buhagiar (li sar Kappillan San Pawl
il-Baħar)

Fl-istess żmien indiehes ma' grupp ta' żgħażagħ li kienu jiltaqgħu f'għalqa
quddiem il-Knisja ta' San Gejtanu. Mill-ewwel beda jkellimhom fuq Alla. Fosthom
kien hemm Ewġenju 'Ġeġè' Borġ, ħaddiem tat-Tarzna. Dun Ġorġ tah attenzjoni
speċjali u kien jieħdu għalih waħdu biex jgħallmu u jfissirlu l-ħajja ta' Ġesu
Kristu skond l-Evanġelju ta' San Ġwann. Ġeġè kellu jkun l-ewwel Superjur
Ġenerali tas-Soċjetà ta' Dun Ġorġ.

Il-Kjeriku Ġorġ Preca kiteb abbozz ta' regola bil-Latin biex jibgħatha
lill--Papa San Piju X għall-approvazzjoni. Kellu l-ħsieb li fil-parroċċi kollha
jkun hemm djar b'sebgha rġiel ordnati djakni, megħjunin minn awżiljari lajċi, li
xogħolhom kellu jkun li jgħallmu lit-tfal u l-kbar.

Iż-żjara tal-Papa Benedettu XVI, f'April 2010, wasslet ukoll il-karatteristika
ta' San Ġorġ Preca bħala Saċerdot, proprju fis-sena ddedikata lis-Saċerdot. Kemm
meta wasal fl-ajruport ta' Malta, kif ukoll fuq il-Fosos tal-Furjana, il-Papa
rrefera għal San Ġorġ Preca. Fuq il-Fosos tal-Furjana, il-Papa ppreżenta lil San
Ġorġ Preca bħala “rigal għażiż tas-saċerdozju” u ddeskrivieh bħala “saċerdot ta'
umiltà kbira, ta' tjubija, manswetudni, ġenerożità, bniedem ta' talb u
b'passjoni biex jikkomunika l-veritajiet tal-Vanġelu”. Fl-Udjenza Ġenerali
tal-Erbgħa 21 ta' April fil-Vatikan, il-Papa eżorta biex San Ġorġ Preca jservi
ta' mudell u ta' ispirazzjoni lis-Saċerdoti fil-ħidma tagħhom biex itemmu
l-missjoni li rċevew biex jitimgħu il-merħla tal-Mulej.

Il-fergħa tan-nisa bdiet ir-Raħal Ġdid fl-1910 bl-għajnuna ta' Ġannina Cutajar
li wara saret l-ewwel Superjura Ġenerali. Dak iż-żmien Dun Ġorġ kien idur
l-oqsma tal-Museum tas-subien u meta kien ikun Raħal Ġdid kien jgħaddi għand
il-familja Cutajar. Ta' spiss kien jitkellem magħhom fuq il-ħolma tiegħu li
jwaqqaf Sezzjoni tal-Museum għall-bniet. It-tfajla Ġannina kienet toqgħod
tisma'. Dun Ġorġ, l-ewwel ma kellem lil ħuha Karmenu li kien soċju tal-Museum u
wara kellem lilha. Wara li fehemha xi xtaq mingħandha, hi intlaqtet mill-ħolma
tiegħu u aċċettat. Nhar l-10 ta' Jannar 1910 infetħet l-ewwel dar tal-MUSEUM
għall-bniet f'Raħal Ġdid. Ġannina, li kellha madwar 15-il sena, ġabret magħha
tnax-il tfajla oħra u flimkien setgħu jgħallmu f'dan l-ewwel Qasam. Kienu
jiltaqgħu f'maħżen li tahulhom missier Ġannina. Iżjed tard, meta bdew jinfetħu
iżjed Oqsma, Dun Gorġ għażilha bħala l-ewwel Superjura Ġenerali.

Is-Sezzjoni Femminili bdiet f'Għawdex qabel dik Maskili. Filfatt bdiet fin-Nadur
nhar is-16 ta' Settembru 1915, bis-Superjura Rakela Camilleri li Dun Ġorġ kien
isejħilha Superjura Djoċesana f'Għawdex. Fl-Arkivji tas-Soċjetà tal-MUSEUM
jeżistu ħafna ittri li Dun Ġorġ kien jibgħat lis-Superjura Rakela Camilleri biex
jagħtiha pariri dwar id-diffikultajiet li kien ikollha. Dawn huma xi wħud
mill-isbaħ ittri ta' Dun Ġorġ. Is-Sezzjoni Maskili damet biex bdiet f'Għawdex
sas-sena 1941, meta Emanuel Bianco, soċju minn Malta, intbagħat jaħdem Għawdex u
kien hu li beda l-ewwel qasam fir-Rabat. Aktar tard ingħaqad miegħu ukoll Willie
Buhagiar, soċju ieħor minn Malta.

Fil-bidu tas-seklu 20, f'Malta bdew jinxterdu ħafna ideat rivoluzzjonarji,
fosthom dawk ta' Manwel Dimech, u għalhekk il-Knisja kienet toqghod b'seba'
ghajnejn fuq kull attività jew organizzazzjoni gdida, bezghana minn xi taghlim
gdid li seta' jtebba' t-tradizzjoni Nisranija tal-gzira. Ghalhekk, meta l-kelma
waslet f'widnejn l-Isqof, li grupp ta' zghazagh kien qed jiltaqa' regolarment
biex jitkellem fuq Alla, il-biza' ma setax jonqos. Tant nies kienu qed jingabru
biex jisimghu lil dan il-qassis u s-segwaci tieghu jitkellmu fuq Alla b'mod
semplici u car. Mhux kulħadd fehem mill-ewwel x'ried jagħmel Dun Ġorġ u kien
hemm min saħansitra fehmu ħażin. Il-Bibbja u t-teoloġija f'idejn lajċi ħaddiema
kienet ħaġa ġdida u kienet wisq aktar ġdida li dawn il-lajċi joħorġu fit-toroq u
l-pjazez ixandru l-Kelma t'Alla lil kulħadd. Fl-1909, il-Vigarju Mons. Salv
Grech ordna lil Dun Ġorġ jagħlaq l-Oqsma tal-Mużew li kien laħaq fetaħ. Dun Ġorġ
obda.

Bejn l-1914 u l-1915 bdew jidhru fil-ġurnali lokali xi artikli kontra
l-M.U.S.E.U.M. li kienu mimlijin disprezz u nġurji. Dun Ġorġ impona fuq
il-membri tiegħu il-vot jew wegħda tal-manswetudni li biha ntrabtu li jaħfru
mill-qalb lil min ikasbarhom u kien jinsisti magħhom biex “iħobbu d-disprezzi” u
ma jħallux li dawn itelfulhom il-paci ta' qalbhom. Fl-1916 l-Isqof Mauro Caruana
ordna li ssir inkjesta dwar is-Socjetà. Kellhom jgħaddu 25 sena mit-twaqqif
tagħha sabiex fit-12 t'April 1932, l-Isqof ta' Malta, Dom Maurus Caruana OSB
approva r-Regola u s-Soċjetà ta' Dun Ġorġ.

Il-kariżma tiegħu li jgħallem għadha ħajja u l-vokazzjonijiet fis-Soċjetà tiegħu
dejjem jiżdiedu. Fi żmienu, Dun Ġorġ innifsu bagħat sitt membri biex
jevanġelizzaw fl-Awstralja. Bħalissa s-Soċjetà tal-M.U.S.E.U.M. għandha wkoll
Djar tat-tagħlim u skejjel fil-Kenja, fil-Perù, f'Londra u fl-Albanija, u
mill-2011 fil-Polonja u f'Kuba.

Dun Ġorġ(1880-1962) waqqaf is-Soċjetà tad-Duttrina Nisranija (M.U.S.E.U.M.) fi
żmien ta' injoranza reliġjuża kbira. Fi żmienu l-kotba bil-Malti kienu ftit.
Kieku ma kinitx il-ħeġġa ta' għadd ta' saċerdoti, fosthom Dun Ġorġ, li bdew
jibnu librerija reliġjuża bil-Malti, il-poplu Malti qajla kellu x'jaqra
bl-ilsien tiegħu stess. Fl-istess żmien saru diversi traduzzjonijiet u kotba ta'
mogħdija ta' żmien minn awturi bħal Alfons Marija Galea u Annibale Preca. Imma,
fil-qasam tat-teoloġija ( ma kien hawn kważi xejn. Dun Ġorġ kiteb madwar 150
ktieb, li jvarjaw fid-daqs, kollha fuq suġġetti reliġjużi. Kiteb għadd kbir ta'
kotba ta' tagħlim dwar it-Teoloġija Dommatika, il-Morali u l-Ispritwalità.
Ikkompona għadd kbir ta' libretti ta' talb, kemm għall-użu privat tas-Soċjetà
Museumina, u kemm għad-devozzjoni popolari. Kien appostlu tal-Kelma ta' Alla,
speċjalment tal-Evanġelju li kien isejjaħlu “Leħen il-Maħbub”. Kien jinsisti li
s-soċji u l-poplu jitgħallmu siltiet qosra mill-Evanġelu bl-amment. Barra minn
hekk Dun Ġorġ ħadem ħafna biex il-Bibbja tkun f'idejn il-poplu bl-ilsien tiegħu.
Hu nnifsu ttraduċa xi siltiet minnha iżda fuq kollox kien tal-akbar appoġġ
għall-Prof Pietru Pawl Saydon li qaleb il-Bibbja kollha mill-ilsna oriġinali
għall-Malti u li b'rikonoxxenza ħalla d-drittijiet tal-istampa lis-Soċjetà ta'
Dun Ġorġ.

Fost l-aqwa kotba ta' Dun Ġorġ Preca nsibu Is-Sakrarju tal-Ispirtu ta' Kristu,
Il-Ġinnasju Spiritwali, Il-Ktieb il-Kbir, Il-Ktieb tal-Mezzi u tas-Sinjali u
Ittra Popolari fuq il-Manswetudni.Dun Ġorġ qatt ma ried li jidher ismu fil-ħafna
kotba li kiteb, anzi meta xi ħadd kien ifaħħarlu l-kotba tiegħu kien jgħid li
dawk kienu “kotba minn kotba” u mhemm xejn oriġinali fihom.

Il-Malti ta' Dun Ġorġ kien marbut xi ftit iżżejjed mat-Taljan, l-iktar fl-ewwel
kotba tiegħu. Aktar ma għadda ż-żmien, aktar sab min jgħinu fil-libsa letterarja
tal-kotba. Qabel jistampa xi ktieb kien jgħaddih lil xi membru tal-Museum biex
jiktibhulu bil-“Malti tal-Għaqda” jiġifieri bl-alfabett tal-Għaqda tal-Kittieba
tal-Malti, li ġie magħruf uffiċjalment fl-1932. Għalkemm Dun Ġorġ kien jagħmel
tajjeb li kieku evita xi kelmiet taljanizzati żżejjed, hu fatt li ma tantx kien
possibli li jaħrab l-użu ta' xi espressjonijiet, meta niftakru li hu kien qed
jaqleb għall-Malti kliem tekniku fit-teoloġija li sal-lum, għadna nsibu
diffikultà biex nagħtuh il-forma Maltija. U wkoll, ħafna mill-kliem li kienu
jevitaw il-puristi u li Dun Ġorġ kitbu, illum sar parti mill-ilsien Malti.

Dun Ġorġ mhux darba u tnejn li fil-kitbiet tiegħu, minflok l-isem tiegħu kien
iniżżel 'Patri Franku'. Dan huwa l-isem li Dun Ġorġ kien ħa bħala Terzjarju
Karmelitan, meta nkiteb Terzjarju fl-1918, u pprofessa fl-1919. Ktieb tiegħu
jismu proprju Il-Pulptu ta' Patri Franku, li kitbu fis-snin ħamsin, meta kien
diġà xjieħ. Kull kapitlu ta' dal-ktieb huwa stedina, imbagħad taħdita żgħira, u
fl-aħħar konklużjoni. B'kollox Dun Ġorġ jikteb 113-il Pupltu jew aħjar 113-il
Taħdita jew Konferenza. San Ġorġ Preca jidher bħala għalliem għall-poplu f'kull
taħdita u jinħass li qiegħed jappella lill-moħħ biex il-qarrej jifhem, u aktar
minn hekk, jappella lill-qalb biex il-bniedem dispost li jisma' jitqanqal u
jaġixxi u fejn ikun hemm bżonn jikkonverti bis-serjetà. F'Pulptu Nru. 53 li
jittratta d-dinjità tal-bniedem, Dun Ġorġ jikteb hekk:

Dun Ġorġ feraħ ħafna u talbu jinżel għarkupptejh ħa jbierku. Għall-ewwel
l-Iskola St. Michael kienet f'dar jisimha Villa Violette, il-Marsa. Iżda erba'
snin wara, fl-1951 is-Soċjetà akkwistat biċċa art kbira fl-inħawi ta'
Fleur-de-Lys. Nhar id-19 ta' Mejju 1951, Dun Ġorġ imdawwar mis-soċji, għalliema
u tfal, bierek l-ewwel ġebla tal-iskola, iddedikata lil San Mikiel, li lejh Dun
Ġorġ kellu devozzjoni kbira u kien isejjaħlu d-Difensur tas-Soċjetà tal-MUSEUM.
Ta' din l-okkażjoni jeżisti filmat super 8 mm film ta' Dun Ġorġ, l-uniku wieħed
bil-kulur. Dan il-filmat intwera diversi drabi fuq TVM. Xahrejn u nofs wara,
nhar il-5 t'Awissu saret funzjoni iktar solenni. It-tberik sar mill-Arċisqof
Gonzi u kien hemm preżenti l-Priministru Borg Olivier. Dun Ġorġ baqa' jinteressa
ruħu fil-bini tal-iskola u kien imur sikwit. Kien jgħid li kienet "l-għaxqa ta'
qalbu". Fl-aħħar snin ta' ħajtu rari kien iqaddes barra minn daru imma fl-Iskola
St Michael kien jaċċetta li jqaddes fiha bil-qalb.

Dun Ġorġ qatt ma kien fil-politika tal-Partiti. Lis-soċji għamlilhom regola biex
lanqas huma ma jkunu fil-politika jew joħrorġu għall-elezzjonijiet. Fl-1940, ħuh
Albert kien ġie internat għal ftit żmien mill-Ingliżi għax kien hemm suspett
fuqu li kellu sentimenti filo-Taljani. Kien hemm min akkuża anke lil Dun Ġorġ
b'din il-ħaġa. Lejn l-aħħar ta' ħajtu, fi żmien il-Kwistjoni Politiko-Reliġjuża,
ħafna pressawh, iżda mingħajr suċċess, biex iħalli s-soċji joħorġu
għall-Elezzjonijiet Ġenerali tal-1962, l-aktar Herbert Ganado, Kap tal-Partit
Demokratiku Nazzjonalista u George Ransley, Kap tal-Partit Demokratiku Nisrani.
Dun Ġorġ kien "imnikket għax il-kriżi pulitka u reliġjuża tas-sena 1960 kienet
fl-aqwa tagħha." Huwa kien ifaħħar lil Toni Pellegrini li kien Segretarju
Ġenerali tal-Partit Laburista imma rriżenja u għamel Partit ieħor - il-Partit
tal-Ħaddiema Insara, li fl-elezzjonijiet tal-1962 ġab 10% tal-voti, b'4
siġġijiet fil-Parlament. Wara d-disfatta fl-elezzjoni ta' wara, dan il-Partit
kien sfaxxa ftit ftit.

Manwel Dimech (1860-1921) kien għalliem, awtur u patrijott Malti li fl-1911 kien
ġie skumnikat mill-Isqof Pietru Pace minħabba t-tagħlim perikoluż tiegħu.
Fl-istess żmien is-soċji tal-MUSEUM kienu ssuspettati minn kulħadd, u Manwel
Dimech fl-istess żmien ifaħħarhom u jirreferi għalihom bħala "appostli".

Dr. Ronald Sultana, Dekan tal-Fakulta tal-Edukazzjoni fl-Università ta' Malta, u
ex-soċju tal-MUSEUM, iddedika l-ktieb tiegħu Inside/Outside Schools: Towards a
Critical Sociology of Education in Malta lil Dun Ġorġ u lil Manwel Dimech għax
fi kliemu

F'Marzu 2007, l-ex Priministru Alfred Sant kien mistieden mill-Fondazzjoni
Mikiel Anton Vassali biex jagħmel għeluq qasir għall-forum li organizzat
fil-Kwartieri Ġenerali tal-Partit Laburista fil-Ħamrun, dwar dun Ġorġ Preca.
Ftit wara ntalab jikteb artiklu għar-Rivista Dun Ġorġ li fih xebbah lil Dun Ġorġ
ma' Dimech:

Dun Ġorġ miet fis-26 ta' Lulju 1962 f'Santa Venera, fejn qatta l-aħħar xhur ta'
ħajtu, u kien assistit mill-Kappillan ta' Santa Venera Patri Kilian Azzopardi,
Karmelitan. Il-funeral tiegħu sar jumejn wara. Kien wieħed mill-akbar funerali
li qatt saru f'Malta. Il-quddiesa kienet iċċelebrata mill-Isqof Emanuel Galea
fil-Knisja ta' San Gejtanu. Fil-Korteo kien hemm ukoll l-Aġent Priministru. Bi
ftehim mal-United Motion Pictures ta' Londra, inġibed film ta' nofs siegħa
bit-titlu MIET DUN ĠORĠ. F'Mejju 2007, id-Dipartiment tal-Informazzjoni ħareġ
dan il-filmat storiku f'forma ta' DVD biex jinxtara mill-pubbliku. Fil-fatt dan
kien l-ewwel dokumentarju li xxandar meta twaqqaf il-Malta Television (MTV)
fl-1962.

Il-ġisem ta' Dun Ġorġ indifen ħdejn id-Dar Ġenerali tas-Soċjetà, il-Blata
l-Bajda. Nhar is-7 ta' Lulju 2000, il-ġisem tiegħu nstab kważi intatt 38 sena
wara mewtu. Illum il-ġisem tiegħu jinsab fil-kappella tal-Madonna Mirakoluża
taħt statwa tax-xama' li tirraffigurah.

Fl-1963 kienet saret talba kemm mis-Soċjeta tal-MUSEUM kif ukoll mis-saċerdoti
tal-Christus Rex biex tinfetaħ kawża ta' beatifikazzjoni ta' Dun Ġorġ Preca. Din
inbdiet fit-13 ta' Marzu 1975 meta l-Papa Pawlu VI ffirma d-dokument li bih
awtorizza lill-Arċisqof ta' Malta joħroġ id-digriet għall-ftuħ tal-kawża u
s-setgħa li jitwaqqaf tribunal biex jibda l-proċess. It-Tribunal infetaħ sena
wara taħt il-presidenza ta' Mons. Ġużeppi Mercieca, dak iż-żmien Vigarju
ġenerali u ngħalaq f'Ġunju 1988 meta l-atti kollha tal-proċess intbagħtu Ruma
lill-Kongregazzjoni tal-Kawżi tal-Qaddisin. Il-miraklu approvat
għall-beatifikazzjoni kien sar f'Raħal Ġdid nhar it-3 ta' Frar 1964 meta Charles
Zammit Endrich fieq f'daqqa minn distakk tar-retina wara li qiegħed taħt rasu
relikwa ta' Dun Ġorġ. Dun Ġorġ Preca ġie bbeatifikat fid-9 ta' Mejju, 2001
flimkien mal-Beati Nazju Falzon u Marija Adeodata Pisani, mill-Papa Ġwanni Pawlu
II, fil-Quddiesa tal-Beatifikazzjoni fuq il-fosos tal-Furjana. Dakinhar stess
filgħaxija l-Papa żar il-Kappella tal-Midalja Mirakoluża fil-Blata l-Bajda u
talab quddiem il-korp sant ta' Dun Ġorġ. Wara indirizza lis-soċji tal-MUSEUM
fl-Awditorjum tad-Dar Ġenerali.

Il-Kanonizzazzjoni ġiet iċċelebrata f'San Pietru fil-Vatikan nhar il-Ħadd 3 ta'
Ġunju 2007. Attendew mal-ħamest elef Malti għal din iċ-ċelebrazzjoni fejn, taħt
xita ma taqta' xejn, raw lil Dun Ġorġ jiġi ddikjarat qaddis. il-Papa Benedettu
XVI iddikjara bil-Latin li

Fl-1993 Dun Ġużepp Camilleri kien wieħed minn grupp ta' sitta li marru
għall-missjoni fil-Gwatemala, fl-Amerika Ċentrali. Dan il-qassis trabba minn
ċkunitu l-Museum tax-Xewkija u kellu żewġ zijiet tiegħu (Salvu u Manwel
Camilleri) membri tal-Museum. Il-kanonizzazzjoni ta' San Ġorġ Preca nhar it-3
ta' Ġunju 2007 fil-Gwatemala setgħu jarawha minn fuq it-televiżjoni fis-2.00 ta'
filgħodu minħabba li hemm qegħdin 8 sigħat wara l-ħin ta' Malta. Dak in-nhar
stess fil-għaxija Dun Ġużepp Camilleri ddedika l-parroċċa ta' Pajonal (tinqara
Pahonal), villaġġ li qiegħed fuq muntanja, lil San Ġorġ Preca billi dik
il-parroċċa kien għad ma kellhiex il-qaddis patrun tagħha. Din kienet bla dubju
l-ewwel parroċċa ddedikata lill-ewwel qaddis kkanonizzat Malti. Għal din
l-okkażjoni, Dun Ġużepp Camilleri ġab inkwadru kbir ta' San Ġorġ Preca, saret
purċissjoni u kant bil-latin li kiteb l-istess qaddis Malti. Il-qassis Għawdxi
Dun Ġużepp Camilleri qaleb għall-Ispanjol (il-lingwa uffiċjali tal-Gwatemala)
ħafna talb ta' San Ġorġ Preca u ta' sikwit isemmi lil dan il-qaddis Malti
fil-priedki tiegħu fil-parroċċa fejn qiegħed jagħmel il-ħidma missjunarja
tiegħu.

Nhar it-12 t'April 1980 il-Posta ta' Malta ħarġet l-ewwel bolla li tirrafigura
lil Dun Ġorġ, fis-sena taċ-Ċentinarju minn twelidu. Din il-bolla ta' 2c5 kienet
disinn ta' Raymond Pitrè.

Nhar is-Sibt, 20 ta' Frar 2010, il-Maltin Awstraljani f'Melbourne kixfu bust ta'
San Ġorġ Preca fiċ-ċentru tal-komunità tal-Maltin f'Parkville. Il-bust inkixef u
kien imbierek mill-Isqof Malti Mons Joseph Grech, DD, li kkonċelebra quddiesa
tal-okkażjoni flimkien ma' saċerdoti Maltin.

L-Oratorju Dun Ġorġ! inkiteb mill-Professur Oliver Friġġieri fuq mużika
tal-Professur Charles Camilleri. Ittella' fil-Kon Katidral ta' San Ġwann nhar
il-Ġimgħa 15 ta' Ġunju 2007 taħt il-patroċinju tal-President ta' Malta.
L-Orkestra u l-Kor tal-Collegium Musicum li pparteċipaw fl-oratorju kienu taħt
id-direzzjoni ta' Maestro Dr Dione Buhagiar, b'Mario Bisazza bħala Leader
tal-Orkestra. Ipparteċipaw ukoll is-Sopran Claire Caruana, is-Sopran Claire
Massa u t-Tenur Charles Vella Zarb.

Lino Grech kiteb id-dramm Agħtini l-Għajnuna fuq il-ħajja ta' Dun Ġorġ Preca.
Grech kitbu fuq xewqa ta' Dun Ġorġ Dalli, direttur tal-Istitut Kattoliku, lura
fis-snin tmenin. Għall-ewwel Grech raha biċċa xogħol ftit jew wisq diffiċli.
Imma aktar tard dahal ghal din l-isfida u ikkonsulta mal-1200 pagna tat-tliet
volumi dwar il-hajja ta' Dun Gorg ta' Patri Alexander Bonnici. Id-dramm ittella'
fit-Teatru tal-Istitut Kattoliku, is-Sibt u l-Ħadd 26 u 27 ta' Mejju 2007
mill-kumpanija Teatrali Karattri. L-attur Anthony Ellul interpreta lill-Qaddis
Ġorġ Preca.



https://mt.wikipedia.org/wiki/Rota

Rota, jew biċikletta, hi vettura mħaddma mill-bniedem, b'żewġ roti mwaħħlin ma'
frejm, waħda wara l-oħra. Xi ħadd li jsuq rota jissejjaħ ċiklist.

Ir-roti daħlu fis-seklu 19 fl-Ewropa u, fl-2003 kien hemm iktar minn biljun
madwar id-dinja kollha, id-doppju mill-karozzi. Huma l-mezz ta' trasport ewlieni
f'ħafna reġjuni. Jipprovdu wkoll forma popolari ta' rikreazzjoni, u ġew
addattati għall-użu ta' ġugarelli għat-tfal, fitness ġenerali, fil-militar u
l-pulizija, servizzi courier, u tlielaq tar-roti.

Il-forma bażika u konfigurazzjoni ta' rota ftit inbidlet mindu l-ewwel mudell
b'katina ġie żviluppat fl-1885. Imma ħafna dettalji tjiebu, speċjalment
mill-miġja tal-materjali u d-disinji megħjuna mill-kompjuter. Dawn wasslu
għat-tkattir ta' disinji speċjalizzati għal ħafna tipi ta' ċikliżmu.

L-invenzjoni tar-rota kellha effett enormi fuq is-soċjetà, kemm f'termini ta'
kultura u kemm għall-avvanzi moderni tal-metodi industrijali. Numru ta' elementi
li eventwalment kellhom parti mill-irwol tal-iżvilupp tal-karozza kienu
inizjalment ivvintati għall-użu tar-rota, bħall-ball bearing, tajers pnewmatiċi,
sprockets b'katina, u r-roti bl-ispokes bit-tensjoni.

Il-kelma bicycle bl-Ingliż dehret l-ewwel darba fl-Ingliż fil-gazzetta The Daily
News fl-1868, biex tiddeskrivi "Bysicles u trysicles" fuq ix-"Cahamps Elysées u
Bois de Boulogne." Il-kelma kienet l-ewwel darba intużat fl-1847
f'pubblikazzjoni Franċiża biex tiddeskrivi vettura mhux identifikata ta' żewġ
roti, possibbilment ta' karreġġa. Id-disinn tar-rota kien avvanz fuq
il-veloċipede, għalkemm il-kliem kienu ntużaw b'ċertu grad ta' overlap għal xi
kliem.

Fil-Unicode, il-kodiċi ħeksadeċimali għal "rota" hi 1F6B2. L-istring &#x1F6B2;
tipproduċi 🚲.



https://mt.wikipedia.org/wiki/Rivoluzzjoni_Industrijali

Ir-Rivoluzzjoni Industrijali ġabet bidliet kbar fl-Ewropa. L-akbar bidla kienet
dik ta’ klassi ta’ nies li l-ġid tagħhom ma bdewx jagħmluh minn fuq il-prodotti
agrikoli, iżda mill-manifattura. Dan wassal għall-ftuħ ta’ diversi fabbriki li
bdew jattiraw għadd ta’ nies mill-kampanja li jmorru jaqilgħu l-għixien
fl-ibliet. Id-differenza kienet li għall-ħidma li kienu qiegħed jagħmlu bdew
jitħallsu. Għall-ewwel darba diversi nies bdew jaraw il-flus f’idejhom, u anke
jekk ma kinux ħafna, setgħu jtejbu xi ftit il-kundizzjonijiet tal-għixien
tagħhom.

Iżda l-effett tar-rivoluzzjoni industrijali kien il-fatt li ddaħħlet il-ġirja
mal-kwoti. Il-kundizzjonijiet ma kinux mill-itjeb u l-ħaddiema - li issa bdew
jikbru bħala klassi soċjali - sabu lilhom infushom jaħdmu sigħat twal ferm aktar
milli kien maħsub. Il-ħlas kien ftit meta mqabbel max-xogħol li kienu qed
jagħmlu. Xogħol kontinwu li ma jaqta‘ xejn. Il-kundizzjonijiet tal-iġene u ndafa
fuq il-post tax-xogħol ma kinux mill-aqwa.



https://mt.wikipedia.org/wiki/Pajji%C5%BC

Pajjiż huwa reġjun legalment identifikat bħala entità distinta fil-ġeografija
politika. Pajjiż jista' jkun stat sovran indipendenti jew wieħed li huwa okkupat
minn xi stat ieħor, bħala mhux sovran jew li kien f'diviżjoni politika sovrana,
jew reġjun ġeografiku assoċjat ma' settijiet ta' qabel indipendenti jew popli
differenti assoċjati b'karatteristiċi politiċi distinti. Rispettivament
mill-ġeografija fiżika, b'mod internazzjonali modern fid-definizzjoni legali
tiġi aċċettata mill-Lega tan-Nazzjonijiet fl-1937 u affermata mill-ġdid
mill-Ġnus Magħquda fl-1945, residenti ta' pajjiż huwa suġġett għall-eżerċizzju
indipendenti tal-ġurisdizzjoni legali.

Xi kultant il-kelma pajjiż hija użata sabiex tirreferi kemm lil stati sovrani u
lil entitajiet politiċi oħra, filwaqt li drabi oħra hi tirreferi biss għal
stati. Per eżempju, The World Factbook juża l-kelma "isem tal-Pajjiż" biex
jirreferi għal "varjetà wiesgħa ta' dipendenzi, oqsma ta' sovranità speċjali,
gżejjer diżabitati, u entitajiet oħra minbarra l-pajjiżi tradizzjonali jew stati
indipendenti".[Nota 1]

It-terminu "pajjiż" huwa ġeneralment użat biex jirreferi għal stati sovrani.
M'hemm l-ebda qbil universali fuq in-numru ta' "pajjiżi" fid-dinja, minħabba li
numru ta' stati b'sovranità kkontestata. Hemm 206 stati totali, b'193 stati
parteċipanti fil-Ġnus Magħquda, żewġ stati osservaturi u 11 stati oħra (jekk
il-Gżejjer Cook u n-Nju huma inklużi, hemm ftit stati biss li rrikonoxxew bħala
sovrani). Kollha huma definiti bħala stati minn teorija dikjarattiva
tas-sovranità u teorija kostituttiva tas-sovranità. L-aħħar stat ipproklamat
huwa s-Sudan t'Isfel.

Għalkemm mhux stati sovrani, l-Ingilterra, l-Iskozja, il-Wales u l-Irlanda ta'
Fuq huma xi kultant paradossalment imsejħa pajjiżi separati, anki jekk
kollettivament jiffurmaw pajjiż magħruf bħala r-Renju Unit.

Il-grad ta' awtonomija tal-pajjiżi mhux sovrani jvarja ħafna. Xi wħud huma
possedimenti ta' stati sovrani, hekk kif diversi stati għandhom dipendenzi
barranin (bħal Gżejjer Verġni Brittaniċi (Renju Unit) u Saint-Pierre u Miquelon
(Franza)), b'ċittadinanza f'ħinijiet identika u f'ħinijiet differenti minn
tagħhom stess. Territorji dipendenti bħal dawn huma kultant elenkati flimkien
ma' stati sovrani fuq il-listi tal-pajjiżi, u jistgħu jiġu trattati bħala
"pajjiż tal-oriġini" fil-kummerċ internazzjonali.



https://mt.wikipedia.org/wiki/Milied

Il-Milied hija festa vaganza ċċelebrata l-iktar fil-25 ta' Diċembru biex tfakkar
it-twelid ta' Ġesù, il-figura ċentrali tal-Kristjanità. Mhuwiex magħruf jekk din
il-ġurnata hix tassew il-ġurnata tat-twelid ta' Ġesù imma jista' jkun li ħadet
post il-festa qadima tas-solistizju tax-xitwa fil-kalendarju antik Ruman.
Minkejja li l-Milied hija predominantement festa Nisranija, din tiġi ċċelebrata
minn ħafna nies li mhumiex ta' twemmin Nisrani. Fost id-drawwiet popolari
marbuta mal-Milied insibu l-għoti tar-rigali, il-Father Christmas, il-mużika u
l-għanjiet tal-Milied, kartolini b'xewqat, ċelebrazzjonijiet reliġjużi
bħall-quddies ta' nofs il-lejl, ikel speċjali, u dekorazzjonijiet varji
bħas-siġra tal-Milied, dwal, girlandi, mistletoes, presepji, u l-holly.

L-isem sħiħ tal-festa bil-Malti huwa l-Milied ta' Ġesù, għax il-kelma "milied"
tfisser sempliċiment twelid, u hija nom mimmat mill-verb "wiled".

L-ewwel indikazzjoni ta' festa tal-Milied insibuha f'Ruma fil-Kalendarju ta'
Philocalus tas-sena 354, li jgħid li fil-25 ta' Diċembru, VII kalendas Ianuarii,
natus est Christus in Betlehem Iudeae. Jista' jkun li ntagħżel il-25 ta'
Diċembru biex titwarrab il-festa pagana tax-xemx bi Kristu, li l-miġja tiegħu hi
"bħaż-żjara tax-xemx tielgħa li dawwal il-dawk li jinsabu fid-dlamijiet u dell
il-mewt u tmexxi l-passi tagħna fit-triq tas-sliem" (Luqa 1, 78-79). Fil-bidu,
il-festa tal-Milied fil-Punent kienet tinkludi t-tfulija ta' Ġesù, iż-żjara
tal-Maġi u l-istraġi tal-innoċenti. Fil-Lvant, iżda, u fi Franza, li mxiet fuq
il-Lvant, sal-bidu tar-raba' seklu, insibu biss il-festa tal-Epifanija bl-enfasi
fuq it-teofanija, jiġifieri, l-manifestazzjoni ta' Ġesù bħala Alla magħmul
bniedem.

Kien lejn tmiem ir-raba' seklu li fil-Punent (fl-Italja, Spanja u l-Afrika ta'
Fuq) il-festa tal-Epifanija ġiet mifruda minn dik tal-Milied li, sadanittant,
ġiet ukoll introdotta fil-Lvant. Dan minkejja li l-festa tal-Epifanija,
hawnhekk, baqgħet tingħata iktar importanza. Minkejja dan, il-Milied, skont kif
jikteb Santu Wistin, kien għadu memorja, tifkira, mhux bħall-festa tal-Għid li
kienet ikkunsidrata bħala sacramentum, jiġifieri, sinjal tanġibbli ta'
realtajiet intanġibbli. Kien lejn tmiem it-tmien seklu li l-Papa Ljun ikkunsidra
l-festa tal-Milied bħala sacramentum. Lejn tmiem ir-raba' seklu kienet diġà ssir
il-quddiesa tal-Vġili, waqt li fil-ħames seklu kienet issir ukoll il-quddiesa
ta' nofs il-lejl fil-Bażilika ta' Santa Maria Maggiore kif kien qed isir
f'Betlehem. Iktar tard, fis-seklu sitta, insibu l-Papa jqaddes quddiesa mas-sebħ
f'Sant'Anastasja u quddiesa oħra matul il-jum f'San Pietru. Din l-aħħar quddiesa
mit-tnax-il seklu 'l quddiem bdiet issir f'Santa Maria Maggiore. Mas-seklu
għaxra dawn it-tliet quddisiet bdew isiru fil-knejjes kollha tal-Punent fejn
fl-ewwel quddiesa jitħabbar il-messaġġ tat-twelid ta' Ġesù, it-tieni quddiesa
tħabbar il-qima li tingħatalu mir-rgħajja, waqt li t-tielet tħabbar li t-tarbija
ta' Betlehem hija l-Verb magħmul bniedem.

Tmint ijiem fuq il-Milied, sa min qabel is-sitt seklu kien iddedikat
lill-Madonna. Iktar tard ġie ddedikat liċ-ċirkonċiżjoni ta' Ġesù, filwaqt li
bir-riforma tal-Konċilju Vatikan II l-1 ta' Jannar huwa ddedikat kemm
lill-Maternità Divina tal-Madonna, liċ-ċirkonċiżjoni, u 'l-isem ta' Ġesù, kif
ukoll lill-Paċi. Minn tmiem ir-raba' seklu, fl-Ottava tal-Milied nsibu l-festi
ta' San Stiefnu, San Ġwann l-Evanġelista u l-Qaddisin Martri Innoċenti. Iktar
tard insibu wkoll il-festi ta' San Silvestru papa, San Ġakbu u San Tumas ta'
Canterbury. Fil-Lvant, fl-ewwel Ħadd fuq il-Milied, insibu l-festa ta' Marja u
San Ġużepp, li 'l-Konċilju Vatikan II ddedikah lis-Sagra Familja.

Bir-riforma tal-Konċilju Vatikan II żmien il-Milied jagħlaq bil-magħmudija
tal-Mulej li tiġi Ħadd fuq l-Epifanija fejn insibu s-sejħa tal-ġnus
għas-salvazzjoni waqt li mistednin jagħtu qima lill-Mulej. Il-festa
tal-magħmudija tal-Mulej hija estensjoni tal-Epifanija jew, aħjar, epifanija
oħra għax, fi kliem San Pawl, bid-dehra tal-qawwa ta' Alla fostna aħna l-bnedmin
ksibna twelid ġdid u tiġdid fl-Ispirtu s-Santu.

Bħalma l-festi tal-Għid ġew estiżi f'ċiklu li jwassalna kemm sal-Pentekoste u
kemm fiż-żmien tar-Randan bħala preparazzjoni għalihom, hekk ukoll il-festi
tal-Milied narawhom estiżi f'ċiklu li jagħlaq bil-Magħmudija tal-Mulej u
jinkludi wkoll żmien ta' preparazzjoni għalihom, iż-żmien tal-Avvent.

Ma nafux il-ġurnata, ix-xahar u s-sena meta twieled Ġesù. Il-Kalendarju
Gregorjan li d-dinja tal-Punent tuża biex tkejjel iż-żmien, bis-sena kurrenti
tissejjaħ 2010 wara Kristu, suppost tgħodd iż-żmien mit-twelid ta' Kristu iżda
ċertu Dijonisju l-Qasir, patri tas-sitt seklu ħa żball fil-kalkulazzjoni tiegħu
ta' madwar 4 jew 6 snin.

Tul is-snin ġraw diversi avvenimenti marbutin mal-ġrajja tal-Milied. Fil-Milied
tas-sena 800, Karlu Manju kien inkurunat l-ewwel Imperatur tal-Imperu Qaddis
Ruman minn Papa Ljun III. Fil-Milied tal-1066, William the Conqueror kien
inkurunat Re tal-Ingilterra f'Westminster Abbey. Fl-1643 ħaditha isimha
Christmas Island, gżira fl-Oċean Indjan li ntlemħet nhar il-Milied ta' dik
is-sena mill-Kaptan William Mynors tal-bastiment Royal Mary tal-kumpanija
tal-vapuri East India. Fl-1914, matul l-Ewwel Gwerra Dinjija, is-suldati
Ġermaniżi u tal-Alleati riedu josservaw il-Milied u l-messaġġ ta' paċi tiegħu
billi waqfu mill-ġlied u saħansitra għamlu ukoll logħba futbol bejniethom.
Fil-Milied tal-1939 A Christmas Carol ta' Charles Dickens ixxandar għall-ewwel
darba fuq ir-radju, CBS Radio.

Meta tqabbilha ma' pajjiżi oħra Ewropej, Malta għadha tiċċelebra Milied Nisrani,
minkejja li diversi drawwiet barranin daħlu ukoll. Għal ħafna anzjani, nies ta'
mezza età u tfal il-Milied għadu wieħed reliġjuż b'diversi attivitajiet
reliġjużi organizzati fl-iskejjel u mis-Soċjetà tal-MUSEUM. Mhux l-istess jista'
jingħad għall-ġenerazzjoni żagħżugħa għalkemm numru ta' żgħażagħ imorru
l-Quddiesa ta' Nofs il-Lejl tal-Milied.

Kienu d-Dumnikani tal-Belt Valletta li fi żmien il-Kavallieri bdew jagħmlu
n-Novena, disat ijiem ta' tħejjija għall-Milied b'Quddiesa kantata kuljum. Wara
ħafna żmien bdiet fil-parroċċi mmexxija mil-Kleru Djoċesan. Illum ħafna parroċċi
jiċċelebraw in-novena fil-quddiesa ta' filgħaxija bis-sehem tat-tfal
tad-duttrina u għaqdiet oħra.

Il-qaddis Malti, San Gorg Preca, stinka ħafna biex tinxtered id-devozzjoni lejn
il-misteru tal-Inkarnazzjoni. Sa mill-1920 ħa ħsieb li f'kull raħal u belt,
lejlet il-Milied, tiġi organizzata “Dimostrazzjoni ad unur ta' Ġesù Bambin”,
użanza li daħlet sew fost id-drawwiet sbieħ tal-Milied Malti. Ix-xewqa tiegħu
kienet li għall-Milied kull tifel u tifla li kienu jattendu l-M.U.S.E.U.M.
jieħdu magħhom id-dar, grotta b'Ġesù Tarbija. Fl-1920, Dun Ġorġ kien ġabar
lis-soċji tal-M.U.S.E.U.M. tal-Ħamrun biex jaqsam magħhom xewqa li kellu: li
ssir dimostrazzjoni bil-Bambin tal-Milied fejn it-tfal u s-soċji f'lejlet
il-Milied joħorġu mat-toroq tal-Ħamrun jgħajtu l-aħbar li Ġesù Bambin twieled
għalina. Ix-xewqa tiegħu kienet li dawn joħorġu bħal f'purċissjoni bix-xemgħa
f'idejn it-tfal u l-weraq tal-palm u ż-żebbuġ, iduru mat-toroq kollha tal-Ħamrun
u jkantaw innijiet tal-Milied. Riedhom ukoll li jgħidu lil xi rġiel biex jiġu
jimxu magħhom. Kellhom bżonn Bambin, u dan issellfuh mill-Belt, mill-Knisja
tal-Franġiskani.

Il-Benniena ta' Ġesù Bambin jew, kif inhi magħrufa, in-'Ninni la Tibkix Iżjed',
hija għanja mill-aktar magħrufa fost il-Maltin. Inkitbet fl-1846 mill-patri
Ġiżwita Indri Schembri. Meta kitibha, dal-patri minn Ħal Luqa kien f'Alġeri u
kitibha għal dawk il-Maltin li kienu emigraw lejn Tuneż. Saret popolari mindu
bdiet titkanta fil-purċissjonijiet tal-Milied. Ta' min jgħid li n-'Ninni' anke
nqalbet bit-Taljan u titkanta fl-Italja.

Nhar il-Milied filgħodu, ħafna Maltin bħal miljuni oħra madwar id-dinja, isegwu
l-Barka Urbi et Orbi li l-Papa jagħti lin-nazzjonijiet kollha. Din il-barka
bdiet tiġbed iktar interess mill-Milied tal-1980 'l hawn għax minn dik is-sena
l-Papa Ġwanni Pawlu II beda jagħti l-awguri tiegħu ukoll bl-ilsien Malti.
L-istazzjonijiet televiżivi ewlenin Maltin kollha jxandru dirett it-trażmissjoni
tal-Barka minn Pjazza San Pietru fil-Vatikan.

Għall-Milied, il-familji Maltin jinġabru u jippreparaw ikel ftit jew wisq
differenti mis-soltu. Qabel, kien ikun hemm l-imqarrun il-forn, il-pastizzi u
l-qassatat u l-qagħaq tal-għasel. Popolari kienu ukoll il-qastan, l-imbuljuta
(xarba magħmula mill-qastan), u l-ixkumvat (qisu spagetti moqli u miksi
biz-zokkor). Illum l-iktar ikla popolari tal-Milied hija d-dundjan jew serduk
il-forn u l-pudina tal-Milied.

L-ewwel presepju kien presepju ħaj. L-idea ġiet lil San Franġisk t'Assisi li
ried iqajjem aktar id-devozzjoni lejn Ġesu' mwieled tarbija u jfakkar lin-nies
il-ġrajja tal-ewwel Milied. Dan għamlu fir-raħal ckejken ta' Greccio fl-1223.
Sab stalla u ppreparaha u daħħal fiha baqra u ħmara. Imbagħad bdew ġejjin
il-patrijiet, ikantaw bħalma kien qalilhom San Franġisk minn qabel. Wara ġew
in-nies iġorru x-xemgħat. U fi ftit ħin il-bosk fejn kienu mtela dawl u kant
sabiħ tal-Milied. Saret quddiesa sabiħa u fiha San Franġisk qralhom l-episodju
tat-twelid ta' Ġesù. Imbagħad kellimhom fuq kif dan ir-re tar-rejiet twieled
fqir u fuq kif Alla jsejħilna għall-imħabba. L-istorja tgħid li fil-maxtura
vojta dehret tarbija tat-twelid b'mod mirakoluż, u San Franġisk refagħha u
wrieha lin-nies.

Il-Pandoro (pan d'oro) huwa ħobż ħelu, li ġej minn Verona, f'forma ta' frustum
bi stilla ta' tmien ponot. Ħafna drabi jkollu l-icing sugar biex ikun jixbah
il-qċaċet bis-silġ tal-Milied. Ħelu ieħor Taljan huwa t-Torrone li hu speċi ta'
qubbajd artab mimli lewż, għasel u zokkor.

Tu Scendi Dalle Stelle hija l-iktar għanja magħrufa tal-Milied li ħarġet
mill-Italja. Hija magħrufa wkoll Malta. Tradizzjonalment kienet tindaqq
biz-zampogna, iż-żaqq jew bagpipe Taljana. Il-melodija u l-kliem huma ta' San
Alfons Maria de Liguori, qassis Naplitan famuż, fundatur tar-Redentoristi, li
kitibha fl-1744, fil-Kunvent tal-Konsolazzjoni, f'Deliceto fil-provinċja ta'
Foggia fl-Italja t'Isfel. L-għanja tibda bil-kliem "Ħallejt O Alla s-sema" o
oriġinarjament semmieha "Quanne nascette Ninno" (Meta twieldet it-tarbija).

Fil-Ġermanja, fit-tmien seklu wara Kristu, proprju lejlet il-Milied, il-patri
missjunarju Ingliż San Bonifaċju sejjaħ madwaru lil dawk in-nies li kienu
tgħammdu u kkonvertew. Talabhom biex f'din il-ġurnata speċjali, lejlet it-twelid
ta' Ġesu', jaqtgħu is-siġra kbira tal-ballut li qabel taħtha kienu jagħmlu
s-sagrifiċċji umani lill-allat foloz. Dan kellhom jagħmluh biex juru kemm vera
saru jemmnu f'Ġesu'. Waqt li s-siġra kienet nieżla, inqasmet f'erbgħa biċċiet u
f'nofsha dehret tikber siġra żgħira tal-prinjol. San Bonifaċju ħajjarhom jieħdu
dik is-siġra bħala simbolu tat-twemmin ġdid tagħhom għax kienet siġra li
tipponta 'l fuq lejn is-sema u għax tħaddar is-sena kollha, donnha simbolu
tal-ħajja ta' dejjem. Ukoll hija simbolu tal-qawwa għaliex minkejja l-maltemp u
l-ksieħ li jaħkmu fuqha fix-xitwa, is-siġra tal-prinjol tibqa' tgħix u tikber.

Fost l-aktar għanjiet popolari Ġermaniżi nsibu 'O Lejl tas-Skiet', bil-Ġermaniż
Stille Nacht, heilige Nacht. Din l-għanja nkitbet l-ewwel f'forma ta' poeżija
minn Joseph Mohr, fl-1816. Joseph kien saċerdot fil-knisja ta' Obendorf
fl-Awstrija. Lejlet il-Milied, l-24 ta' Diċembru ta' l-1818, Joseph ta din
il-poeżija lill-ħabib tiegħu Franz Gruber, li kien l-organista tal-istess knisja
u surmast ta' skola, biex jikkomponi l-mużika. Franz kiteb il-mużika għaliha fi
ftit ħin u laħaq lestieha biex tindaqq u titkanta fil-quddiesa ta' nofs il-lejl
dakinhar stess.

It-Tewtoniċi u ċ-Ċeltiċi kienu jqisu l-viskju bħala pjanta b'qawwiet maġiċi,
bħala kura għall-feriti u għall-fertilità. Iċ-Ċeltiċi kienu jdendlu l-viskju
fid-djar tagħhom għax-xorti tajba u biex ikeċċu l-ispirti ħżiena. Matul
il-ġranet tal-Milied fl-era Vittorjana, l-Ingliżi kienu jdendlu z-zkuk
tal-viskju mis-saqaf għal isfel u fl-entraturi. Tnejn min-nies li jinzertaw taħt
il-viskju, riedu jbusu lil xulxin, imġiba mhux daqstant komuni fis-soċjetà
Vittorjana. Din it-tradizzjoni jista' jkun għandha oriġini Skandinava.

Il-Carol singing nistgħu ngħidu li beda fl-Ingilterra. Il-mużiċisti kienu
joqogħdu jduru minn raħal għal ieħor u jżuru l-kastelli u d-djar tas-sinjuri.
Bħala ringrazzjament huma kienu jistennew li jingħataw il-flus jew ikla sħuna.
Fost l-iktar għanjiet Ingliżi magħrufin insibu Away in a manger, Deck the Halls,
Ding Dong Merrily on High, The First Nowell, God rest ye Merry Gentleman, Good
King Wenceslas, Hark the Herald Angels Sing, Jingle Bells, Joy to the World, u
The Little Drummer Boy.

Fi Franza, il-Milied jissejjah 'Noel'. Din il-kelma gejja mill-frazi Franciza
les bonnes nouvelles, li tfisser 'l-ahbar it-tajba'.

Fil-Greċja, ħafna jemmnu fil-kallikantzeri, goblins (ħlejjaq ċkejknin
tal-ħrejjef) li suppost jikkawżaw il-ħsara matul it-12-il ġurnata ta' qabel
il-Milied. Hawnhekk normalment ir-rigali jingħataw fl-ewwel tas-sena.

L-Ukraini jippreparaw ikla kbira bi tnax-il platt. It-tifel iż-żgħir ta' kull
familja joqgħod fit-tieqa jittawwal biex jara l-istilla tal-Milied, sinjal li
l-festa tista' tibda.

L-iktar għanja tal-Milied Ukraina famuża hija Carol of the Bells miktuba
mill-kompożitur Ukrain Mykola Dmytrovych Leontovych, u ndaqqet għall-ewwel darba
f'Diċembru 1916 minn kor studenti tal-Università ta' Kiev.

Fil-Messiku, skulturi tal-paper mache msejħa pinatas jiġu mimlija bil-ħelu u
muniti u jiġu mdendla mis-saqaf. Imbagħad it-tfal, wieħed wara l-ieħor jagħtu
daqqa lill-pinata sakemm tinkiser, u jinżlu xebgħa ħelu u flus fl-art, u mbagħad
it-tfal tarahom jinżlu jiġru fl-art biex jiġbru kemm jifilħu ħelu.

Il-ponsjetta, li l-isem botaniku tagħha hu Euphorbia pulcherrima ġejja
mill-Messiku. Il-kelma pulcherrima tfisser l-iżjed sabiħa. Din kienet pjanta
importanti għall-Azteki u kienu jużawha bħala mediċinali. Kienet importanti
wkoll fiċ-Ċili u l-Peru. Skont leġġenda Messikana tas-seklu 16, Pepita, kienet
tifla ċkejkna Messikana, fqira ħafna tant li ma kellhiex flus biex tixtri rigal
biex tieħdu l-Knisja bħala parti miċ-ċelebrazzjoni tat-twelid ta' Ġesù. Fi
triqitha lit-tifla dehrilha anġlu li talabha tiġbor ftit ħaxix selvaġġ mit-triq
u tpoġġih quddiem l-altar tal-knisja. It-tifla hekk għamlet u f'daqqa waħda minn
fost iż-żbul beda jwarrad fjur ħamrani bellusi. Minn dak in-nhar il-Messikani
bdew isejħu lil dawn il-fjuri Flores de Noches Buena jiġifieri'Fjur tal-lejl
Qaddis'. Fis-seklu 17 il-patrijiet Franġiskani tal-Messiku bdew jużaw dawn
il-pjanti fit-tiżjin tal-Milied.



https://mt.wikipedia.org/wiki/Imperu_Ottoman

L-Imperu Ottoman kien potenza li kienet teżerċita saħħitha max-xtut tal-Baħar
Mediterran li beda jeżisti fl-1281 (jew 1299) sal-1923. kien wieħed mill-ikbar
Imperi li qatt dehru fuq wiċċ id-dinja, u, meta kien b'saħħtu, kien jinkludi
t-Turkija, il-Lvant Nofsani, l-Afrika ta' Fuq u l-Balkani. Ġie fondat minn tribu
ta' Torok Oghuz fil-Punent tat-Turkija, u kien immexxi mid- dinastija Osmanlı,
dixxendenti minn dawn it-Torok.

F'ċirkli diplomatiċi, l-Imperu kien jissejjaħ la Sublime Porte jew sempliċement
Porte, dderivat mit-traduzzjoni franċiża tat-terminu Bâb-i-âlî, li tfisser
"il-bieb l-għolja", minħabba ċ-ċerimonji ta' merħba lill-ambaxxaturi barranin
mill-bieb tal-Palazz Imperjali Topkapi. Ġieli jiġi interpretat bħala riferenza
għal qagħda tan-nazzjon u speċjalment tal-kapitali Istanbul; filfatt l-Imperu
kien jidher bħala l-bieb bejn l-Ewropa u l-Asja. Fi żmienu, l-Imperu Ottoman
kien jissejjaħ ukoll l-Imperu Tork jew it-Turkija minn barranin Ewropej, però
l-isem tal-pajjiż ta' llum m'ghandux jitħawwad ma' ta' l-Imperu Ottoman.

L-Imperu twaqqaf minn Osman I, bl-Għarbi ʿUthmān b'hekk l-isem tal-Imperu.
Fis-Seklu XVI u s-Seklu XVII, l-Ottomani kellhom wieħed mill-iktar imperi kbar u
b'saħħitom fid-dinja, u xi pajjiżi Ewropej bdew iħossuhom skomdi minħabba
l-avvanzi tagħhom fil-Balkani. Però l-Ottomani twaqqfu fl-Assedju ta' Malta,
fil-Battalja ta' Lepanto u f'dik ta' Vjenna.

Fl-1453, l-aħħar fdal tal-Imperu Biżantin sfaxxa meta Kostantinopli saret
il-kapitali Ottomana bl-isem ta' Istanbul. Mill-1517 'il quddiem, is-Sultan
Ottoman kien ukoll Kaliff tal-Islam, u l-Imperu Ottoman mill-1517 sa l-1922 (jew
1924) kien sinonimu mal-Kaliffat, l-Istat Islamiku.

Wara l-Ewwel gwerra dinjija, fl-istess gwerra li parti kbira tal-Imperu waqa'
f'idejn l-Alleati, filwaqt li l-istat Ottoman kien f'taħwid kbir, xi
nazzjonalisti Torok, ħafna kienu uffiċjali għolja fil-militar, waqqfu l-istat
Tork permezz tal-gwerra tal-Indipendenza Torka, kontinwazzjoni tal-gwerra bejn
il-Griegi u t-Torok, il-maġġoranza fuq art li saret Torka fit-Trattat ta'
Lausanne.



https://mt.wikipedia.org/wiki/Daphne_Caruana_Galizia

Daphne Caruana Galizia (26 ta' Awwissu 1964) hija ġurnalista, opinjonista
anglofona ta' gazzetta u blogger Maltija.

Bdiet taħdem fil-mezzi tax-xandir fl-1988, u malajr stabbilixxiet lilha nnifisha
bħala waħda fost l-aktar ġurnalisti kontroversjali ta' Malta bil-kolonna tagħha
fl-edizzjoni tal-Ħadd tat-Times of Malta, is-Sunday Times. Caruana Galizia
tkeċċiet mit-Times fl-1996 wara li l-gazzetta rrifjutat li tippubblika artiklu
li kitbet fuq il-President Emeritus Guido de Marco u t-tifla tiegħu, Dott.ssa
Gianella Demarco (avukata). Dan l-artiklu imbagħad deher fuq the Malta
Independent.

Caruana Galizia mill-ewwel saret magħrufa għall-veduti liberali u ħorox tagħha
dwar kwistjonijiet politiċi u soċjali. Il-kitba tagħha tvarja minn gossip fuq
persunaġġi pubbliċi Maltin sa analiżi kritiċi tar-realtà soċjo-politika Maltija.
Fi Frar tal-2010 il-Maġistrata Consuelo Herrera ħassitha mmalafamata b'għadd ta'
artikli li deheru fuq il-blogg tagħha u fittxitha għal libell. Flimkien ma'
Andrew Borg-Cardona, kienet waħda mill-kittieba li kkritikaw bl-aħrax lil-lemin
estrem Malti, speċjalment dak assoċjat mal-fehmiet ta' Norman Lowell dwar
l-immigranti illegali.

Il-perspettiva femminista ta' Caruana Galizia hija waħda kemmxejn aggressiva, li
tħeġġeġ lin-nisa ma jivvittimizzawx rwieħhom. Meta impjegata Maltija rebħet
l-ewwel każ ta' molestji sesswali ta' natura verbali fuq il-post tax-xogħol, –
rebħa li kienet meqjusa bħala suċċess għall-mara Maltija – Daphne qalet li
f'każijiet bħal dawn il-mara għandha tirreaġixxi u mhux iġġib ruħha b'mod, li
skont kif tifimha hi, hu "infantili".

Nhar it-8 ta' Marzu 2013, Caruana Galizia ġiet arrestata filgħaxija wara li
kisret il-jum ta' riflessjoni ta' qabel l-elezzjonijiet ġenerali. Dan wara li
kitbet artikli fuq il-blogg tagħha meqjusa bħala ta' natura politika.

Daphne Caruana Galizia miżżewġa u għandha tliet ulied. Studjat l-arkeoloġija
fl-Università ta' Malta. Tiddeskrivi ruħha bħala ġardinara akkanita u li tħobb
il-qari aktar minn kull ħaġa oħra.



https://mt.wikipedia.org/wiki/Bormla

Koordinati: 35°52′56″N 14°31′20″E﻿ / ﻿35.88222°N 14.52222°E﻿ / 35.88222;
14.52222 Bormla, hi belt f'Malta, l-ikbar waħda mill-grupp ta' tlett ibliet li
jifformaw il-Kottonera. Bormla tissejjaħ ukoll Cospicua, laqam li jwassal minn
żmien il-Kavallieri, probabilment minħabba s-swar majestużi tagħha. F'Diċembru
2005 kienet tgħodd 6,092 ir-ruħ.

Bormla tinsab bejn il-Birgu u l-Isla. Dawn it-tlett ibliet jifformaw żona ta'
bini fuq xaqliba mill-Port il-Kbir, faċċata mill-Belt Valletta.

Bormla kienet l-aħħar belt minn dawn it-tlieta li nbniet. Il-fortifikazzjonijiet
tagħha, mibnijin mill-Kavallieri ta' San Ġwann, huma tant kbar u felħana li kif
tarahom tinduna bis-saħħa u x-xogħol li ntefaq fuqhom.

L-oriġini tal-kelma Bormla probabilment jiġi mill-isem Bir-Mula: il-Bir
tal-Mulej. Fl-1722 il-Gran Mastru Zondadari ddikjaraha belt, taħt l-isem ta'
Ċittà Cospicua. Fl-1776, l-Ordni beda jibni baċir f'Bormla. Minn hawn 'il
quddiem, Bormla kellha tkun marbuta ma' l-industrija tat-Tarznari. Minħabba
f'hekk, Bormla kienet milquta bl-ikrah fit-Tieni Gwerra Dinjija.



https://mt.wikipedia.org/wiki/Abort

L-abort huwa t-tneħħija ta’ l-embrijun jew fetu mill-utru ta’ l-omm tqila waqt
it-tqala fi żmien meta dan ma jistax jgħix waħdu. L-abort ilu jsir eluf ta’ snin
bħala mezz ta’ kontroll tat-twelid u nsibuh f’ħafna kulturi ta’ l-imgħoddi kif
ukoll f’dawk tal-lum. Fl-istorja nsibu ħafna filosofiji li jitkellmu kemm favur
u kontra l-abort. Waħda mir-reliġjonijiet ewlenin li jikkundannaw l-abort hija
dik Nisranija li dejjem qieset l-abort bħala qtil ta’ tarbija innoċenti, għax
tqisha bniedem sa mill-bidu nett tat-tnissil tagħha.

Sas-sebghinijiet, l-abort sar legali f’ħafna mill-pajjiżi Ewropej, fil-Ġappun u
fl-Istati Uniti fis-sentenza magħrufa tal-Qorti Suprema ta’ Roe kontra Wade
(1973), li fiha ġie ddikjarat li l-fetu mhuwiex ‘persuna’ protetta
mill-Kostituzzjoni u li l-abort jista’ jsir fl-ewwel sitt xhur tat-tqala.
F’Malta l-abort huwa meqjus bħala delitt u jeżistu pieni kontra min jagħmlu.
Madankollu ħafna jsiefru l-Italja jew l-Ingilterra u jabortixxu fl-isptarijiet
t’hemmhekk. L-abort huwa differenti mill-metodi ta’ kontraċezzjoni għax waqt li
dawn ma jħallux lill-isperma tiltaqa’ mal-bajda, fl-abort il-bajda li titneħħa
tkun diġa fekondata u forsi diġa kibret u saret fetu.



https://mt.wikipedia.org/wiki/%C4%A0ove_(pjaneta)

Ġove hija l-ikbar u l-iżjed pjaneta massiva fis-Sistema Solari kollha; hija
għandha madwar 2.5 darbiet il-massa tal-pjaneti l-oħra kollha f'daqqa, u l-kamp
manjetiku enormi tagħha għandha effett fuq korpi oħrajn tas-Sistema Solari.
Il-pjaneta Ġove hija meqjuma bħala s-sultana tal-pjaneti; mhux ta' b'xejn
issemmiet għal missier l-allat Rumani.

Il-pjaneta Ġove hija komposta mill-idroġenu u mill-elju. Għandha atmosfera
enormi. Minbarra dan, it-temperaturi huma estremament għolja; dawn tal-aħħar
jitilgħu 'l fuq minn 11,000K (10,727 °C/19,340 °F) bi pressa ta' 1,000,000 iżjed
minn dik ta' wiċċ l-Art. F'dawn il-kundizzjonijiet l-idroġenu jittrasforma
f'metall likwidu, u għalhekk jsir konduttur tajjeb tal-elettriku. Huwa ċ-ċaqliq
veloċi ta' dawn ir-reġjuni ta' metall likwidu li jagħmlu l-kamp manjetiku ta'
Ġove daqshekk b'saħħtu. Jista' jkun li l-qalba ta' Ġove mhix kbira ħafna u wisq
probabbli hija magħmula minn ħadid u silikati. Teleskopji u probi spazjali
(space probes) juru l-quċċata tas-sħab ta' Ġove daqs li kieku għandhom żoni ta'
disinji ta' faxxi skuri li jikkuntrastjaw ma' oħrajn ċari. Huwa maħsub li ż-żoni
tal-ilwien skuri huma r-riżultat ta' sħab tal-ammonju idrosolubbli, waqt li
l-partijiet ċari jikkonsistu l-biċċa l-kbira minn kristalli tas-silġ
tal-ammonju. Ġove ddur b'ħeffa fuq l-assi tagħha stess f'perjodu rotazzjonali
ta' inqas minn 10 sigħat. Din ir-rotazzjoni rapida ġġiegħel 'l dan il-korp
ċelesti jespandi xi ftit mill-ekwatur waqt li jiċċattja mir-reġjuni polari.

Ġove tarmi darbtejn iżjed sħana milli tirċievi mix-Xemx. Din l-enerġija wisq
probabbli hija primordjali mħallija minn meta din il-pjaneta ġganteska fformat
madwar 4,600,000,000 sena ilu.

Is-sistema kumplessa taċ-ċrieki ta' Ġove ġiet skoperta minn Voyager 1 fl-1979.
L-ismijiet tat-tlett iċrieki huma: Halo, iċ-ċirku ewlieni u l-Gossamer.

Il-Ponta l-Ħamra l-Kbira tvarja fid-daqs: fi żmien il-Voyager 1, kienet madwar
id-daqs tad-Dinja; kien magħruf li xi darba l-ponta kien fiha madwar 40,000 għal
14.000 km (25,000 għal 70,000 mil). Il-lewn ħamrani tagħha hu kkawżat minn
traċċi tal-fosfru.

Il-kamp manjetiku ta' Ġove huwa qawwi ħafna. Tant li hija xi 20,000 darba ikbar
minn dik tal-Art u testendi 'l barra mill-pjaneta u żżomm partiċelli maħruġa
mill-vulkani fuq in-naħa ta' ġewwa tal-qamar Ġovjan, Io.

Ir-riħ solari jaħbat mal-kamp manjetiku fuq in-naħa tax-Xemx u jiġi mbuttat
f'denb manjetiku lura man-naħa opposta. Dan id-denb majetiku jestendi mill-inqas
650,000,000 km (400,000,000 mil), lil hinn mill-orbita ta' Saturnu.

Massiv daqshekk, Ġove għandu kamp manjetiku li taffettwa l-kometi u asterojdi li
jgħaddu minn ħdejh. Wieħed mill-eventi l-iżjed drammatiċi tal-kamp manjetiku
kien dak ta' Lulju tal-1994 meta l-kometa Shoemaker-Levy 9 ġiet imbuttata lura
f'24 biċċa, u kull biċċa konsegwentament, ħabtet mal-pjaneta. L-arjiet
tal-impatti kienu viżibbli mill-Art anki b'apparat amatorjali.

X'aktarx Ġove mbutta ħafna oġġetti ċelesti 'l hinn minnu tul is-snin, b'hekk
ipproteġa l-Art u l-pjaneti interni mill-impatti ta' dawn l-istess oġġetti.

Huwa wkoll probabbli li ġbid gravitazzjonli bejn Ġove u x-Xemx waqqaf pjaneta
oħra milli tifforma f'distanza ta' 3 AU mix-Xemx fejn tinsab il-maġġorparti
tal-asterojdi.

Ġove għandu 63 qamar, u minn tromba normali, l-ikbar erbgħa minnhom jidhru daqs
tikkiet ċkejkna tad-dawl. Kien Galileo li osservahom għall-ewwel darba fis-seklu
sbatax, u huma magħrufa bħala l-qmura Galileani (Io, Europa, Ganymede u
Callisto).

Il-qmura ta' Ġove jorbitaw f'erba' gruppi. Barra mill-qmura Galileani, l-oħrajn
huma żgħar u b'forom irregolari. Metis, Adrastea, Amalthea u Thebe jorbitaw xi
130,000 u 220,00 km (80,000 u 140,000 mil) miċ-ċentru ta' Ġove. Leda, Himalia,
Lysithea u Elara xi 11,000,000 km (68,000,000 mil), waqt li Anake, Carme,
Pasiphae, Sinope u S/1999J1 (l-aħħar qamar skoprut fis-sena 1999, li għadu ma
ġiex mogħti isem) għandhom orbiti retrogradi madwar 21,000,000 u 25,000,000 km
(13,000,000 u 16,000,000 mil).

Ganymede huwa l-ikbar qamar tas-Sistema Solari. Huwa maħsub li nofsu hu magħmul
minn blat u n-nofs l-ieħor minn silġ tal-ilma.



https://mt.wikipedia.org/wiki/Valletta_FC

Valletta Football Club huwa klabb tal-futbol Malti li huwa bbażat ġewwa l-belt
kapitali, Valletta.

Il-Klabb ġie ibbażat fl-1943, meta Valletta kienu taħt l-ismijiet ta' Valletta
Prestons u Valletta United. Qabel it-Tieni Gwerra Dinjija Valletta United, kif
kienu imsemmija qabel, rebħu żewġ kampjonati nazzjonali. Fl-1963 it-tim Belti
kkompeta għall-ewwel darba fil-fażi ta' kwalifikazzjoni għat-Tazza taċ-Ċampjins
kontra Dukla Prague mmexxija mill-plejer leġġendarju Josef Masopust.

Valletta United rebaħ il-kampjonat darbtejn, fl-istaġuni 1914–15 u 1931–32. Huma
kienu wkoll runners up għal żewġ staġuni 1925–26 u 1926–27. Valletta wkoll rebħu
l-Cousis Shield, li hija magħrufa wkoll bħala l-Kompetizzjoni tan-Knock Out
(għalkemm il-kelma "Trofew" hija saħansitra aktar familjari) – huma rebħuwa dan
it-trofew darbtejn fl-istaġun 1914–15, u huma għamluwa doppja f'dak istaġun u
fl-1920-1921.

Matul il-perjodu li Valletta United lagħbu fl-MFA (i.e. mil-1909 għall-1932),
Valletta United rebħu l-kampjonat fl-istaġun 1931–32. Madankollu għal xi raġuni
fil-istaġun ta 'wara, Valletta United sparixxew mix-xena tal-futbol u għalhekk
l-monopolju ta' Sliema u Floriana reġaw bdew.

Fl-istaġun 1996–97 Valletta FC rebħu kull 5 kompetizzjonijiet li l-futbol Malti
joffri. Dan sar billi l-klabb suċċessiv rebaħ l-Premier League, Rothmans Trophy,
Tazza Super Five, Tazza Lowenbrau u Super Cup Maltija.

It-tama tal-ewwel trofew f'7 snin kien maħsuba enormi permezz partitarji
tal-Valletta fis-sajf tal-2007. Valletta nefqu ħafna flus fis-suq
tat-trasferiment u l-aspettattivi kienu għoljin. Valletta bdew l-istaġun
fl-agħar moda possibbli, b'telfa ta' 3–2 kontra r-rivali eterni, Floriana. Bidu
fqir ta' Valletta kompliet bid-dro ta' 1-1 kontra Hibernians, telfa ma' Sliema,
dro ta' 0-0 Ħamrun Spartans u Msida rispettivament. Madankollu, eventwalment
Valletta forma tajba b'rebħa ta' 1-0 kontra Birkirkara, rebħa ta' 7–0 kontra
ċ-ċampjins Marsaxlokk u huma pattew lil-Furjana b'rebħa ta' 4-0 fit-8 ta
'Diċembru. Wara r-rebħ li kisbu kontra Msida, Mqabba, Ħamrun Spartans, Sliema u
Marsaxlokk il-klabb wera razza pura ta' rebħ. Valletta intitolat għall-fażi
tal-finali tal-istaġun fuq nota għolja.

Valletta rebħu id-19-il titlu tal-Premier League tagħhom wara Marsaxlokk naqsu
milli jelgħbu lilBirkirkara nhar is-Sibt 3 ta' Mejju wara suċċess kbir kampanja
taċ-Championship Pool. Madankollu, mat-titolu fil-borża taż-żmien mingħajr telfa
hekk intemm, u l-istaġun spiċċa b'numru ta' telfiet. It-tim naqas ukoll milli
jilħaq il-finali tal-U*Bet F.A. Trophy 2008,wara li jitilfu 4-2 mar-rivali
Birkirkara fis-semifinali. Iżda ħlief għall-istadji bikrin u l-logħob wara
l-kampjonat, Valletta kienu l-aktar ġenb konsistent.



https://mt.wikipedia.org/wiki/Rumanija

Ir-Rumanija ( roʊˈmeɪniə (għajnuna·info) (Rumen:România) hi pajjiż li tinsab
fl-intersezzjoni tal-Ewropa Ċentrali u l-Ewropa tax-Xlokk, bi fruntiera
mal-Baħar l-Iswed. Ir-Rumanija għandha fruntiera komuni mal-Ungerija u
s-Serbjalejn il-punent, l-Ukrajna u l-Moldova għall-grigal u l-lvant, u
l-Bulgarija fin-nofsinhar. B'238,391 kilometru kwadru (92,043 mi kw),
ir-Rumanija hija t-tmien l-akbar pajjiż tal-Unjoni Ewropea mill-erja, u għandha
s-seba' l-akbar popolazzjoni tal-Unjoni Ewropea b'20,121,641 persuni (Ottubru
2011). Il-belt kapitali u l-ikbar belt hija Bukarest, li hija s-sitt l-akbar
belt fl-Ewropa.

Il-Prinċipalitajiet Uniti ħarġu meta t-territorji tal-Moldavja u Wallachia kienu
magħquda taħt il-Prinċep Alexander Ioan Cuza fl-1859. Fl-1866, il-Prinċep Karl
tal-Hohenzollern-Sigmaringen kien imsejjaħ għat-tron bħala l-prinċep renjanti
tal-Prinċipat Rumen u fl-1881 kien finalment inkurunat bħala Re Carol I l-ewwel
monarka tar-Renju tar-Rumanija. L-indipendenza mill-Imperu Ottoman kienet
iddikjarata fid-9 ta' Mejju 1877, u kienet internazzjonalment rikonoxxuta
fis-sena ta' wara. Fl-aħħar tal-Ewwel Gwerra Dinjija, it-Transilvanja, Bukovina
u Bessarabja ngħaqdu mar-Renju tar-Rumanija.



https://mt.wikipedia.org/wiki/Relativit%C3%A0_ristretta

Ir-relatività ristretta hi teorija formali li żviluppa Albert Einstein fl-1905.
L-għan ta' Einstein kien li joħroġ il-konsegwenzi fiżiċi kollha tar-relatività
Galilejana u tal-fatt li l-veloċità tad-dawl fil-vojt għandha l-istess valur
fis-sistemi ta' riferiment inerzjali kollha. Dan il-fatt irriżulta
mill-ekwazzjonijiet ta' Maxwell imma sa dak iż-żmien kien spjegat b'mod
differenti bl-użu tal-"ispazju assolut" ta' Newton u tal-"eter".

Ir-relatività Galilejana tgħìd, fil-lingwaġġ modern, li kull ma jiġri f'sistema
ta' riferiment inerzjali waħda jiġri b'mod perfettament identiku f'kull sistema
ta' riferiment inerzjali oħra. Dan il-prinċipju, li sar jissejjaħ "il-prinċipju
tar-relatività", Einstein wessgħu biex jinkludi sistemi ta' riferiment li
mhumiex inerzjali: minn "ristretta" ir-relatività saret "ġenerali".

Ir-relatività ristretta għamlet ukoll impatt kbir fuq il-filosofija billi
neħħiet kull possibbiltà li jeżistu ħin u spazju assolut fl-univers. Wara
l-argumenti ta' Henri Poincaré, il-filosfi bilfors kellhom jibdew jaħsbu b'mod
differenti fuq il-kwistjoni tal-ħin u l-ispazju.

Fl-aħħar tas-seklu 19, James Clerk Maxwell stabbilixxa l-ekwazzjonijiet li
jiggvernaw l-imġiba tal-mewġ elettromanjetiku, fosthom il-mewġ tad-dawl. Skont
din it-teorija, il-veloċità tad-dawl ma tistax tiddependi mill-proprjetajiet
elettriċi u manjetiċi tal-ambjent u lanqas mill-veloċità tal-punt ta' riferiment
tal-kejl. Dan qajjem problema billi fil-mekkanika Newtonjana il-veloċitajiet
jingħaddu (biex ngħidu l-affarijiet fil-qosor). Jekk minn ajruplan li miexi
b'veloċità ta' 7 km/s relattiva mal-Art, jisparaw bomba 'l quddiem b'veloċità
ta' 1 km/s relattiva mal-ajruplan, il-veloċità tal-bomba relattiva mal-Art tkun
ta' 8 km/s. Jekk il-bomba jisparawha lura, il-veloċità tagħha tkun ta' 6 km/s.

L-ekwazzjonijiet ta' Maxwell, għall-kuntrarju, jgħidu li jekk nimmiraw raġġ dawl
mill-ajruplan 'l quddiem jew lura, il-veloċità tad-dawl imkejla fuq id-dinja
tkun l-istess. Michelson u Morley għamlu esperiment fejn id-dinja għamlitha ta'
ajruplan. Billi l-pjaneta tagħna ddur madwar ix-xemx b'veloċità ta' 30 km/s,
riedu jaraw jekk hemmx xhieda ta' xi differenza bejn il-veloċitajiet tad-dawl
meta jkun fid-direzzjoni tal-moviment tad-dinja jew kontra. Ma sabu l-ebda
differenza u allura dan l-esperiment ikkonferma l-validità tal-ekwazzjonijiet
ta' Maxwell.

Lorentz stabbilixxa formoli ta' trasformazzjoni biex ngħaddu minn osservatur
għall-ieħor; dawn jirrigwardaw l-ekwazzjoniet ta' kompatibbiltà li t-tifsira
tagħhom ma kinitx ċara. L-ispjegazzjoni li ħarġet biex dawn il-formoli strambi
jiġu ġustifikati kienet din: l-eter, l-ambjent li qabel kien maħsub meħtieġ
għall-propagazzjoni tal-mewġ tad-dawl bħalma l-arja hi meħtieġa
għall-propagazzjoni tal-mewġ tal-ħoss, għandhom proprjetajiet elastiċi li
jwasslu għal dawn l-ekwazzjonijiet. Poincaré ippubblika xi artikli fuq
it-teorija qabel Einstein.

Fl-1905, fl-artiklu tiegħu Fuq l-elettrodinamika tal-korpi fil-moviment, Albert
Einstein ippreżenta r-relatività kif ġej:

Einstein kiteb mill-ġdid il-formoli li jiddefinixxu l-momentu u l-enerġija
ċinetika b'mod li jagħmilhom invarjanti taħt trasformazzjoni ta' Lorentz.

Il-partijiet li jieħdu l-ħin u t-tliet koordinati tal-ispazju fl-ekwazzjoniet
ta' Lorentz ma nistgħux nifirduhom. Minkowski interpretahom bħala spazju-ħin
b'erba' dimensjonijiet. Nosservaw madankollu li l-ħin u l-ispazju xorta jibqgħu
ta' natura differenti u ma nistgħux nassimilaw wieħed fl-ieħor. Pereżempju
nistgħu nagħmlu dawra fl-ispazju imma dan impossibbli fil-ħin. Minn dan il-punto
di vista, hemm xi kożmoloġi li jidhirlhom li mhux sewwa li nqisu l-ħin bħala
koordinata immaġinarja u jissuġġerixxu li għandna nabbandunaw din id-drawwa.
Naturalment jibqa' l-fatt li ma nistgħux nifirdu l-ħin mill-ispazju u
l-relatività tiżviluppa fi spazju-ħin b'erba' dimensjonijiet, waħda għall-ħin u
tlieta għall-ispazju.

Fl-1912, Lorentz u Einstein ġew proposti għal premju Nobel flimkien għax-xogħol
tagħhom fuq it-teorija. Ir-rakkomandazzjoni kienet minn Wien, lawrjat tal-1911,
li stqar li "sewwa kif Lorentz għandu jiġi meqjus bħala l-ewwel li sab
il-kontenut matematiku tal-prinċipju tar-relatività, Einstein irnexxielu
jirreduċih f'prinċipju sempliċi. Għandna nqisu l-mertu taż-żewġ riċerkaturi
bħala komparabbli". Einstein qatt ma rċieva il-premju Nobel għar-relatività,
il-premju Nobel bi prinċipju qatt ma jingħata għal teorija pura. Il-kumitat ried
jistenna konferma esperimentali u meta din waslet, Einstein kien intefa' fuq
xogħlijiet oħra importanti.

Einstein fl-aħħar kien ippremjat bil-premju Nobel għall-fiżika fl-1921,
għall-kontribuzzjonijiet tiegħu lill-Fiżika Teorika, u speċjalment
għall-iskoperta tal-ispjegazzjoni tal-effett fotoelettriku.

Il-teorija ta' Einstein tirrigwarda s-sistemi ta' riferiment inerzjali. Niftakru
li sistema ta' riferiment tissejjaħ inerzjali jekk ma tkunx suġġetta għal ebda
aċċelerazzjoni: razz fl-ispazju 'l bogħod minn kull massa hu sistema inerzjali
jekk il-muturi kollha jkunu mitfijin. Il-postulati tar-relatività ristretta huma
dawn:

L-ewwel postulat hu propjament il-prinċipju tar-relativita ristrett għall-klassi
ta' sistemi ta' riferiment inerzjali u jifformalizza l-iskoperta ta' Galileo li
skontha l-moviment uniformi f'linja dritta hu "qisu xejn" għal osservatur
f'sistema ta' riferiment miexja.

It-tieni postulat iħallina nissinkronizzaw l-arloġġi b'sinjal tad-dawl minn
sistema ta' riferiment. Biex nagħmlu dan biżżejjed li l-"għassies tal-ħin"
jibgħat sinjal bid-dawl f'ċertu ħin, pereżempju f'nofsinhar. Imbagħad meta
osservatur li qiegħed distanza r 'il bogħod jirċievi s-sinjali, jieħu kont
tal-ħin r /c (fejn c hi l-veloċità tad-dawl) li s-sinjal ħa biex jasallu u
jqiegħed l-arloġġ fuq " nofsinhar +r /c ".

Mit-tieni postulat nistgħu niddeduċu l-ekwazzjoniet tat-trasformazzjonijiet ta'
Lorentz jekk inżidu miegħu ipoteżi oħra: l-ispazju-ħin hu omoġenju u iżotropu.
Dan il-fatt skoprewh Kunz u Comstock indipendentament fl-1910. L-ipoteżi miżjuda
twassal għall-grupp ta' trasformazzjonijiet b'parametru c, fiżikament bl-istess
dimensjonijiet bħall-veloċità. Dawn it-trasformazzjonijiet nistgħu
niddentifikawhom mat-trasformazzjonijiet ta' Galilew jekk c 2 {\displaystyle
c^{2}} hi infinita u mat-trasformazzjonijiet ta' Lorentz jekk c 2 {\displaystyle
c^{2}} hi finita u pożittiva. L-identifikazzjoni ta' c mal-veloċità tad-dawl, li
mill-osservazzjoni hi finita tiġi mit-tieni postulat.

Nikkonsidraw żewġ sistemi ta' riferiment R ′ {\displaystyle \mathbb {R'} } u R
{\displaystyle \mathbb {R} } , l-ewwel sistema ta' riferiment R ′ {\displaystyle
\mathbb {R'} } nagħtuha veloċità v → {\displaystyle {\vec {v}}} relattiva
mas-sistema ta' riferiment R {\displaystyle \mathbb {R} } . Biex nissemplifikaw
il-kalkuli għall-ewwel naħdmu biss bi trasformazzjonijiet imsejħa "speċjali",
ikkaratterizzati bil-fatt li s-sistemi tal-assi x, y, z u x', y', z' huma
paralleli u li l-assi Ox' u Ox huma l-istess u paralleli mal-veloċità v →
{\displaystyle {\vec {v}}} . Din ir-restrizzjoni ma tnaqqasx mir-riżultati.
Iżjed l-isfel nagħtu l-formoli meta veloċità tkun f'direzzjoni liema tkun.

L-ipoteżi ta' Einstein iwasslu għat-trasformazzjonijiet imsejħa " ta' Lorentz ".
Il-formoli ta' Lorentz iħalluna nesprimu l-koordinati (x, y, z, t) ta' ġrajja
mogħtija f'sistema "fissa" (ngħidu aħna d-dinja) bħala funzjoni tal-koordinati
(x' , y' , z' , t'  ) tal-istess ġrajja f'sistema "miexja" (ngħidu aħna razz).
Il-formoli huma dawn :

fejn β {\displaystyle \beta } u γ {\displaystyle \gamma } huma fatturi mingħajr
dimensjoni definiti hekk

Dawn l-espressjonijiet jissemplifikaw u jieħdu forma ta' rotazzjoni jekk
indaħħlu l-funzjonijiet iperboliċi tal-angolu θ definit b'dal mod

Biex niksbu l-formoli li jikkorrispondu mat-trasformazzjoni bil-maqlub biżżejjed
nibdlu β f' -β, u allura θ f' -θ, u jkollna :

Regola utli : biex insibu s-sinjal li għandna nqiegħdu quddiem sinh θ biżżejjed
inqisu punt wieqaf f'wieħed mis-sistemi (ngħidu aħna tar-razz, b' x'  = 0
pereżempju) u naraw x'għandu jkun is-sinjal tal-koordinata spazjali fis-sistema
l-oħra (ngħidu aħna s-sistema fissa li fiha x tikber jekk ir-razz ikollu
veloċità pożittiva).

Fl-eżempji li ġejjin ħa jkollna nqisu żewġ ġrajjiet wara xulxin. Għalhekk
fil-formoli ta' qabel minflok x u t, ħa niktbu Δx u Δt li jirrappreżentaw
il-bidla spazjali u temporali bejn l-ewwel grajja u t-tieni.

Ejjew nikkunsidraw sistema ta' riferiment fid-dinja magħmula minn sett ta'
osservaturi wieqfa relattivament ma xulxin u magħmra b'arloġġi sinkronizzati.
Dawn l-osservaturi dinjin qegħdin f'linja bi dritt il-mogħdija ta' razz li
qiegħed jimxi b'veloċità v relattivament mal-Art. Nissoponu li r-razz jitfa'
xrara dawl kull Δ t ′ {\displaystyle \Delta t'} sekondi, u t-tfigh tad-dawl hu
kkontrollat minn arloġġ intern fir-razz. Fir-razz il-perjodu ta' ħin bejn żewg
xrariet hu ta' Δ t ′ {\displaystyle \Delta t'} sekondi. Billi dawn ix-xrariet
jintefgħu mill-istess punt fuq ir-razz, l-intervall spazjali Δ x ′
{\displaystyle \Delta x'} li jisseparahom hu żero. Imma il-perjodu ta' dawn
id-dwal, kif jarawh l-osservaturi dinjin li qegħdin fil-linja tal-mogħdija
tar-razz ?

turi li l-intervall Δt bejn żewġ xrariet ta' wara xulxin kif jidher
lill-osservaturi marbutin mas-sistema fid-dinja (u allura l-arloġgi tagħhom,
niftakru, juru l-istess ħin) hu mogħti b'

L-espressjoni msejħa Δt hi dejjem ikbar minn Δt '. Allura, jekk fis-sistema ta'
riferiment tar-razz, l-intervall ta' ħin bejn żewġ xrariet hu ta' sekonda,
fis-sistema ta' riferiment fid-dinja l-intervall hu ta' γ sekondi (γ > 1).

Mela, nistgħu ngħidu li meta l-osservaturi dinjin jaraw mit-tieqa l-arloġġ
fir-razz għaddej, jaħsbu li l-arloġġ għandu lura (l-arloġġi dinjin iduru γ
sekondi, jiġifieri iżjed minn sekonda qabel jaraw l-arloġġ tar-razz idur
sekonda). Biex ngħidu l-affarijiet fil-qosor, arloġġ fuq vettura miexja jidher
li jmur lura. Dan l-effet jissejjaħ id- dilatazzjoni relativista tal-ħin. Ġej
minnu l-paradoss tat-tewmin: tewmi li jiġi lura minn vjaġġ immaġinarju
b'veloċità qrib dik tad-dawl (li fil-fatti mhux possibbli li jitwettaq) jsib
ruħu iżjed żagħżugħ minn ħuh li baqa' fuq l-Art, billi l-arloġġ tiegħu jkun dar
inqas minn dak ta' ħuh.

Fl-esperiment li ġej, li juri b'mod ħafif id-dilatazzjoni tal-ħin imbassra
mir-relatività ristretta, nikkunsidraw arloġġ tal-fotoni li fih xrara dawl
tivvjaġġa min mera għal oħra bil-veloċità c tad-dawl.

Il-ħin ta' vjaġġ f'sistema hu daqs id-distanza diviża bil-veloċita tad-dawl, li
ma tiddependix mis-sistema. Jekk l-arloġġ ikun fiss telattivament
mal-osservatur, id-distanza hi d-distanza fil-waqfien bejn iż-żewġ mirja u jdum
il-ħin 2t '. Jekk l-arloġġ ikun miexi relattivament mal-osservatur, dan jara
l-foton jimxi ma' linja mgħawġa iżjed twila mill-linja dritta ta' qabel. Il-ħin
2t tal-vjaġġ hu ikbar minn 2t ' : l-arloġġ miexi jmur lura (ikun hemm
dilatazzjoni tal-ħin).

It-tul tal-ipotenuża tat-trianglu rettangulari ABH tal-figura hu ct, tal-għoli
hu ct ' u tal-bażi hu vt billi v hi veloċità tal-arloġġ fis-sistema "fissa".
Mit-Teorema ta' Pitagora:

Billi l-veloċita tad-dawl hi 300,000 km/s, ajruplan għaddej bi 0.3 km/s
(jiġifieri 1000 km/h) għandu veloċità daqs il-miljun parti ta' dik tad-dawl u
għalhekk l-iżball li nagħmlu meta nużaw l-approssimazzjoni Galilejana hi inqas
mill-miljun parti tal-miljun parti, (jiġifieri 10-12), insinjifikanti għal
kollox fil-ħajja ta' kuljum. Madankollu għal kejl iżjed preċiż tal-ħin użat
fl-esperimenti spazjali u għall-GPS, hu importanti ħafna li nieħdu kont
tal-korrezzjonijiet relativistiċi (xi minn daqqiet tar-relatività ristretta u xi
minn daqqiet tar-relatività ġenerali).

Ejjew nissoponu li fis-sistema ta' riferiment R ′ {\displaystyle \mathbb {R'} }
tar-razz hemm riga, ta' tul L ′ {\displaystyle L'} , matul l-assi O ′ x ′
{\displaystyle O'x'} . Dan it-tul imkejjel fis-sistema ta' riferiment li fiha
r-riga hi wieqfa hu t-tul proprju tar-riga.

Fis-sistema ta' riferiment R {\displaystyle \mathbb {R} } tad-dinja, li r-riga
miexja relattivament magħha, nistgħu inkejlu r-riga billi nqisu dawn iż-żewġ
ġrajjiet li ġejjin: L-ewwel waħda hi meta l-ewwel tarf tar-riga jgħaddi minn
quddiem osservatur dinji meta l-arloġġ tiegħu juri, ngħidu aħna, nofsinhar.
It-tieni waħda hi meta fl-istess ħin (f'nofsinhar) it-tieni tarf tar-riga
jgħaddi minn quddiem osservatur dinji ieħor. Id-distanza L bejn iż-żewġ
osservaturi inqisuha bħala t-tul tar-riga fis-sistema "fissa" billi din
tirrappreżenta d-distanza bejn il-punti ta' R {\displaystyle \mathbb {R} } li
jikkoinċidu mat-truf tar-riga fl-istess waqt ta' R {\displaystyle \mathbb {R} }
. Billi Δt = 0 u Δx = L, l-ekwazzjoni ta' Lorentz

Irridu noqgħodu attenti li ma napplikawx dan il-fenomenu tal-kontrazzjoni
tat-tul mingħajr ħsieb. Hemm bżonn li niddefinixxu sewwa l-ġrajjiet u niflu kif
il-koordinati tagħhom jinbidlu minn sistema ta' riferiment għal oħra. Inkella
nistgħu naqgħu f'xi wieħed mill-paradossi. Wieħed mill-iżjed magħrufin li
għandhom x'jaqsmu mal-kontrazzjoni relativista tat-tul hu dak tal-karozza dieħla
fil-garaxx li ssir iqsar meta x-xufier isuqha ħafna.

It-teorija relativistika tista' tagħti l-impressjoni (anki b'isimha biss) li
tagħmel kollox totalment dipendenti mill-mod tal-kejl. L-ewwel paragrafi ta' dan
l-artiklu fuq ir-relatività tat-tul u l-ħin forsi jistgħu isaħħu din l-opinjoni.
Però dan il-punto di vista hu żbaljat għaliex għall-kuntrarju, ir-relatività
ristretta tisħaq iżjed profondament fuq dak li hu invarjanti taħt bidla
tal-koordinati. Minn dan il-lat l-invarjanza tal-intervall ta' spazju-ħin bejn
żewġ ġrajjiet hu fundamentali fit-teorija relativistika.

F'sistema ta' riferiment, ġrajja hi karatterizzata bil-koordinati
spazjo-temporali : "pożizzjoni, ħin". Żewġ grajjiet li qegħdin rispettivament f'
x1,y1,z1,t1 u f' x2 y2, z2, t2 huma mbegħdin b'intervall ta' spazju-ħin li
l-kwadrat tiegħu hu

Minħabba l-preżenza tas-sinjal " - " il-kwadrat tal-intervall spazju-ħin jista'
jkun pożittiv jew negattiv. Dan differenti għal kollox mill-kwadrat tad-distanza
Ewklideja li hu dejjem pożittiv. Ninnutaw però li l-kwantitajiet Δt2 u Δs2
jibqgħu evidentament kwadrati "tajbin", jiġifieri pożittivi.

Is-sinjal tal-invarjanti spazju-ħin Δσ2 iħallina nikklassifikaw żewġ ġrajjiet,
waħda relattivament mal-oħra, u din il-klassifikazzjoni għandha karattru
"assolut".

Fl-ambitu tar-relatività ristretta, ma nistgħux nerġgħu lura fil-ħin, iġifieri
l-ordni temporali ta' żewġ ġrajjiet ma tistgħax tinbidel; ħa nfissru għaliex:
Biex inkunu realistiċi, fil-fiżika il-bidla fis-sistema ta' riferiment
mis-sistema tal-bidu, bilfors ikollna nagħmluha b'mod kontinwu . Billi hija
invarjanti, il-kwantità Δσ2=c2Δt2 - Δs2 tibqa' bl-istess sinjal, li hawnhekk hu
pożittiv. B'konsegwenza, it-terminu pożittiv c2Δt2 jibqa' strettament ikbar
mit-terminu Δs2 li hu pożittiv jew żero. It-terminu Δt2 ma jistgħax jgħaddi minn
żero f'bidla kontinwa ta' sistema ta' riferiment u minn dan il-fatt nistgħu
ngħidu li l-kwantità Δt stess (li s-sinjal tagħħa jiddeċiedi l-ordni temporali
taż-żewġ ġrajjiet) iżżomm l-istess sinjal. Jekk il-ġrajja 1 tippreċedi
l-ġrajja 2, għal ċertu osservatur, din l-ordni ma tistgħax tinqaleb għal
osservatur ieħor, jiġifieri il-kawża ma tistgħax tinqaleb. Fi kliem ieħor,
il-prinċipju tal-kawżalità hu rispettat fis-sistemi ta' riferiment Galilejani.

Ninnutaw li l-ħin u l-ispazju għandhom rwoli simmetriċi u għalhekk hu loġiku li
nkejluhom bl-istess mod. Billi l-veloċità tad-dawl hi fissa nagħmlu
l-ekwivalenza bejn it-tul u l-ħin iżjed ċara jekk nirredefinixxu l-metru bħala
d-distanza li jivvjaġġa d-dawl f'sekonda jew b'mod ekwivalenti nistgħu
nirridefinixxu s-sekonda bħala l-ħin li jieħu d-dawl biex jimxi tul ta' metru.

Id-definizzjoni tal-kwadrat Δσ2 tal-intervall spazjo-temporali adottata hawn fuq
tikkorripondi mas-" senjatura " (– + + +) ta' dik li tissejjaħ il-metrika
tal-spazju-ħin, bin-notazzjoni li hi ċara. Skont din l-għażla,

Hemm definizzjoni ta' importanza kbira marbuta mal-invarjanza ta' dan
l-intervall ta' spazju-ħin, u din hi dik ta' ħin proprju. Nissoponu, pereżempju
li qegħdin ġewwa razz li qiegħed jimxi relattivament mal-Art b'veloċità v,
jiġifieri l-axissa tar-razz hi

fis-sistema dinjija. Jekk inqisu arloġġ ġewwa r-razz, il-pożizzjoni tiegħu ma
tinbidilx relattivament ma dan ir-razz u l-kwadrat tal-intervall ta' spazju-ħin
jirriduċi għall-komponent temporali li nuru b' − Δ τ 2 {\displaystyle -\Delta
\tau ^{2}\,} . Billi l-intervall ta' spazju-ħin hu indipenti mis-sistema li fiha
jitkejjel, għandna

jissejjaħ il-ħin proprju tal-oġġett miexi jew tal-partiċella li nkunu qegħdin
nikkunsidraw.

Fil-mekkanika Newtonjana, l-spazju hu separat mill-ħin u nistudjaw il-moviment
ta' partiċella bħala funzjoni tal-ħin assolut. Grafikament nirrappreżentaw
it-trajettorja fl-ispazju (imma mhux fil-ħin !). Pereżempju, impinġu l-ellissi
li tiddeskrivi pjaneta madwar ix-Xemx skont il-liġijiet ta' Kepler. Il-figura
fil-ġenb (fig. 3) turi l-mogħdija spazjali li jimxu magħha ċertu numru ta'
partiċelli A, B, C, D, E, etc. li għandhom veloċità kostanti matul il-ħin,
ngħidu aħna, sekonda u d-distanza li jivvjaġġaw hi proporzjonali mal-veloċità
tal-partiċella. Fil-każ ġenerali nistgħu inpinġu t-trajettorja ta' punt
M(x, y, z) f'sistema Karteżjana fi tliet dimensjonijiet.

Fir-relatività ristretta nsegwu l-ġrajjiet fi spazju ta' 4 dimensjonijiet,
tlieta tal-ispazju u waħda tal-ħin, u għalhekk mhux possibbli fl-iżjed każ
ġenerali li nivviżżwalizzaw il-linja li tirrappreżenta is-sinsiela ta' ġrajjiet
u li turi l-mogħdija tal-partiċella fl-istess waqt fl-ħin u fl-spazju. Din
il-linja tissejjaħ il-linja tal-univers tal-partiċella. Biex intaffu
d-diffikultà tar-rappreżentazzjoni f'4 dimensjonijiet nillimitaw ruħna għal 2
dimensjonijiet, waħda tal-ispazju u waħda tal-ħin. Fi kliem ieħor nikkunsidraw
biss il-moviment matul l-assi ta' x u l-koordinati y u z ma jinbidlux. Allura
jibqa' biss il-varjabbli x u t, u nkunu nistgħu inpinġu f'sistema Karteżjana
f'żewġ dimensjonijiet it-trajettorja ta' partiċella fl-spazju-ħin : il-linja
tal-univers tagħha.

Iż-żewġ figuri kontra juru l-mogħdija mill-punto di vista Newtonjan u l-punto di
vista relativistiku. Ta' fuq (fig. 3) tagħti l-ispazju vvjaġġat f'sekonda minn
diversi partiċelli b'veloċità kostanti. Waqt li A tibqa' fejn hi, B timxi ċertu
tul, C tiġri iżjed u tmur iżjed 'il bogħod waqt li E tmur fid-direzzjoni l-oħra.
Il-figura ta' isfel (fig. 4), tagħti f' dijagramma spazjo-temporali is-sensiela
tal-ġrajjiet li jiffurmaw il-moviment tal-partiċella. Billi l-veloċità
tal-partiċelli hi kostanti, l-axissa tagħhom hi ċarament x = vt u għalhekk
il-linja tal-univers tagħhom hi dritta. Il-pendil ta' din hi proporzjonali
għall-veloċità v. Il-ħaġa rimarkabbli hi li l-linja tal-univers tal-partiċella
wieqfa m'għadhiex punt biss imma l-linja dritta OA. In fatti, jekk il-partiċella
ma timxix (x = kostanti), il-ħin jibqa' għaddej matul il-perijodu li qegħdin
inqisu !

Waqt li f'din id-dijagramma, il-moviment b'veloċità kostanti hu rappreżentat
b'linja dritta, fil-każ ġenerali il-moviment ta' partiċella hu rappreżentat
b'kurva . Pereżempju, il-figura 5 turi l-linja tal-univers ta' oġġett miexi li
jitlaq mill-axissa x = 0 u terġa' lura hemm f'ħin T iżjed tard, bil-ħin meħud
ngħidu aħna fuq l-Art. Ħa nużaw l-eżempju ta' razz li jagħmel vjaġġ
intersiderali u jerġa' lura.

Il-linja dritta bejn "tluq" u "wasla" matul l-assi temporali tirrappreżenta
l-linja tal-univers tal-Art, fejn il-koordinata spazjali, ugwali għal 0, ma
tvarjax. Il-linja mgħawġa tirrappreżenta s-sensiela ta' ġrajjiet li hu magħmul
minnhom il-vjaġġ tar-razz. Il-koordinata kurvilinja li biha nistgħu nimmarkaw
punt fuq din il-kurva hi l-ħin proprju tar-razz, dak li juri l-arloġġ fuq
ir-razz.

Il-formoli relativistiċi juru li l-ħin proprju matul il-mogħdija kurvilinja hu
iqsar mill-ħin proprju matul il-mogħdija dritta (hawnhekk dan jirrappreżenta
l-ħin dinji). Dan il-fenomenu hu s-sisien tal-paradoss tat-tewmin li semmejna
qabel.

Waqt li fil-ġeometrija Ewklideja (x, y) l-iqsar mogħdija bejn żewġ punti A u B
hi l-linja dritta, fil-ġeometrija Lorentzjana (x, t) l-intervall temporali bejn
żewġ ġrajjiet A u B għall-partiċella miexja hu massimu matul il-mogħdija dritta
AB. L-itwal vjaġġ hu dak li jikkorispondi mal-mogħdija dritta AB fid-dijagramma
spazju-ħin. Fil-każ tagħna din it-trajettorja hi dik li jsegwi oġġett ħieles
mill-forzi kollha u miexi b'veloċità kostanti. Din il-proprjetà hi hekk
importanti li minnha nistgħu insibu l-ekwazzjoniet tar-relatività ġenerali billi
nestendu l-prinċipju tal-massimazzjoni tal-ħin ta' mogħdijiet ta' partiċella
ħielsa f'kamp ta' gravità (fl-inħawi ta' toqba sewda jew tax-Xemx pereżempju).

Minn razz miexi b'veloċità v {\displaystyle v} relattivament mal-Art jisparaw
balla ta' kanun fid-direzzjoni tal-veloċità tar-razz, b'veloċità w ′
{\displaystyle w'} imkejla fir-razz. X'inhi l-veloċità w {\displaystyle w}
tal-balla mkejla fuq l-Art?

Din ir-relazzjoni turi li l-liġi ta' kompożizzjoni tal-veloċitajiet
fir-relatività ristretta ma tibqgħax liġi addittiva u li l-veloċità c hi l-ogħla
veloċità li tista' tintlaħaq tkun liema tkun is-sistema ta' riferiment (meta
ngħoddu magħha veloċità, nerġgħu naqgħu fuq c).

Sadattant hemm parametrazzjoni li biha nistgħu niksbu liġi addittiva. Biżżejjed
naqilbu mill-veloċità v għal parametru angulari tal-veloċità θ li introduċejna
qabel.

B'dan il-formaliżmu, il-parametru angulari li jikkorrispondi mal-veloċità c hu
infinit (billi atanh(x ), l-argument tanġenti iperboliku ta' x, jersaq lejn
l-infinit waqt li x tersaq lejn 1) u għalhekk jibqa' infinit inżidu x'inżidu
miegħu. Mela nerġgħu niksbu l-fatt li c hi l-ogħla veloċità (li hi impossibbli
li tintlaħaq minn partiċella materjali) indipendament mis-sistema magħżula. Biss
il-veloċitajiet tal-partiċelli bla massa, bħall-fotoni, jistgħu jimxu
bil-veloċità tad-dawl.

Ħa nagħtu applikazzjoni numerika (il-veloċitajiet użati ma jistgħux jintlaħqu
fil-verità !). Nimmaġinaw li balla ġiet sparata b'veloċità w'  = 0,75c
fis-sistema ta' razz li jkun miexi b'veloċità v = 0,75c relattivament mal-Art.
X'inhi l-veloċità tal-balla mkejla fl- Art? Naraw mill-ewwel li valur 1.5c li
tagħtina l-formola Galilejana hu falz billi l-veloċità li niksbu taqbeż dik
tad-dawl. Mill-formoli relativistiċi nirraġunaw kif ġej. L-angolu parametriku
tal-veloċità tal-balla relattivament mar-razz hu α ′ = a t a n h ( 0.75 ) =
0.973 . {\displaystyle \alpha '=\mathrm {atanh} (0.75)=0.973\,.} L-angolu
parametriku tal-veloċità tal-razz relattivament mal-Art għandu l-istess valur θ
= 0.973 . {\displaystyle \theta =0.973\,.} Il-parametru angulari tal-veloċità
tal-balla relattivament mal-Art mela hu α = 0.973 + 0.973 = 1.946 {\displaystyle
\alpha \,=\,0.973+0.973\,=\,1.946} , li jikkorrispondi mal-veloċità w = c tanh ⁡
( 1.946 ) = 0.96 c . {\displaystyle w=c\,\tanh(1.946)=0.96\,c\,.} Fir-relatività
ristretta 0.75 + 0.75 = 0.96, jekk nistgħu ngħidu hekk!

Naturalment nistgħu niksbu dan ir-riżultat direttament mill-formola li tagħti w
bħala funzjni ta' w ' u v.

Fil-mekkanika Newtonjana nistudjaw il-moviment ta' partiċella billi nsegwu
il-pożizzjoni tagħha r → {\displaystyle {\vec {r}}} bħala funzjoni tal-ħin t, li
nissoponu li għandu karattru assolut, indipendenti mill-arloġġ li nkejluh fuqu.
Fir-relatività nabbadunaw dan il-mod kif inħarsu lejn l-affarijiet u nqisu
l-moviment ta' partiċella bħala sensiela ta' ġrajjiet P {\displaystyle {\mathcal
{P}}} . Il-kurva li tiddeskrivi din is-sensiela fi spazju ta' erba'
dimensjonijiet (tlieta għall-ispazju, waħda għall-ħin) tissejjaħ il-"linja
tal-univers".

Kif fil-mekkanika klassika niddefinixxu l-veloċità ta' partiċella billi nieħdu
d-derivata

fejn τ {\displaystyle \tau \,} hu l-ħin proprju tal-partiċella, definit iżjed
il-fuq.

Hemm relazzjoni sempliċi, u importanti, li għandha x'taqsam ma' dan
il-kwadrivettur. Id-definizzjoni tal-kwadrat tal-intervall ta' spazju-ħin
definit hawn fuq, nistgħu niġġeneralizzawh għall-kwadrivetturi kollha. Mela
noddefinixxu l-kwadrat tan-norma ta' kwadrivettur bħala d-differenza bejn
il-kwadrat tal-parti temporali u dak tal-parti spazjali tagħha u din in-norma hi
invarjanti taħt it-trasfomazzjoni ta' Lorentz. Fi kliem ieħor ma tiddependix
mas-sistema magħżula. Fil-każ tal-veloċità dan ir-riżultat jieħu forma
partikularment sempliċi. In fatti, fis-sistema proprja tal-partiċella, jiġifieri
fis-sistema li fiha l-partiċella hi wieqfa, il-parti spazjali tal-kwadrivettur
tal-veloċità hi żero waqt li l-parti temporali hi sempliċiment c (dt/dτ = 1
billi l-ħin t hu preċiżament il-ħin τ meta nkejluh fis-sistema tal-partiċella).
Fi kliem ieħor fis-sistema proprja ta' partiċella, il-kwadrivettur tal-veloċità
għandu komponenti (c, 0, 0, 0). Mela f'kull sistema Galileja għandna
r-relazzjoni

Nistgħu nirraġunaw li bħal ma l-momentu klassiku ta' partiċella hu l-prodott p →
= m v → {\displaystyle {\vec {p}}=m{\vec {v}}} tal-massa bil-veloċità, hekk
ukoll il-prodott m u {\displaystyle \mathbf {u} } tal-kwadrivettur tal-veloċità
u {\displaystyle \mathbf {u} } bil-massa m tal-partiċella għandu jkun
il-kwadrivettur tal-momentu. Dan sikwit insejħulu l-vettur tal-enerġija-momentu,
biex nuru l-fatt li l-enerġija u l-momentu huma magħqudin flimkien f'kunċett
fiżiku u ma jistgħux jinfirdu, bl-istess mod li l-ispazju u l-ħin jiffurmaw
l-ispazju-ħin. Waqt li l-komponenti spazjali ta' dan il-kwadrivettur nistgħu
nidentifikawhom b'mod ċar ma' dawk tal-momentu klassiku ta' partiċella, Einstein
issuġġerixxa li għandna nidentifikaw il-komponent temporali ta' dan il-
kwadrivettur mal-enerġija tal-partiċella. Minkejja li hemm ħafna raġunijiet għal
din l-għażla, mhux faċli li nagħtu prova vera, imma din is-sitwazzjoni fejn
ipoteżi mwielda fl-istess ħin mat-teorija tiżviluppa u l-konferma sperimentali
tagħha tiġi wara, m'hijiex rari fil-fiżika. Fil-verità, l-għaxriet ta' għeluf
ta' konfermi sperimentali kuljum tat-teorija, huma garanzija biżżejjed
tal-ipoteżi li jagħmlu s-sisien tagħha.

F'sistema inerzjali (pereżempju s-sistema dinjija fl-ewwel approssimazzjoni, li
ħa nsejħulha s-sistema laboratorju) il-koordinati tal-ġrajjiet marbutin
mal-partiċella li qegħdin insegwu huma (t, x, y, z) u l-komponenti f'din
is-sistema tal-kwadrivettur tal-enerġija-momentu tal-partiċella huma :

Meta nħarsu lejn ir-relazzjoni bejn il-ħin proprju (il-ħin t' tar-razz, jew τ
tal-partiċella miexja) u l-ħin t fis-sistem li qegħdin nikkunsidraw (is-sistema
laboratorju), naraw li : d t = γ . d τ {\displaystyle dt\,=\,\gamma .d\tau }

Hekk niksbu espressjoni għall-enerġija totali tal-partiċella "fis-sistema
laboratorju", dik li relattivament miegħu il-partiċella għandha veloċità v →
{\displaystyle {\vec {v}}} (billi l-enerġija tiddependi mis-sistema li fiha
nkejluha !) fil-forma :

u meta nħarsu lejn il-fattur ta' dilatation tal-ħin bejn dt u d τ {\displaystyle
\tau } , niksbu formola importanti oħra li tagħtina l-valur tal-momentu
fis-sistema laboratorju :

Il-kwadrivettur enerġija-momentu għandu l-karatteristika li n-norma tiegħu, jew
il-kwadrat skalari tiegħu (fis-sens tal-kwadrat tal-intervall tal-ispazju-ħin),
hi invarjianti taħt bidla ta' sistema ta' riferiment. Fil-qosor, il-kwantità

hi indipendenti mis-sistema ta' riferiment li fiha tkun ikkalkulata. Issa
fis-sistema tal-partiċella, il-veloċità hi żero, l-istess il-momentu, u allura
n-norma ta' din il-kwantità invarjanti hi (m c)2. F'kull sistema tkun liema tkun
għandna r-relazzjoni importanti li ġejja

(Il-fatturi ta' c f'dawn il-formoli jiżguraw li huma omoġenji, p għandha
d-dimensjoni ta' mv, E dik ta' mv2.)

Nistgħu nippruvaw din il-formola direttament minn dawk ta' hawn fuq li jagħtu
l-enerġija u l-momentu.

L-ekwivalenza tal-massa u tal-enerġija tingħata bil-formola famuża E=mc2. L-idea
ta' din l-ekwivalenza kienet pass rivoluzzjonarju, għax il-kunċetti ta' materja
u enerġija kienu distinti sa dak iż-żmien, allavolja ċerti xjenzjati bħal
Poincaré u Lorentz, kien ppruvaw indipendentament jagħqduhom fil-qasam
tal-elettromanjetiżmu.

Daż-żmien m'għandniex nenfatizzawha iż-żejjed din l-ekwivalenza, għaliex waqt li
l-massa hi in-norma tal-kwadrivettur enerġija-momentu, l-enerġija m'hijiex ħlief
wieħed mill-komponenti ta' dan il- kwadrivettur. Il-massa mogħtija b'

hi invarjanti taħt bidla ta' sistema (hi l-istess f'kull sistema). L-enerġija
għal-kuntrarju tiddependi mis-sistema magħżula, u jidher ċar li la l-veloċità
tinbidel, l-enerġija ċinetika trid tinbidel ukoll.

Ir-relazzjonijiet ta' hawn fuq jagħtuna riżultati importanti. L-espressjonijiet
li jagħtu E u p bħala funzjoni ta' m u v iwasslu minnufih għall-formola

Jekk il-veloċità tal-partiċella hi daqs il-veloċità tad-dawl, allura p = E / c
{\displaystyle p=E/c} u meta nikkalkulaw E 2 − p 2 c 2 {\displaystyle
E^{2}-p^{2}c^{2}} naraw li l-massa tal-partiċella hi bilfors żero. Bil-kontra,
jekk il-massa tal-partiċella hi żero, allura p = E / c {\displaystyle p=E/c} u
mela v = c {\displaystyle v=c} .

Hemm koerenza perfetta: kull mekkaniżmu ta' propagazzjoni tal-enerġija
bil-veloċità tad-dawl jikkorrispondi ma' kwantità ta' momentu p daqs l-enerġija
u allura ma' "massa fil-waqfien" ta' żero. Bil-maqlub, partiċella ta' bla massa
bilfors timxi bil-veloċità tad-dawl.

Fl-astronomija nsibu partiċelli li jġorru enerġija kolossali: ir-raġġi kożmiċi.
Minkejja li l-mekkaniżmu tal-produzzjoni tagħhom għadu mistur, nistgħu inkejlu
l-enerġija u n-numri konsiderevoli li niksbu juru li l-analiżi tagħhom teħtieġ
l-użu tal-formoli tal-relatività ristretta. Ir-raġġi kożmiċi mela jfornu xempju
ideali tat-teorija ta' Einstein.

Insibu partiċelli b'enerġiji inkredibbli tal-ordni ta' 1020 elettronvolt,
jiġifieri mitt miljun TeV. Nieħdu raġġ kożmiku magħmul minn proton ta' 1020 eV.
X'inhi l-veloċità ta' din il- partiċella?

Fl-espressjoni li tagħti l-enerġija E, it-terminu mc2 jirrapreżenta l-enerġija
tal-massa fil-waqfien tal-partiċella. Dik tal-proton hi madwar 1GeV, jiġifieri
109eV. Ir-rapport bejn E u mc2 mela hu 1020 /109 =1011 li hu l-famuż fattur
tad-dilatazzjoni tal-ħin γ = [ 1 − ( v / c ) 2 ] − 1 / 2 {\displaystyle \gamma
=[1-(v/c)^{2}]^{-1/2}} . X'inhi l-veloċità ta' dan il-proton? Meta niktbu 1 − (
v / c ) 2 = [ 1 + ( v / c ) ] [ 1 − ( v / c ) ] ≃ 2 [ 1 − ( v / c ) ]
{\displaystyle 1-(v/c)^{2}=[1+(v/c)][1-(v/c)]\simeq 2[1-(v/c)]} insibu li

Fi kliem ieħor il-veloċità tal-proton li qegħdin nikkunsidraw hi kważi daqs
il-veloċità tad-dawl, differenti minnha b'inqas minn 10-22 (imma qatt ma tista'
tilħaqha).

Ejjew naraw xi jfissru dawn iċ-ċiffri għall-fatturi relativistiċi li jeżistu
bejn is-sistema proprja tal-partiċella u s-sistema dinjija. Id-dawl jaqsam
il-Galassija tagħna f'xi mitt elf sena tad-dawl. Għalhekk għal osservatur dinji
l-proton jaqsam din il-Galassija fl-istess ħin, madwar 100,000 sena. Il-ħaġa
straordinarja hi li fis-sistema tal-proton relativistiku, il-ħin li
jikkorispondi hu 1011 darba inqas u altura hu ta' 30 sekonda (sena tagħmel 3×107
sekondi)!

Meta raġġ kożmiku jolqot atomu tal-ossiġenu jew tal-ażotu fl-atmosfera dinjija
f'altitudni tal-ordni ta' 20 sa 50 kilometru 'il fuq mill-art, joħroġ raxx ta'
partiċelli elementari li fih il-muoni. Parti minnhom imorru lejn l-art
b'veloċità kważi daqs dik tad-dawl, xi 300,000 kilometru l-sekonda fis-sistema
dinjija. Dawn il-partiċelli jaqsmu xi 30 kilometru ta' atmosfera f'10-4 sekonda
(jew 100 mikrosekonda).

Fis-sistema li fiha hu wieqaf, muon għandu nofs-ħajja ta' 2μs (2 mikrosekondi,
jew 2x10-6s). Dan ifisser li fost qabda muoni prodotti fuq nett tal-atmosfera,
nofshom jisparixxu f'2 mikrosekondi, mibdulin f'partiċelli oħra. Nofs il-muoni
li jibqa' jisparixxu f'2 mikrosekondi oħra u jkomplu hekk. Kieku n-nofs-ħajja
kienet l-istess (2 mikrosekondi) fis-sistema dinjija, fil-10-4 sekondi tal-qsim
tal-atmosfera il-muoni jkun għaddew minn 10-4/2×10-6=50 nofs-ħajjiet. Hekk
in-numru tagħhom sa meta jaslu f'wiċċ id-dinja jkun naqas b'fattur ta' (1/2) 50,
jiġifieri madwar 10-15 li jfisser li fil-fatti l-ebda muon ma jasal.

Issal-kejl juri li madwar 1/8, jiġifieri (1/2)3 mill-muoni tal-bidu jaslu f'wiċċ
id-dinja, li jipprova li ma spiċċawx nofshom ħlief 3 darbiet u mhux 15-il darba.
Fi kliem ieħor il-ħin tal-qsim tal-atmosfera fis-sistema proprja tagħhom tieħu 3
nofs-ħajjiet u mhux 50, jiġifieri 6 mikrosekondi biss (u mhux 100 mikrosekondi).
Dan ir-riżultat jagħtina prova qawwija tal-verità tar-relatività ristretta u
b'mod partikulari tat-dilatazzjoni tal-ħin proprju (hawn dak tal-muon) meta
nkejlu f'sistema barranija (hawn dik tad-dinja). Fl-eżempju numeriku li għażilna
il-fattur ta' dilatazzjoni tal-ħin γ = [ 1 − ( v / c ) 2 ] − ( 1 / 2 )
{\displaystyle \gamma =[1-(v/c)^{2}]^{-(1/2)}} hu ta' 100/6.

Billi l-massa ta' muon hi madwar 100 MeV, l-enerġija tal-partiċella hi 100/6
darbiet ikbar, jiġifieri madwar 2000 MeV jew 2 GeV.

L-analiżi ta' ħabta bejn partiċella A u partiċella B (jew iżjed ġeneralment ta'
ħabtiet bejn partiċelli ta' sistema mogħtija) hi msejsa fuq il-prinċipju li ġej,
indipendament mid-dettalji tal-esperiment:

Biex janalizza esperiment, il-fiżiku jrid ikejjel u mbagħad jittraduċi din
il-liġi b'mod li juża l-kwantitajiet meżurabbli li huma l-koordinati
tal-kwadrivettur fis-sistema li jagħżel. Billi l-kwadrivettur hu konservat, kull
wieħed mill-komponenti tiegħu f' sistema ta' referenza mogħtija (niftakru li
l-valur tal-komponenti jiddependi mis-sistema magħżula) huma wkoll konservati
fil-ħabtiet. Il-komponent temporali jirrappreżenta l-enerġija E tas-sistema u
l-komponent spazjali jirrappreżenta il-momentu tiegħu p → {\displaystyle {\vec
{p}}} , u għalhekk naslu għal żewġ liġijiet ta' konservazzjoni, waħda
għall-enerġija u l-oħra għall-momentu.

Fil-figura kontra (Fig. 7) nirrappreżentaw eżempju (akademiku) ta' ħabta.
Partiċella A ta' massa 8 (f'unitajiet arbitrarji) li għandha veloċità v/c ta'
15/17 miexja lejn il-lemin, tolqot partiċella ta' massa 12 li ġejja kontra
b'veloċità v/c ta' 5/13. Wara il-ħabta, A timmolla fid-direzzjoni l-oħra wara li
tkun tagħt lil B sehem mill-momentu tagħha. L-enerġija totali, is-somma
tal-enerġiji tal-partiċelli A u B hi konservata, kif ukoll il-momentu totali.
Il-kwantitajiet E u p murija jirrapreżentaw fir-realtà (E/c2) u (p/c) u huma
esprimi f'unitajiet tal-massa, arbitrarji. Bihom ghandna ir-relazzjoni:
E 2 = p 2 + m 2. Il-fattur γ bħal dejjem għandu definizzjoni
γ = [1 - (v/c)2]-1/2.

F'aċċeleratur tal-partiċelli jiġri li elettron b'enerġija għolja ħafna jolqot
elettron wieqaf u jtieh parti mill-enerġija ċinetika tiegħu. Jekk il-bidliet
tal-enerġija jkunu biss f'din l-enerġija ċinetika, ngħidu li l-ħabta hi
elastika. Il-formoli li jittraduċu l-konservazzjoni tal-kwadrivettur tas-sistema
magħmula miż-żewġ elettroni jħalluna nanalizzaw il-ħabta. Fil-mekkanika
Newtonjana iż-żewġ elettroni wara l-ħabta għandhom direzzjonijiet li jagħmlu
angolu drittt. Ħa nuru li fil-mekkanika relativistika dan m'għadhux hekk u
l-veloċitajiet tal-elettroni jiffurmaw angolu akut. Din il-fenomenu jidher ċar
mit-traċċi li jħallu l-ħabtiet fil-kamra tal-bżieżaq.

Inħarsu lejn elettron ta' massa m u ta' enerġija għolja ħafna li jolqot elettron
ieħor li fil-bidu jkun wieqaf. Il-vetturi tal-momentu taż-żewġ partiċelli
impinġijin fil-figura kontra (Fig. 8). Qabel il-ħabta l-momentu tal-elettron
inċidenti hu p → {\displaystyle {\vec {p}}} . Wara l-ħabta, il-momenti taż-żewġ
elettroni huma p → 1 {\displaystyle {\vec {p}}_{1}} u p → 2 {\displaystyle {\vec
{p}}_{2}} . Meta niktbu l-enerġija ta' elettron bħala s-somma tal-enerġija
tiegħu fil-waqfien mc2 u tal-enerġija ċinetika tiegħu K, nistgħu niktbu
l-enerġija totali tas-sistema qabel il-ħabta bħala:

u għalhekk jekk l-angolu bejn iż-żewġ vetturi p → 1 {\displaystyle {\vec
{p}}_{1}} u p → 2 {\displaystyle {\vec {p}}_{2}} insejħulu θ, ikollna
r-relazzjoni

Meta nesprimu l-kwadrat tal-momentu tal-elettroni bħala funzjoni tal-enerġija u
tal-massa tagħhom bl-għajnuna tal-formoli murija hawn fuq niksbu

Din il-formola turi li cos θ hu pożittiv u għalhekk id-direzzjonijiet
tal-elettroni fl-istat finali jagħmlu angolu akut bejniethom.

Fil-letteratura nsibu faċilment it-trattament tal-każ fejn il-ħabta hi
simmetrika, iż-żewġ elettroni għandhom it-tnejn l-istess enerġija K1=K2=K/2.
F'din is-sitwazzjoni partikulari il-formola ġenerali issir

L-analiżi ta' ħabta bejn foton ta' enerġija għolja ma' elettron wieqaf tagħtina
applikazzjoni fiżika tal-formoli ta' konservazzjoni tal-enerġija u tal-momentu
ta' sistema ta' partiċelli. Din il-ħabta tissejjah l-effett Compton.

Il-fiżika fl-ispazju-ħin ta' erba' dimensjonijiet ta' Einstein tagħti l-materja
karatteristiċi ġodda li l-fiżika Newtonjana ma setgħetx tbassar. Hekk pereżempju
il-formoli tar-relatività ristretta turi li l-massa totali ta' sistema ta'
partiċelli hi ikbar mis-somma tal-mases fil-waqfien tal-partiċelli individwali.

Biex inwettqu applikazzjonijiet numeriċi, l-ekwazzjoni nqilbuha f'termini
tal-komponenti enerġija E u momentu p → {\displaystyle {\vec {p}}}  :

Nirrepetu: il-valur ta' dawn il-komponenti jiddependi mis-sistema magħżula.
Il-formoli, li jħalluna ngħaddu mill-koordinati ta' sistema R {\displaystyle
\mathbb {R} } għal dawk ta' sistema oħra R ′ {\displaystyle \mathbb {R} '}
b'veloċità v = βc relattivament mal-ewwel waħda matul l-assi Ox, huma l-formoli
ta' Lorentz li diġà rajna. Niktbuhom fil-forma :

għall kull kwadrivettur enerġija-momentu ( E / c , p → ) {\displaystyle
(E/c,{\vec {p}})} liema jkun.

Il-proprjetà importanti tal-kwadrivetturi fir-relatività u
tat-trasformazzjonijiet ta' Lorentz qiegħda fl-invarjanza tan-"norma"
tal-kwadrivettur f'bidla ta' koordinati. Din in-norma tittraduċi proprjetà
intrinsika tas-sistema studjata, indipendenti mis-sistema ta' riferiment.
Fil-każ tal-kwadrivettur enerġija-momentu, din in-norma hi daqs il-massa M
tas-sistema (bħal fil-każ ta' partiċella) u l-kwadrat tagħha jinata
bil-formola :

(Nistgħu insibu faċilment il-fatturi c li rridu ndaħħlu, bil-potenzi korretti,
billi p hi omoġenja ma' mc u E omoġenja ma' mc2.)

Billi l-enerġija Ej ta' kull partiċella j (fis-sistema użata) hi s-somma
tal-enerġija mj c2 li tikkorrispondi mal-massa fil-waqfien tagħha mj u
tal-enerġija ċinetika tagħha Kj (dejjem fis-sistema użata), nistgħu niktbu :

Din il-formola tal-aħħar turi r-riżultat li ħabbarna : il-massa totali ta'
sistema ta' partiċelli hi ikbar mis-somma tal-mases individwali tal-partiċelli.
Il-valur tal-massa totali tas-sistema miksub hu indipendenti mis-sistema li fiha
ikkalkulajnih (imma biex insibu dan il-valur għażilna s-sistema sempliċi li fiha
il-momentu hu żero).

Nistgħu nivverifikaw dan ir-riżultat fl-eżempju numeriku ta' ħabta f'dimensjoni
waħda ttrattata hawn fuq (inkejlu l-enerġija, il-momentu u l-massa f'unità ta'
massa arbitrarja). Kellna żewġ partiċelli A u B respettivament ta' massa 8 u 12.
Il-massa totali M tas-sistema nikkalkulawha bil-formola M 2 = E2 - p2, fejn
E = 30 u p = 10. Hekk insibu M =√800 = 28.28, li hi ikbar mis-somma 8+12=20
tal-mases ta' A u B.

Il-konservazzjoni tal-kwadrivettur enerġija-momentu tispjega kif f'reazzjoni
il-massa ta' sistema tista' ma tkunx konservata u parti minnha jew kollha tista'
tinbidel f'enerġija, . Hekk jiġri fir-reazzjonijiet ta' fissjoni, ta' fużjoni u
ta' annikilazzjoni ta' partiċelli. Ħawn ħa niddeskrivu l-fużjoni tal-idroġenu
f'elju fix-Xemx, reazzjonij li biha nifhmu kif il-kewkba tagħna għandha għajn
benefiċjenti ta' enerġija li bih setgħet tiddi għal ħames miljardi ta' snin u
tista' tkompli tagħmel hekk għal daqshekk żmien ieħor.

Fis-snin 1900, il-fiżiċi sabu wiċċhom ma' misterju kbir tal-mekkaniżmu kif
ix-Xemx titfa' d-dawl tagħha. Il-ġeoloġi tas-seklu XIX, mill-ħxuna tas-saffi
tal-blat sedimentarju fid-dinja, stimaw li l-età tal-Art hi xi għaxriet ta'
miljuni ta' snin. Din qablet mal-età li wasal għaliha Charles Darwin meta
ppropona t-teorija tiegħu tal-Evoluzzjoni tal-ispeċi. Sadatant xi fiżiċi teoriċi
bħal William Thomson (Lord Kelvin) bdew jisħqu li x-Xemx ma setgħetx kienet ila
tiddi iżjed minn għaxar miljun sena. Xi xjenzati oħra, partikularment
mill-ġeologu Thomas Chamberlin ikkritikaw l-attitudni arroganti tagħhom.
Chamberlin issuġġerixxa f'kungress fl-1899 li din enerġija li n-nisel tagħha
kien għadu mhux magħruf, tista' tkum ġejja mill-materja fil-qalba tax-Xemx. Hu
argumenta li l-kundizzjonijiet fiżiċi eċċezzjonali li jsaltnu f'dawn ir-reġjuni
ta' temperatura għolja u pressjoni qawwija kienu hekk li jistgħu joħorġu
enerġija ta' tip atomiku. L-istorja kkonfermat l-intuwizzjonijiet tiegħu.
Bis-saħħa tax-xogħol ta' George Gamow, Hans Bethe u Carl Friedrich von
Weizsäcker spiċċajna biex niksbu fl-aħħar tas-snin 1930 tagħrif dettaljat fuq
ir-reazzjonijiet li ħallew ix-Xemx tiddi għal ħames miljardi ta' snin. Dawn
il-fiżiċi wrew li x-Xemx taħdem qisa reattur nukleari ġgantesk limitat
mill-gravitazzjoni u jitfa' kwantità konsiderevoli ta' enerġija bi qbil
mal-ekwazzjoniet ta' Einstein.

Dawn huma n-numri li għandhom x'jaqsmu. il-luminożità xemxija, jew kwantità ta'
enerġija li l-kewkba titfa' fl-ispazju kull sekonda, hi

Biex nesprimu din l-enerġija f'unitajiet ta' massa (pereżempju grammi, skont
l-użanza tal-astronomi), biżżejjed niddiviżu b' c2, li jtina massa ekwivalenti
M = 4.4×1012 grammi kull sekonda.

B'sensiela ta' reazzjonijiet li jagħmlu l-katina proton-proton, possibbli
f'tempertura għolja biżżejjed, erba' protoni jew (jew nukleji ta' idroġenu) jiġu
trasformati fir-reġjuni l-iżjed ġewwenin tax-Xemx f'nukleju tal-elju, magħmul
minn żewġ neutroni u żewġ protoni. Billi proton għandu massa ta'
1.672,62×10-24 g, l-erba' protoni oriġinali għandhom massa
4×1.672,62×10-24 = 6.690,48×10-24 g. In-nukleju tal-elju, jew partiċella alfa,
għandu massa ta' 6.644,66×10-24 g. Id-differenza, 0.04582×10-24 g, toħroġ
fil-forma ta' dawl.

Ninnutaw li parti ċkejkna biss mill-massa użata tindidel f'enerġija. Il-massa
ta' idroġenu moħlija bħala frazzjoni tal-massa tassew mibdula hi
6.690,48 / 0.045,82 ~ 150. Jiġifieri għal kull gramma maqluba f'enerġija jitużaw
150 gramma ta' idroġenu. (Bil-maqlub dan ifisser li madwar 0.7 fil-mija
tal-massa idroġenu tal-bidu tinbidel f'enerġija.) Għalhekk biex nibdlu 4.4×1012
grammi kull sekonda irridu "naħarqu" 150 darba iżjed, jiġifieri 6.6×1014 grammi
ta' idroġenu kull sekonda. La l-massa tax-Xemx hi ta' 2×1033 grammi, jekk din
il-kwantità kollha ta' materja tinħela, il-Xemx tista' tforni l-enerġija
bir-rata ta' issa matul 2×1033 / 6.6×1014  = 3×1018 sekondi. Billi sena fiha
3×107 sekondi, naslu għal tul ta' ħajja totali ta' 100 miljardi (1011) ta' snin.

Fl-ispazju Newtonjan bi tliet dimensjonijiet, partiċella ta' karga q imqiegħda
f'kamp elettriku E → {\displaystyle {\vec {E}}} u kamp manjetiku B →
{\displaystyle {\vec {B}}} għandha fuqha il-forza ta' Lorentz u l-ekwazzjoni li
tmexxi l-moviment tagħha hi

Biex naqilbu din il-formola għall-mekkanika relativistika, irridu nqisu
l-kwadrivettur enerġija-momentu p {\displaystyle \mathbf {p} } minnflok
il-vettur p → {\displaystyle {\vec {p}}} u rridu nsibu r-rata ta' varjazzjoni
ta' dan il-kwadrivettur fis-sistema proprja tal-partiċella u mhux f'sistema
Galileja tkun liema tkun. It-terminu tax-xellug imbagħad ikun tal-forma d p / d
τ {\displaystyle d\mathbf {p} /d\tau } , fejn τ {\displaystyle \tau } hi l-ħin
proprju tal-partiċella kkargata. Fuq il-lemin insibu oġġett indipendenti
mis-sistema magħżula u li wkoll irid ikun bilfors funzjoni linjari tal-veloċità
v → {\displaystyle {\vec {v}}} tal-partiċella. In fatti il-parti spazjali
tal-ekwazzjoni tad-dinamika linjari f' v → {\displaystyle \,{\vec {v}}\,}
nistgħu niktbuha

F'din l-espressjoni u 0 {\displaystyle \,u_{0}\,} u u → {\displaystyle {\vec
{u}}} huma l-komponenti f'sistema Lorentzjana tal-kwadrivettur veloċità u
{\displaystyle \mathbf {u} \,} , li nistgħu niktbuhom :

F {\displaystyle \mathbf {F} } hu t-tensur tal-kamp elettromanjetiku (jew tensur
ta' Maxwell jew tensur ta' Faraday). Hu dan l-oġgett li jirrapreżenta fiżikament
il-kamp elettromanjetiku. Il-komponenti tiegħu f'ċertu sistema ta' koordinati
jingħataw mill-matriċi miktub hawn fuq.



https://mt.wikipedia.org/wiki/Oliver_Friggieri

Oliver Friggieri (Furjana, 27 ta' Marzu 1947) huwa awtur prolifiku u kritiku
letterarju Malti ta' fama internazzjonali. Fl-2013 huwa nħatar ċermen
tal-Fondazzjoni Ċelebrazzjonijiet Nazzjonali Maltin mill-Prim Ministru Joseph
Muscat.

Oliver Friggieri ħa l-edukazzjoni tiegħu fl-Iskola Primarja tal-Furjana,
fis-Seminarju tal-Arċisqof, fejn kien seminarista u fl-Università Rjali ta'
Malta. Fis-Seminarju Minuri kien student ma’ Albert Marshall u Louis Galea. Huwa
ġab il-Baċellerat tal-Arti fil-Malti, Taljan u Filosofija fl-1968, il-Masters
fl-1975 u d-Dottorat fl-1978 fil-Letteratura Maltija bit-teżijiet ta' kritika
komparata La cultura italiana a Malta: storia e influenza letteraria e
stilistica attraverso l’opera di Dun Karm; u La Cultura Italiana del
Romanticismo e la Poesia Maltese, li t-tnejn ħarġu bħala volumi fl-Italja.

Friggieri huwa l-awtur ta' numru kbir ta' kotba ta' diversi ġeneri, maħruġa
f'Malta kif ukoll u f'diversi pajjiżi barranin. Ir-rumanzi, in-novelli u
l-poeżiji tiegħu nqalbu f'diversi lingwi. Kotba tiegħu dehru bl-Ingliż, Taljan,
Franċiż, Maċedonjan, Sloven, Serbo-Kroat, Grieg, Romen, Għarbi, Bengali, Urdu,
Russu. L-istudji tiegħu, bl-Ingliż u bit-Taljan, dehru f'għadd ta' rivisti
akkademiċi madwar id-dinja.

Ħa sehem f'iktar minn sittin kungress internazzjonali tal-Letterarura u rebaħ
diversi premjijiet internazzjonali. Qaleb għall-Malti bosta xogħlijiet
mil-Latin, Ingliż u Taljan. Bħalissa hu lecturer fl-Università ta' Malta
fil-letteratura Maltija.



https://mt.wikipedia.org/wiki/Lista_tal-g%C4%A7asafar_ta%27_Malta

Din hi lista tal-ispeċi tal-għasafar li jidhru f'Malta. L-avifawna ta' Malta
fiha 384 speċi b'kollox, li minnhom 167 jidhru kultant. In-numru ta' għasafar li
jbejtu Malta hu limitat; hemm 21 li jbejtu regularment u 17 li jbejtu kultant.
Madankollu, billi l-gżejjer Maltin qegħdin fuq rotta importanti ta' migrazzjoni
ħafna speċi oħra jgħaddu minnhom matul ir-rebbiegħa u l-ħarifa.

Nota fuq ix-xbihat: Infakkru li r-rix tal-għasafar tal-istess speċi jista'
jinbidel skont is-sess, l-istaġun u l-ambjent u hawn nagħtu xbieha waħda (u
kultant tnejn).

Il-Bugħaddasa huma grupp ta' għasafar akwatiċi li jinstabu f'ħafna partijiet
tal-Amerika ta' Fuq u l-Ewropa ta' Fuq. Huma daqs papra kbira jew wiżżu żgħir u
meta jkunu qegħdin jgħumu jixbħuhom ftit jew wisq lil dawn, imma ma jiġu xejn
minnhom. Hemm 5 speċi ta' bugħaddasa u speċi waħda li tidher f'Malta.

Il-Blonġuni huma għasafar għaddasa fl-ilma ħelu ta' daqs mezzan. Għandhom
is-swaba ta' saqajhom bil-paletti u huma għawwiema u għaddasa tajbin ħafna. Pero
saqajhom qegħdin lura ħafna f'gisimhom u għalhekk huma bla grazzja fuq l-art.
Hemm 19-il speċi minnhom madwar id-dinja u 4 jidhru f'Malta.

Il-familja tal-Procellariidae hi grupp ta' għasafar tal-baħar. Din il-familja
hija parti mill-ordni tal-għasafar Procellariiformes (jew ta' mniħirhom tubu).

Il-procellariidae hi l-familja l-aktar numeruża tal-għasafar ta' mniħirhom tubu,
u l-aktar diversa. Ivarjaw fid-daqs minn għasafar li huma kbar kważi daqs
l-albatru, sal-Pachyptila u l-Halobaena, li huma żgħar daqs l-iżgħar kanġi. Dawn
jieklu l-ħut, il-klamari u l-krostaċej, u ħafna minnhom jieklu wkoll l-iskart
tas-sajd u l-ħut mejjet. L-ispeċi kollha għandhom il-ħila jħufu għall-ikel
fil-bogħod u jagħmlu migrazzjonijiet twal trans-ekwatorjali. Jibqgħu fidili lejn
parhom u dejjem jinżlu fl-istess post. Fl-ispeċi kollha, kull par ikollu bajda
waħda kull staġun tat-tgħammir. Iż-żmien tal-inkubazzjoni u tat-trobbija
tal-frieħ hu eċċezzjonalment twil imqabbel ma' dak ta' għasafar oħra. Hemm 77
speċi mad-dinja kollha u 5 minnhom jidhru f'Malta.

Il-kanġi (hydrobatidae) jiġu mill-ġarniji (procellariidae) u huma l-iżgħar
għasafar tal-baħar. Jgħixu fuq il-krostaċej plantoniċi u ħut żgħir li jaqbdu
minn wiċċ l-ilma, is-soltu huma u sseqqru. Meta jtiru jferfru ġwinħajhom u
x'imdaqqiet ikunu qieshom friefet il-lejl. Hemm 20 speċi mad-dinja kollha u 2
minnhom jidhru Malta.

Il-Pellikani huma għasafar kbar tal-baħar li għandhom borża kbira distintiva
taħt il-munqar. Bħall-membri l-oħra tal-ordni tal-Pelecaniformes, għandhom erba'
swaba magħqudin. Hemm 8 speċi mad-dinja kollha u speċi waħda li tidher Malta.

Il-familja tal-Anatidae fiha l-papri u l-parti l-kbira tal-għasafar tal-ilma li
jixbħu l-papri bħall-wiżż u ċ-ċinji. Dawn l-għasafar huma adattati għall-ħajja
fl-ilma billi għandhom saqajhom bir-rita, munqarhom ċatt u l-ilma jiżloq minn
fuq rixhom għax miksi biż-żejt. Hemm 159 speċi mad-dinja kollha u 30 minnhom
jidhru Malta.

Il-Columbidae huma għasafar mibrumin b'għonqhom qasir, munqarhom irqieq u qasir
u cere mlaħħma. Hemm 308 speċi mad-dinja kollha u 6 minnhom jidhru Malta.

Il-Prunellidae huma l-unika familja li huma endemiċi kompletament
fil-Palearktiku. Dawn huma għasafar żgħar bla xejn li jiddistngwihom, li minn
barra jixbħu l-għasafar tal-bejt. Hemm xi 13-il speċi mad-dinja kollha u 2
minnhom jidhru Malta.



https://mt.wikipedia.org/wiki/Kleopatra_VII

Kleopatra VII Thea Filopator (Κλεοπάτρα Θεά Φιλοπάτωρ; Lixandra, 69 QK –
Lixandra, 12 ta' Awwisu 30 QK) kienet reġina Eġizzjana tal-perjodu Tolemajk.

Din kienet l-aħħar reġina tal-Eġittu l-Antik u l-aħħar membru tad-Dinastija
Tolemajka. L-isem "Kleopatra" bil-Grieg ifisser "glorja tal-missier."

Kleopatra VII twieldet Lixandra, missierha kien il-Fargħun Tolomew XII Awlete.
Ma nafux min kienet omm Kleopatra, imma ħafna jaħsbu li kienet Kleopatra V
Trifena, oħt jew kuġina u mara ta' Tolomew XII, jew forsi mara oħra mill-familja
Tolemajka li kienet bint Tolomew X u Kleopatra Bereniċe III Filopator jekk
Kleopatra V ma kinitx bint Tolomew X u Bereniċe III. Bejn it-68 QK u d-59 QK
twieldu oħtha minn missierha Arsinoe IV u ħutha Tolomew XIII u Tolomew XIV.
Skont is-sistema dinastika n-nisa wkoll setgħu jilħqu fuq it-tron, bħala
miżżewġin ta' ħuthom subien. Din l-interpretazzjoni tat-testi antiki dwar l-aħwa
"miżżewġin" ġiet ikkontestata ħafna drabi. Hu ħafna iktar probabbli li l-aħwa
subien u bniet kienu jsaltnu flimkien u jaqsmu t-tron iżda mhux bħala miżżewġin.
Fil-fatt, kull wieħed minnhom kien imbagħad ikun miżżewweġ lil nisa tagħhom li
ma kellhomx dritt għat-tron. Missierha ħatarha ko-reġġenti ftit qabel miet,
minħabba li ħutha l-bniet ikbar minnha, Kleopatra VI u Bereniċe IV, kien mietu,
l-ewwel maqtula b'ordni ta' missierha (għax kienet ippruvat twaqqgħu mill-poter)
u t-tieni avvelenata. Kleopatra VII ssuċċedietu meta kellha 18-il sena
fir-rebbiegħa tal-51 QK flimkien ma' ħuha Tolomew XIII ta' għaxar snin,
miżżewġin skont il-liġijiet Eġizzjani.

F'dan il-punt il-megħlub ġeneral Ruman Pompew wasal l-Eġittu biex jistkenn
mir-rivali tiegħu Ġulju Ċesri. Fil-bidu, Tolomew u Potinu taparsi aċċettaw
it-talba tiegħu, iżda fid-29 ta' Settembru 48 Potinu ordna l-mewt ta' Pompew,
bit-tama li jitħabbeb ma' Ċesri. Meta wasal dan, Tolomew offrielu r-ras
tar-rivali tiegħu imma r-reazzjoni ta' Ċesri kienet ta' rabja u ġiegħel li
Potinu jiġi maqtul. Minkejja li kien l-għadu ta' Ċesri, Pompew kien konslu Ruman
u l-għarmel tal-unika tifla legittima ta' Ċesri, Ġulja. Ċesri ħa l-belt kapitali
tal-Eġittu f'idejh u għamel ruħu l-arbitru bejn Tolomew u Kleopatra.

Ċesri sejjaħ lil Tolomew u lil Kleopatra fil-palazz irjali. Kleopatra beżgħet li
jekk tmur lura fil-palazz tinqabad f’nassa ta' ħuha u għalhekk irrikorriet għal
stratagemma.Ġegħlet lil ħabib fidil tagħha, Apollodorus l-iSqalli, jirrumblaha
f'tapit kbir marbut b'ċinga. Apollodorus imbagħad mar il-Palazz bir-romblu kbir
fuq spallejh u qal li kellu jagħti rigal lil Ċesri u tħalla jidħol
fl-appartamenti tal-konslu. Fil-preżenza tal-konslu ħall it-tapit u Ċesri sab
quddiemu lil Kleopatra. Ir-reġina libset il-ħwejjeġ l-aktar rikki u mqaċċtin u
l-ġojjelli l-aktar prezzjużi. Kellmitu bil-Latin u talbietu l-protezzjoni minn
ħuha. Is-sorsi jirrakkontaw li l-impressjoni kienet irreżistibbli u t-tnejn saru
maħbubin dak il-lejl stess.

Ċesri organizza r-ritorn uffiċjali tar-reġina u ġegħelha tiżżewweġ lil ħuha.
Imma Tolomew, baqa' jwebbes rashu li jneħħi lil Kleopatra, u għamel alleanza ma'
oħtu Arsinoe, u flimkien organizzaw armata, li f'Diċembru tal-48 fil-belt ta'
Lixandra iltaqgħet f'battalja ma' dik ta Ċesri u Kleopatra. Il-battalja għamlet
ħafna ħsara lill-bini tal-belt, fosthom il-Bibljoteka ta' Lixandra, li ġarbet
ħsara kbira bin-nar u ntilfu fil-fjammi ħafna manuskritti ta' valur bla qies.
Il-leġjuni Rumani sofrew telfa iebsa u Ċesri stess biex isalva ruħu mill-mewt
kellu jaqbeż il-baħar u jaħrab.

Bis-saħħa tar-rinforzi minn Pergamu li waslu fi Frar tal-47 rebħu Ċesri u
Kleopatra. Arsinoe u Tolomew inġegħlu jħallu l-belt. Fis-27 ta' Marzu tal-istess
sena fuq ix-xmara Nil saret l-aħħar ġlieda bejn it-truppi ta' Tolomew u dawk ta'
Ċesri. Il-battalja spiċċat f'massakru tal-armata Lixandrija: 25,500 mejta u
12,000 meħudin priġunieri. Tolomew innifsu tilef ħajtu. Kleopatra, li sfat
l-unika l-ħakkiema tal-Eġittu, ħatret bħala ko-reġġent lil ħuha ż-żgħir Tolomew
XIV. L-Eġittu baqa' formalment indipendenti, għalkemm tliet leġjuni Rumani
baqgħu stazzjonati hemm bil-ħsieb li jżommu l-ordni pubbliku. Ir-relazzjoni bejn
Ċesri u Kleopatra, li minnha twieled tifel, Tolomew Ċesri imsejjaħ Ċesarjun,
kellha żewġ skopijiet politiċi: id-dittatur Ruman ried jiżgura l-kontroll
tal-Eġittu, importanti għar-riżorsi finanzjarji tiegħu, filwaqt li Kleopatra
ttamat li biha tikseb għall-pajjiż pożizzjoni privileġġjata ġewwa l-Imperu.

Fis-46 QK Kleopatra marret Ruma ma' binha li kien għadu kif twieled u baqgħet
hemm sal-mewt ta' Ċesri, fl-44 QK. Fis-sajf tal-istess sena Tolomew XIV miet,
forsi avvalenat minn Kleopatra nfisha, li ftit wara ħatret lil Ċesarjun bħala
l-ko-reġġent tagħha, u dan ħa l-isem ta' Tolomew XV Ċesri.

Fit-42 QK Marku Antonju, wieħed mit-trijumvirat li kien jiggverna Ruma wara
l-vojt fil-poter li ħalliet il-mewt ta' Ċesri, talab lil Kleopatra biex tiltaqa'
miegħu f'Tarsu biex jivverifika l-lealtà tagħha. Antonio mbagħad mar warajha
Lixandra, fejn baqa' għas-sena ta' wara kollha. Mill-unjoni tagħhom twieldu
tewmin Kleopatra Selene u Alessandru Helios.

Erba' snin wara, fl-37 QK, waqt li kien qiegħed jivvjaġġa għall-gwerra kontra
l-Parti, Antonju ltaqa' ma' Kleopatra f'Antijokja, fejn iżżewwġu, minkejja li
Antonju kellha rabta ma' Ottavja, oħt Ottavjanu. Ftit wara twieled iben ieħor,
Tolomew Filadelfu. Ottavja ntbagħtet lura lejn Ruma. Wara l-konkwista
tal-Armenja fl-34 QK, immexxija minn Antonju bl-għajnuna finanzjarja tal-Eġittu,
it-tnejn flimkien iċċelebraw it-trijonf f'Lixandra.

It-tradizzjonaliżmu tal-opinjoni pubblika Rumana kienet profondament ixxukkjata
bil-proċedura trijonfali mhux tas-soltu u bid-deċiżjonijiet meħuda fl-okkażjoni
tad-Donazzjoni ta' Lixandra: Kleopatra ħadet it-titlu ta' "reġina tar-rejiet",
ġiet fil-kult assoċjata mal-alla Isidi u nħatret reġġenti tal-Eġittu u Ċipru ma'
Ċesarjun; Alessandru Helios ġie nkurunat re tal-Armenja, il-Medja u l-Partja,
Kleopatra Selene nħatret reġina taċ-Ċirenajka u l-Libja, u Tolomew Filadelfu ġie
nkurunat re tal-Feniċja, is-Sirja u l-Ċiliċja.

Il-politika ta' Kleopatra u Antonju bit-tendenza li tiddomina l-Lvant kollu,
iffavorit lil Ottavjanu, li akkuża r-reġina li qiegħda timmina minn taħt
is-supremazija ta' Ruma u kkonvinċa r-Rumani li jiddikjaraw gwerra fuq l-Eġittu.
Fil-31 QK, il-forzi navali Rumani ltaqgħu ma' dawk ta' Antonju u Kleopatra
fil-Battalja ta' Azju. Meta rat li l-battalja kienet intilfet ir-reġina marret
tiskenn Lixandra ma' parti mill-flotta, segwita minn Antonju.

Wara r-rebħa, Ottavjanu invada l-Eġittu u, wara reżistenza qasira, daħal
Lixandra. Fl-30 QK, wara s-suwiċidju ta' Antonju (li qatel ruħu b'idejh meta
sema bl-aħbar falza tal-mewt tar-reġina), Kleopatra qatlet ruħha b'idejha
b'gidma ta' serp velenuż, forsi kobra Eġizzjana. Però, minn studji li saru
riċentament, xi arkeoloġi famużi bdew jiddubitaw jekk ir-reġina setgħitx toqtol
ruħha b'idejha b'gidma ta' serp velenuż. Forsi din kienet biss gidba li vvintat
hi stess biex tagħmel mewtha denja tar-reġina kbira li kienet u tagħmel ruħha
iktar tixbaħ ir-reinkarnazzjoni ta' Isidi f'għajnejn il-poplu tagħha. Jaħsbu li
setgħet ħejjiet il-velenu, li kienet esperta ħafna fih, u ordnat il-qaddejja
tagħha biex jgħidu li mietet bil-gidma tas-serp velenuż. Kleopatra kienet,
fil-fatt, anki jekk mhux partikolarment sabiħa, intelliġenti ħafna u kieku
kienet ingidmet apposta mis-serp, mewtha kienet tkun b'ħafna uġigħ u l-agunija
qabel ma mietet setgħet iddum għal aktar minn tletin minuta.

Plutarku fil-Ħajja ta' Antonju tiegħu, irrakkonta kif iddeċidiet li tuża dan
l-annimal:

Ċesarjun kien ikkundannat għall-mewt minn Ottavjanu, waqt li t-tlett itfal li
kellha ma' Antonju ttieħdu Ruma. L-Eġittu sar provinċja Rumana mmexxija
mill-prefett tal-Eġittu, uffiċjal ta' rank ekwestri. Ottavjanu li mar lura lejn
Ruma biex jiċċelebra t-trijonf tal-ispedizzjoni Eġizzjana, kellu fuq karru
xbieha tar-reġina Kleopatra li dawwar f'trijonf mat-toroq tal-belt.

Is-sorsi tal-letteratura Latina u Griega, li taw dettalji fuq il-ħajja u
l-figura ta' Kleopatra huma numerużi. Hawnhekk ngħatu lista parzjali:

Kleopatra ma kinitx seduttriċi kbira biss. Kienet taf ħafna lingwi, Plutarku
kiteb: "L-ilsien, bħal strument mużikali b'ħafna kordi, kienet taqilbu faċilment
għal-lingwa li riedet titkellem, tkun liema tkun, tant li kienu rari ħafna
l-każijiet li fihom kellha tittratta mal-barbari permezz ta' interpretu, kienu
x'kienu, Etjopji, Trogloditi, Lhud, Għarab, Sirjani, Medi jew Parti". Kienet taf
il-Grieg u kienet wkoll fluwenti fil-Latin. Minbarra l-versatilità fil-lingwi,
kienet tinteressa ruħha wkoll fl-arti u x-xjenzi: Ikkonvinċit lil Antonju, meta
sar mexxej assolut tal-Lvant, li jagħti lil Lixandra l-Bibljoteka famuża ta'
Pergamu. Kienet ħabiba ma' ħafna studjużi fil-Mużew ta' Lixandra, fosthom
il-famuż astronomu Sożiġeni, li lilu nafu r-riforma tal-kalendarju Ruman: kienet
kważi żgur Kleopatra li ppreżentatu lil Ċesri.

Meta wieħed iqis il-familja immedjata ta' Kleopatra jidher ċar kemm kien hemm
tgħammir bejn il-membri tal-istess familja Tolomea . Il-ġenituri tagħha x'aktarx
kienu aħwa u għalhekk kellha par wieħed biss ta' nanniet. Dawk in-nanniet kienu
ziju u neputija, għal darb'oħra jillimitaw in-numru ta' antenati.. L-għadd
relattivament żgħir ta' antenati nistgħu narawh mid-dixxendenza ta' Kleopatra
VII kif setgħet kienet, murija hawn taħt.

Kleopatra u mewtha ispiraw mijiet ta 'pitturi mir-Rinaxximent sal-lum. Hawnhekk
hawn lista ta' xi wħud mill-aktar famużi:



https://mt.wikipedia.org/wiki/Klad

Fil-kladistika, klad huwa grupp ta organiżmi li jikkonsisti minn antenat singolu
komuni u d-dixxendenti kollha tiegħu. Kull grupp ta' dan it-tip huwa kkunsidrat
ukoll bħala grupp ta' organiżmi monofiletiku u li jista' jkun immudellat minn
Kladogramma, li hija dijagramma jew stampa ta' struttura organizzata ta' dawn
l-orġaniżmi taħt forma ta' siġra.

Klad huwa metodu xjentifiku jew ipoteżi xjentifika, ta' relazzjonijiet
evoluzzjonarji, fost l-organiżmi inklużi fl-analisi, b' hekk klad partikolari
jista' jkun aċċettat jew le skond ir-riżultati ta' analisi segwenti, għal użu
ta' settijiet ta' dati differenti.

Jekk klad jirriżulta b' saħħtu biżżejjed fl-analisi ta' kladistiċi differenti
fejn ikunu ġew użati settijiet ta' dati varji, jista' jiġi addottat
fit-tassonomija bħala takson, imma mhux it-taksa kollha jistgħu jiġu trattati
jew ikkunsidrati bħala kladi. Ir-rettili pereżempju, huma grupp parafiletiku,
għaliex ma jinkludix l-għasafar li suppost dawn ukoll evolvew mill-istess
antenat tar-rettili.

It-tendenza, madankollu, qiegħda dejjem tersaq jew ixxaqleb lejn it-tassonomija
kladistika li tirrikonoxxi taksa li jiffurmaw kladi puri.

Il-Filokodiċi huwa tentativ, ta' kodiċi li ħa jippermetti l-kladi li jkollhom
isem formali.



https://mt.wikipedia.org/wiki/Kantant

Kantant (jew Kantanta) hu persuna li juża' l-vuċi tiegħu biex jipproduċi
l-mużika. Ħafna drabi l-kantant ikun akkumpanjat minn mużiċisti u strumenti.
Waqt li ħafna nies ikantaw għall-gost, l-abilità vokali hi ħafna drabi
kombinazzjoni ta' talent mit-twelid u taħriġ professjonali. Nies li jaqblu ma'
dawn l-esiġenzi huma msejjħa vokalisti.

Kantant prinċipali jkanta l-vokali primarji ta' kanzunetta, l-oppost ta' backing
vocalist li jkanta vokali tal-isfond jew armoniji. Eċċezzjoni hi l-mużika a
cappella ta' grupp ta' ħames persuni tal-mużika gospel, fejn il-kantant
prinċipali hu l-aktar persuna bl-aktar voċi għolja u jkanta diskant, u mhux
il-melodija.

Fil-mużika klassika Ewropeja u fl-opra, il-vuċijiet huma mħarsa bħala strumenti
mużikali. Kompożituri li jiktbu mużika vokali jridu jifhum l-abilità, it-talenti
u l-aspetti vokali tal-kantant.

Kantanti ħafna drabi jibnu l-karriera tagħhom madwar ċerti stili mużikali.
Is-sistemi tal-klassifikazzjoni tal-vuċi evolvew biex jikklassifikaw il-kantanti
skont it-tessitura, is-saħħa vokali u t-timbru. Kantanti korali huma
kklassifikati skont l-aktar nota għolja u baxxa li jipproduċu. Kategoriji oħra
huma soubrette, tenur, coloratura, u baxx.

Hemm ukoll kategoriji oħra għal irġiel kapaċi jkantaw fin-naħa femminili. Din
it-tip ta' vuċi hi rari, imma hi xorta wżata fl-opra. Fil-mużika Barokka,
diversi rwoli huma miktuba għall-castrati. Raġel b'din it-tip ta' vuċi jista'
jkun ta' kontratenur jew sopran.

Il-kantanti huma wkoll klassifikati skont l-istil ta' mużika li jkantaw, bħal
kantanti soul jew vokalisti karnatiċi.

F'diversi gruppi mużikali modern, hemm kantant wieħed li jkanta l-parti
prinċipali, u wieħed jew aktar li jkantaw bħala backing vocals. Dawn tal-aħħar
huma hemmhekk biex ikantaw ċerti partijiet tal-kanzunetta, imma inqas minn 50%,
jew biex sempliċiment ikantaw xi partijiet bħala sfond għall-kanzunetta.



https://mt.wikipedia.org/wiki/Indoewropew

L-Indoewropew hija kostruzzjoni xjentifika ta', dik li tissejjaħ protolingwa:
lingwa prototipika komuni, li minnha nissoponu li tnisslu d-diversi lingwi
tal-familja Indoewropea. Illum huwa meqjus aktar preċiż li nitkellmu fuq
il-Proto-Indoewropew għaliex rikostruzzjoni, fis-sens ta' lingwa li tista'
tintuża għall-komunikazzjoni, m'hijiex possibli. Rikostruzzjonijiet ta'
l-Indoewropew iwasslu biss għall-għerq ta' kliem, fenomeni fonoloġiċi u
strutturi sintattiċi bażiċi.

Il-lingwi tal-familja Indoewropeja jingħad li għandhom relazzjoni ġenetika (mhux
fis-sens darwinistiku). Biex jigi ikkonstatat jekk lingwa għandhiex relazzjoni
ġenetika ma' lingwa oħra, il-lingwi jiġu mqabbla fuq il-bażi tar-regoli fonetici
tagħhom. Billi jmorru lura f'numru ta' rikostruzzjonijiet, il-lingwisti huma
kapaci jestrapolaw u jaslu għall-protolingwa. Naturalment ma jeżistux sorsi
miktuba ta' l-Indoewropew.

Ta' min jiddistingwi bejn, l-hekk imsejjaħ Sprachbund u r-Relazzjoni Ġenetika.
Sprachbund hija kelma Ġermaniża li tfisser "unjoni/għaqda lingwistika" u tiġi
użata mil-lingwisti f'diversi lingwi bħala kelma teknika. Bħala Sprahchbund
nifhmu grupp ta' Lingwi li x-xebh ta' bejniethom hu bbażat fuq kuntatt
lingwistiku li seħħ f'ċertu punt ta' l-evoluzzjoni tal-lingwa osservata. Dawn
il-lingwi ma jistgħux ikunu ġenetikament relatati – jekk tassew, din tkun
relazzjoni mbiegħda ħafna. Dan huwa dak li jagħżel Sprachbund minn Familja
Lingwistika, li għaliha, ir-relazzjoni ġenetika hija essenzjali. L-Indoewropew
ma ġiex iffurmat fi Sprachbund iżda tnissel minn familja waħda. Sprachbund
tingħaraf mill-fatt li relazzjoni bejn żewġ lingwi ma turix xebh fil-vokabularju
biss iżda xebh fl-istruttura wkoll.



https://mt.wikipedia.org/wiki/Etna

L-Etna huwa vulkan fi Sqallija għoli 3,604 metru, li żbroffa bil-qawwi kemm-il
darba b'periklu għall-eqreb belt kbira Katanja. Dan il-vulkan jista' jidher minn
Malta. Huwa wiehed mill-aktar vulkani attivi tad-dinja.

L-ewwel żbroff irreġistrat tal-Etna seħħ fis-seklu 18 qK, għalkemm studji
ġeoloġiċi juru li l-vulkan kien attiv sa minn qabel dak il-perjodu. Minn dak
iż-żmien 'il hawn, nafu li żbroffa 90 darba u l-iktar waħda devastanti kienet
dik tal-1169. Dan l-iżbroff qered il-belt ta' Katanja u ħa miegħu 15,000 ruħ,
waqt li f'ieħor li seħħ fl-1669 mietu mal-20,000.

Aktar reċenti, fis-sena 1928 żewġt irħula ntradmu kważi għal kollox minn xmara
ta' lava, u fl-1947 frott l-attività vulkanika ffurmaw żewġ krateri ġodda.
L-Etna żbroffa wkoll fl-1971, l-1981, l-1983, u fl-1992, meta l-lava ġiet
ikkontrollata permezz ta' splussiv immonitorjat. Fl-2001 seħħ numru ta' ċaqliq,
li laħaq il-qofol tiegħu f'Lulju u fl-ewwel nofs ta' Awwissu meta xmajjar ħomor
nar gelglu lejn il-belt ta' Nicolosi. B'dawn l-eruzzjonijiet infetħu sitt
xpakkaturi li alteraw l-għamla ta' dan il-kon ġebli. L-aħħar żbroff reġistrat
kien dak ta' April 2013, li wasal sabiex partijiet fin-Nofsinhar ta' Malta ġew
affettwati bi trab iswed.



https://mt.wikipedia.org/wiki/Cristiano_Ronaldo

Cristiano Ronaldo dos Santos Aveiro (Funchal, 5 ta' Frar 1985), magħruf aħjar
bħala Cristiano Ronaldo, huwa plejer tal-futbol Portugiż li jilgħab mat-tim
Spanjol ta' Real Madrid u mat-tim nazzjonali tal-Portugall. Ronaldo ingħaqad ma'
Real Madrid fis-sajf tal-2009, wara li dawn tal-aħħar offrew is-somma rekord ta'
£80 miljun (€93.9 miljun) għas-servizzi ta' dan il-plejer. Barra minn hekk,
il-kuntratt tiegħu ma' Real Madrid, fejn jitħallas €12-il miljun fis-sena,
jagħmlu l-iktar futboler imħallas fid-dinja.

Ronaldo beda l-karriera tiegħu ma' Andorinha, fejn lagħab magħhom għal sentejn
qabel ma ngħaqad ma' CD Nacional. Fl-1997, issieħeb mal-ġganti Portugiżi ta'
Sporting. Ronaldo ġibed l-attenzjoni tal-kowċ ta' Manchester United Alex
Ferguson, li ffirmah għal £12.24 miljun (€15-il miljun) fl-2003. L-istaġun ta'
wara, Ronaldo reabaħ l-ewwel unur tiegħu, l-FA Cup. Hu lagħab ukoll
fil-Kampjonati Ewropej 2004 mal-Portugall u skorja l-ewwel gowl internazzjonali
tiegħu fil-ġurnata tal-ftuħ tat-turnew kontra l-Greċja, barra li għen
lill-Portugall jilħqu l-finali.

Rebbieħ fl-2007 tal-unuri tal-Plejer tas-Sena tal-PFA u tal-Plejer Żagħżugħ
tas-Sena tal-PFA, u t-tielet fl-istess sena tal-unur tal-Plejer tas-Sena
tal-FIFA, Ronaldo hu mħares bħala wieħed mill-akbar talenti tal-ġenerazzjoni
tiegħu. Ronaldo rebaħ ukoll l-unur tal-2008 tal-Plejer tas-Sena tal-PFA u kif
ukoll l-Plejer tas-Sena tal-FWA.

Ronaldo twieled f'Madeira(xi hadd injorant kitteb Franchan :D, il-Portugall,
l-iżgħar wild ta' Maria Dolores dos Santos Aveiro u José Dinis Aveiro. It-tieni
isem tiegħu għażluh il-ġenituri ad unur Ronald Reagan, attur preferut ta'
missieru u President tal-Istati Uniti ta' dak iż-żmien. Hu għandu ħuh ikbar,
Hugo (t. 1975), u żewġt aħwa bniet ikbar minnu, Elma (t. 1974) u Liliana Cátia
(t. 1976).

Huwa beda jilgħab il-futbol ta' tliet snin, u meta beda l-iskola primarja fl-età
ta' sitt snin, il-passjoni lejn l-isports kienet ħaġa evidenti. Fi tfulitu kien
it-tim favorit tiegħu kien SL Benfica, minkejja li l-ewwel tim professjonali
tiegħu kien ir-rivali ta' dan l-istess tim, Sporting CP. Ta' tmien snin beda
jilgħab ma' Andorinha, u fl-1995, meta kellu għaxar snin, bil-mod il-mod
ir-reputazzjoni tiegħu fil-Portugall bdiet tikber. Iż-żewġ timijiet ta' Madeira,
CS Marítimo u CD Nacional kienu nteressati biex iġibuh fit-tim. Marítimo,
l-ikbar tim, tilef laqgħa importanti u b'hekk Ronaldo sar plejer ta' Nacional.
Wara huwa mar tliet ijiem ta' prova ma' Sporting Lisbon hu ttrasferixxa mat-tim.

Huwa għamel id-debutt ma' Sporting kontra Moreirense u skorja doppjetta.
Il-prestazzjoni tiegħu ma' Sporting u mat-tim nazzjonali Portugiż ta' taħt
id-dsatax-il sena, wasslet għal interess kbir f'dan il-plejer emerġenti. Il-kowċ
ta' Liverpool, Gérard Houllier, innota il-kwalità ta' dan il-plejer, però
minħabba n-nuqqas ta' esperjenza flimkien mal-età tenera naqqsu li jkun hemm
interess reali min-naħa tal-klabb Ingliż. Fis-sajf tal-2003, wara l-logħba ta'
inawgurazzjoni għall-grawnd Alvalade XXI ta' Sporting kontra Manchester United,
li għall-kronaka ntemmet 3–1 f'favur it-tim Portugiż, Alex Ferguson tefa' ħarstu
fuq it-tfajjel Ronaldo. Ronaldo wera li kellu abilità li jilgħab fuq iż-żewġ
naħat tal-grawnd. Wara l-logħba, il-plejers ta' Manchester United tkellmu
b'entużjażmu fuq dan il-talent iż-żgħir, u ma qalux le għaċ-ċans li xi darba
isibuh bħala parti mill-iskwadra tagħhom.

Wara li David Beckham ħalla lil Manchester United għal avventura ġdida ma' ohtu
fic-cinema, Ferguson għamel l-akkwist ta' Ronaldo billi partu ma bintu ghas
somma ta' £12.24 miljun biex sar l-ewwel bniedem Portugiż li qatt lagħab
mat-tifla tal-kowc. Hu ried li n-numru tal-flokk tiegħu ikun 28 (l-istess numru
li kellu fiż-żmien li qatta' ma' Sporting), hekk kif ma riedx li fuqu jkollu dik
il-pressjoni minħabba li n-numru 7 li Ferguson xtaq li jilgħab bih, kienu libsuh
uħud mill-aqwa plejers ta' kull żmien ta' United bħal George Best, Bryan Robson,
Eric Cantona u David Beckham.

Ronaldo iddebutta bħala sostitut fis-60 minuta fir-rebħa ta' 4–0 fuq Blackburn
Rovers bħala sostitut fis-60 minuta. L-ewwel gowl tiegħu wasal minn free-kick
dirett fir-rebħa ta' 3–0 kontra Portsmouth fl-1 ta' Novembru 2003. Nhar id-29
ta' Ottubru 2005, fit-telfa ta' 4–1 kontra Middlesbrough, hu skorja l-uniku gowl
ta' United li kien l-elf gowl tal-klabb fil-Premier League. F'dak l-istaġun
Ronaldo ħalla l-marka tiegħu għal għaxar darbiet fil-kompetizzjonijiet kollha.

F'Novembru u Diċembru tal-2006, Ronaldo irċieva żewġ unuri konsekuttivi
tal-Plejer tax-Xahar, fejn sar it-tieni plejer fl-istorja tal-Premier League li
għamel dan, wara li dan l-istess pass għamluwh Dennis Bergkamp fl-1997 u Robbie
Fowler fl-1996. Hu skorja l-50 gowl tiegħu ma' Manchester United kontra r-rivali
lokali ta' Manchester City hekk kif United kisbu l-ewwel titlu tal-Premier
League f'erba' snin.

Minkejja għajdut li ċċirkulaw f'Marzu tal-2007 li Real Madrid kienu lesti li
joffru €80 miljun għal Ronaldo, fit-13 ta' April hu iffirma estensjoni
tal-kuntratt għal ħames snin oħra, bi qligħ ta' £120,000 fil-ġimgħa (total ta'
£31 miljun fis-sena), biex sar l-aktar plejer imħallas fl-istorja tal-klabb.
F'dak l-istaġun, Ronaldo rebaħ numru ta' unuri personali li jinkludu l-unuri
tal-Plejer tas-Sena tal-PFA u l-Plejer Żagħżugħ tas-Sena tal-PFA, fejn ingħaqad
ma' Andy Gray bħala l-uniċi plejers li rċevew dawn iż-żewġ unuri flimkien.
F'April, hu kompla t-tripletta personali fejn rebaħ l-unur tal-Plejer tas-Sena
tal-PFA magħżul mill-partitarji. Ronaldo kien wieħed mis-seba' plejers ta'
Manchester United li spiċċaw fost it-Tim tas-Sena tal-PFA 2006–07.

L-istaġun 2007–08 ta' Ronaldo beda b'karta ħamra għal allegat daqqa' ta' ras fuq
il-plejer ta' Portsmouth Richard Hughes matul it-tieni partita tal-istaġun ta'
United, u ġie sospiż għal tliet partiti. Ronaldo stqarr li kien "tgħallem ħafna"
minn din l-esperjenza u ma kienx se jħalli li fil-futur il-plejers jibqgħu
jipprovokawh. Wara li skorja l-uniku gowl fil-konfront barra minn darhom kontra
Sporting fiċ-Champions League, fil-partita ġewwa Old Trafford hu reġa' ħalla
l-marka tiegħu b'gowl fil-ħin mogħti żejjed biex poġġa lil United fil-quċċata
tal-klassifika tal-grupp.

Hu spiċċa fit-tieni post wara Kaká fil-klassifika finali tal-Ballun tad-Deheb,
waqt li spiċċa fit-tielet post għall-unur tal-Plejer tas-Sena tal-FIFA wara Kaká
u Lionel Messi.

Ronaldo skorja l-ewwel tripletta personali ma' Manchester United fir-rebħa ta'
6–0 kontra Newcastle United ġewwa Old Trafford, nhar it-12 ta' Jannar 2008, biex
tefa' lil United fl-ewwel post tal-klassifika tal-Premier League. Hu skorja
t-tlieta u għoxrin gowl tal-istaġun fir-rebħa ta' 2–0 fuq Reading, fejn ugwalja
l-istess numru ta' gowls li kien skorja fl-istaġun preċedenti. Matul il-konfront
mill-ewwel rawnd eliminatorju tal-UEFA Champions League kontra Lyon, ta' nhar
l-20 ta' Frar, partitarju inidentifikabbli ta' Lyon kontinwament immira lejżer
aħdar lejn Ronaldo u sieħbu Nani, fejn wassal għal investigazzjoni mill-UEFA.
Xahar wara, Lyon ġew immultati £2,427 għal dan l-inċident.

Nhar id-19 ta' Marzu 2008, Ronaldo għall-ewwel darba kien kaptan ta' United
fir-rebħa ġewwa darhom kontra Bolton, fejn skorja ż-żewġ gowls fir-rebħa ta'
2–0. It-tieni wieħed kien it-33 wieħed tal-istaġun, li wassal għal rekord ġdid
tal-klabb għall-aktar numru ta' gowls skurjati minn midfilder fi staġun wieħed,
rekord preċedentament f'idejn George Best u li kien ilu aktar minn 40 sena ma
jingħeleb, meta fl-istaġun 1967–68 Best kien skorja 32 gowl. Fid-29 ta' Marzu,
Ronaldo skorja doppjetta oħra fir-rebħa ta' 4–0 fuq Aston Villa, biex
ir-rendiment attwali għall-istaġun kien ta' 35 gowl f'37 logħba domestika u
Ewropea. Il-forma tajba tiegħu kompliet sejra u fl-aħħar tal-istaġun ġie onorat
biż-Żarbuna tad-Deheb.

Fil-finali tal-UEFA Champions League 2007–08 li saret fil-21 ta' Mejju kontra
r-rivali Chelsea, Ronaldo skorja l-gowl tal-ftuħ fis-26 minuta, li ġie
ikkanċellat bil-gowl tal-pari tal-Blues fil-45 minuta. Il-partita wara l-ħin
normali u dak supplementari ntemmet fi skor ta' 1–1. Waqt l-għoti tal-penalties,
l-iżball tiegħu wassal lil Chelsea f'punt li kienu qrib ir-rebħ tat-trofew, imma
John Terry falla fil-penalty deiċiżiv, u Manchester United ħarġu rebbieħa 6–5.
Il-partitarji tawh l-unur tal-Plejer tal-Partita u għalaq staġun mill-aqwa bi 42
gowl f'kull kompetizzjoni, erba' gowls biss 'il bogħod mir-rekord ta' Denis Law
(46 gowl) fl-istaġun 1963–64.

Fil-5 ta' Ġunju 2008, Sky Sports irrapuraw li Ronaldo wera x-xewqa li fl-istaġun
segwenti jilgħab ma' Real Madrid jekk dawn tal-aħħar kienu lesti li joffru
l-istess somma li kienet ġiet stipulata fil-bidu tas-sena. Nhar id-9 ta' Ġunju,
Manchester United għamlu ilment lill-FIFA bir-raġuni wara dan l-ilment ikun li
Real Madrid kienu qed jagħmlu minn kollox biex "jisirqu" lil Ronaldo, minkejja
li l-FIFA naqset li tieħu azzjoni. Dan l-għajdut kompla jiddomina s-suq
tat-trasferimenti tas-sajf kollu, sakemm fis-6 ta' Awwissu Ronaldo ikkonferma
l-ħsieb tiegħu li jibqa' f'Manchester tal-anqas għal staġun ieħor.

Fis-7 ta' Lulju, ġewwa Amsterdam, Ronaldo għamel operazzjoni fl-għaksa ta'
saqajh u sussegwentament tilef il-bidu tal-istaġun 2008–09. Hu rritorna
fl-azzjoni fis-17 ta' Settembru fil-pari ta' mingħajr gowls kontra Villareal FC
fil-UEFA Champions League, fejn daħal bħala sostitut għal Park Ji-Sung, u skorja
l-ewwel gowl tal-istaġun il-ġdid kontra Middlesbrough fit-Tielet Rawnd
tal-Carling Cup f'Old Trafford, partita li Manchester United rebħu 3–1.

Ronaldo skorja l-100 u l-101 gowl f'kull kompetizzjoni għal Manchester United
fir-rebħa ta' 5–0 fuq Stoke City nhar il-15 ta' Novembru 2008, biż-żewġ gowls
jaslu kollha minn free-kicks diretti. Dawn il-gowls ifissru wkoll li b'hekk
Ronaldo skorja kontra d-dsatax-il tim l-ieħor tal-Premier League ta' dak
l-istaġun. Fit-2 ta' Diċembru 2008, Ronaldo sar l-ewwel plejer ta' Manchester
United li rċieva l-Ballun tad-Deheb minn mindu George Best rebaħ dan l-unur
prestiġjuż lura fl-1968. Hu spiċċa b'446 punt, 165 punt fuq it-tieni klassifikat
Lionel Messi. Fit-Tazza tad-Dinja tal-Klabbs 2008 ingħata l-unur tal-Ballun
tal-Fidda wara l-kampanja trijonfanti li United għamlu f'din il-kompetizzjoni
internazzjonali.

Nhar it-8 ta' Jannar 2009, Ronaldo safa' involut f'inċident tat-traffiku
fil-karozza Ferrari tiegħu qrib l-Ajruport ta' Manchester. L-uffiċjali
tal-pulizija ikkonfermaw li hu ma kien taħt l-ebda effett tal-alkoħo l u
minkejja li l-karozza spiċċat imfarrka, hu xorta waħda attenda s-sessjoni ta'
taħriġ li kellu filgħodu. Għall-istaġun preċedenti, Ronaldo kompla jikseb
il-konfermi ta' sena mill-aqwa għalih, meta fit-12 ta' Jannar 2009 sar l-ewwel
plejer tal-Premier League li rebaħ il-Plejer tas-Sena tal-FIFA, fejn għeleb
l-isfidi tal-plejers Kakà tal-Milan, Fernando Torres tal-Liverpool u Lionel
Messi u Xavi ta' Barcelona, u sar ukoll l-ewwel Portugiż li rebaħ dan l-unur
wara Luís Figo li rebħu fl-2001.

Ronaldo skorja l-ewwel gowl tiegħu tal-istaġun fil-UEFA Champions League, u
l-ewwel wieħed mill-gowl fil-finali kontra Chelsea, fir-rebħa ta' 2–0 fuq
l-Inter li tefa' lil United fil-kwarti tal-finali tal-kompetizzjoni. Il-forma
tajba tiegħu kompliet b'doppjetta fil-kampjonat kontra Aston Villa tal-5 ta'
April 2009, partita li ntrebħet mit-tim ta' United bl-iskor ta' 3–2 bil-gowl
rebbieħ jasal mid-debuttant Federico Macheda. Fit-tieni leg tal-kwarti
tal-finali taċ-Champions League kontra Porto, Ronaldo skorja gowl sensazzjonali
minn madwar 40 metru 'l bogħod biex assigura lil United post fis-semifinali.
Il-forma tajba f'din il-kompetizzjoni kompliet sejra fejn fit-tieni leg
tas-semifinali kontra l-Arsenal, ġewwa l-Emirates Stadium, Ronaldo skorja
darbtejn (b'wieħed minnhom ikun free-kick dirett minn madwar 40 metru) biex
United ħarġu 3–1 rebbieħa u ħadu post fil-finali tal-kompetizzjoni.

Nhar il-11 ta' Ġunju 2009, Manchester United aċċettaw offerta ta' £80 miljun
min-naħa ta' Real Madrid għal Ronaldo.

Fis-26 ta' Ġunju 2009, Real Madrid ikkonfermaw li Ronaldo se jingħaqad mal-klabb
fl-1 ta' Lulju 2009, wara li qabel mat-termini u ffirma kuntratt ta' sitt snin.
Hu mifhum li l-kuntratt ta' Ronaldo se jiswa €13-il miljun kll staġun u se
jkollu klawżola reċissorja ta' €1 biljun. Hu ġie ppreżentat lill-istampa dinjija
bħala plejer ta' Real Madrid fis-6 ta' Lulju 2009, u ġie mogħti l-flokk numru 9,
milbus preċedentament minn Javier Saviola. Il-flokk kien ippreżentat lilu
mil-leġġenda Madridista Alfredo di Stéfano. Ronaldo ġie milqugħ minn 80,000
benjamin li attendew il-preżentazzjoni fis-Santiago Bernabéu, fejn din iċ-ċifra
għaddiet r-rekord ta' 75,000 partitarju li kienu attendew il-preżentazzjoni ta'
Diego Maradona fl-Italja, meta dan tal-aħħar għadda minn Barcelona għal Napoli
fl-1984. Nhar id-29 ta' Awwissu, il-ġurnata tad-debutt ta' Ronaldo fil-kampjonat
Spanjol, hu ħalla l-marka tiegħu permezz ta' gowl minn penalty fir-rebħa ta' 3–2
kontra Deportivo La Coruña. L-avventura ma' Real Madrid fiċ-Champions League
bdiet b'żewġ gowls kontra FC Zürich f'rebħa ta' 5–2. Permezz ta' doppjetta
fil-kampjonat kontra t-tim prmoss ta' Xerez fir-rebħa ta' 5–0 tal-20 ta'
Settembru, u gowl ieħor kontra Villarreal, hu kiser ir-rekord tal-klabb fejn sar
le-wwel plejer li skorja fl-ewwel erba' partiti tal-istaġun. Fl-10 ta' Ottubru
2009, waqt l-impenn mat-tim tal-Portugall kontra l-Ungerija huwa weġġa' u kien
mistenni li jdum barra bejn xahrejn u tliet xhur. Ir-ritorn tiegħu fl-azzjoni
wasal fil-partita valida għall-UEFA Champions League kontra FC Zürich fil-25 ta'
Novembru.

Ronaldo għamel id-debutt internazzjonali f'Awwissu tal-2003 fir-rebħa ta' 1–0
fuq il-Każakistan. Hu ġie msejjaħ fost l-iskwadra Portugiża magħżula
għall-Kampjonati Ewropej 2004, fejn skorja l-uniku gowl tal-Portugall fit-telfa
ta' 2–1 kontra l-Greċja fil-partita tal-ftuħ, u anki l-ewwel gowl tas-semifinali
kontra l-Olanda, meta l-Portugall rebħu 2–1. Il-finali rat għat-tieni darba
f'dik l-edizzjoni lill-Portugall jiltaqgħu mal-Greċja fejn għal darb'oħra,
b'sorpiża, il-Griegi ħarġu rebbieħa. Minkejja li Ronaldo naqas li jżid maż-żewġ
gowls li kien diġà skorja, il-prestazzjoni tiegħu tatu post fit-tim tat-turnew.
Ronaldo rrappreżenta lill-Portugall fl-Olimpjadi tas-sajf tal-2004.

Ronaldo kien it-tieni l-aqwa skorer taż-żona Ewropea waqt il-fażi ta'
kwalifikazzjoni għat-Tazza tad-Dinja 2006 b'7 gowls. Fil-fażi finali
tal-kompetizzjoni, Rnaldo skorja l-ewwel gowl personali fit-Tazza tad-Dinja
kontra l-Iran minn penalty. Fir-rawnd suċċessiv, fil-partita kontra Olanda, hu
kellu jiġi sostitwit minħabba li weġġa' wara daħla minn Khalid Boulahrouz. Però
hu rritorna għall-konfront ta' wara kontra l-Ingilterra tal-1 ta' Lulju 2006,
fejn din il-logħba kienet karraterizzata mill-karta ħamra murija lill-plejer
Ingliż Wayne Rooney. L-istampa Ingliża ħarġet xniegħat li Ronaldo influwenza
d-deċiżjoni tar-referi Horacio Elizondo bl-aġir aggressiv tiegħu, u wara deher
jgħammeż lill-bankina Portugiża wara t-tkeċċija ta' Rooney. Wara l-partita,
Ronaldo insista li Rooney kien ħabib u ma kienx qed jippersisti sabiex jiġi
mkeċċi. Fl-4 ta' Lulju, Elizondo iċċara li l-karta l-ħamra kienet minħabba
l-infrazzjoni ta' Rooney u mhux minħabba l-frakass bejn Rooney u Ronaldo.

Ir-reazzjoni irrabbjata min-naħa tal-istampa Ingliża wasslet lil Ronaldo biex
jikkunsidra jekk jitlaqx lil United, u allegatament qal lill-gazzetta sportiva
Spanjola Marca li hu xtaq li jittrasferixxi lejn Real Madrid. Bħala tweġiba għal
din, Ferguson bagħat lill-assistent kowċ Portugiż Carlos Queiroz biex jitkellem
ma' Ronaldo u jipperswadih biex ibiddel ħsiebu. Ronaldo iddeċieda li jibqa', u
iffirma estensjoni għal ħames snin mal-kuntratt li kellu f'April tal-2007.

Matul is-semifinali tat-Tazza tad-Dinja kontra Franza Ronaldo kien ibbuwjat, u
minħabba kampanja sħiħa negattiva ta' posta elettronika imnediha minn partitarji
Ingliżi, Ronaldo tilef għal ftit milli jieħu l-unur bħala L-Aqwa Żagħżugħ
tat-turnew. Minkejja li l-votazzjoni li saret online affettwat biss il-proċess
ta' nominazzjoni, il-Grupp ta' Studju Tekniku tal-FIFA tat l-unur lil Lukas
Podolski, fejn stqarriet li l-imġieba ta' Ronaldo kienet fattur determinanti
fid-deċiżjoni.

Ġurnata wara għeluq it-tnejn u għoxrin sena, Ronaldo ġie mogħti l-faxxa ta'
kaptan tat-tim Portugiż għall-ewwel darba f'logħba ta' ħbiberija kontra l-Brażil
li ntlagħbet fis-6 ta' Frar 2007. Ronaldo skorja tmien gowls f'isem il-Portugall
fil-fażi ta' kwalifikazzjoni għall-Kampjonati Ewropej 2008, imma skorja biss
wieħed matul it-turnew hekk kif il-Portugall sfaw eliminati fil-kwarti
tal-finali.

1 Inklużi kompetizzjonijiet oħra bħas-Supertaça Cândido de Oliveira, l-FA
Community Shield, is-Super Cup Ewropea, it-Tazza tad-Dinja tal-Klabbs, u
s-Supercopa de España.



https://mt.wikipedia.org/wiki/Amburgu

Amburgu (Hamburg) hija t-tieni l-ikbar belt fil-Ġermanja (wara Berlin), u
għandha l-akbar popolazzjoni fost il-bliet mhux kapitali fl-Unjoni Ewropea.
Amburgu hija waħda mill-Istati Federali tal-Ġermanija.

Il-belt ta’ Amburgu tinsab fit-Tramuntana tal-Ġermanja u hija ċentru
industrijali b’fabbriki bħal Blohm + Voss u Norddeutsche Affinerie. L-industrija
tal-midja hija importanti f’Hamburg u hawn jinsabu, fost oħrajn, l-istazzjon
tar-radju u t-televiżjoni Norddeutscher Rundfunk u pubblikaturi bħal Gruner +
Jahr u Spiegel-Verlag. B’kollox jinsabu aktar minn 120,000 intrapriżi f’din
il-belt.

Din il-belt ħadet isimha mill-ewwel bini tagħha. Dan kien kastell mibni skond
l-ordni ta’ l-Imperatur Karlumanju fis-sena 808 AD. Dan kien iġib l-isem ta’
Hammaburg, fejn burg tfisser kastell, filwaqt li t-tifsira tal-kumplament
tal-kelma Hamma baqgħet inċerta, l-istess bħall-lokazzjoni ta’ dan il-kastell.

Amburgu ġiet, ħafna drabi, meqruda u maħkuma. Fis-sena 845, flotta ta’ 600 vapur
tal-Vikingi waslu sax-xmara Elbe u qerdu l-belt. Dak iż-żmien kienet belt ta’
madwar 500 ruħ. Fis-sena 1030, il-Belt ġiet maħruqa mir-Re Mieszko II Lambert
tal-Polonja. Valdemar II tad-Danimarka rebaħ il-belt fis-sena 1201 u 1214.
Amburgu għaddiet minn numru ta’ nirien kbar, l-agħar tnejn seħħu fis-snin 1284 u
1842. Fis-sena 1842, tilfu ħajjiethom 51 ruħ, inqered diversi bini importanti u
20,000 spiċċaw bla dar. Ir-rikostruzzjoni damet aktar minn 40 sena. Għal perjodu
ta’ żmien qasir kienet annessa minn Napuljun I ta' Franza (1810–14). Il-forzi
Russi lliberaw il-belt fis-sena 1814. Fit-Tieni Gwerra Dinjija, il-Belt soffriet
numru ta’ attakki mill-ajru u ġew maqtula 42,000 nies ċivili. Fi Frar 16, 1962,
kien hemm għargħar tax-xmara Elbe minħabba maltempata qawwija u 300 ruħ tilfu
ħajjiethom.

Amburgu kien stat indipendenti tal-Konfederazzjoni Ġermaniża (1815–66),
il-Konfederazzjoni tat-Tramuntana tal-Ġermanja (1866–71), l-Imperu Ġermaniż
(1871–1918) u tar-Repubblika ta’ Weimar (1919–33). Waqt il-perjodu tal-Ġermanja
Nażista, Hamburg kienet Gau mis-sena 1934 sas-sena 1945. Wara t-Tieni Gwerra
Dinjija, din il-belt kienet fiż-żona Ingliża u saret stat tar-Repubblika
Federali tal-Ġermanja fis-sena 1949.

Fl-ewwel nofs tas-seklu 19, saret referenza fil-proża u l-poeżija, għal qaddisa
patruna bl-isem ta’ Amburgu (Hamburg) bil-Latin, Hammonia. B’hekk din saret
is-simbolu tal-Belt f’dan iż-żmien. Fit-tieni nofs tas-seklu 19 il-populazzjoni
ta’ Amburgu kibret b’rata qawwija. Il-Hamburg America Line saret l-akbar
kumpanija tal-merkanzija transatlantika, b’Albert Ballin bħala d-direttur
tagħha. Dan kien il-port minn fejn ħafna Ġermaniżi u nies mill-Ewropa tal-Lvant
emigraw lejn l-Amerika u kont issib kumpaniji tan-negozju mid-dinja kollha.

Il-bombi ta’ l-Alleati waqt it-Tieni Gwerra Dinjija wasslu għal numru kbir ta’
persuni ċivili imweġġin, kif ukoll għal partijiet kbar tal-Belt u tal-port
meqruda. Amburgu ċediet lill-Forzi Ingliżi fit-3 ta’ April tas-sena 1945.
Il-fruntieri interjuri tal-Ġermanja isseparaw il-belt minn ħafna mill-Hinterland
u n-negozju internazzjonali ta’ Amburgu mar għall-agħar. Ir-reunifikazzjoni
tal-Ġermanja fis-sena 1990, u d-dħul ta’ diversi stati Ewropej u Baltiċi
fl-Unjoni Ewropea fis-sena 2004, wasal sabiex dan il-port, flimkien mal-Belt
kollha, jikseb mill-ġdid il-pożizzjoni tiegħu bħala l-akbar port reġjonali
għall-merkanzija ta’ kontejners u ċ-ċentru ewlieni kummerċjali.

It-teatru pubbliku Deutsches Schauspielhaus, it-Thalia Theater, u l-Kampnagel
huma magħrufa sew fil-Ġermanja u barra mill-pajjiż. The English Theatre twaqqaf
fis-sena 1976 u huwa l-eqdem teatru professjonali bl-Ingliż fil-Ġermanja,
bl-impjegati tiegħu kollha kelliema nattivi ta’ l-Ingliż.

Żjara tipika f’Amburgu tikkonsisti minn żjara tar-Rathaus u l-knisja ta’ St.
Michaelis (imsejjħa Michel), kif ukoll dawra mad-distrett ta’ l-imħażen antiki
(Speicherstadt) u mall-port. Il-postijiet ta’ interess kollha jistgħu jintleħqu
permezz ta’ kowċijiet turistiċi. Ħafna turisti jagħmlu dawra bid-dgħajjsa
madwari il-port u/jew il-kanali (Große Hafenrundfahrt, Fleetfahrt) li jibdew
mill-Landungsbrücken. Il-mużewijiet huma destinazzjoni ewlenija oħra. Filgħaxija
t-turisti jistgħu jagħmlu mixja mar-Reeperbahn fid-distrett ta’ St. Pauli, li
huwa meqjus bħala l-akbar distrett ta’ red lights fl-Ewropa, b’numru kbir ta’
barijiet u nightclubs. Kien hawnhekk fejn il-Beatles bdew il-karriera tagħhom,
b’residenza ta’ 48 lejl fil-klabb Indra, u wara 58 lejl fil-Kaiserkeller. Oħrajn
jippreferu l-parti aktar rilassanti bl-isem ta’ Schanze, fejn wieħed isib ħafna
ħwienet tal-kafè, jew inkella xi barbikju fuq ix-xatt tax-xmara Elbe. F’Amburgu
nsibu wkoll zu popolari bl-isem ta’ Tierpark Hagenbeck. Hawn ukoll min iżur din
il-belt minħabba xi interess speċjali: għal xi wirja mużikali, xi avveniment
sportiv, kungress jew fiera.

Amburgu hija belt magħrufa għal ħafna festi u avvenimenti. Fosthom hemm festi
fit-toroq bħall-festival gay pride Christopher Street Day u l-fiera ta’
l-Alster.. Il-Hamburger Dom hija l-akbar fiera ta’ divertiment fit-Tramuntana
tal-Ġermanja u tiġi organizzata tliet darbiet fis-sena. IL-Hafengeburtstag hija
fiera ta’ divertiment oħra għaċ-ċelebrazzjoni ta’ għeluq snin tal-port permezz
ta’ party u parata tal-vapuri. Fil-knisja ta’ San Mikiel issir quddiesa
għall-motoċiklisti.

F’Diċembru jiġu organizzati fieri tal-Milied f’ħafna lokazzjonijiet tal-Belt,
fosthom fil-pjazza tal-Hamburg Rathaus. Għal min japprezza l-arti u l-kultura
jiġi organizzat il-lejl tal-mużewijiet. Sa nofs il-lejl wieħed jista jżur madwar
40 mużew bil-prezz ta’ wieħed biss. Fis-sena 2008 ġie organizzat is-sitt
Festival tal-Kulturi fix-xahar ta’ Settembru, għaċ-ċelebrazzjoni tal-ħajja
multikulturali. Waqt il-Filmfest Hamburg jiġu preżentati numru kbir ta’ films.

Il-Hamburg Messe and Congress toffri lokazzjoni għal diversi fieri kummerċjali,
bħal per eżempju il-Hanseboot, wirja internazzjonali tad-dgħajjes, jew Du und
deine Welt, esibizzjoni kbira tal-konsumatur. Isiru wkoll avveniment sportivi
bħall-kompetizzjoni taċ-ċikliżmu Vattenfall Cyclassics, il-Maratona ta’ Amburgu,
l-akbar maratona tal-Ġermanja wara dik ta’ Berlin, it-turnament tat-tenis
bl-isem ta’ Hamburg Masters u sports ta’ l-ekkwestriju bħad-Deutsches Derby.

F’Hamburg insibu numru ta’ timijiet sportivi u matul is-sena jsiru ħafna
attivitajiet sportivi. Hamburger SV, huwa tim tal-futbol fil-Bundesliga, li
rebaħ ħafna titli lokali kif ukoll il-European Cup fis-sena 1983. Dan it-tim
jilgħab fil-HSH Nordbank Arena. FC St. Pauli huwa klabb ieħor tal-futbol li
jilgħab fit-tieni diviżjoni fl-istadju Millerntor-Stadion. Il-Hamburg Freezers
jirrapreżentaw lill-Hamburg fid-DEL, il-lega tal-ħoki tas-silġ fil-Ġermanja.
It-tim ta’ HSV Handball jilgħab fil-lega tal-ħandbol u jilgħab fil- Color Line
Arena. F’din il-Belt insibu timijiet ta’ ħafna sports ieħor, bħal dak tar-rugbì,
volibol u tenis. Matul is-sena isiru turnament u avvenimenti tat-tenis, sports
ekkwestriju, maratoni u kompetizzjonijiet bħall-Vattenfall Cyclassics, u
triathlon ITU. L-arena HSH Nordbank intużat fit-Tazza tad-Dinja tas-sena 2006.
Fis-sena 2010 ser jintlgħab il-finali tal-UEFA Cup f’din l-arena.

Industriji importanti oħra huma kumpaniji tal-midja b’aktar minn 70,000
impjegat. Is-sezzjoni Norddeutscher Rundfunk tan-netwerk tat-televiżjoni u
r-radju ARD hija bbażata f'Amburgu; kif ukoll stazzjonijiet kummerċjali
tat-televiżjoni Hamburg 1 and Tide TV. Insibu wkoll diversi stazzjonijiet
reġjonali tar-radju bħal Radio Hamburg, kif ukoll numru kbir ta’ kumpaniji
tal-pubblikazzjoni kbar li jinkludu Axel Springer AG, Gruner + Jahr, Bauer Media
Group. Ħafna gazzetti u magazins nazzjonali bħal ma huma Der Spiegel u Die Zeit
jiġu ppubblikati hawnhekk, kif ukoll gazzetti ta’ xi interess speċjali bħal
Financial Times Deutschland. Il-Hamburger Abendblatt hija gazzetta reġjonali li
toħroġ kuljum b’distribuzzjoni kbira. Insibu numru ta’ kumpaniji tal-mużika
(l-akbar waħda hija Warner Bros. Records Germany) u kumpaniji ta’ l-Internet
(per eżempju., AOL, Adobe Systems u Google Germany, u anke kumpaniji tal-Web 2.0
bħal Qype).



https://mt.wikipedia.org/wiki/Sivilja

Sivilja (bl-Ispanjol: Sevilla) hija l-kapitali artistika, kulturali u
finanzjarja tan-Nofsinhar ta' Spanja. Hi l-belt kapitali tal-komunità awtonoma
tal-Andalusija u tal-provinċja ta' Sivilja. Tinsab fil-pjanura tax-xmara
Guadalquivir, f'elevazzjoni medja ta' 7 metri 'l fuq mill-baħar. L-abitanti
tal-belt jissejħu sevillanos (forma femminili: sevillanas) jew hispalenses
mill-isem Ruman tal-belt, Hispalis. Fl-2009, il-popolazzjoni tal-belt kienet
tammonta għal 703,206 ruħ, ir-raba' l-ikbar belt ta' Spanja. Il-popolazzjoni
taż-żona metropolitana (iż-żona urbana bil-bliet satelliti magħha) kienet ta'
1,493,416 fl-2009.

Fiż-żminijiet Rumani l-belt kienet magħrufa bħala Hispalis. Il-belt Rumana ta'
Italica fil-qrib, li dak iż-żmien kienet belt prinċipalment reżidenzjali, hi
kkonservata tajjeb u tista' tagħti impressjoni ta' kif Hispalis x'aktarx kienet
tidher tard fil-perjodu Ruman, speċjalment meta wieħed jieħu fil-kuntest
ix-xiehda mill-iskavi fil-belt viċina ta' Carmona. Fost il-bini Ruman f'Sivilja
li għadu jeżisti insibu l-fdalijiet ta' akwedott. Matul is-sekli 5 u 6, kien
hemm konkwisti wara xulxin tal-provinċja Ruman ta' Hispania Baetica mill-Vandali
u l-Viżigoti.

Sivilja ttieħdet mill-Misilmin fis-712 u ngħatat l-isem ġdid ta' Ixbilija
(إشبيلية) li ġej minn Hispalis u li minnu ġie l-isem attwali ta' "Sevilla".
Kienet il-belt kapitali tar-rejiet tal-Kalifat Umajjad, id-dinastija
tal-Almoravidi, u d-dinastija tal-Almohad (mill-Għarbi الموحدون al-Muwaħħidun,
jiġifieri, "l-monoteisti"), mis-seklu 8 sas-seklu 13. Fl-1248 il-forzi tar-re
Ferdinandu III ħadu Sivilja, parti mir-Reconquista (rikonkwista) Kattolika
tal-peniżola. Baqa' ħafna elementi Għarbin oriġinali, fosthom bini pubbliku,
l-istruttura urbana fid-distrett storiku, u partijiet kbar tas-swar tal-belt.
L-influwenzi estetiċi u urbani Għarbin għadhom jidhru sewwa f'Sivilja tallum.

Wara l-ispedizzjoni ta' Kristofru Kolombu tal-1492 lejn id-Dinja l-Ġdida,
il-belt bdiet tipprofitta mit-territorji ġodda u l-kummerċ fil-Karibew billi
kull ma kien jiġi importat mid-Dinja l-Ġdida kellu jgħaddi mid-dwana tal-Casa de
Contratacion qabel ma jinfierex mal-bqija ta' Spanja. Għalhekk bdiet "Età mdehba
ta' żvilupp" minħabba li dan il-port biss ingħata l-monopolju rjali
għall-kummerċ u għana dejjem jikbru mill-kolonji Spanjoli fl-Ameriki. Peress li
biss ix-xwieni li jitilqu minn u jirritornaw lejn Sivilja setgħu jieħdu sehem
fil-kummerċ mal-Ameriki Spanjoli, in-negozjanti mill-Ewropa u minn ċentri oħra
tal-kummerċ kellhom imorru Sivilja biex jiksbu prodotti mid-Dinja l-Ġdida.
Il-popolazzjoni tal-belt kibret għal kważi miljun ruħ fl-ewwel mitt sena wara
Kolombu. L-iżvilupp tal-belt kompla, prinċipalment minħabba l-pożizzjoni
ekonomika tagħha fir-Renju ta' Kastilja, bil-kostruzzjoni ta' bini pubbliku
fosthom knejjes, li ħafna minnhom huma fl-istil Mudéjar. Il-Palazz tal-Għarab
b'xi żiedet li r-rejiet għamlu għall-bżonnijiet tagħhom, sar ir-residenza rjali
Kastiljana, l-Alkażar ta' Sivilja. Is-sulari ta' fuq tal-Alkażar għadhom
jintużaw mill-familja rjali bħala r-residenza uffiċjali f'Sivilja u huma
amministrati mill-Patrimonio Nacional. Il-Katidral ta' Sivilja nbena fuq l-art
tal-moskea l-kbira matul is-seklu 15. Il-kampnar tiegħu, il-Giralda, inbena
mill-minarett tal-moskea.

Tard fis-seklu 16, Sivilja tilfet il-monopolju u l-port ta' Cádiz ġie awtorizzat
ukoll bħala port tal-kummerċ. Il-Pesta l-Kbira ta' Sivilja fl-1649 naqqset
il-popolazzjoni bi kważi n-nofs, u din ma reġgħitx irkuprat sa kmieni fis-seklu
19. Peress li l-Imperu Spanjol ġie unifikat taħt rejiet minn dinastiji Ewropej,
ir-Renju ta' Kastilja tilef l-influwenza li kellu qabel. Mis-seklu 18
l-importanza internazzjonali tiegħu marret lura. Wara li l-port insadd bil-ħama
mix-xmara Guadalquivir, il-vapuri ma baqgħux jitilgħu max-xmara u l-belt majnat
ekonomikament. L-iżvilupp ta' Sivilja tard fis-seklu 19 u kmieni fis-seklu 20
kien ikkaratterizzat minn tkabbir fil-popolazzjoni u fl-industrijalizzazzjoni,
b'kuntrast mal-bqija tal-Andalusija.

Sivilja waqgħet malajr ħafna fil-bidu tal-Gwerra Ċivili Spanjola fl-1936.
Il-Ġeneral Queipo de Llano b'kolp ta' stat fil-belt, malajr ħa ċ-ċentru tagħha.
Radju Sivilja oppona l-kolp u sejjaħ lir-raħħala biex jiġu l-belt għall-armi,
filwaqt li xi gruppi ta' ħaddiema waqqfu l-barrikati . De Llano mbagħad ħa
f'idejh Radju Sivilja, li uża biex ixxandar il-propaganda favur il-forzi ta'
Franco. Wara li ttieħdet il-belt, ir-reżistenza kompliet għal xi żmien fl-inħawi
fejn kienu joqgħodu n-nies tal-klassi tax-xogħol, sakemm kien hemm sensiela ta'
tpattijiet ħorox.

Il-binjiet prinċipali Għarab u Gotiċi fil-kwartier antik ta' Sivilja huma Sit
tal-Patrimonju Dinji ta' UNESCO.

Fl-1929 Sivilja kienet ospiti għall-Wirja Spanjola-Amerikana u ttella' ħafna
bini għall-wirja fil-famuż Park Maria Luisa" (Parque de María Luisa) iddisinjat
minn Jean-Claude Nicolas Forestier. Il-Plaza de España fi stil Għarbi, tfasslet
minn Aníbal González . Din inbniet f'tarf il-Park bħala vetrina tal-industrija u
t-teknoloġija Spanjola..

Il-Mużew tal-Belle Arti ta' Sivilja twaqqaf fl-1835 fejn qabel kien hemm
il-Kunvent ta' la Merced. Fih hemm murija ħafna kapulavuri ta' Murillo, Pacheco,
Zurbarán, Valdés Leal, u pitturi kbar oħra tal-Iskola Siviljana, flimkien ma'
xogħlijiet ta' pitturi Fjammingi tas-sekli 15 u 16.

Sivilja għandha klima Mediterranja b'sajf sħun (CSA fil-Klassifikazzjoni
tal-klima ta' Koppen) influenzata minn klima semi-arida (BSH). It-temperatura
medja annwali hija ta' 18.6oC.

Il-Ġimgħa Mqaddsa u l-Fiera ta' Sivilja, La Feria de Sevilla (imsejħa wkoll
il-Feria de Abril, "Fiera ta' April") huma l-aktar ż-żewġ festi magħrufin ta'
Sivilja. Sivilja hi magħrufa internazzjonalment għall-purċissjonijiet solenni u
sbieħ li jsiru matul il-Ġimgħa Mqaddsa u l-fiera ferrieħa u storbjuża li ssir
ġimgħatejn wara. Matul il-Feria, il-familji, in-negozji u l-organizzazzjonijiet
iwaqqfu casetas jew tined, fejn jgħaddu l-ġimgħa jiżfnu, jixorbu u jpaċpċu.
Tradizzjonalment, in-nisa jilbsu l-ilbies mimli tiżjin tal-Flamenco u l-irġiel
jilbsu pulit kemm jistgħu. It-tined jittellgħu f'post permanenti apposta li fih
kull triq hija msemmija għal xi torero famuż.

Sivilja hi ċentru gastronomiku, bi kċina bbażata fuq il-prodotti tal-provinċji
ta' madwar, inklużi frott tal-baħar minn Cádiz, żejt taż-żebbuġa minn Jaén, u
sherry minn Jerez de la Frontera.

L-atmosfera tat-tapas hi waħda mill-attrazzjonijiet kulturali ewlenin tal-belt:
in-nies imorru minn bar għall-ieħor, jieħdu pjaċir bl-ikliet fi platti żgħar
imsejħin tapas (letteralment "għotjien" bl-Ispanjol x'aktarx għax oriġinalment
kienu snacks servuti fi platti żgħar użati biex jgħattu t-tazzi tax-xorb).

Fost l-ispeċjalitajiet lokali insibu frott tal-baħar moqli u mixwi (inklużi
klamari, siċċ, pixxispad u mazzola), laħmijiet mixwijin fiz-zlazi, spinaċi u
ċiċri, perżut tal-Andalusija (Jamón ibérico), kliewi tal-ħaruf fiz-zalza
tax-sherry, bebbux, u gazpacho.

Fost il-ħlewwiet tipiċi ta' din il-provinċja hemm il-polvorones u l-mantecados
mill-belt ta' Estepa, tip ta' galettini magħmulin mill-lewż tal-għarusa, zokkor
u xaħam, Pestiños, għaġina moqlija miksija bl-għasel, Torrijas, ħobż moqli
bl-għasel; fritos Roscos, qagħaq moqlijin fiż-żejt miksijin biz-zokkor,
magdalenas jew kejkijiet żgħar; yemas de San Leandro, li jipprovdu l-kunventi
tal-belt b'sors ta' dħul, u Tortas de aceite, kejkijiet irqaq magħmulin biż-żejt
taż-żebbuġa u miksijin biz-zokkor. Ħlief il-polvorones u l-mantecados, li huma
ikel tradizzjonali tal-Milied, l-oħrajn jittiklu matul is-sena kollha.

Il-larinġ ta' Sivilja li jinsab kullimkien mal-belt, hu morr wisq għall-gosti
tallum u s-soltu jintuża biss għall-marmellata u l-lozjonijiet. Skont
il-leġġenda, is-siġar ġew importati meta mbniet il-moskea sabiex jipprovdu
d-dell għaliha u jgħattu r-riħa tal-belt medjevali.

Iż-żifna Sevillanas, li s-soltu hi meqjusa bħala Flamenco, mhijiex maħsuba li hi
ta' oriġni Siviljana. Iżda l-kanzunetti tradizzjonali imsejħin Sevillanas huma
Siviljani awtentiċi, kif ukoll hi ż-żifna f'erba' partijiet li takkumpanjaha.

Sivilja, u b'mod partikulari il-barrio ta' Triana li hu tradizzjonalment fejn
joqgħodu ż-żingari kien ċentru important fl-iżvilupp tal-Flamenco.

Il-motto huwa rebus, li jikkombina s-sillabi Spanjoli (NO u DO) u disinn
bejniethom - il-figura "8". Il-figura tirrappreżenta merilla ħajt, bl-Ispanjol,
"madeja". Meta tinqara, "No madeja do" tinstama' "No me ha dejado", li tfisser
"(Sivilja) Ma abbandunatnix".

L-istorja ta' kif NO8DO saret il-motto tal-belt bla dubju dejjem iżżejnet matul
is-sekli, imma l-leġġenda tgħid li wara r-rikonkwista ta' Sivilja min taħt
il-Misilmin fl-1248, ir-Re Ferdinandu III ta ' Kastilja u León mexxa l-qorti
tiegħu għall-palazz li kien qabel tal-Misilmin, l-Alkażar ta' Sivilja. Wara
l-mewt ta' Fernandu fl-Alkażar Irjali, laħaq fuq it-tron, ibnu Alfonsu X.
Alfonsu X kien re studjuż, u għalhekk jissejjaħ l-Għaref. Kien poeta, astronomu,
astrologu, mużiċista u lingwista. Bin Alfonsu, Sancho IV ta' Kastilja, ipprova
jaħtaf it-tron f'idejh minn għand missieru, imma l-poplu ta' Sivilja baqa' leali
lejn ir-re l-għaref u dan minn fejn hu ġej NO8DO, skont il-leġġenda, billi
Alfonsu X ppremja l-fedeltà tas-Siviljani bil-kliem li issa jidhru fuq l-emblema
uffiċjali tal-belt tagħhom.

Il-belt ta' Sivilja tagħmel kontribut sinifikanti għar-riċerka xjentifika, billi
fiha hemm l-ewwel u l-akbar bank tal-ADN fi Spanja fi ħdan il-kumpannija lokali
Neocodex. Neocodex iżżomm 20,000 kampjun tal-ADN u hi rikonoxxuta
internazzjonalment. Barra minn hekk, Sivilja hi meqjusa wkoll bħala ċentru
importanti għat-teknoloġija u riċerka fl-oqsma tal-enerġiji rinnovabbli u
l-industrija aeronawtika.

Permezz taċ-ċentri ta' teknoloġija għolja u l-kumpaniji innovattivi li fiha,
il-belt kapitali tal-Andalusija waslet biex saret fost il-bliet Spanjoli l-aktar
importanti fil-qasam ta' żvilupp u riċerka. Barra minn hekk, irridu nżidu
l-attività xjentifika u teknoloġika tat-tliet universitajiet ta' Sivilja, li
l-laboratorji u ċ-ċentri ta' riċerka tagħhom jaħdmu id f'id mal-kurrent
soċjo-ekonomiku lokali. Għaldaqstant, il-Parque Tecnológico Científico Cartuja
93 jiġbor fih xjenzati mis-settur privat u pubbliku f'bosta oqsma ta' riċerka.

Fit-2 ta' April, 2009, infetħet l-ewwel linja tal-metrò fil-belt, kważi 28 xahar
aktar tard milli kien ippjanat oriġinarjament. Il-proġett esperjenza ħafna
dewmien ikkawżat minn diversi raġunijiet, fosthom ir-rilokazzjoni ta' xi sejbiet
arkeoloġiċi u l-ħtieġa li l-mina taħt ix-Xmara Guadalquivir tinżel iżjed
fil-fond biex żgur li ma tibdiex tnexxi l-ilma.

L-istazzjon tal-ferrovija Santa Justa hu moqdi minn sistema ferrovjarja ta'
veloċità għolja AVE u mmexxi mill-kumpanija Renfe li qabel kienet tal-Gvern
Spanjol.

Il-programm komunitarju tar-roti Sevici qiegħed jintegra r-rota fix-xibka
tat-trasport pubbliku. Madwar il-belt, hemm roti għall-kiri bi prezz baxx u
wieħed jista' jsib passaġġi ħodor għar-roti fil-parti l-kbira tat-toroq ewlenin.
Din ix-xibka ta' passaġġi (carriles) qiegħda dejjem tinfirex.

Fi Spanja l-edukazzjoni hi obbligatorja minn 6 snin sa 16-il sena u
l-edukazzjoni statali hi b'xejn. Is-sistema ta' edukazzjoni attwali tissejjaħ
LOGSE (Ley de Ordenación General del Sistema Educativo).

F'Sivilja hemm bosta universitajiet. L-Università ta' Sivilja, l-Universidad de
Pablo Olavide (UPO) u l-Universidad Internacional de Andalucía huma
istituzzjonijiet pubbliċi. Barra minn hekk, l-Università Internazzjonali
Menéndez Pelayo, ibbażata f' Santander, għandha kampus fergħa f'Sivilja .



https://mt.wikipedia.org/wiki/Serp

Is-sriep huma rettili tas-subordni Serpentes. Bħal kull rettilu ieħor, is-sriep
huma miksija bil-qxur. Is-sriep kollha huma karnivori, u jintgħardu mill-gremxul
mingħajr saqajn minħabba n-nuqqas ta' kapep ta' l-għajnejn, saqajn u widnejn
esterni. Jeżistu iktar minn 2,700 speċi differenti ta' sriep, mifruxa ma' kull
kontinent minbarra l-Antartika, u jvarjaw ħafnaa fid-daqs: minn dawk żgħar
madwar 10 ċm bħas-serp spaga, sal-pituni u l-anakondi li jafu jikbru sa 9m (30
pied). Sabiex jakkomodaw l-iġsma rqaq tal-isriep, l-organi interni li jkunu
f'pari (bħal ngħidu aħna, il-kliewi), jinsabu waħda 'l quddiem u l-oħra wara,
minflok maġenb xulxin, kif jiġri per eżempju, fil-bniedem. Is-serp huwa wieħed
mill-iktar annimali li jbażża' għax ftit hawn tagħrif dwar is-sriep. Filwaqt li
ħafna speċji jafu jkunu perikolużi għall-bniedem jekk maltrattati, fir-realtà,
fis-sena ħafna iktar nies imutu b'laqtiet ta' sajjetta milli gdim tas-sriep.

Is-sriep m'għandhomx widnejn, imma 'jisimgħu' mis-sens tal-ħass billi jħossu
l-vibrazzjonijiet tal-art. Ix-xedaq tagħhom mhux magħqud mal-bqija tar-ras u
jista' jinfetaħ biex jibilgħu xi ħaġa li hi ħafna ikbar minn rashom. L-itqal
serp mis-sriep kollha hu l-Anakonda, li jaf jiżen 'il fuq minn 225kg.



https://mt.wikipedia.org/wiki/Psikolo%C4%A1ija

Il-Psikoloġija (Grieg antik: psyche = "ruħ" jew "moħħ", logos/-oloġija = "studju
ta") hija xjenza akkademika u applikata li tinvolvi l-istudju tal-menti,
tal-moħħ u tal-imġiba, kemm dik umana u le. Il-psikoloġija tapplika dan l-għerf
f'bosta oqsma tal-ħajja tal-bniedem, bħal ngħidu aħna, fil-problemi li jiltaqa'
magħhom fil-ħajja ta' kuljum u fit-trattament ta' mard mentali.

Il-psikoloġija hija differenti mis-soċjoloġija, antropoloġija, ekonomija u
x-xjenzi politiċi għax tinvolvi l-istudju tal-proċessi mentali u l-imġiba ta'
individwi (kemm waħidhom kif ukoll fi gruppi) minflok l-imġiba tal-gruppi
innifishom. Il-psikoloġija hija differenti wkoll mill-bijoloġija u n-newroxjenza
għax hija konċernata primarjament ma' l-interazzjoni bejn proċessi mentali,
l-imġiba u l-proċessi tas-sistema, mhux sempliċiment il-proċessi bijoloġiċi jew
newroloġiċi innifishom (avolja il-fergħa newropsikoloġija tgħaqqad l-istudju
tal-proċessi newroloġiċi ma' l-istudju ta' l-effetti mentali li dawna joħolqu).



https://mt.wikipedia.org/wiki/Ossi%C4%A1enu

L-Ossiġenu hu l-element kimiku tat-tavla perjodika tal-elementi, li għandu
simbolu O u numru atomiku 8. L-isem ġej mill-Grieg: οξύς (oksis) (aċtu) u
γείνομαι (géinomai) "nissiel". L-element hu komuni u jinstab mhux biss fuq l-Art
imma mal-univers kollu. L-ossiġenu ħieles, kif jinstab fuq l-Art, hu
termodinamikament instabbli, imma jeżisti minħabba l-azzjoni tal-fotosintesi
tax-xtieli. L-ossiġenu hu l-element kimiku l-iżjed komuni tal-qoxra tad-dinja hu
jagħmel xi 47% tal-massa, waqt li l-atmosfera hi 21% ossiġenu.

F'temperatura u pressjoni standard, l-ossiġenu jinstab f'forma ta' gas magħmul
miż-żewġ atomi O2. Din il-molekula hi komponent importanti tal-arja prodotta
mix-xtieli waqt il-fotosintesi, u meħtieġa biex il-ħlejjaq ħajjin jieħdu n-nifs.

L-ossiġenu għandu użu kbir bħala ossidant u komburent, il-Fluworu biss għandu
elettronegattività ogħla. L-ossiġenu likwidu jintuża bħala ossidant
fil-propulzjoni tar-rockets. L-ossiġenu hu essenzjali għar-respirazzjoni, u
għalhekk jintuża fil-mediċina, u bħala ħażna tal-arja fl-ajruplani. L-ossiġenu
jintuża għall-iwweldjar, u fil-produzzjoni tal-azzar u l-metanolu.

L-ossiġenu hu ewforizzanti ħafif. Fis-seklu XIX, kienu jużaw taħlita ta'
ossiġenu u protossidu tal-ażotu (dik li jissejjaħ gas eżilaranti) biex jagħmlu
tip ta' analġeżiku.

L-ossiġenu kien skopert mill-farmaċista Żvediż Karl Wilhelm Scheele fl-1771,
imma l-iskoperta tiegħu ma saritx magħrufa mill-ewwel, waqt li dik magħmula
indipendentement fl-1774 minn Joseph Priestley saret iżjed magħrufa
mill-pubbliku. Fl-istess sena Antoine Laurent Lavoisier l-element tah l-isem,
imma għaddew tlet snin qabel Scheele fl-1777 induna li kien komponent tal-arja.
Fl-1781, Antoine Lavoisier ikkonferma li dan l-element għandu funzjoni
indispensabbli għall-fenomeni tar-respirazzjoni u kombustjoni.

L-ossiġenu hu l-element l-iżjed abbundanti fil-qoxra tad-dinja, hu stmat li
jammonta għal 46,7%. L-ossiġenu jagħmel 87% tal-ibħra (bħala komponent tal-ilma,
H2O) u 20% tal-atmosfera tad-dinja (bħala O2 jew O3, ożonu). Il-komposti
tal-ossiġenu, l-iżjed l-ossidi metalliċi, silikati (SiO44-) u karbonati (CO32-),
jinstabu kullimkien fil-blat u l-ħamrija. Is-silġ hu solidu komuni fuq
il-pjaneti u l-kometi. Il-kalotti polari ta' Marte huma magħmulin minn anidridu
karboniku nġazzat. Il-komposti tal-ossiġenu jinstabu fl-univers kollu u
l-ispettru tal-ossiġenu jidher spiss fl-istilel.

Minħabba l-elettronegattività qawwija li għandu, l-ossiġenu jifforma rabtiet
kimiċi ma kważi l-elementi l-oħra kollha (din hi l-oriġni tad-definizzjoni
tal-'ossidazzjoni'). L-uniċi elementi li jaħarbu l-ossidazzjoni huma xi
gassijiet inerti, l-elju, in-neon u u l-argon. L-ossiġenu jintrabat b'modi
diversi skond l-element u l-kundizzjonijiet: infatti joħloq ossidi, perossidi,
superossidi jew idrossidi. L-ossidu l-iżjed famuż huwa l-monossidu ta'
di-idroġenu, magħruf aħjar bħala ilma (H2O). Fost l-eżempji oħra magħrufin hemm
il-komposti tal-karbonju u ossiġenu: il- diossidu tal-karbonju (CO2), l-alkoħoli
(R-OH), l-aldeidi (R-CHO), u l-aċidi karboksiliċi (R-COOH). Ir-radikali
ossiġenati jiġifieri il-klorati (ClO3-), il-perklorati (ClO4-), il-kromati
(CrO42-), id-dikromati (Cr2O72-), il-permanganati (MnO4-), u n-nitrati (NO3-)
huma aġenti ossidanti qawwija. Ħafna metalli bħall-ħadid ( sadid: ossidu
tal-ħadid(3+) (Fe2O3)) jintrabtu mal-atomi tal-ossiġenu.

Fin-natura, barra bħala l-molekula O2, l-ossiġenu jinstab fil-forma ta' ożonu
(O3) li jinħoloq minn skarigi elettrostatiċi fil-presenza tal-ossiġenu
molekulari. Fl-ossiġenu likwidu jinstab dimeru tal-molekula tal-ossiġenu (O2)2
bħala komponent żgħir.

L-ossiġenu għandu tliet iżotopi stabbli, b'numru ta' massa 16, 17 u 18, u għaxar
iżotopi radjuattivi. Ir-radjuiżotopi kollha għandhom ħin ta' diżintegrazzjoni
ta' inqas minn tliet minuti.

Espożizzjoni fit-tul għall-ossiġenu pur taħt pressjoni għolja tista' tagħmel
ħafna ħsara lill-pulmun u ħsara newroloġika. Fost l-effetti fuq il-pulmun jista'
hemm telf ta' kapacità u ħsara fi-tessituri. L-effetti newroloġiċi jistgħu ikun
għama, konvulzjonijiet u koma.

Xi komposti tal-ossiġenu, fosthom l-ożonu, il-perossidi u s-superossidi huma
velenużi ħafna. L-ossiġenu konċentrat jista' jikkawża nar qawwi u splużjonijiet
jekk ikun fil-preżenza ta' materjal li jaqbad. Dan hu veru wkoll għall-komposti
bħall-klorati, perklorati dikromati, eċċ. Il-komposti li għandhom qawwa
ossidanti kbira jistgħu sikwit jikkawżaw ħruq kimiku.



https://mt.wikipedia.org/wiki/Nelson_Mandela

Nelson Rohlilahla Mandela (Imwieled it-18 ta’ Lulju, 1918 - Miet it-5 ta’
Diċembru, 2013) kien President tal-Afrika t'Isfel mill-1994 sal-1999, u kien
l-ewwel President Sud Afrikan li tela' f'elezzjoni li fiha setgħu jivvutaw
is-suwed. Qabel il-Presidenza, Mandela kien attivista kontra l-apartheid u
mexxej tal-fergħa armata tal-ANC. Mandela qatta' 27 sena fil-ħabs, ħafna minnhom
fuq Robben Island. Wara li nħeles mill-ħabs fl-1990, Mandela mexxa lill-partit
tiegħu fin-negozjati li wasslu għal demokrazija multi-razzjali fl-1994.
Fl-Afrika t'Isfel, Mandela huwa magħruf bħala Madiba, titlu onorarju użat
għall-anzjani tat-tribù tiegħu.

L-apartheid hija kelma bil-lingwa Afrikana, li tirreferi għal sistema ta’
razziżmu u supremazija tal-bojod li kien hemm fl-Afrika t’Isfel sal-1993.
Il-Partit Nazzjonali Afrikan għamilha parti mill-politika uffiċjali tiegħu
fl-1948. L-apartheid kien jifred il-bojod minn dawk li mhumiex, jiġifieri
l-“coloureds” (persuni ta’ razza mħallta), “Ażjatiċi” (ta’ dixxindenza Indjana),
u “bantu” (persuni ta’ dixxindenza Afrikana)—u jifred ukoll grupp indiġenu
Afrikan minn ieħor. Il-gvern immexxi biss mill-bojod waqqaf il-Bantustans
għall-gruppi etniċi Afrikani, billi ta 14% tal-art tal-pajjiż, ħafna minnha ta’
kwalita ħażina għall-popolazzjoni li kienet tifforma 75% tas- Sud Afrikani.
F’din l-art biss is-suwed setgħu jeżerċitaw ċerti drittijiet. Din il-politika
wasslet għal protesti fil-pajjiż u wkoll internazzjonalment. Fl-1961 l-Afrika
t’Isfel ma baqgħetx fil-Commonwealth minħabba l-apartheid. B’riżultat
tas-sanzjonijiet ekonomiċi internazzjonali u l-bidla soċjali fil-pajjiż, ħafna
liġijiet tal-apartheid bdew jispiċċaw sakemm fl-1993 ġiet fis-seħħ kostituzzjoni
ġdida li tiċħad ir-razziżmu.

Mandela rnexxielu jsir avukat, u fl-1944 ingħaqad ma’ l-African National
Congress (ANC), u għen biex titwaqqaf il-fergħa taż-żgħażagħ ta’
l-organizzazzjoni. Fil-bidu l-protesti kienu jkunu paċifiċi, imma nhar il-5 ta'
Diċembru 1956 Mandela flimkien ma' 150 oħra ġew arrestati bl-akkuża ta'
tradiment. Fil-bidu tas-sittinijiet Mandela beda jmexxi l-fergħa paramilitari,
Umkhonto we Sizwe (“Il-Lanza tan-Nazzjon”). Nhar il-5 ta' Awissu 1962 ġie
arrestat fuq l-akkuża li mexxa xi ħaddiema fi strajk u li ħareġ mill-pajjiż bla
permess. Fuq dawn l-akkużi ngħata ħames snin ħabs. Fl-1964, meta kien fil-ħabs
tressaq il-qorti flimkien ma’ oħrajn fuq l-involviment tiegħu fl-African
National Congress u ħati ta’ sabutaġġ u tradiment. Ingħata sentenza ta' għomor
il-ħabs. Matul iż-żmien li qatta' fil-ħabs, Mandela sar simbolu dinji ta’
reżistenza kontra d-dominazzjoni tal-bojod fl-Afrika t’Isfel.

Wara ħafna taħdidiet bejn mexxejja politiċi bojod u suwed, fl-1994 saru l-ewwel
elezzjonijiet tal-pajjiż li fihom setgħu jivvutaw is-suwed. F’Mejju de Klerk
ikkonċeda l-presidenza lil Mandela, li rebaħ l-elezzjonijiet. Mandela sar
l-ewwel president iswed tal-pajjiż u l-president ta’ qablu de Klerk baqa’ jservi
ta’ deputat president tal-gvern sal-1996. Mandela flimkien ma’ l-Isqof Desmond
Tutu ħadmu kemm felħu biex isseħħ ir-rikonċiljazzjoni bejn il-bojod u s-suwed
wara snin twal ta’ inġustizzji mas-suwed.

Fl-1995, fl-Afrika t'Isfel ittellgħet it-Tazza tad-Dinja tar-Rugby. Nelson
Mandela, li kien għadu kif inħatar President, għaraf li l-isport huwa l-mezz li
bih nies minn ambjenti differenti setgħu jsibu xi ħaġa li tgħaqqadhom flimkien,
u sfrutta din il-kompetizzjoni biex jistabbilixxi r-Rainbow Nation - in-Nazzjon
tal-Qawsalla. L-iSpringboks - it-tim nazzjonali tar-rugby tal-Afrika t'Isfel -
qabel l-1995 kienu mibgħuda mis-suwed, għax ir-rugby kien meqjus bħala s-simbolu
tal-oppressjoni tal-minoranza bajda li kienet tmexxi l-pajjiż. Mandela għaraf
dan, imma flok żarma dan is-simbolu, ħadem biex is-simbolu jsir iktar b'saħħtu,
u flok ikun biss tal-bojod isir is-simbolu ta' dawk kollha li għandhom għal
qalbhom l-Afrika t'Isfel, bojod u suwed. Fuq din il-ġrajja nħadem il-film
Invictus.



https://mt.wikipedia.org/wiki/Marie_Curie

Maria Skłodowska-Curie (Varsavja, 7 ta' Novembru 1867 – Passy, 4 ta' Lulju 1934)
magħrufa bl-isem ta' Marie Curie, kienet kimika u fiżika Polakka naturalizzata
Franċiża.

Fl-1903 ngħatat il-Premju Nobel għall-Fiżika, ma' żewġha Pierre Curie u Henri
Becquerel, u fl-1911 il-Premju Nobel għall-Kimika għax-xogħol tagħha fuq
il-polonju u r-radju. Hi l-unika mara li rċeviet żewġ premjijiet Nobel.

Marie Curie twieldet Varsavja fejn missierha Władysław Skłodowski kien għalliem
tal-matematika u l-fiżika. Marie kienet l-iżgħar fost ħames aħwa. Fi żmien
sentejn tilfet 'l oħtha Zofia li mietet bit-tifu f'Jannar tal-1876, u 'l ommha,
Bronisława li, mietet bit-tuberkolożi fid-9 ta' Mejju 1878. Wara ntefgħet fuq
l-istudju fejn ibbrillat fis-suġġetti kollha u ngħatat l-ogħla grad. Temmet
l-istudji sekondarji b'midalja tad-deheb fl-1883.

Dak iż-żmien, Varsavja kienet annessa mar-Russa, u n-nisa ma setgħux immorru
l-università. Għalhekk, f'Novembru 1891, Marie telqet lejn Pariġi, fejn diġà
kien hemm oħta l-kbira tistudja l-mediċina u fejn kienet ġiet aċċettata biex
issegwi l-istudji fix-xjenzi fiżiċi u fix-xjenzi matematiċi fil-fakultà
tax-Xjenza tas-Sorbonne. Sentejn wara, ġiet l-ewwel fil-licence fix-xjenzi
fiżiċi u s-sena ta' wara ħadet il-licence fix-xjenzi matematiċi u ġiet it-tieni.
Imbagħad marret taħdem fil-Laboratorju tar-riċerki fiżiċi taħt Gabriel Lippmann.

Fir-rebbiegħa tal-1894, iltaqgħet ma' Pierre Curie u żżewġu fil-komuni ta'
Sceaux, Hauts-de-Seine, fis-26 ta' Lulju 1895. Fl-1896, ġiet l-ewwel
fl-agrégation tal-fiżika. Fit-12 ta' Settembru 1897, kellha l-ewwel tifla,
Irène.

F'Diċembru 1897, bdiet ix-xogħol tat-teżi fuq l-istudju tar-raġġi prodotti
mill-Uranju, skoperti minn Henri Becquerel. Bl-użu tal-metodi tekniċi żviluppati
minn żewġha, analizzat ir-radjazzjoni mogħtija mill-pechblenda, (forma
kollojdali tal-minerali Uraniniti), li hi għanja ħafna fl-Uranju.

Min-naħa tiegħu Pierre fl-1898, ħalla x-xogħol fuq il-Piezoelettriċità biex
jingħaqad ma' martu fl-istudju tar-radjoattività. Ħa permess mid-direttur
tal-Iskola tal-Fiżika u Kimika (li llum saret l-École supérieure de physique et
de chimie industrielles de la ville de Paris) biex juża ħanut tax-xogħol
fis-sular t'isfel. It-trattamenti kimiċi kienu jsiru f'maħżen, ma' ġenb
il-ħanut, separat minnu b'bitħa biss.

F'dan il-laboratorju fejn eżaminaw il-pechblenda, skoprew żewġ elementi ġodda.
Fit-18 ta' Lulju 1898, Marie Curie ħabbret l-iskoperta tal-Polonju, msemmi hekk
għal art twelidha. Fis-26 ta' Diċembru, ma' Gustave Bémont, ħabbret is-sejba
tar-Radju; kellhom jittrattaw tunellati sħaħ ta' pechblenda biex joħorġu inqas
minn gramma ta' dan l-element. Dan ix-xogħol sar f'postijiet bla kumdità xejn.
Skond il-kimiku Ġermaniż Wilhelm Ostwald, li żar il-post tax-xogħol ta' Pierre u
Marie Curie: "Dan il-laboratorju kien qiesu fl-istess ħin stalla u maħżen
tat-tuffieħ. Kieku ma rajtx l-apparat tal-kimika, kont naħseb li qegħdin jidħqu
bija".

Fit-26 ta' Ottubru 1900, saret professur fl-École normale supérieure de jeunes
filles ta' Sèvres. Matul is-sena 1903, fit-25 ta' Ġunju iddefendiet it-teżi
tagħha fuq il-materji radjoattivi. Fl-10 ta' Diċembru, irċeviet ma' żewġha u
Henri Becquerel, il-Premju Nobel għall-fiżika " b'rikonoxximent għas-servizzi
straordinarji li taw fir-riċerka flimkien fuq il-fenomenu tar-radjazzjoni,
skopert mill-Professur Henri Becquerel". Kienet l-ewwel mara li ngħatat
il-Premju Nobel. Dik is-sena stess, saret l-ewwel lawrejata mara tal-Midalja
Davy.

Is-sena ta' wara, irċeviet il-Midalja Matteucci u fis-6 ta' Diċembru weldet
lit-tieni tifla tagħhom, Ève.

Fl-10 ta' Diċembru 1911, irċeviet it-tieni Premju Nobel, "b'rikonoxximent
għas-servizzi tagħhom għall-avvanz tal-kimika bl-iskoperta tar-Radju u
l-Polonju, l-iżolament tar-Radju u l-istudju tan-natura u l-komponenti ta' dan
l-element notevoli". Kienet l-ewwel persuna li ħadet żewġ premjijiet Nobel għal
xogħol xjentifiku. It-tieni waħda kienet Linus Pauling, li rċieva l-ewwel wieħed
għax-xogħol xjentifiku fil-kimika fl-1954 u t-tieni għall-ħidma favur il-paċi
fl-1962.

Marie ħadet sehem fl-ewwel Kungress Solvay fl-1911, li laqqa' bosta fiżiċi
famużi, bħal Max Planck, Albert Einstein u Ernest Rutherford, li kienu ħa
jbiddlu l-mod kief naraw id-dinja. Kienet l-unika mara li attendiet dan
il-Kungress, organizzat u ffinanzjat mill-industrijalist Belġjan, Ernest Solvay.

Fl-aħħar tal-1909, il-professur Émile Roux, id-direttur tal-Istitut Pasteur,
issuġerixxa li jinħoloq Istitut tar-Radju, dedikat għar-riċerka medika kontra
l-cancer u l-kura tiegħu bir-radjoterapija. Minkejja l-fama ta' Marie Curie
minħabba l-Premju Nobel, kellha tistenna sal-1911 biex tibda x-xogħol tagħha,
issussidjata minn Daniel Iffla-Osiris. L-Istitut, f'rue d'Ulm, Pariġi, li llum
hu magħruf bħala l-Istitut Marie Curie, fetaħ fl-1914, eżatt qabel bdiet l-Ewwel
Gwerra Dinjija. Ġabar fih żewġ laboratorji ta' oqsma komplementari :
il-laboratorju tal-fiżika u l-kimika, immexxi minn Marie Curie, u l-laboratoju
Pasteur, li jikkonċentra fuq ir-radjoterapija, dirett minn Claudius Régaud.

Meta faqqet il-gwerra, Marie Curie ġiet mobilizzata kif kienu l-membri l-oħra
tal-Istitut tar-Radju. Flimkien ma' Antoine Béclère, direttur tas-servizz
radjoloġiku tal-armata, ħadet sehem fit-twaqqif ta' units kiruġiċi mobbli.
Waqfet ukoll tmintax-il vettura tar-radjoloġija imlaqqmin "petites Curie" li
ntbagħtu fuq il-front. Fl-Istitut tar-Radju, ħarrġet l-infirmiera radjoloġi.

Wara l-gwerra, fl-1918, Marie Curie, setgħet tkompli x-xogħol tagħha fl-Istitut
tar-Radju. Bintha Irène saret l-assistenta tagħha. L-Istitut tar-Radju iżjed
tard sar l-Istitut Curie.

Fl-20 ta' Mejju 1921, waqt l-ewwel vjaġġ tagħha fl-iStati Uniti, setgħet tixtri
gramma Radju minn Pittsburgh, wara ġabra ta' 100 000 dollaru min-nisa Amerikani,
organizzata mill-ġurnalista Marie Mattingly Meloney. Fl-1929, reġgħet bil-flus
miġbura min-nisa Amerikani, irċeviet gramma Radju oħra, li rregalat
lill-Università ta' Varsavja.

Minħabba li kienet esposta għal radjoattività qawwija, qabditha l-lewċemija u
ntbagħtet fis-sanatorju ta' Sancellemoz f'Haute-Savoie fl-1934. Minkejja l-marda
tagħha, kompliet tmexxi is-sezzjoni tal-fiżika u l-kimika fl-Istitut tar-Radju
sa mewtha.

Fl-20 ta' April 1995, fuq id-deċizzjoni tal-president François Mitterrand,
l-irmied tagħha u ta' żewġha Pierre Curie tmexxew għall-Panthéon ta' Pariġi.
S'issa għadha l-unika mara onorata fil-Panthéon għall-ħidma tagħha.

Fl-Istitut Curie, Pariġi, inbena l-Mużew Curie fl-istess post fejn ix-xjenzata
kienet taħdem sa mewtha. Dan juri l-patrimonju xjentifiku rikk u l-ħajja
personali u professjonali tal-familja Curie li rċevew ħames premjijiet Nobel,
il-passi kbar fl-istorja tar-radjoattività u l-ġlieda kontra l-kanċer.



https://mt.wikipedia.org/wiki/Giuseppe_Cal%C3%AC

Giuseppe Calì (Valletta, 14 ta' Awwissu 1846 - Valletta, 1 ta' Marzu 1930) kien
pittur Malti ta' nisel Naplitan ta' bejn is-sekli 19 u 20, li pinġa ħafna
pitturi reliġjużi fil-knejjes ta' Malta u Għawdex.

Giuseppe kien iben Raffaele, xenografu fit-Teatru Rjali u Giovanna Padiglione li
kienet mezzo-sopran. Il-ġenituri tiegħu kienu t-tnejn Naplitani. Ġie mgħammed
fil-Knisja ta' Portu Salvu l-Belt Valletta. Fost familtu kien hemm ukoll żewġ
artisti li setgħu wasslu sabiex Calì irawwem fih imħabba lejn l-arti. Fl-1871,
iżżewweġ lil Perennia Pace, mill-Isla, u kellu għaxart itfal, fosthom, Ramiro
Calì, li kien ukoll pittur.

Sa minn età żgħira, Calì kien wera potenzjal u talent kbir. Ta' sbatax-il sena
mar jistudja l-arti taħt in-Neoklassiku Giuseppe Mancinelli fl-Accademia delle
Belle Arti f'Napli.

L-akbar xogħlijiet tiegħu li għadhom meqjusa bħala fost l-aqwa kapulavuri tiegħu
huma, Il-Mewt ta' Dragut (1867) fil-Mużew tal-Arti, il-Belt Valletta, u dik ta'
San Ġlormu (1881) li tinstab fil-knisja tas-Sacro Cuor f'Tas-Sliema.

Calì kien għamel impatt immedjat fuq is-soċjetà Maltija ta' dak iż-żmien u ismu
kien sar magħruf sew. Kien magħruf għall-pittura b'mod partikulari tal-wiċċ.
Beda jaħdem fuq ħafna xogħol kummissjonat għal dekorazzjoni ta' djar privati,
veduti, kif ukoll ritratti ta' suġġetti Maltin. L-ewwel xogħol b'tema reliġjuża
ta' Calì kien il-kwadru intitolat Il-Verġni tar-Rużarju li kien maħdum
għall-knisja parrokjali tal-Mosta. Numru kbir ta' knejjes f'Malta jagħtu xhieda
tas-sengħa u l-versatilità ta' dan il-pittur prolifiku. Kien ukoll il-fundatur
tal-iskola moderna tal-arti Maltija.

Il-kapaċità u l-virtwożitá ta' Calì jidhru sew fil-kwadru titulari ta' San
Duminku għall-knisja parrokjali tal-Belt Valletta ddedikata lill-Madonna ta'
Porto Salvo, Il-Profeti; fil-knisja tal-Mosta, ir-ritratti tan-negozjant
Agostino Cassar Torregini u l-maġistrat Carbone; It-Tre Rome u Natività'
fil-parroċċa ta' Ħal Luqa. L-Apoteosi ta' San Franġisk fil-knisja ta' San
Franġisk fil-Belt Valletta hija ukoll xhieda tal-virtwożità kbira ta' dan
il-pittur. Hemm għajdut li kien magħruf bħala "ix-xitan tal-pinzell",
għall-ħeffa u l-kilba li kellu għax-xogħol. Barra li kien pittur, kien ukoll
skultur, minjaturista u kif ukoll ritrattista.



https://mt.wikipedia.org/wiki/Festival_tal-Eurovision

Il-Festival tal-Eurovision, jew kif inhu magħruf aħjar bħala Eurovision Song
Contest (bil-Franċiż: Concours Eurovision de la Chanson), hija kompetizzjoni
annwali bejn il-pajjiżi membri attivi tal-European Broadcasting Union (EBU).

Kull pajjiż membru jibgħat kanzunetta biex jipparteċipa fi trażmissjoni diretta
fuq it-televiżjoni u wara jinġabru l-voti mill-pajjiżi għall-kanzunetti
tal-pajjiżi l-oħra — b'hekk tintgħażel l-iktar kanzunetta popolari
tal-kompetizzjoni. Kull pajjiż membru jipparteċipa permezz ta' stazzjon
televiżiv li jkun membru tal-EBU, u li permezz ta' xi sistema ta' għażla ġewwa
pajjiżhom, jintgħażel kantant u kanzunetta li jirrapreżenta l-pajjiż f'din
il-kompetizzjoni internazzjonali.

Il-Festival jiġi trażmess kull sena u l-ewwel edizzjoni saret fl-1956. Dan
il-festival hu fost l-iktar programmi televiżivi li ilu jsir mad-dinja u hu anki
fost l-aktar programmi (li mhumiex sportivi) segwiti mad-dinja, hekk kif jilħaq
udjenza ta' madwar 100 miljun u 600 miljun. Il-Eurovision jixxandar wkoll barra
mix-xtut Ewropej, fejn jiġi mxandar f'pajjiżi bħall-Awstralja, il-Kanada,
l-Eġittu, Ħong Kong, l-Indja, il-Ġordan, New Zealand, l-Afrika t'Isfel,
il-Vjetnam u l-Istati Uniti, minkejja li dawn il-pajjiżi ma jikkompetux
fil-festival. Mis-sena 2000, il-festival beda jiġi mxandar ukoll fuq l-internet,
b'aktar minn 74,000 persuna minn 140 nazzjon isegwu l-edizzjoni tal-2006 fuq
l-internet.

Fil-ħamsinijiet, meta l-Ewropa kienet għadha kemm iġarrab l-effetti tat-Tieni
Gwerra Dinjija, il-European Broadcasting Union — li kienet ibbażata fl-Iżvizzera
— ġietha l-idea ta' festival tal-kanzunetta internazzjonali fejn il-pajjiżi
jieħdu sehem fuq programm televiżiv wieħed u jkun trażmess fil-pajjiżi kollha li
huma parti minn din l-organizzazzjoni. Din l-idea ħarġet waqt laqgħa li kienet
qed issir ġewwa Monako fl-1955 minn Marcel Bezençon, Franċiż li kien jaħdem
għall-EBU. Il-kompetizzjoni kienet immudellata fuq il-festival Taljan ta'
Sanremo, u kien jintqies bħala esperiment teknoloġiku f'televiżjoni diretta:
f'dawk iż-żmenijiet, kien ikun proġett ambizzjuż li tgħaqqad ħafna pajjiżi ma'
xulxin f'network fuq bażi wiesgħa ta' arja. L-isem tal-festival, "Eurovision",
kienet idea tal-ġurnalist Brittaniku George Campey fl-1951.

L-ewwel edizzjoni saret fil-belt ta' Lugano ġewwa l-Iżvizzera fl-24 ta' Mejju
1956. Seba' pajjiżi ħadu sehem b'kull pajjiż jibgħat żewġ kanzunetti, għal total
ta' erbatax. Dan kien l-uniku festival fejn kull pajjiż kellu iktar minn
kanzunetta waħda: mill-1957 kull festival li sar, kull pajjiż kien obbligat li
jipparteċipa b'kanzunetta waħda. Il-festival tal-1956 kien mirbuħ mill-pajjiż
ospitu tal-iŻvizzera.

Il-programm kien għall-bidu magħruf bħala "Eurovision Grand Prix". L-isem "Grand
Prix" kien jiġi ntużat mill-pajjiżi li għandhom influwenza Franċiża qalb
il-kultura tagħhom, fejn f'dawn il-pajjiżi l-Eurovision kien magħruf bħala "Le
Grand-Prix Eurovision de la Chanson Européenne". Il-kelma "Grand Prix" ma
baqgħetx tintuża' aktar f'dawn il-pajjiżi u ġiet mibdula għal "Concours"
(konkors). L-uniku żewġ pajjiżi li għadhom jużaw t-terminu oriġinarju huma
d-Danimarka u n-Norveġja, li jsejħu l-festival "Melodi Grand Prix". Fost
il-ħafna programmi tal-EBU, ċertament li l-isem "Eurovision" huwa marbut ma' din
l-organizzazzjoni.

Il-format tal-Konkors għadda minn serje ta' tibdiliet matul is-snin, minkejja li
l-punti fundamentali baqgħu dejjem hemm: il-pajjiżi parteċipanti jibgħatu
l-kanzunetti, li huma kantati direttament fi programm televiżiv trażmess
fl-istess ħin madwar il-Eurovision Network mill-EBU madwar il-pajjiżi. "Pajjiż"
bħala parteċipant hu rappreżentat minn stazzjon televiżiv wieħed mill-istess
pajjiż: tipikament, imma mhux dejjem, tkun l-organizzazzjoni tax-xandir ta'
servizz pubbliku. Il-programm hu ospitat minn wieħed mill-pajjiżi parteċipanti,
u t-trażmissjoni tintbagħat mill-awditorju fil-belt li tkun qed tospita
l-edizzjoni. Matul dan il-programm, wara li l-kanzunetti kollha jiġu kantati,
il-pajjiżi jipproċedu biex jivvutaw għall-kanzunetti tal-pajjiżi l-oħra:
il-pajjiżi ma jistgħux jivvutaw għall-kanzunetta tagħhom stess. Fl-aħħar
tal-programm, ir-rebbieħ ikun imħabbar bl-iktar kanzunetta li tkun kisbet punti.
Ir-rebbieħ jirċievi, sempliċiment, il-prestiġju li jkun rebaħ — minkejja li
ħafna drabi jingħata trofew lill-awturi tal-kanzunetta, u l-pajjiż rebbieħ ikun
mistieden biex jospita l-avveniment tas-sena segwenti.

Il-programm jingħata l-bidu ġeneralment minn wieħed jew aktar preżentaturi, li
jilqgħu lit-telespettaturi għas-serata. Ħafna pajjiżi li jospitaw din
il-kompetizzjoni jieħdu l-opportunità li tingħatalhom biex jospitaw din
l-avveniment biex waqt il-preżentazzjoni jkun għaddej servizz li juri xeni
mill-pajjiż, bħala reklamar għat-turiżmu. Bejn il-kanzunetti u meta jitħabbru
l-voti, isir att ta' intervall. Dawn il-minuti ta' intervall inkludew atti bħal
The Wombles (1974) u l-ewwel preżentazzjon internazzjonali ta' Riverdance
(1994).

Il-mużika tema li tinstema' qabel u wara x-xandira tal-Festival tal-Eurovision
(u xandiriet oħra tal-Eurovision) hi l-introduzzjoni tat-Te Deum ta'
Marc-Antoine Charpentier.

Is-serata finali tal-Festival tal-Eurovision issir ġeneralment fil-lejl tas-Sibt
tar-rebbiegħa, fid-21:00 CEST. Ħafna drabi Sibt partikulari minn Mejju hu
magħżul, anke jekk il-Konkors kien isir fil-ġurnata tal-Ħamis (fl-1965) u sa
kmieni daqs Marzu. Mill-2004, minħabba n-numru kbir ta' pajjiżi eleġibbli li
xtaqu jipparteċipaw, bdew isiru rawnds ta' kwalifika — magħrufin bħala
Semifinali — jumejn jew tliet ijiem qabel il-finali tas-Sibt.

Parteċipanti eleġibbli jinkludu Membri Attivi (u mhux Membri Assoċjati)
tal-European Broadcasting Union. Membri attivi huma dawk li l-istati tagħhom
jaqgħu fi ħdan il-European Broadcasting Area, jew inkella dawk li huma membri
tal-Kunsill tal-Ewropa.

Membri attivi jinkludu organizzazzjonijiet tax-xandir li t-trażmissjonijiet
tagħhom jagħmluhom disponibbli (virtwalment) lill-popolazzjoni kollha tal-pajjiż
fejn huma ibbażati.

L-eleġibbilità biex wieħed jipparteċipa mhix determinata mill-pożizzjoni
ġeografika fi ħdan il-kontinent tal-Ewropa, minkejja l-frażi "Euro" fl-isem
stess tal-festival, "Eurovision" — u l-anqas m'għandha x'taqsam mal-Unjoni
Ewropea. Diversi pajjiżi li ġeografikament jinsabu barra l-konfini tal-Ewropa
kkompetew f'dan il-festival: l-Iżrael, Ċipru, l-Armenja, fl-Asja tal-Punent,
bdew jipparteċipaw mill-1973, mill-1981 u mill-2004 rispettivament; u l-Marokk,
fl-Afrika ta' Fuq, daħlet darba fl-1980. Aktar minn hekk, diversi pajjiżi
transkontinentali b'parti biss mit-territorju tagħhom fl-Ewropa wkoll
ikkompetew: it-Turkija, mill-1975; ir-Russja, mill-1994; il-Ġeorġja, mill-2007;
u l-Ażerbajġan, li deher għall-ewwel darba fl-2008. Żewġ pajjiżi li dehru li
xtaqu jieħdu sehem kienu l-Libanu u t-Tuneżija, mill-Asja tal-Punent u l-Afrika
ta' Fuq rispettivament, li huma t-tnejn barra mill-Ewropa. L-istat Golf
tal-Qatar, fl-Asja tal-Punent, fl-2009 qajjem l-interess li jingħaqad biex jieħu
sehem fil-festival tal-2011.

Kull pajjiż huwa obbligat li jibgħat kanzunetta waħda biex tirrapreżentahom
fis-sena li fiha jixtiequ jipparteċipaw. L-unika eċċezzjoni kienet meta kull
pajjiż bagħat żewġ kanzunetti fl-edizzjoni inawgurali tal-Konkors. Hemm regola
li tipprojbixxi li tintbagħat kanzunetta li preċedentament ħarġet kummerċjalment
jew imxandra fil-pubbliku qabel data speċifika. L-għan ta' din ir-regola hi biex
tassigura li kanzunetti ġodda biss jidħlu fil-Festival, u mhux kanzunetti
eżistenti ta' suċċess, li jista' jagħti pajjiż vantaġġ minħabba l-fatt li
l-kanzunetta tkun diġà magħrufha u populari.

Xi finali nazzjonali ta' xi pajjiżi huma kbar daqs — jew ikbar — mill-Festival
tal-Eurovision innifsu, li jinvolvu diversi kanzunetti li jintbagħtu
lis-semifinali nazzjonali. Il-finali nazzjonali Żvediża, Melodifestivalen
(litteralment, "Il-Festival Melodiku") tinkludi 32 kanzunetta li jitkantaw
f'erba' semfinali, f'areni b'udjenzi kbar madwar il-pajjiż, qabel is-serata
finali li ssir fi Stokkolma. Dan sar wieħed mill-akbar programmi segwiti kull
sena fl-Iżvezja skont figuri televiżivi. Fi Spanja, ir-reality show Operación
Triunfo ġie inawgurat fl-2002; ir-rebbieħa tal-ewwel tliet staġuni pproċedew
biex jieħdu sehem f'isem pajjiżhom fil-Eurovision.

Ħafna mill-ispiża tal-Festival hu kopert mill-isponsors tal-avveniment u
kontribuzzjonijiet mill-pajjiżi parteċipanti l-oħra. Il-Konkors hu kkunsidrat
bħala pjattaforma unika biex wieħed jippromovi l-pajjiż ospitu bħala
destinazzjoni turistika. Fis-sajf tal-2005, l-Ukrajna neħħiet r-rekwiżiti komuni
għall-għotja tal-visa lit-turisti biex dan jikkoinċidi mat-tħejjija tal-Konkors.

Il-preparazzjonijiet għall-Konkors jibdew xi ġimgħat wara r-rebħa tal-pajjiż, u
wara l-konferma li tingħata lill-EBU li huma intiżi — u għandhom il-kapaċità —
biex jospitaw avveniment ta' dan il-ġeneru. Belt partikulari tiġi magħżulha
(ħafna drabi tkun il-kapitali, imma mhux dejjem ikun il-każ), u impjant li jkun
tajjeb biex jospita s-serati. L-ikbar impjant kien stadju tal-futbol
f'Kopenħagen, Parken, li żamm udjenza ta' madwar 38,000 persuna meta d-Danimarka
ospitat l-edizzjoni tal-2001. L-iżgħar villaġġ fejn il-Konkors sar kien
f'Millstreet f'Country Cork, ġewwa l-Irlanda, li seħħ fl-edizzjoni tal-1993.
Il-villaġġ kellu popolazzjoni ta' 1,500, anke jekk l-impjant tal-Green Glens
Arena żamm konsiderabilment aktar udjenza.

Meta tintgħażel belt u l-impjant fejn se jiġi ospitat dan l-avveniment, jiġi
dejjem ikkunsidrat x'lukandi u faċilitajiet tal-istampa jinstabu fil-viċinanzi.
Fi Kjiv 2005, il-kmamar tal-lukandi kienu skarsi hekk kif l-organizzaturi
tal-Konkors staqsew lill-gvern Ukren biex jimblokka il-prenotazzjonijiet li huma
ma kellhomx kontroll fuqhom permezz ta' allokazzjonijiet tad-delegazzjonijiet
uffiċjali jew pakketti tal-vjaġġi: din wasslet għal diversi prenotazzjonijiet
tan-nies biex jiġu mħassra.

Minħabba l-fatt li l-Festival tal-Eurovision hi serata diretta, l-esebituri
jridu jipperfezjonaw l-atti tagħhom fir-riħersals biex b'hekk fil-lejla l-kbira
kollox imur b'wiċċ il-ġdid. Barra mill-esebizzjonijiet li jkunu għamlu ġewwa
pajjiżhom, kull parteċipant jingħata l-opportunità li jirriħersja fuq il-palk
fl-awditorju tal-Eurovision. Dawn il-provi jsiru matul diversi jiem tal-ġimgħa,
u minħabba dan, id-delegazzjonijiet jaslu fil-belt li tkun qed tospita
l-edizzjoni diversi ġranet qabel il-bidu tal-avveniment. Dan ifisser, min-naħa
l-oħra, li l-ġurnalisti u l-ammiraturi tal-festival huma wkoll preżenti matul
il-ġranet preċedenti, u l-avvenimenti tal-Eurovision idumu aktar mill-ftit
sigħat li jidhru fuq it-televiżjoni. Numru ta' lukandi akkreditati huma magħżula
għad-delegazzjonijiet biex jospitaw fihom, waqt li diversi karozzi tal-linja
jintgħażlu biex iwasslu lill-esebituri lejn l-impjant tal-Festival u lura.

Kull stazzjon parteċipi jinnomina Kap tad-Delegazzjoni, li x-xogħol tiegħu hu li
jikkoordina l-movimenti tal-membri delegati, u jaħdem bħala rappreżentant
tal-pajjiż lejn l-EBU fil-belt li tospita l-edizzjoni. Membri tad-delegazzjoni
jinkludu 'l-esebituri, awturi, kompożituri, uffiċċjali tal-istampa u — jekk
orkestra hi wżata f'dik is-sena, u jekk il-kanzunetta jkollha bżonn — konduttur.
Kull stazzjon jista' jagħmel użu minn kummentatur li jipprovdi l-kummentarju
għas-serata għat-televiżjoni jew għar-radju, biex jixxandar fil-pajjiż
rispettiv. Il-kummentaturi jingħataw kompartimenti tal-kummentarju li jinstabu
wara l-arena wara l-udjenza.

Tradizzjonalment, id-delegazzjonijiet jaslu fil-Ħadd ta' qabel il-Konkors, biex
b'hekk ikunu jistgħu jkunu preżenti għar-riħersals li jibdew nhar it-Tnejn
filgħodu. Madanakollu, bl-introduzzjoni tas-semifinali — b'riżultat b'hekk ta'
numru ikbar ta' parteċipanti — mill-2004 l-ewwel riħersals bdew fil-ġimgħa ta'
qabel il-Ġimgħa tal-Festival. Il-pajjiżi li jkunu qed jieħdu sehem
fis-semifinali jagħmlu l-provi erbat ijiem qabel l-ewwel Ħamis sal-Ħadd, b'żewġ
perjodi ta' provi jkunu permessi għal kull pajjiż. Il-pajjiżi li jkunu diġà
kkwalifikaw direttament għall-finali jagħmlu l-provi fit-Tnejn u t-Tlieta
tal-Ġimgħa tal-Eurovision.

Wara kull prova ta' kull pajjiż, id-delegazzjoni tiltaqa' mad-direttur artistiku
tal-esebizzjoni fil-kamra fejn tiġi analizzata s-serata. Hawnhekk, huma jaraw
vidjo tar-riħersal li tkun għadha kemm saret, fejn jiġi diskuss l-angoli
tal-kamera, id-dawl u l-koreografija, biex b'hekk jiksbu l-effett estetiku
massimufuq it-televiżjoni. F'dan il-punt, il-Kap tad-Delegazzjoni itarffu dwar
il-bżonnijiet għall-esebizzjoni, u jagħmlu r-rikjesti tagħhom lill-istazzjon
ospitu. Wara din il-laqgħa, id-delegazzjoni tagħmel konferenza stampa fejn
membri tal-istampa akkreditata jistgħu jagħmlu l-mistoqsijiet. Ir-riħersals u
l-konferenzi stampi jsiru b'mod parallelu; dan jiġifieri li waqt li pajjiż ikun
qed jagħmel konferenza, parteċipant ieħor ikun fl-awditorju jipprova. Taqsira
stampata tal-mistoqsijiet u t-tweġibiet li jsiru fil-konferenzi stampi hi
prodotta mill-uffiċċju tal-istampa ospitu, u imqassma lill-ġurnalisti.

Nhar il-Erbgħa tal-Ġimgħa tal-Eurovision isiru żewġ riħersals tas-semifinali
bl-ilbies; nhar il-Ħamis filgħodu ssir l-aħħar riħersal bl-ilbes għas-semifinali
qabel is-serata diretta ta' filgħaxija. Meta jsir magħruf kif se jitkantaw
il-kanzunetti fil-finali, żewġ riħersals tal-finali bl-ilbies isiru nhar
il-Ġimgħa, u oħra nhar is-Sibt filgħodu qabel it-trażmissjoni diretta tal-finali
fis-Sibt filgħaxija.

Nhar it-Tnejn filgħaxija tal-Ġimgħa tal-Eurovision, isir festin imħejji
mis-sindku, fejn l-amministrazzjoni tal-belt torganizza ċelebrazzjoni tal-wasla
tal-Eurovision ġewwa belthom. Din ħafna drabi ssir f'muniċipalità kbira,
fiċ-ċentru tal-belt. Id-delegazzjonijiet kollha jkunu invitati, u l-festin ikun
ħafna drabi akkumpanjat mill-mużika diretta, ikel u xork, u f'dawn l-aħħar snin
biġ-ġigġifogu.

L-Ewroklabb, jew Euroclub bl-Ingliż, jiġi mħejji f'kull lejl tal-ġimgħa, fejn
diskoteka tkun allokata tema tal-Eurovision, fejn in-nies kollha jkunu invitati.

Storikament, il-voti tal-pajjiż kienu deċiżi mill-ġurija, imma fl-1997 ħames
pajjiżi (l-Awstrija, Franza, il-Ġermanja, l-Iżvezja u r-Renju Unit) esperimentaw
bit-televot, billi jagħtu l-opportunità lill-pubbliku biex jagħżlu l-kanzunetta
favorita. L-esperiment kien ta' suċċess u mill-1998 'il quddiem kull pajjiż beda
jiġi mħeġġeġ biex jimplementa din is-sistema. Il-ġurija għadha tintuża' fil-każ
ta' nuqqas ta' televoti. Illum il-pubbliku jista' jivvota bl-SMS, flimkien
mal-votazzjoni bil-linja fissa. Skont liema sistema li tintuża' ma tistax
tivvota għal pajjiż li tkun qed tivvota minnu.

Wara li jkun spiċċa l-att tal-intervall, meta l-punti kollha jkunu ġew
kalkulati, il-preżentatur(i) tas-serata jistieden lil kull pajjiż votant biex
iħabbar ir-riżultati tal-voti f'dak il-pajjiż. Qabel l-1994, it-tħabbira
tal-voti kienet issir permezz tal-linji telefoniċi, bil-vuċi tar-rappreżentant
tal-voti jinstema' fl-awditorju għall-udjenza u għat-trażmissjoni televiżiva.
Bil-wasla ta' aktar sistemi satellitari sostenibbli, mill-1994 'il quddiem
il-persuna li taqra l-voti bdiet tidher fuq il-kamera mill-pajjiż rispettiv biex
tippreżenta l-voti. Ħafna drabi, il-pajjiż jieħu l-opportunità biex juri
lill-preżentatur tal-voti taħt sfond ta' xi post prominenti f'dak il-pajjiż.
Saret kważi tradizzjoni li l-kelliema jagħmlu messaġġ qasir lill-ospiti u
l-organizzaturi tas-serata fejn jirringrazzawhom tas-serata, qabel ma jagħtu
l-voti tagħhom.

Mill-1957 sal-2003, il-pajjiżi ġew imsejħa bl-istess ordni kif il-kanzunetti ġew
preżentati. Mill-2004, l-ordni ta' kif jitħabbru l-voti tal-pajjiżi nbidel,
minħabba l-preżenza tas-semifinali, u l-fatt li pajjiżi li ma kinux qed
jipparteċipaw xorta setgħu jivvutaw. Fl-2004, il-pajjiżi ġew imsejħa fl-ordni
alfabetiku (skont il-kodiċi ISO). Fl-2005, il-voti mis-semifinalisti li ma kinux
ikkwalifikaw għall-finali ġew imxandra qabel, skont kif tkantaw fil-lejla ta'
nhar il-Ħamis. Wara, il-finalisti taw il-voti tagħhom skont l-ordni kif kantaw.
Mill-2006, beda jsir it-tlugħ tal-poloz separata fejn fiha jiġi determinat
l-ordni kif il-pajjiżi jippreżentaw l-voti.

Fl-1956, l-ebda vot pubbliku ma ġie preżentat: ġurija magħluqa sempliċiment
ħabbret li l-iŻvizzera kienet rebħet. Mill-1957 sal-1987, il-punti kienu
jitwerew permezz ta' bord fuq il-ġenb tal-palk fejn fiha kienu jitpoġġew
il-punti. Hekk kif it-teknoloġija grafika diġitali għamlet progress, il-punti
preżentati fiżikament ġew sospiżi fl-1988 b'rappreżentazzjoni elettronika li
tista' tiġi muriha fuq l-iskrin tat-televiżjoni skont il-ħsieb tad-direttur
tal-programm.

Fl-2006, l-EBU iddeċidiet biex tikkonserva l-ħin matul ix-xandir — li l-parti
l-kbira minnu kien meħud mit-tħabbira ta' kull punt — minħabba n-numru iktar
jiżdied ta' pajjiżi votanti. Minn dakinhar 'il quddiem, il-punti minn 1 sas-7
bdew jidhru awtomatikament fuq l-iskrin, u l-preżentaturi tal-voti jħabbru biss
it-8, l-10 u t-12-il punt individwalment.

Il-fażi ta' votazzjoni hi immexxiha mis-sorveljant tal-EBU, li għandu
r-responsabbilità li jassigura li l-punti kollha huma allokati eżattament.
Is-sorveljant jiġi mtarraf minn quddiem tar-riżultati tal-aħħar ħames pajjiżi
fl-ordni tal-votazzjoni, biex jassigura li ma jsiru l-ebda azzjonijiet taħt
il-forma ta' votazzjoni tattika; fejn pereżempju pajjiż jista' jbiddel il-voti
tiegħu wara li jara' kif ikunu r-riżultati.

Fl-1969, kien għad m'hemmx sistema li tiddetermina d-differenza bejn pajjiżi li
jispiċċaw bl-istess punti, u f'dik l-edizzjoni kienu erba' pajjiżi li spiċċaw
fl-ewwel post skont in-numru totali ta' punti miksuba. Dawn kienu Franza,
Spanja, l-Olanda u r-Renju Unit. Minħabba li ma kienx hemm regola biex
tiddeċiedi min hu r-rebbieħ, l-erba' pajjiżi li huma ġew iddikjarati bħala
rebbieħa. Din l-aħbar ġabet diżappuntament fost il-pajjiżi l-oħra parteċipi
f'din il-kompetizzjoni, u diversi pajjiżi heddew li mhux se jieħdu sehem.
L-Awstrija, il-Finlandja, l-Iżvezja, in-Norveġja u l-Portugall ma ħadux sehem
fl-edizzjoni ta' wara tal-1970 bħala protesta għar-riżultati. Din ġabet lill-EBU
biex jimplementaw regola ġdida.

F'każ li aktar minn pajjiż wieħed jispiċċa fl-ewwel post, isir l-għadd tan-numru
ta' pajjiżi li taw l-punti lil kull pajjiż li spiċċa l-ewwel post; min jirċievi
l-aktar jispiċċa rebbieħ. Jekk in-numru jkun ukoll l-istess, isir l-għadd ta'
tnax-il punt li rċieva kull pajjiż. Jekk jibqgħu l-istess, jiġu kkalkulati kemm
il-għaxar punti rċevew — u wara kemm-il tmien punti rċevew sal-aħħar tal-lista.
Jekk fil-każ l-aktar estrem dawn jiġu l-istess huma jiġu ddikjarati rebbieħa.
L-istess regola tgħodd ukoll jekk aktar minn pajjiż wieħed jispiċċa f'kwalunkwe
pożizzjoni oħra flimkien ma' pajjiż ieħor.

Sal-2009, l-uniku darba mill-1969 li żewġ pajjiżi spiċċaw l-ewwel post bl-istess
punti kien fl-1991, meta l-Iżvezja u Franza ġabu total ta' 146 punt. Fl-1991,
ir-regola li jingħaddu n-numru ta' pajjiżi li vvutaw għal dawn iż-żewġ pajjiżi
ma kinitx teżisti, u allura huma bdew jgħoddu kemm ġabu tnax-il punt. Kemm
Franza u l-Iżvezja ġabu total ta' erba' settijiet ta' tnax-il punt. L-Iżvezja
imma ġabu l-iktar numru ta' għaxar punti u allura kienu ddikjarati bħala
rebbieħa. Kieku r-regola kurrenti kienet diġà fis-seħħ, Franza kienet tkun
il-pajjiż rebbieħ.

Fl-1958 kien ġie deċiż li minn dakinhar 'il quddiem, il-pajjiż rebbieħ seta'
jospita l-Konkors fis-sena ta' wara. Ir-rebbieħ tal-Festival tal-1957 kienet
l-Olanda, u t-televiżjoni Olandiża aċċettat ir-responsabbilità li sservi ospitu
fl-1958. Fis-snin segwenti kollha wara li din ir-regola bdiet tiġi applikata,
kienu biss f'ħames snin partikulari li din ir-regola ma ġietx segwita.
L-eċċezzjonijiet huma:

Il-mużika kantanta kollha trid tiġi kantata diretta: l-ebda vuċijiet m'huma
permessi li jkunu rikordjati u li jixxandru b'mod dirett waqt is-serata.
Fl-1999, il-kanzunetta Kroata kellha ħsejjes fid-diska tal-isfond li dehru li
kienu vuċijiet umani. Id-delegazzjoni Kroata stqarriet li ma kien hemm l-ebda
vuċi umana, imma biss ħsejjes sintetizzati diġitalment b'vokali replikati. L-EBU
madanakollu iddeċidiet li huma kissru l-ispirtu tar-regoli, u tnaqqsulhom 33%
tal-punti totali ta' dik is-sena li kienu jiġu wżati għall-kalkoli biex tiġi
deċiża xi kwalifikazzjoni futura bbażata fuq il-punti miksuba fil-ħames snin
preċedenti.

Mill-1956 sal-1998, kien neċessarju li l-pajjiż ospitu jipprovdi orkestra
diretta għall-użu tal-parteċipanti. Qabel l-1973, kull mużika kellha bżonn li
tindaqq mill-orkestra magħżulha mill-pajjiż ospitu. Mill-1973 'il quddiem, kienu
permessi li jsiru diski rikordjati, minkejja li xorta waħda l-pajjiż ospitu kien
obbligat li jipprovdi orkestra biex b'hekk jipprovdi lill-parteċipanti xelta
minn fejn jagħżlu. Jekk diska fl-isfond kienet użata, l-istrumenti kollha li
jinstemgħu fuq id-diska iridu jkunu preżenti fuq il-palk. Fl-1997, dan il-bżonn
ġie imwaqqa.

Fl-1999, ir-regoli ġew riveduti u ġiet abolita l-obbligu li l-istazzjon ospitu
jrid bilfors jipprovdi orkestra diretta, fejn ħalla din l-għażla f'idejn
l-organizzaturi infishom. L-ospitu ta' dik is-sena, l-Awtorità tax-Xandir
Iżraelita, iddeċiediet biex ma tużax orkestra biex b'hekk issalva mill-ispejjeż,
u l-1999 saret l-ewwel sena fejn il-kanzunetti kollha indaqqu b'mużika
rikorjdata (b'vokali diretti). L-orkestra qatt ma għamlet aktar dehra
fil-Festival; l-aħħar darba kienet fl-1998 meta l-BBC ospitat is-serata
f'Birmingham.

Ir-regola li timponi biex pajjiż ikanta bil-lingwa nazzjonali tiegħu tbiddlet
diversi drabi matul is-snin. Mill-1956 sal-1965, ma kien hemm l-ebda regola li
kienet tirrestrinġi liema lingwi setgħu jitkantaw bihom il-kanzunetti.
Madanakollu, fl-1966 ġiet imposta regola li kienet tgħid li l-kanzunetti riedu
jiġu interpretati f'waħda mil-lingwi uffiċjali tal-pajjiż parteċipanti.

Ir-restrizzjoni tal-lingwa kompliet sal-1973, meta l-kantanti ngħataw il-libertà
li jkantaw il-kanzunetta b'liema lingwa li riedu. Diversi rebbieħa f'nofs
is-snin sebgħin ħadu l-vantaġġ tal-libertà fil-lingwa, fejn kantanti minn
pajjiżi li m'għandhomx il-lingwa Ingliża bħala lingwa nattiva kantaw bl-Ingliż,
fosthom l-ABBA fl-1974.

Fl-1977, l-EBU iddeċidiet li terġa' tirrestrinġi s-selezzjoni tal-lingwa
nazzjonali. Madanakollu, il-Ġermanja u l-Belġju ingħataw dispensazzjoni speċjali
hekk kif il-proċedura ta' selezzjoni kienet diġà fi stadji avvanzati biex isir
xi tibdil.

Fl-1999, ir-regola tbiddlet għal darb'oħra biex tingħata l-libertà tal-lingwa.
Din il-libertà lingwistika wasslet għall-parteċipazzjoni Belġjana fl-2003,
Sanomi, kanzunetta kompletament b'lingwa immaġinarja. Fl-2006,
il-parteċipazzjoni Olandiża, Amambanda, kienet kantata parti bl-Ingliż u parti
oħra b'lingwa artifiċjali; u fl-2008, id-daħla Belġjana, "O Julissi" tkantat
b'lingwa fittizja.

Kull xandar parteċipanti huwa obbligat li jxandar is-serata kollha, li jinkludu
l-kanzunetti, il-votazzjoni u r-rikapitulazzjoni tal-kanzunetti, fejn jinqabeż
biss, jekk hu mixtieq, l-att tal-intervall għal waqfiet kummerċjali. Mill-1999
'il quddiem, ix-xandara li xtaqu li jagħmlu dan ingħataw l-opportunità biex
jieħdu aktar ħin għall-pubbliċità.

Fl-1978, matul ix-xandir tal-kanzunetta tal-Iżrael, l-istazzjon tal-Ġordan JRTV
issospenda x-xandir u wera stampi ta' fjuri. Meta deher lejn l-aħħar stadji
tal-votazzjoni li l-Iżrael kien se jirbaħ il-Konkors, JRTV f'daqqa waħda temm
it-trażmissjoni. Wara, l-istampa tal-Ġordan irrifjutat biex tirrikonoxxi
lill-Iżrael bħala r-rebbieħ u ħabbret li l-Belġju kien ir-rebbieħ (li fil-fatt
spiċċa fit-tieni post). Fl-2005, il-Libanu kien mistenni li jipparteċipa
fil-Konkors. Madanakollu, il-liġi Lebaniża ma tħallix ir-rikonoxximent
tal-Iżrael, u konsegwentament it-televiżjoni Lebaniża ma kinitx se xxandar
ir-rappreżentazzjoni Iżraelita. L-EBU infurmathom li att bħal dan jikser
ir-regoli tal-Festival, u sussegwentament il-Libanu kien infurzat biex jirtira
mill-kompetizzjoni. L-irtirar tard mill-kompetizzjoni swiehom multa, minħabba li
kienu diġà kkonfermaw il-parteċipazzjoni u d-data tal-applikazzjonijiet kienet
diġà għaddiet.

In-numru ta' pajjiżi parteċipanti kull sena kiber ġmielu matul is-snin, minn
seba' parteċipanti fl-1956 għal aktar minn għoxrin lejn l-aħħar tas-snin tmenin.
Fl-1993 kien hemm 25 pajjiż parteċipanti fil-kompetizzjoni, li jinkludu —
għall-ewwel darba f'dik is-sena — lill-Bożnija u Ħerżegovina, il-Kroazja u
l-Islovenja, li daħlu indipendentament wara s-seperazzjoni tal-Jugożlavja.

Mill-1993 'il quddiem, kien hemm aktar pajjiżi li xtaqu jipparteċipaw
fil-Konkors milli kien hemm ħin biżżejjed biex dawn jitkantaw f'serata waħda.
Diversi sistemi ta' relegazzjoni jew kwalifikazzjoni kienu, għalhekk, ġew
ippruvati biex jillimitaw in-numru ta' pajjiżi parteċipanti fil-kompetizzjoni
ta' kwalunkwe sena. Il-Konkors tal-1993 introduċa żewġ aspetti ġodda: l-ewwel,
kompetizzjoni ta' preselezjoni li saret f'Ljubljana fejn seba' pajjiżi ġodda
ikkompetew għal tliet postijiet fil-kompetizzjoni internazzjonali. Il-Bożnija u
Ħerżegovina, l-Estonja, il-Kroazja, ir-Rumanija, l-Islovenja, l-Islovakkja u
l-Ungerija ħadu sehem fil-Kvalifikacija za Millstreet; u t-tielet repubbliki
tal-eks-Jugożlavja — il-Bożnija u Ħerżegovina, il-Kroazja u l-Islovenja —
ikkwalifikaw għal post fil-finali internazzjonali. F'dik is-sena ġiet introdotta
r-relegazzjoni. Is-sitt pajjiżi li jkunu kklassifikaw fl-aħħar sitt postijiet
fil-klassifika finali jkollhom jitilfu l-edizzjoni tas-sena ta' wara, biex
b'hekk jagħtu ċans lil dawk il-pajjiżi li naqqsu mill-preselezzjoni tal-1993
għall-Konkors tal-1994. Il-Festival tal-1994 inkluda wkoll, għall-ewwel darba,
il-parteċipazzjoni tal-Litwanja, il-Polonja u r-Russja.

Ir-relegazzjoni tkompliet fl-1994 u fl-1995, imma fl-1996 sistema differenti ta'
preselezzjoni ġiet użata, fejn kważi kull pajjiż ipparteċipa. Tejps akustiċi
tal-kanzunetti kollha intbagħtu lill-ġurija f'kull pajjiż xi ġimgħat qabel
is-serata televiżiva. Dawn il-ġuriji għażlu l-kanzunetti biex jipproċedu
għas-serata finali. In-Norveġja, bħala l-pajjiż ospitu tal-1996 (wara li rebħet
l-edizzjoni tal-1995), ikkwalifikaw awtomatikament u b'hekk ġiet eskluża
min-neċessità li tmur fi preselezzjoni.

Pajjiż wieħed li falla li jikkwalifika għall-preselezzjoni tal-1996 kienet
il-Ġermanja. Bħala waħda mill-ikbar kontributuri finanzjari tal-EBU, flimkien
mal-ikbar udjenza televiżiva fl-Ewropa, kemm huma u lanqas l-EBU ma kienu
kuntenti bl-esklużjoni tagħhom mill-finali internazzjonali.

Mis-sena 2000 'il quddiem, erba' pajjiżi partikulari ngħataw id-dritt li
jikkwalifikaw direttament għall-finali tal-edizzjoni suċċessiva, bil-pożizzjoni
fil-klassifika finali ma tiddeterminax jekk jikkwalifikawx jew le. Huma ngħataw
dan l-istat speċjali minħabba li huma huma l-ikbar erba' kontributuri
finanzjarji tal-EBU (li mingħajrhom il-produzzjoni tal-Festival ikun
impossibli). Dawn il-pajjiżi huma l-Ġermanja, Franza, Spanja u r-Renju Unit.
Minħabba dan l-istat tagħhom fil-Konkors, il-pajjiżi saru magħrufa bħala
"L-Erbgħa l-Kbar" jew bl-Ingliż Big Four.

L-aktar artisti magħrufa li rebħu l-festival u li l-karriera taggħhom bdiet wara
s-suċċess fil-Eurovision huma l-grupp ABBA, li rebħu l-edizzjoni tal-1974 f'isem
l-Iżvezja bil-kanzunetta "Waterloo". ABBA spiċċaw biex saru l-aktar grupp ta'
suċċess ta' dik l-epoka.

Artista popolari oħra li sussegwentament kisbet fama u suċċess internazzjonali
kienet Céline Dion, li rebħet il-Konkors għall-Iżvizzera fl-1988 bil-kanzunetta
"Ne Partez Pas Sans Moi". Is-suċċess ta' Dion, però, mhuwiex direttament
attribwit għar-rebħ tagħha tal-Konkors, hekk kif hi kisbet il-fama
internazzjonali xi snin wara.

Artisti oħra li kisbu suċċess wara li rebħu l-Festival tal-Eurovision jinkludu
lil France Gall ("Poupée De Cire, Poupée De Son", Lussemburgu 1965), Dana ("All
Kinds of Everything", Irlanda 1970), Vicky Leandros ("Après Toi", Lussemburgu
1972), Brotherhood of Man ("Save Your Kisses for Me", Renju Unit 1976), Marie
Myriam ("L'oiseau et l'enfant", Franza 1977), Johnny Logan (li rebaħ darbtejn
għall-Irlanda; "What's Another Year?" fl-1980, u "Hold Me Now" fl-1987), Bucks
Fizz ("Making Your Mind Up", Renju Unit 1981), u Nicole ("Ein Bißchen Frieden",
Ġermanja 1982). Ħafna rebbieħa oħra jinkludu artisti magħrufa li rebħu l-Konkors
f'nofs il-karriera, wara li kienu diġà stabilixxew ruħhom bħala artisti ta'
suċċess.

L-Irlanda żżomm ir-rekord għall-ikbar numru ta' rebħiet, hekk kif rebħet
il-Festival total ta' seba' darbiet &mdash inklużi wkoll tliet darbiet wara
xulxin bejn l-1992 u l-1994. Fit-tieni post insibu lir-Renju Unit, Franza u
l-Lussemburgu b'total ta' ħames rebħiet kull wieħed.

L-ewwel snin tas-seklu 21 raw bħala rebbieħa pajjiżi li rebħu l-Konkors
għall-ewwel darba, kemm minn pajjiżi "ġodda" u anki minn pajjiżi li kienu ilhom
jieħdu sehem fil-Festival mingħajr ma kienu kisbu rebħa waħda. Kull sena
mill-2001 sal-2008 irriżultat f'rebħiet għall-pajjiżi ġodda. Fl-2006,
ir-rebbieħa kienet il-Finlandja li wara 45 sena ta' parteċipazzjoni rnexxielha
tirbaħ l-ewwel titlu tagħha. L-Ukrajna min-naħa l-oħra ma kellhiex bżonn
tistenna ħafna minħabba li fit-tieni parteċipazzjoni tagħha fl-2004, irnexxiela
tirbaħ. Is-Serbja rebħet fl-ewwel sena li daħlet bħala pajjiż indipendenti (mhux
mal-Montenegro), fl-2007.

Sal-2009, il-pajjiż li l-aktar ipparteċipa mingħajr ma kiseb ebda rebħa hu
l-Portugall. Huma daħlu l-ewwel darba fl-1964 u għadhom jistennew l-ewwel rebħa.

Il-Konkors kien suġġett għall-kritika dwar kemm minħabba l-kontenut mużikali
tiegħu u l-perċezzjoni li dan il-Festival hu aktar mibni fuq politika milli fuq
il-mużika.

Minħabba l-fatt li l-kanzunetti jitkantaw lil udjenza internazzjonali li lkoll
għandhom gosti mużikali differenti, il-pajjiżi jippruvaw jagħmlu l-kanzunetti
tagħhom applikabbli kemm jistgħu jkun għall-akbar numru ta' nies possibli biex
ikunu jistgħu jiksbu l-massimu tal-voti, fejn il-maġġoranza tal-kanzunetti
storikament kienu fuq ġeneru middle of the road pop. Kienu ftit il-kanzunetti li
għamlu suċċess taħt xi forma ta' ġeneru ieħor, fejn din wasslet għal kritika li
l-mużika f'dan il-Festival hi "bubblegum pop". Madanakollu, dan il-mudell tant
stabbilit ġie miksur fl-2006 bir-rebħa tal-grupp hard rock Finlandiż Lordi.
Minħabba li tkun serata viżwali, ħafna esebituri jippruvaw jattiraw l-attenzjoni
tal-votanti permezz ta' mezzi oħra barra l-mużika.

Il-Konkors ilu mħares bħala festival li hu influwenzat politikament, fejn
il-ġurija — u issa l-votanti — jallokaw il-punti bbażati fuq ir-relazzjoni
politika tal-pajjiż tagħhom mal-pajjiżi l-oħra, aktar milli fuq l-merti mużikali
tal-kanzunetti. Skont analisi fuq il-votazzjoni juri biċ-ċar li fil-fatt ċerti
pajjiżi jiffavurixxu pajjiżi oħra li huma politikament relatati. Difensuri ta'
dan il-festival jargumentaw li r-raġuni minħabba li ċerti pajjiżi jallokaw
il-punti milf għoljin lil oħrajn hu minħabba li n-nies ta' dawn il-pajjiżi
jaqsmu gosti mużikali u kulturi simili u jitkellmu lingwi simili, u għalhekk
hemm aktar iċ-ċans li japprezzaw il-mużika ta' xulxin: pereżempju,
l-ispjegazzjoni tal-iskambju tat-tnax-il punt bejn il-Greċja u Ċipru (kull darba
minn mindu bdiet il-votazzjoni popolari fl-1998, minbarra fl-edizzjoni tal-2009
fejn il-Greċja tat it-tnax-il punt lir-Renju Unit) hu minħabba li huma jaqsmu
l-istess industrija mużikali u l-istess lingwa, u l-artisti li huma popolari
f'pajjiżi huma popolari fin-nazzjon l-ieħor.

Fattur influwenti ieħor hu l-proporzjon qawwi ta' espatrijati li jgħixu f'ċerti
pajjiżi, ħafna drabi minħabba problemi politiċi riċenti. Minkejja li pajjiżi ma
jistax jivvota għal pajjiżu, huwa possibbli għal nies espatrijati li jieħdu
vantaġġ li jkunu jistgħu jivvutaw għal pajjiżhom waqt li jkunu qed jivvutaw minn
pajjiż ieħor. Il-voti ta' pajjiżi b'popolazjonijiet kbar ta' nies li mhumiex
tal-post, jistgħu jiġu influwenzati ħafna. Din kienet ir-raġuni li ġiet
preżentata għall-votazzjoni bejn il-pajjiżi Balkaniċi li kienu jiffurmaw
il-Jugożlavja.



https://mt.wikipedia.org/wiki/FC_Barcelona

Futbol Club Barcelona, magħruf ukoll bħala sempliċement Barcelona u xi drabi
Barça, huwa klabb tal-futbol professjonali Spanjol, ibbażat ġewwa l-belt ta'
Barċellona, fi Spanja. Huma jilgħabu fl-ogħla diviżjoni Spanjola, La Liga, u
flimkien ma' Athletic Bilbao u r-rivali Real Madrid huma l-uniċi li qatt ma ġew
irregalati

Mill-fondazzjoni tal-klabb fis-sena 1899 minn grupp ta' plejers Żvizzeri u
Brittaniċi mmexxija minn Joan Gamper, il-klabb sar simbolu tal-kultura Katalana,
għalhekk il-motto huwa "Més que un club" (Aktar minn klabb). L-innu uffiċjali
ta' Barcelona huwa "Cant del Barça" miktub minn Jaume Picas u Josep Maria
Espinàs. Huwa hu t-tieni l-aktar klabb sinjur fid-dinja tal-futbol f'termini ta'
dħul, b'fatturat annwali ta' €398 miljun. Il-klabb għandu rivalità twila u
qalila ma' Real Madrid; il-logħbiet bejn iż-żewġ timijiet huma magħrufin bħala
"El Clásico".

Bħalissa huma ċ-ċampjins attwali tal-Copa del Rey u għandhom 21 titlu tal-La
Liga, 26 tal-Copa del Rey, 10 tal-Supercopa de España, 3 Copa Eva Duarte u żewġ
trofej tal-Copa de la Liga, kif ukoll bħala d-detentur tar-rekord għall-aħħar 4
kompetizzjonijiet. Fit-titoli internazzjonali uffiċjali Barcelona rebħu 4 titli
tal-UEFA Champions League, rekord ta' 4 titli tat-Tazza tat-Tazez Ewropej, 4
titli tal-UEFA Super Cup, u 3 titli tal-Inter-Cities Fairs Cup u rekord ta' 2
trofej tal-FIFA Club World Cup.

Barcelona huwa l-uniku klabb Ewropew li lagħab futbol kontinentali kull staġun
mill-1955, u wieħed mit-tliet klabbs li qatt ma ġew relegati minn La Liga, ma
Athletic Bilbao u Real Madrid. Fl-2009, Barcelona sar l-ewwel klabb Spanjol li
rebaħ it-Tripletta li tikkonsisti La Liga, Copa del Rey, u Champions League. Dik
l-istess sena, sar ukoll l-ewwel klabb tal-futbol li rebaħ sitt
kompetizzjonijiet minn sitta f'sena waħda, u b'hekk ikkompletew it-tripletta
dobbja li tinkludi s-Super Cup Spanjola, UEFA Super Cup u l-FIFA Club World Cup.

Fit-22 ta' Ottubru 1899, Hans Kamper poġġa reklam fil-Los Deportes li ddikjara
x-xewqa tiegħu li joħloq klabb tal-futbol; risposta pożittiva rriżultat laqgħa
fil-Gimnasio Solé fid-29 ta' Novembru. Ħdax-il plejer attendew—Walter Wild
(l-ewwel direttur tal-klabb), Lluís d'Ossó, Bartomeu Terradas, Otto Kunzle, Otto
Maier, Enric Ducal, Pere Cabot, Carles Pujol, Josep Llobet, John Parsons, u
William Parsons—u Foot-Ball Club Barcelona kien twieled.

FC Barcelona kellhom bidu b'suċċess fit-tazzi reġjonali u nazzjonali, li
kkompetu fil-Campionat de Catalunya u Copa del Rey. Fl-1902, il-klabb rebaħ
l-ewwel trofew , il-Copa Macaya, u pparteċipaw fl-ewwel Copa del Rey, iżda tilfu
1–2 kontra Bizcaya fil-finali. Kamper issa magħruf bħala Joan Gamper sar
president tal-klabb fl-1908, kien ħoloq il-klabb f'diffikultà finanzjarja wara
li ma rebħux il-kompetizzjoni Catalunya de Campionat fl-1905. Il-President
tal-klabb kellu ħames okkażjonijiet separati bejn 1908 u 1925, huwa qatta 25
sena b'kollox fit-tmexxija. Waħda mill-kisbiet prinċipali tiegħu kien żgurat li
l-Barça akkwista stadju tiegħu stess u b'hekk ġġenera d-dħul stabbli.

Fl-14 ta' Marzu 1909, it-tim mar fil-Camp de la Indústria, stadju akbar
b'kapaċità ta' 8,000 spettatur bilqiegħda. Mill-1910 sal-1914, Barcelona ħadu
sehem fit-Tazza Pirenej, li kienet tikkonsisti mill-aqwa timijiet ta' Languedoc,
Midi, Aquitaine (nofsinhar ta' Franza), il-Pajjiż Baski, u Katalonja. F'dak
iż-żmien kienet ikkunsidrata l-ifjen kompetizzjoni miftuħa
għall-parteċipazzjoni. Matul l-istess perjodu, il-klabb bidel lingwa uffiċjali
tiegħu minn Kastiljan għall-Katalana u gradwalment evolvew simbolu importanti
tal-identità Katalana.Għal ħafna partitarji, li tappoġġja l-klabb għandha inqas
x'taqsam mal-logħba nnifisha u aktar ma 'li tkun parti mill-identità kollettiva
tal-klabb.

Gamper nieda l-kampanja biex jirrekluta aktar membri tal-klabb, u mill 1922
l-klabb kellu aktar minn 20,000 membri u kien kapaċi li jiffinanzjaw l-istadju
l-ġdid. Il-klabb mexa għall-Les Corts, inawgurat fl-istess sena. Les Corts kellu
kapaċità inizjali ta' 22,000,li aktar tard ġie estiż għall-60,000. Jack
Greenwell ġie reklutat bħala l-ewwel kowċ full-time, u l-fortuni tal-klabb beda
jtejjeb fuq il-qasam. Matul l-era ta' Gamper, FC Barcelona rebħu ħdax-il
Campionat de Catalunya, sitta Copas del Rey, u erba' Tazzi Pirenej.

Fil 14 ta' Ġunju, 1925, il-folla fil-grawnd kantaw l-Innu Nazzjonali Spanjol u
mbagħad taw diversi minuti biex Alla Salva r-Re fi protesta spontanja kontra
dittatura ta' Miguel Primo de Rivera. Il-grawnd kien magħluq għal sitt xhur
bħala tpattija, u Gamper kien sfurzat li jċedi l-Presidenza tal-klabb. Dan
ikkoinċida mat-transizzjoni tal-klabb biex jiprofessjona; fl-1926 id-diretturi
tal-Barċellona iddikjaraw pubblikament lil Barcelona bħala professjonali
għall-ewwel darba. Il-klabb rebaħ it-Tazza Spanjola fl-1928 u ġiet iċċelebrata
bil-poeżija titolata "Oda a Platko", miktuba minn membru tal-Ġenerazzjoni ta'
27, poeta Rafael Alberti, li kienet ispira mill-"prestazzjoni straordinarja"
mill-kustodju tal-Barcelona. Fit-30 Lulju 1930, Gamper ikkommetta suwiċidju wara
perjodu ta' dipressjoni miġjuba minn problemi personali u finanzjarji.

Għalkemm dawn komplew ikollhom plejers tal-pożizzjoni ta' Josep Escolà, il-klabb
daħal f'perjodu ta' tnaqqis li fih kien hemm kunflitt politiku fl-isport
fis-soċjetà. Għalkemm it-tim rebaħ il-Campionat de Catalunya fl-1930, 1931,
1932, 1934, 1936, u 1938, suċċess fuq livell nazzjonali (bl-eċċezzjoni
tal-kwistjon tat-titlu fl-1937) evitawhom. Xahar wara il-Gwerra Ċivili Spanjola
bdiet fl-1936, diversi plejers ta' Barcelona u Athletic Bilbao kienu elenkati
fil-gradi ta' dawk li ġġieldu kontra r-rewwixta militari. Fis-6 ta' Awwissu,
Josep Sunyol, il-president tal-klabb u rappreżentant tal-parti pro-indipendenza
politika, nqatel minn suldati Falanġisti viċin Guadarrama. Il-martirju mlaqqam
barcelonisme, il-qtil kien mument tiddefinixxi fl-istorja ta' FC Barcelona.
Fis-Sajf tal-1937, l-iskwadra marret fuq mawra fil-Messiku u l-Istati Uniti,
fejn kienet irċieviet l-ambaxxatur tat-Tieni Repubblika Spanjola. Din il-mawra
assigurat lil-klabb finanzjarjament, iżda wkoll wassal nofs it-tim li jfittxu
ażil fil-Messiku u Franza. Fis-16 ta' Marzu 1938, Barċellona kienet waqgħat taħt
bumbardament mill-ajru, li rriżulta 3,000 imwiet; waħda mill-bombi laqtghet xi
bini tal-uffiċċji tal-klabb. Katalonja kienet ġiet okkupata ftit xhur wara.
Bħala simbolu ta' Katalaniżmu 'indixxiplinat' , il-klabb, naqsu għal 3486 membri
biss, iffaċċjaw numru ta' restrizzjonijiet. Wara l-Gwerra Ċivili, il-bandiera
Katalana ġiet pprojbita u l-klabbs tal-futbol kienu projbiti milli jużaw
ismijiet mhumiex Spanjoli. Dawn il-miżuri sfurza l-klabb li jbidel ismu
għall-Club de Fútbol Barcelona u neħħew il-bandiera Katalana mill-arma
tal-klabb.

Fl-1943, il-Barcelona ffaċċjaw ir-rivali Real Madrid fis-semi-finali tal-Copa
del Generalísimo. L-ewwel logħba tagħhom fl-Les Corts kienet mirbuħa minn
Barcelona 3–0. Qabel it-tieni leg, il-plejers tal-Barcelona kellhom żjara
fil-kamra ta' tibdil minn direttur tas-sigurtà ta' Franco. Huwa "fakkarhom" li
kienu se jilagħbu biss minħabba l-"ġenerożità tas-sistema". Real Madrid
iddominaw il-logħba, billi rebħu 11–1. Minkejja s-sitwazzjoni diffiċli
tal-politika, CF Barcelona gawdiet suċċess konsiderevoli matul il-1940ijiet u
1950ijiet. Fl-1945, ma Josep Samitier bħala kowċis u plejers bħal César,
Ramallets, u Velasco, huma rebħu La Liga għall-ewwel darba mill-1929. Huma żiedu
dan it-total fl-1948 u għal darb'oħra fl-1949. Huma wkoll rebħu l-ewwel Copa
Latina f'dik is-sena. F'Ġunju tal-1950, Barcelona ffirmaw lil Ladislao Kubala,
li kien sar figura influwenti fil-klabb.

Fix-xita tal-Ħadd fl-1951, il-folla ħalliet l-istadju Les Corts wara rebħa ta'
2-1 kontra Santander bil-mixi, irrifjutaw li jaqbdu xi trammijiet sorprendenti
minħabba l-awtoritajiet ta' Francoist. Tramm ta' strajk kien qed isir
f'Barċellona, li rċevew appoġġ tal-partitarji blaugrana. Avvenimenti li għamel
il-klabb jirrappreżentaw ħafna iktar minn sempliċiment Katalonja; ħafna
progressivi Spanjoli raw il-klabb bħala difensur tad-drittijiet u l-libertajiet.

Il-kowċis Ferdinand Daučík u László Kubala waslu lit-tim għal ħames trofej
differenti inklużi La Liga, il-Copa del Generalísimo (issa Copa del Rey),
il-Copa Latina, Copa Eva Duarte, u l-Copa Martini Rossi fl-1952. Fl-1953,
il-klabb rebaħ il-La Liga u l-Copa del Generalísimo għal darb'oħra.

Ma Helenio Herrera bħala kowċ, iż-żagħżugħ Luis Suárez, il-Plejer Ewropew
tas-Sena fl-1960, u tnejn influwenti Ungeriżi rakkomandati minn Kubala, Sándor
Kocsis u Zoltán Czibor, it-tim rebaħ id-dobbja nazzjonali fl-1959 li kienu La
Liga u Inter-Cities Fairs Cup dobbja fl-1960. Fl-1961 huma saru l-ewwel klabb li
għelbu lil-Real Madrid fil-kompetizzjoni tat-Tazza Ewropea, imma tilfu 3–2
kontra Benfica fil-finali.

Fis-1960ijiet kien inqas suċċessiv il-klabb, Real Madrid immonopolizzaw il-La
Liga. Il-bini ta' Camp Nou, tlesta 1957, fisser li klabb kellu ftit flus biex
jonfoq għall-plejers ġodda. Fuq nota pożittiva, l-għaxar snin raw il-ħolqien ta'
Josep Maria Fusté u Carles Rexach, u l-klabb rebaħ il-Copa del Generalísimo
fl-1963 u il-Fairs Cup fl-1966. Barça rrestawraw xi kburija preċedenti tagħhom
billi rebħu lil-Real Madrid 1–0 fl-1968 fil-finali tal-Copa del Generalísimo
ġewwa Bernabéu, quddiem Franco, mal-eks pilota repubblikan, Salvador Artigas
bħala kowċ. It-tmiem tad-dittatorjat Franco fl-1974 ra lil-klabb jerġa jibdel
l-isem uffiċjali għal Futbol Club Barcelona u jintraddu lura l-emblema għal
disinn oriġinali tagħha,mill-ġdid inklużi l-ittri oriġinali.

Fl-istaġun 1973–74 ra l-wasla ta' Johan Cruyff, li kien mixtri għal rekord dinji
£920,000 min Ajax. Kien diġa plejer stabbilit fl-Olanda, Cruyff malajr rebaħ fuq
il-partitarji tal-Barça meta huwa qal lill-istampa Ewropea li huwa għażel Barça
milli Real Madrid għaliex hu ma setax jilagħab għal klabb assoċjati ma 'Franco.
Huwa kompla miegħu nnifsu meta huwa għażel l-isem Katalan Jordi, wara l-qaddis
lokali, għal ibnu. Li jmiss għall-plejers ta' kwalità simili Juan Manuel Asensi,
Carles Rexach, u Hugo Sotil, huwa għen lil-klabb jirbaħ it-titlu La Liga
fl-istaġun 1973–74 għall-ewwel darba mill-1960, li sfrattaw lil-Real Madrid 5–0
ġewwa Bernabéu. Huwa kien inkurant il-Plejer Ewropew tas-Sena fl-1973 matul
l-ewwel staġun tiegħu ma' Barcelona (it-tieni rebħa tal-Ballon d'Or; huwa rebaħ
l-ewwel wieħed meta kien jilgħab għall-Ajax fl-1971). Cruyff irrċiva dan
il-premju prestiġjuż għat-tielet darba (l-ewwel plejer li għamel dan) fl-1974
waqt li kien għadu ma Barcelona.

Il-Bidu ma Josep Lluís Núñez fl-1978, il-president ta' FC Barcelona ġie elett
mill-membri tal-klabb. Din id-deċiżjoni kienet marbuta mill-qrib it-transizzjoni
ta' Spanja għad-demokrazija fl-1974 u t-tmiem ta' dittatorjat ta' Franco. L-għan
ewlieni ta' Núñez kien li jiżviluppa lil-Barça fi klabb ta' klassi dinji billi
jagħtih l-istabbiltà kemm fuq ġewwa u barra tal-grawnd. Fuq rakkomandazzjoni
minn Cruyff, Núñez inawgura La Masia bħala l-akkademja taż-żgħażagħ ta'
Barċellona fl-20 ta' Ottubru 1979. Il-Presidenza tiegħu kienet damet għal 22
sena u profondament affettwat l-immaġni ta' Barcelona, kif Núñez ikkontrolla
l-politika stretta fir-rigward ta' pagi u dixxiplina, li ħalla plejer kbar bħal
Diego Maradona, Romário u Ronaldo imorru aktar mit-talbiet tagħhom li
jissodisfaw.

Fis-16 ta' Mejju 1979, il-klabb rebaħ l-ewwel UEFA Cup Winners' Cup meta rebħu
lil Fortuna Düsseldorf 4–3 f'Basel fil-finali li kien segwita aktar minn 30,000
paritarji ta' blaugrana. F'Ġunju 1982 Maradona ġie ffirmat għal ħlas rekord
dinji ta' £5 miljum minn Boca Juniors. Fil-istaġun segwenti, taħt il-kowċ
Menotti, Barcelona rebħu l-Copa del Rey, meta għelbu lil-Real Madrid. Iż-żmien
ta' Maradona mal-Barça kien qasir wisq; huwa malajr telaq ma Napoli. Fil-bidu
tal-istaġun 1984-85 Terry Venables kien mikri bħala maniġer, u rebaħ La Liga
b'turija notevoli mill-midfielder Ġermaniż Bernd Schuster. Fl-istaġun ta wara
Venables ħa lit-tim għat-2 finali tagħhom fl-European Cup, iżda sfortunament
huma tilfu bl-għoti tal-penalties kontra Steaua Bucureşti waqt serata drammatika
f'Sevilja.

Wara it-Tazza tad-Dinja tal-1986, l-awqa skorer ingliż Gary Lineker ġie ffirmat
flimkien mal-gowler Andoni Zubizarreta, iżda t-tim ma setgħux jiksbu suċċess
minħabba li Schuster ġie eskluż mill-iskwadra. Venables kien maħruq fil-bidu
tal-istaġun 1987-88 u ġie mibdul ma' Luis Aragonés. Il-plejers irribellaw kontra
l-president Núñez f'avveniment li sar magħruf bħala l-ammutinament Hesperia, u
spiċċaw l-istaġun ma' b'rebħa ta' 1–0 fil-finali kontra Real Sociedad u b'hekk
il-Barça rebħu l-Copa del Rey.

Fl-1988, Johan Cruyff irritorna fil-klabb bħala maniġer u hu immonta sejħa hekk
Dream Team. Huwa uża taħlita ta' players Spanjoli simili Pep Guardiola, José
Mari Bakero, u Txiki Begiristain filwaqt li ffirma stilel internazzjonali bħal
Ronald Koeman, Michael Laudrup, Romário, u Hristo Stoichkov. Taħt il-gwida
tiegħu, Barcelona rebħu erba titli konsekuttivi ta' La Liga mill-1991 sal-1994.
Huma rebħu lis-Sampdoria darbtejn fl-1989 fil-finali tal-Cup Winners' Cup u
fl-1992 fil-finali tal-European Cup ġewwa Wembley. Huma wkoll rebħu l-Copa del
Rey fl-1990, il- European Super Cup fl-1992, u tlett Supercopa de España. Bi
11-il trofew, Cruyff sar l-aktar maniġer suċċessiv tal-klabb, sakemm ġie sorpass
minn Guardiola fl-2011. Huwa wkoll l-aktar kowċ li għamel ħafna żmien ma
Barcelona, li serva 8 snin. Il-fortuna ta' Cruyff tbidlet fl-aħħar żewġ staġuni
tiegħu, meta naqas li jirbaħ xi trofej u waqaw il president Núñez, li rriżulta
t-tluq tiegħu.

Cruyff kien fil-qosor sostitwit minn Bobby Robson, li ħa ħsieb il-klabb għal
staġun wieħed 1996–97. Il-klabb iffirma lil Ronaldo u wassal għal tripletta,
billi rebħu l-Copa del Rey, Cup Winners Cup, u s-Supercopa de España. Minkejja
s-suċċess tiegħu Robson qatt ma deher bħala soluzzjoni għaż-żmien qasir filwaqt
li l-klabb stenna lil Louis van Gaal biex isir disponibbli. Il-klabb rebaħ
is-Super Cup kontra Borussia Dortmund u rebħu il-Copa del Rey u La Liga dobbja
fl-1998. Fl-1999 il-klabb ċċelebra 'ċentinarju' tiegħu, li rebħu t-titlu
tal-Primera División. Rivaldo sar ir-4 plejer li ngħata l-Plejer Ewropew
tas-Sena. Minkejja dan is-suċċess domestiku, il-ħsara li testendi dan is-suċċess
għaċ-Ċampjins Lijg wassal li Van Gaal u Núñez irriżenjaw fl-2000.

It-tluq ta' Núñez u van Gaal ma kienu xejn mqabbla ma dik ta' Luís Figo. Kif
ukoll il-viċi kaptan tal-klabb, Figo kienet sar eroj u kien meqjus mill-Katalni
bħala wieħed minn tagħhom stess. Il-partitarji tal-Barça kienu mdejjin
bid-deċiżjoni ta' Figo li kien issieħbu mar-rivali eterni Real Madrid, u matul
iż-żjarat sussegwenti ġewwa Camp Nou, huwa kien ingħata l-akkoljenza estremament
ostili. Mal-ewwel ritorn tiegħu, il-folla ssuttatu b'ras ta' ħanżir u flixkun
mimli tal-wiski. Il-President Núñez ġie mibdul minn Joan Gaspart fl-2000, u fi
tlett snin huwa kien inkarigat u ra it-tnaqqis ta' maniġers jidħlu u jmorru; van
Gaal serva t-tieni terminu. Gaspart ma inspirax il-fiduċja barra l-qasam u
fl-2003, hu u van Gaal irreżenjaw.

Wara d-diżappunt tal-era ta' Gaspart, il-klabb mar lura b'kombinazzjoni ta'
president ġdid żagħżugħ, Joan Laporta, u kowċ ġdid żgħażagħ, eks plejer Olandiż,
Frank Rijkaard. Fil grawnd, influss ta' plejers internazzjonali tħaltu ma
plejers Spanjoli biex iwwasslu r-ritorn tas-suċċess għal-klabb. Barça rebħu La
Liga u s-Supercopa de España fl-istaġun 2004–05, u l-midfilder tat-tim,
Ronaldinho, rebaħ l-unur tal-Plejer tas-Sena tal-FIFA.

Fl-istaġun 2005–06, Barcelona reġaw għamlu s-suċċess tal-kampjonat u Supercup .
Fiċ-Champions League, Barça rebħu lil klabb Ingliż Arsenal 2–1 fil-finali.
B'diffikulta 1–0 b'10 minn nies Arsenal b'inqas minn 15-il minuta għat-tisfira
finali, dawn ġew lura biex rebħu 2–1 u b'hekk rebħu l-ewwel rebħa tat-Tazza
Ewropea f'14-il sena.

Minkejja li kienu l-favoriti u l-bdew bil-qawwa, Barcelona spiċċaw l-istaċun
2006–07 mingħajr trofej apparti mill-2006 meta rebħu s-Supercopa de España
kontra r-rivali lokali RCD Espanyol. Huma ħadu sehem fit-Tazza tad-Dinja
tal-Klabbs 2006, imma kienu melgħuba fil-finali b'gowl tard mill-klabb Brażiljan
Internacional. Fil-pre-staġun fil-Istati Uniti u vendetta miftuħa bejn il-plejer
Samuel Eto'o u Rijkaard kienet tard akkużata għan-nuqqas ta' trofej. F'La Liga,
Barça kienu fl-ewwel post għal ħafna mill-istaġun, iżda mill-inkonsistenza
tagħhom fis-sena ġdida kkawżaw sorpriża minn Real Madrid fit-12 ta' Mejju 2007;
il-Barça abbinaw lil-Madrid bil-punti iżda tilfu t-titolu b'superjorità fuq wiċċ
ma wiċċ. Fiċ-Champions League, Barça b'mod strett irnexxielhom javvanzaw minn
Grupp A li rebħu 2-0 kontra SV Werder Bremen,iżda kienu eliminati fil-rawnd
tal-aħħar 16 mir-rebbieħa tal-2005 Liverpool FC bil-gowl barra mid-dar.

Fl-istaġun 2007–08 intemm mingħajr l-ebda titoli, kif Barça spiċċaw it-tielet
f'La Liga u kienu megħluba fis-semifinali taċ-Champions League 1–0 mir-rebbieħa
eventwali Manchester United.

Il-kowċ ta' FC Barcelona B Pep Guardiola ħad f'idejh id-dmirijiet ta' Frank
Rijkaard fil-konklużjoni tal-istaġun. Guardiola ġab miegħu stil famuż ta'
tiki-taka hu kien mgħallem matul il-ħin tiegħu mat-timijiet żagħżagħ ta'
Barcelona. Fil-proċess Guardiola biegħ lil Ronaldinho u lil-Deco, u beda jibni
t-tim ta' Barcelona madwar Xavi, Iniesta u Messi.

Il-Barça rebħu lil Athletic Bilbao 4–1 fil-finali tal-Copa del Rey tal-2009,
filwaqt li rebħu kompetizzjoni għall-25 darba u b'hekk kissru r-rekord. Rebħa
storika 2-6 kontra Real Madrid u tlett ijiem wara u żguraw li Barcelona saru
c-ċampjins ta' La Liga fl-istaġun 2008–09. Barça spiċċaw l-istaġun billi għelbu
r-rebbieħa taċ-Ċampjins Lijg Manchester United 2–0 fl-Istadju Olimpiku f'Ruma
biex għalhekk jirbħu it-tielet titlu taċ-Ċampjins Lijg u għamlu l-ewwel
tripletta tagħhom. Filwaqt it-tim rebaħ ukoll is Supercopa de España kontra
Athletic Bilbao u l-UEFA Super Cup tal-2009 kontra Shakhtar Donetsk, li ġew
l-ewwel klabb Ewropej li rebħu s-Super Cup kemm domestiku u Ewropew. F'Diċembru
2009, Barcelona rebħu Tazza tad-Dinja tal-Klabbs 2009, u saru l-ewwel klabb
tal-futbol li rebħu sitt tazzi fi staġun wieħed. Barcelona wettgħu 2 rekords
ġodda fil-futbol Spanjol li fl-2010 huma rebħu t-trofew ta' La Liga b'99 punt u
rebħu Super Cup Spanjola għad disa 'darba.

Wara t-tluq ta' Laporta mill-klabb f'Ġunju 2010, Sandro Rosell kien malajr elett
bħala President ġdid. L-elezzjonijiet saru fit-13 ta' Ġunju, fejn huwa ġab
61.35% (57,088 voti, rekord) ta' voti totali. Rosell iffirma lil David Villa
minn għand Valencia bi prezz ta' €40 miljun. u lil Javier Mascherano minn għand
Liverpool bi prezz ta' €19 miljun. F'Novembru tal-2010, Barcelona għelbu
r-rivali prinċipali tagħhom, Real Madrid 5–0 f'El Clásico. Fl-istaġun 2010–11,
Barcelona rebħu t-trofew ta' La Liga, it-tielet titolu f'suċċessjoni, huma
spiċċaw il-kampjonat b'96 punt. F'April 2011, il-klabb laħaq il-finali tal-Copa
del Rey final, iżda tilfu 1–0 ma Real Madrid f'Istadju Mestalla ġewwa Valenzja.
F'Mejju, Barcelona għelbu lil Manchester United fil-finali tal-UEFA Champions
League 2010–11 li kienu lagħbu ġewwa Wembley, repetizzjoni tal-finali tal-2009,
filwaqt li rebħu r-4 Tazza Ewropea tagħhom. F'Awwissu 2011, il-gradwat ta' La
Masia Cesc Fàbregas ġie mixtri minn Arsenal li għin lil Barcelona jiddefendu
s-Supercup Spanjola kontra Real Madrid. Ir-rebħa tas-Supercup ippreżentat ammont
totali ta' trofej uffiċjali għal 73, bl-għadd ta' titli mirbuħa minn Real
Madrid.

Aktar tard fl-istess xahar, Barcelona rebħu l-UEFA Super Cup wara li għelbu lil
Porto 2–0 grazzi mill-gowl ta' Lionel Messi u Cesc Fábregas. Dan estenda
l-ammont globali ta' trofej uffiċjali tal-klabb għal 74, li ssuperat it-total
ta' Real Madrid. Fir-rebħa tal-UEFA Super Cup wkoll immarkaw kisba oħra
impressjonanti kif Josep Guardiola rebaħ it-12-il trofej minn 15 fi tliet snin
biss fit-tmexxija tal-klabb, li sar il-pussessur tar-rekord kollhu tal-aktar
rebħ ta' titoli bħala kowċ ta' FC Barcelona.

F'Diċembru, Barcelona rebħu t-Tazza tad-Dinja tal-Klabbs għat-tieni darba rekord
mill-istabbiliment tagħhom, billi għelbu liċ-ċampjins Brażiljani tal-Copa
Libertadores, Santos, li ġew 4–0 fil-finali grazzi għal żewġ gowls minn Lionel
Messi u gowls minn Xavi u Fábregas. Bħala riżultat, ir-refgħa tat-trofew globali
matul ir-renju ta' Guardiola kien estiż għal 13-il trofew minn 24 possibbli f'4
snin, li komplew kwalità għolja u werew il-prestazzjoni tagħhom
fil-kompetizzjonijiet tal-futbol riċenti tad-dinja.

Fl-istaġun 2011–12, il-Barcelona tilfu s-semifinali tal-UEFA Champions League
kontra Chelsea. Dritt wara dan, il-kowċ Pep Guardiola, li kien fuq kuntratt
irrumblat u kien iffaċċjat kritiku fuq tattiċi reċenti tiegħu u selezzjonijiet
tal-iskwadra, ħabbar li kien se jirriżenja bħala kowċ fit-30 ta' Ġunju u kien
segwit minn l-assistent Tito Vilanova. Guardiola spiċċa l-ħatra tiegħu billi
rebaħ il-finali tal-Copa del Rey 3–0, li b'kollox rebħu 14-il trofej taħt
l-amministrazzjoni tiegħu.

L-erba trofej mgħobbija minn Guardiola ispira lid-direttur Brittaniku Paul
Greengrass li għamel dokumentarju dwar il-ġganti Katalani. Intitolat Barça,
il-film se jeżamina l-aktar proċess u l-wirt famuż ta' wieħed mill
frankiġji-dinji sportivi, li jiffoka primarjament fuq l-erba 'snin li fihom
Guardiola ggwidata l-klabb għal 14-il trofej. Il-film huwa mistenni li jkun lest
qabel it-Tazza tad-Dinja tal-2014, meta l-attenzjoni pubblika bdiet tibda
tiffoka fuq l-avveniment internazzjonali ta' Rio de Janeiro.

Kien imħabbar fis-sajf tal-2012 li Tito Vilanova, assistent maniġer MA
Barcelona, se jieħu f'idejh il-kariga ta' kowċ flok Pep Guardiola. Wara l-ħatra
tiegħu, Barcelona marru fuq ġirja nkredibbli li rahom iżommu fil-quċċatta
tal-kampjonat għall-ewwel 26 ġimgħa, rekord ta' telfa 1 biss fit-23 logħba.
Lionel Messi skorja 34 gowl waħdu f'dan il-perjodu,u f'nofs Frar huma kellhom
12-il punt vantaġġ fuq Atlético Madrid.

Il-laqam culer għal sapporter tal-Barcelona huwa derivat mill-Katalan cul
(Ingliż: arse), bħala spettaturi fl-ewwel stadju, Camp de la Indústria. Fi
Spanja, madwar 25% tal-popolazzjoni huma simpatizzanti tal-Barca, it-tieni wara
Real Madrid, appoġġjata minn 32% tal-popolazzjoni. Madwar l-Ewropa, Barcelona
huwa tieni għażla favorita. Iċ-ċifri tas-sħubija tal-klabb raw żieda sinifikanti
mill 100,000 fl-istaġun 2003-04 għal 170,000 f'Settembru 2009, iż-żieda qawwija
ġiet attribwita lill-influwenza ta' Ronaldinho u mbagħad l-istrateġija tal-midja
tal-President Joan Laporta li ffukat fuq mezzi Spanjola u Ingliża.

Minbarra l-isħubija, minn 'Ġunju 2010 hemm 1,335 sapporters uffiċjalment
reġistrati tal-klabb, imsejħapenyes, madwar id-dinja. Il-klabbs tas-sapporters
ppromwovu lil Barcelona fil-lokalità tagħhom u jirċievu offerti ta' benefiċċju
meta jżuru Barċellona. Il-klabb kellu persuni prominenti ħafna fost
il-partitarji tiegħu, inklużi l-Papa Ġwanni Pawlu II, li kien membru onorarju, u
l-eks prim ministru ta' Spanja José Luis Rodríguez Zapatero. FC Barcelona
għandha t-tieni l-ogħla attendenza medja ta' klabbs tal-futbol Ewropej biss wara
Borussia Dortmund.

Spiss ikun hemm rivalità ħarxa bejn l-aqwa żewġ timijiet fil-kampjonat
nazzjonali, u dan huwa partikolarment il-każ fl-La Liga, fejn il-logħba bejn
Barça u Real Madrid hija magħrufa bħala El Clásico. Mill-bidu
tal-kompetizzjonijiet nazzjonali l-klabbs kienu meqjusa bħala rappreżentanti ta'
żewġ reġjuni rivali fi Spanja: Katalonja u Kastilja, kif ukoll taż-żewġt ibliet.
Il-rivalità tirrifletti dak li kkunsidraw ħafna bħala t-tensjonijiet politiċi u
kulturali bejn l-feltru tal-Katalani u l-Kastiljani, meqjus minn awtur wieħed
bħala ri-promulgazzjoni tal- Gwerra Ċivili Spanjola.

Matul id-dittatorjati ta' Primo de Rivera u speċjalment ta' Francisco Franco
(1939–1975), il-kulturi reġjonali kollha kienu mrażżna. Il-lingwi kollha
mitkellma fit-territorju Spanjol, ħlief l-Ispanjol (Kastiljan) nnifisha, kienu
uffiċjalment ipprojbita. Is-simbolu tax-xewqa tal-poplu Katalan kien il-libertà,
Barça ġew 'Aktar minn klabb' (Més que un club) għall-Katalani. Skond Manuel
Vázquez Montalbán, l-aħjar mod għall-Katalani kienet li juru l-identità tagħhom
billi jingħaqdu ma Barça. Kien inqas riskjuż minn jingħaqad mal-moviment
tal-klandestin anti-Franco-, u ppermettilhom li jesprimu l-għazla tagħhom.

Min-naħa l-oħra, Real Madrid kienet meqjusa minn ħafna bħala l-inkarnazzjoni
oppressiva taċ-ċentraliżmu sovrana u r-reġim faxxista fil-livell ta' ġestjoni u
lil hinn minn (Santiago Bernabeu, il-president ta' qabel tal-klabb li semmew
l-Istadju Merengues għalih, miġġieled ma los nacionales). Madankollu, matul
il-Gwerra Ċivili Spanjola, membri taż-żewġ timijiet bħal Josep Sunyol u Rafael
Sánchez Guerra sofrew fl-idejn ta' partitarji ta' Franco.

Matul il-1950ijiet, ir-rivalità kienet aktar aggravata meta kien hemm
kontroversja madwar it-trasferiment ta' Alfredo di Stéfano, li finalment lagħab
għal Real Madrid u kien muftieħ għas-suċċess sussegwenti tagħhom. Is-1960ijiet
raw ir-rivalità tilħaq l-istadju Ewropew meta ltaqaw darbtejn fil-fażi
eliminatorja fit-Tazza Ewropea.

Ir-rivali lokali ta' Barça minn dejjem kienu Espanyol. Blanc-i-blaus, huwa
wieħed mill-klabbs mogħtija patroċinju rjali, kien fondat esklussivament minn
partitarji tal-futbol Spanjol, b'differenza tan-natura multinazzjonali tal-bord
primarju ta' Barça. Il-messaġġ fundatur tal-klabb kien anti-Barcelona, u dawn
diżapprovazzjoni raw lil FC Barcelona bħala tim tal-barranin. Il-rivalità kienet
imsaħħa permezz milli l-Katalani raw bħala rappreżentant provokattiva ta'
Madrid. L-istadju oriġinali tagħhom kien fid-distrett sinjur ta' Sarrià.

Tradizzjonalment,speċjalment matul ir-reġim ta' Franco, Espanyol kienu meqjusa
mill-maġġoranza kbira taċ-ċittadini ta' Barċellona bħala klabb li kkultivata tip
ta' konformità lill-awtorità ċentrali, f'kuntrast qawwi ma 'l-ispirtu
rivoluzzjonarju ta' Barça Fl-1918 Espanyol bdew kontro-petizzjoni kontra
l-awtonomija, li dak iż-żmien kienet saret kwistjoni pertinenti. Aktar tard,
grupp ta' partitarji ta' Espanyol issieħbu mal-Falangists fil-gwerra ċivili
Spanjola, binarju żgħir mal-faxxisti. Minkejja dawn id-differenzi fl-ideoloġija,
id-derbi dejjem kienet aktar rilevanti għall-partitarji ta' Espanyol minn dawk
ta' Barcelona minħabba d-differenza fl-għanijiet. Fis-snin riċenti r-rivalità
saret anqas politika, kif Espanyol qalbu l-isem uffiċjali tagħhom u l-innu minn
Spanjol għall-Katalan.

Għalkemm hija l-aktar derby lokali li intlagħet fl-istorja fl-La Liga, hija
wkoll l-aktar żbilanċjata, li Barcelona tassew ikunu dominanti. Fil-klassifika
tal-kampjonat, Espanyol irnexxielhom biss jispiċċaw jegħlbu lil Barça fi tliet
okkażjonijiet fi kważi 70 sena u l-unika finali tal-Copa del Rey kienet mirbuħa
minn Barça fl-1957. Espanyol għandhom konsolazzjoni li kisbu rebħa bi skor kbir
ta' 6-0 fl-1951. Espanyol kisbu wkoll rebħa ta' 2-1 kontra Barça matul l-istaġun
2008-09, li sar l-ewwel tim li għeleb lil-Barcelona ġewwa fi Camp Nou fl-istaġun
tat-tripletta.

Fl-2010, Forbes evalwa l-valur ta' Barcelona li jkun ta' madwar € 752,000,000
(USD $1 biljun), klassifikazzjoni fir-raba post wara Manchester United, Real
Madrid, u Arsenal, ibbażat fuq figuri mill-istaġun 2008-09. Skond id-Deloitte,
Barcelona kellhom dħul irreġistrat ta €366 miljun fl-istess perjodu,
klassifikati t-tieni ma Real Madrid, li ġġeneraw €401 miljun fi dħul.

Flimkien ma ' Real Madrid, Athletic Bilbao, u Osasuna, Barcelona huma
organizzati bħala assoċjazzjoni reġistrata. B'differenza ta' Kumpanija limitata,
mhuwiex possibbli li jixtru ishma fil-klabb, iżda biss sħubija. Il-membri ta'
Barcelona, issejħin socis, jiffurmaw assemblaġġ ta' delegati li huwa l-ogħla
korp governattiv tal-klabb. Mill-2010, il-klabb kellhu 170,000 socis.

Verifika minn Deloitte f'Lulju tal-2010 wera li Barcelona kellhom dejn ta'
€442,000,000, Bħalissa 58% tal-valur nett kif huwa evalwat minn Forbes.
L-amministrazzjoni ġdid ta' Barcelona, li kienu ordnaw il-verifika, iċċitaw
"problemi strutturali" bħala l-kawża tad-dejn. Aħbarijiet kienu ħarġu li l-klabb
kien irreġistra tnaqqis ta' madwar €79 miljun matul il-kors tas-sena, minkejja
li iddefendew it-titlu tagħhom La Liga.

Għall-2011, Id-dejn gross ta' Barcelona huwa ta' madwar €483 miljun u d-dejn
nett huwa fuq €364 miljun. Barcelona instab li għandhom l-ogħla salarju medju
għal kull plejer ta' kull timijiet sportivi professjonali fid-dinja, biss qabel
ir-rivali Real Madrid .

Xavi bħalissa huwa jżżomm ir-rekord tat-tim għan-numru ta' logħob li lagħab
totali (661) u numru rekord ta' apparenzi f'La Liga (436), li ssupera d-detentur
tar-rekord preċedenti Migueli (391).

L-aqwa skorer fil-kompetizzjonijiet kollha ta' FC Barcelona (inkużi logħob ta'
ħbiberija) huwa Paulino Alcántara b'369 gowl. L-awqa skorer ta' kull żmien ta'
Barcelona fil-kompetizzjonijiet kollha uffiċjali, minbarra logħob ta' ħbiberija,
huwa Lionel Messi bi 301 gowl. Huwa wkoll għandhu rekord tal-aqwa skorer għal
Barcelona f'kompetizzjonijiet Ewropej u internazzjonali tal-klabb u rekord ta'
l-aqwa skorer fil-kampjonat b'206 gowls fl-La Liga. Erba' persuni kienu
rnexxielhom jiskorjaw fuq 100 gowl fil-kampjonat ma Barcelona: Lionel Messi
(206), César Rodríguez (192), Ladislao Kubala (131) u Samuel Eto'o (108) .

Fit-2 ta' Frar 2009, Barcelona laħqu total ta' 5,000 gowl f'La Liga. Il-gowl
kien konvertit minn Messi fil-logħba kontra Racing Santander, fejn Barça rebħu
2–1. Fit-18 ta' Diċembru 2009 Barcelona għelbu lil Estudiantes 2–1 biex rebħu
is-6 titolu tagħhom f'sena u sar l-ewwel tim tal-futbol biex jikseb is-sextuple.

L-ogħla attendenza f'darhom Barcelona kienet 120,000, fil-kwarti tal-finali
tat-Tazza Ewropea kontra Juventus fit-3 ta' Marzu 1986. Il-modernizzazzjoni ta
Camp Nou matul id-1990ijiet u l-introduzzjoni ta' all-seater stands tfisser li
r-rekord ma jkunx maqsum għall-futur prevedibbli bħala l-kapaċità attwali
tal-istadju huwa 99,354.

Mill-fondazzjoni tiegħu il-klabb lagħab b'emblema. L-emblema oriġinali tal-klabb
kienet forma ta' djamanta kkompletata mill-Kuruna ta' Aragona u friefet il-lejl
tar-Re James, u mdawra minn żewġ fergħat, siġra tar-rand u l-oħra tal-palm.
Fl-1910 il-klabb kellu kompetizzjoni fost il-membri tiegħu għal disinn
tal-emblema l-ġdida. Ir-rebbieħ kien Carles Comamala, li fil-ħin lagħab
għall-klabb. Is-uġġeriment ta' Comamala beda l-emblema li l-klabb jilbes illum,
b'xi varjazzjonijiet minuri. L-emblema tikkonsisti s-Salib ta' San Ġorġ
fil-kantuniera tax-xellug mal-bandiera Katalana maġenbu, u l-kulur tat-tim taħt.

Il-kuluri blu u aħmar tal-flokk ġew intlibsu l-ewwel fil-logħba kontra Hispania
fl-1900. Bosta teoriji li jikkompetu ġew imressqa għar-raba disinn blu u aħmar
tal-flokk ta' Barcelona. L-iben tal-ewwel president, Arthur Witty, qal li kien
l-idea ta' missieru bħala l-kuluri kienu l-istess bħat-tim tal-Iskola Merkantili
Taylors. Spjegazzjoni oħra, skond l-awtur Toni Strubell, huwa dawk il-kuluri li
huma mill-Ewwel Repubblika ta' Robespierre. F'Katalunja, perċezzjoni komuni hija
li l-kuluri kienu magħżula minn Joan Gamper u li huma bħal ta' FC Basel.

Qabel l-istaġun 2011-2012, Barcelona kellhom storja twila li evitaw
sponsorizzazzjoni korporattiva fuq il-flokkijiet tal-logħob. Fl-14 ta' Lulju
2006, il-klabb ħabbar ftehim ta' ħames snin ma UNICEF, li jinkludi li l-arma ta'
UNICEF fuq il-flokk tal-klabb. Il-ftehim għandu jiddona €1.5 miljun kull sena
għal UNICEF (0.7 fil-mija tad-dħul ordinarju tagħhom, ugwali għall-UN
International Aid Target, cf. ODA) permezz tal-Fundazzjoni ta' FC Barcelona.
Il-Fundazzjoni ta' FC Barcelona hija entità stabbilita fl-1994 fuq
is-suġġeriment tal-President tal-Kumitat Ekonomiku-Statutorju, Jaime Gil-Aluja.
L-idea kienet li titwaqqaf il-fondazzjoni li tista' tattira sponsorizzazzjoni
finanzjarja għall-appoġġ ta' kumpanija mhux sportiva għall-profitt. Fl-2004,
il-kumpanija tista ssir 25 "Membru onorarji" billi jikkontribwixxu bejn
£40,000–60,000 (£45,800–68,700) fis-sena. Hemm ukoll 48 sħubija jassoċjaw
disponibbli għal miżata annwali ta' £14,000 (£16,000) u numru illimitat ta'
patronages għal spiża ta' £4,000 fis-sena (£4,600). Mhuwiex ċar jekk il-membri
onorarji jkollhom xi jgħidu formali fil-politika tal-klabb, iżda skond l-awtur
Anthony King, hija "improbabbli li Kompożizzjoni Onorarja ma tkunx tinvolvi
mill-inqas xi influwenza informali fuq il-klabb.

Barcelona ntemmet ir-rifjut tagħha ta' sponsorizzazzjoni korporattiva qabel
il-bidu tal-istaġun 2011-12, li ffirmat ftehim ta' ħames snin, €150 miljun tratt
ma' Qatar Sports Investments, li tfisser il-Qatar Foundation kienet fuq il-flokk
tal-klabb għall-istaġuni 11/12 u 12/13, imbagħad ġew mibdula minn Qatar Airways
għall-istaġun 13/14, il-ftehim jippermetti l-arma tal-isponsor kummerċjali li
tieħu post l-emblema tal-karità, sentejn għall-ftehim ta' sitt snin.

Barcelona inizjalment lagħbu fil-Camp de la Indústria. Il-kapaċità kienet ta'
madwar 6,000, u l-uffiċjali tal-klabb qiesu l-faċilitajiet eċċellenti għal klabb
bis-sħubija tikber.

Fl-1922, in-numru ta' partitarji kienu qabżu l-20,000 b'hekk il-klabb jaqla
ħafna flus, Barça kienu kapaċi li jibnu grawnd akbar Camp de Les Corts, li
għandhu kapaċità inizjali ta' 20,000 spettatur. Wara l-Gwerra Ċivili Spanjola,
il-klabb beda jiġbed aktar membri u numru akbar ta' spettaturi fil-logħbiet. Dan
wassal għal bosta proġetti ta' espansjoni: il-grandstand fl-1944, l-istand
tan-nofsinhar fl-1946, u finalment l-istand tat-tramuntana fl-1950. Wara l-aħħar
espansjoni, Les Corts sar iżomm 60,000 spettatur.

Wara li l-kostruzzjoni kienet kompluta ma kienx hemm lok għal aktar espansjoni
fl-Les Corts. Lura-għall-lura t-titoli ta' La Liga fl-1948 u fl-1949 u
l-iffirmar f'Ġunju 1950 ta' László Kubala, li aktar tard skorja 196 gowl f'256
logħbiet, ġibda akbar ta' folol kbar għall-logħob. Il-klabb beda jagħmel
pjanijiet għal stadju ġdid. Il-bini ta' Camp Nou beda fit-28 ta' Marzu
1954,quddiem folla ta' 60,000 spettatur ta' Barça. L-ewwel ġebla tal-istadju
kienet stabbilita fil-post taħt il-patroċinju tal-Gvernatur Felipe ACEDO Colunga
u bil-barka tal-Arċisqof ta' Barċellona Gregorio Modrego. Il-kostruzzjoni ħadet
tliet snin u ntemmet fl-24 ta' Settembru 1957 bi spiża finali ta 288 miljun
peseta, 336% fuq il-baġit.

Fl-1980, meta l-istadju kien fil-bżonn ta' disinn mill-ġdid biex jissodisfaw
il-kriterji tal-UEFA, il-klabb kellu joħroġ il-flus billi joffri l-partitarji
l-opportunità li jdaħħlu l-isem tagħhom fuq il-briks għal miżata żgħira. L-idea
kienet popolari mal-partitarji, u eluf ta' nies ħallsu l-miżata. Aktar tard dan
sar iċ-ċentru ta' kontroversja meta il-medja f'Madrid telgħet rapporti li ġebla
kienet iskritta bl-isem ta' żmien twil ta' president ta' Real Madrid u sapporter
ta' Franco Santiago Bernabéu. Bi tħejjija għal-Logħob tas-Sajf tal-1992 żewġ
saffi ta' stands kienu installati fuq ir-roofline preċedenti. Huwa għandu
kapaċità kurrenti ta' 99,354 li jagħmilha wieħed mill-akbar akbar grawnds
fl-Ewropa.

Mill-5 ta' Mejju 25 2012, Barcelona rebħu 21 La Liga, 26 Copa del Rey, 10
Supercopa de España, 3 Copa Eva Duarte u 2 trofej tal-Copa de la Liga, kif ukoll
bħala d-detentur tar-rekord għall-aħħar 4 kompetizzjonijiet. Huma wkoll rebħu 4
UEFA Champions League, u rekord ta' 4 UEFA Cup Winners' Cup, 4 UEFA Super Cup u
rekord ta' 2 FIFA Club World Cup. Huma wkoll rebħu rekord ta' 3 trofej
tal-Inter-Cities Fairs Cup, li kkunsidrati l-predeċessuri tal-UEFA Cup-Europa
League.

Barcelona huwa l-uniku klabb fl-Ewropea li lagħab futbol kontinentali kull
staġun mill-1955, u wieħed mit-tliet klabbs li qatt ma ġie relegat mill-La Liga,
ma Athletic Bilbao u Real Madrid. Fl-2009, Barcelona sar l-ewwel klabb fi Spanja
biex jirbaħ it-tripletta li tikkonsisti La Liga, Copa del Rey, u l- Champions
League. Dik l-istess sena, sar ukoll l-ewwel klabb tal-futbol biex jirbaħ sitta
tazzi minn sitt kompetizzjonijiet f'sena waħda, li tinkludi t-tripletta msemmija
qabel u s-Super Spanjola, UEFA Super Cup u Tazza tad-Dinja tal-Klabbs.



https://mt.wikipedia.org/wiki/Cura%C3%A7ao

Curaçao (Olandiż: Curacao, Papjamentu: Kòrsou) hija gżira fil-Baħar Karibew
tan-Nofsinhar, 'l hinn mill-kosta tal-Veneżwela. Il-pajjiż ta' Curaçao (Olandiż:
Land Curaçao, Papjamentu: Pais Kòrsou), li jinkludi l-gżira ewlenija kif ukoll
il-gżejra mhux abitata ta' Klein Curaçao ("Little Curaçao") huwa pajjiż
kostitwenti tar-Renju tal-Olanda. Il-kapitali hija Willemstad.

Curaçao hija l-ikbar gżira u l-iktar popolata mit-tlett gżejjer ABC (Aruba,
Bonaire u Curaçao) tal-Antilli ż-żgħar, speċifikament l-Antilli "Leeward".
Għandha medda ta' 444 kilometru kwadru (171 mil kwadru). Mill-1 ta' Jannar,
2009, għandha popolazzjoni ta' 141,766. Qabel l-10 ta' Ottubru, 2010, meta ġew
xolti l-Antilli Olandiżi, Curaçao kienet amministrata bħala l-gżira territorju
ta' Curaçao (Olandiż: Eilandgebied Curaçao, Papjamentu: Teritorio Insular di
Kòrsou), wieħed mill-ħames gzejjer territorji ta' dawk li kienu l-Antilli
Olandiżi. Il-kodiċi tal-pajjiż ISO 3166-1 alfa-3 CUW u l-kodiċi tal-pajjiż ISO
3166-1 alfa-2 CW ġew mogħtija lil Curaçao, imma l-kodiċi ccTLD ta' l/Internet
.cw għadu mhux fis-seħħ.

L-oriġni tal-isem Curaçao huwa mistħarreġ. L-oriġni l-iktar milqugħa
mill-Portugiżi u l-Ispanjoli hi li l-kelma ġejja mill-kelma Portugiża li tfisser
l-istat ta' meta wieħed ikun qiegħed ifieq (curaçao). Ir-raġjuni għal dan hi li
l-baħħara li kienu jbaħħru għal xhur fuq il-baħar kienu jimirdu spiss
bl-iskorbut. Jidher li f'wieħed minn dawn il-vjaġġi twal, grupp ta' baħħâra
Portugiżi niżlu għall-ewwel darba fuq Curaçao u fiequ mill-iskorbut,
probabilment wara li kielu frott bil-vitamina Ċ. Il-gżira saret magħrufa b'hekk
bħala Ilha da Curação (Gżira tal-Fejqan). Spjegazzjoni oħra hi dik li ġejja
mill-kelma Portugiża għal qalb (coração), bħala referenza għall-gżira bħala
ċentru ta' kummerċ. In-negozjanti Spanjoli ssellfu l-kelmu bħala Curaçao,
segwiti mill-Olandiżi. Spjegazzjoni oħra hi li Curaçao kien l-isem li l-popli
indiġeni ta' Curaçao kien jużaw biex isejħu lilhom infushom (Joubert u Van
Buurt, 1994). Din it-teorija hija appoġġjata minn kitbiet Spanjoli bikrija, li
jirreferu għall-popli indiġeni bħala "Indios Curaçaos" li tfisser "Indjani li
jfejjqu" peress li l-aboriġini x'aktarx kienu diġà jafu bil-marda tal-iskorbut u
l-fejqan tagħha mill-Indjani tal-Amerika ta' Fuq.

L-isem "Curaçao" ġie assoċjat ma' lewn ta' ikħal, imħabba d-dehra kaħla skura
tal-likur msemmi Curaçao (magħruf ukoll bħala Blue Curaçao). Illum, lokalment,
il-gżira hija magħrufa bħala "Dushi Kòrsou" (Ħelwa Curaçao).

L-abitanti oriġinali ta' Curaçao kienu l-Amerindjani Arawak. L-ewwel Ewropej li
lemħu l-gżira kienu membri ta'l-ispedizzjoni Spanjola taħt it-tmexxija ta'
Alonso de Ojeda fl-1499. L-Ispanjoli għamlu skjavi lill-biċċa l-kbira
tal-popolazzjoni indiġena u ġarrew bil-forza dawk li baqgħu ħajja lejn kolonji
oħra fejn kien hemm bżonn iktar ħaddiema. Il-gżira giet maħkuma mill-Olandiżi
fl-1634. Il-kumpannija ta'l-Indja tal-Punent Olandiża waqqfet il-kapitali ta'
Willemstad fuq l-ixtut tad-daħla magħrufa bħala "Schottegat". Curaçao kienet
ġiet minsija mill-kolonjalisti peress li kienet nieqsa minn ħafna affarijiet li
kienu jinteressaw lill-kolonjalisti, bħad-depożiti tad-deheb. Madanakollu,
il-port naturali ta' Willemstad malajr sewa bħala post idejali għall-kummerċ.

In-negozju u t-tbaħħir - u s-sibi - saru l-iktar attivitajiet ekonomiċi
prinċipali ta' Curaçao. Apparti minn hekk, il-kumpannija tal-Indja tal-Punent
Olandiża għamlet Curaçao ċentru tan-negozju tal-iskjavi tal-Atlantiku fl-1662.
Fil-gwerra Franko-Olandiża wara r-rebħiet ta' Cayenne u Tobago, il-konti Jean
d'Estrées ippjana li jattakka Curaçao. Il-flotta tiegħu - 12 -il man-of-war, 3
"fire ships", 2 vapuri tat-trasport, vapur-sptar, u 12 -il vapur kursar - ġiet
melgħuba, bit-telf ta' 7 man-of-war, u 2 vapuri oħra li laqtu s-sikek tal-qroll
'l hinn mill-arċipelagu ta' Las Aves minħabba żball ta' navegazzjoni fil-11 ta'
Mejju 1678, ġimgħa wara li rħew minn San Kitts u Nevis. Ġewwa Curaçao, kien jiġi
mfakkar Jum ta' Tifkira sa tard fis-seklu 18 biex tiġi mfakkra din il-ġrajja li
evitat li l-gżira tiġi meħruba mill-Franċiżi.

Negozjanti Olandizi ġabu skjavi mill-Afrika b'kuntratt ma' Spanja magħruf bħala
Asiento. B'dan il-ftehim, numri kbar ta' skjavi ġew mibjugħa jew mibgħuta lejn
destinazzjonijiet fl-Amerika t'Isfel u l-Karibew.

In-negozju ta'l-iskjavi għamel lill-gżira iktar affluwenti, u wassal
għat-twaqqif ta' bini kolonjali impressjonanti. F' Curaçao nsibu arkitettura li
tħallat stili arkitettoniċi kolonjali Spanjoli u Olandiżi. In-numru kbir ta'
bini kolonjali ġewwa u madwar Willemstad sewa lill-kapitali post fil-lista ta'
Wirt Storiku Mondjali ta'l-UNESCO. Djar li qabel kienu proprjetajiet ġewwa
l-pjantaġġjonijiet u il-"kas di pal'i maishi" fuq stil Afrikan tal-punent (li
qabel kienu jgħixu l-iskjavi) jinstabu madwar il-gżira kollha u xi ftit minnhom
ġew irristrutturati u jistgħu jiġu miżjura.

Fl-1795 seħħet rewwixta kbira ta'l-iskjavi taħt it-tmexxija ta' Tula Rigaud,
Louis Mercier, Bastian Karpata u Pedro Wakao. Sa 4000 skjav Negro ħadu sehem
fir-rewwixta fil-parti tal-majjistral tal-gżira. 'Il fuq minn elf skjav kienu
nvoluti fi sparar qalil u l-Olandiżi bezgħu għal ħajjithom. Wara xahar,
ir-rewwixta ġiet maħnuqa.

Il-fatt li Curaçao tinsab qrib l-Amerika t'Isfel sewa f'influwenza twila
mill-kosta qariba ta'l-Amerika Latina. Dan jidher ħafna fix-xebħ arkitettoniku
bejn il-partijiet tas-seklu 19 ta' Willemstad u l-belt qariba ta' Coro fl-istat
ta' Falcón, din tal-aħħar ukoll parti mill-Wirt Storiku Mondjali ta'l-UNESCO.
Fis-seklu 19, nies minn Curaçao bħal Manuel Piar u Luis Brión ħadu sehem
attivament fil-gwerer tal-indipendenza tal-Veneżwela u l-Kolombja. Refuġjati
politiċi mill-kontinent (bħal Bolivar innifsu) ġew internati ġewwa Curaçao u
t-tfal tal-familji prominenti mill-Veneżwela kienu jiġu edukati fuq il-gżira.

Meta ġie misjub iż-żejt fil-belt ġewwa l-baċir tal-Marakajbo ta' Mene Grande,
ir-riżq tal-gżira nbidel b-mod drammatiku. Il-kumpanniji Royal Dutch Shell u
l-Gvern Olandiż bnew installazjonijiet kbar ta'l-irfinar taż-żejt fl-imkien fejn
qabel kien isir in-negozju ta'l-iskjavi ġewwa Asiento, u b'hekk ħolqu sors
abbundanti ta' xogħol għall-popolazzjoni lokali u din ħolqot mewġa ta'
immigrazzjoni mill-pajjiżi ta' madwar. Curaçao kien post idejali għall-irfinar
peress li kienet 'il bogħod mit-taqlib soċjali u ċivili li kienet għaddejja
minnhom l-Amerika t'Isfel, imma fl-istess ħin qrib tal-bjar taż-żejt tal-Baċir
tal-Marakajbo. Kellha port naturali eċċellenti li seta' jżomm tankers taż-żejt
kbar. Il-kumpannija ġabet magħha affluwenza lejn il-gżira. Ġew mibnija djar
għall-akkomodazzjoni fuq skala kbira u Willemstad ħolqot infrastruttura
estensiva. Madankollu, bdew jinħolqu differenzi bejn gruppi soċjali f'Curaçao.
L-iskuntentizza u l-antagonizmi bejn il-gruppi socjali f'Curaçao wassal ghal
rewwixti u protesti fit-30 ta' Mejju, 1969. L-inkwiet ċivili wassal għal
moviment soċjali tal-popolazzjoni Afro-Karibea li nfluwenzat politikament iktar
ma għadda ż-żmien (Anderson u Dynes 1975). Il-gżira ħolqot industrija turistika
u offriet taxxi korporattivi baxxi biex tħeġġeġ lil ħafna kumpanniji biex
joħolqu ażjendi biex jevitaw skemi iktar ħorox ta' pajjiżi oħra. F' nofs is-snin
80, ir-Royal Dutch Shell biegħet ir-raffinerija għal ammont simboliku lil
konsorzju tal-gvern lokali. Ir-raffinerija li kienet qiegħda tiqdiem kienet
suġġett ta' ħafna każijiet fil-Qorti fi żminijiet reċenti, li jwissu li
l-emissjonijet, li jinkludu dijossidu tal-kubrit kif ukoll trabijiet, jaqbzu
l-limiti ta' sigurtà. Il-konsorzju tal-gvern qieghed jikri bħalissa
r-raffinerija lill-kumpannija taż-żejt statali tal-Veneżwela, il-PDVSA.

F'dawn l-aħħar snin, il-gżira ppruvat tapprofitta mill-istorja u l-wirt
partikolari biex tespandi l-industrija tat-turiżmu. Fl-1984, il-Kunsill
tal-gżira ta' Curaçao għazel il-bandiera nazzjonali u l-innu uffiċjalu
tal-gżira. Dan sar fit-2 ta' Lulju, id-data meta fl-1954 ġie ffurmat l-ewwel
kunsill tal-gzira elett. Minn dak iż-żmien 'l hawn, il-moviment biex jifred
il-gżira mill-federazzjoni tal-Antilli beda jissaħħaħ.

Minħabba l-istaġnar ekonomiku, l-emigrazzjoni lejn l-Olanda kienet kbira f' dawn
l-aħħar snin. Tentattivi min-naħa tal-politiċi Olandiżi biex iwaqqfu din
l-emigrazzjoni diġà kabbret it-tensjonijiet fir-relazzjoni bejn Curaçao u
l-Olanda. Immigrazzjoni mill-gżejjer tal-Karibew tal-madwar, pajjiżi
ta'l-Amerika t'Isfel qiegħda sseħħ.

Bħal Aruba u Bonaire, Curaçao hija gżira transkontinentali li ġeografikament
tagħmel parti mill-Amerika t'Isfel imma hija kkunsidrata li tagħmel parti wkoll
mill-West Indies u waħda mil-"Leeward Antilles". Curaçao u l-gżejjer l-oħra ABC
jixbħu f'termini ta' klima, ġeoloġija, flora u fawna iktar lill-Peniżola ta'
ParaguanA, il-Peniżola ta' Guajira, Isla Margarita, Araya u r-reġjun ta' Coro
fil-Veneżwela u l-istat ta' Falcón. Il-flora ta' Curaçao hija differenti
mill-veġetazzjoni tipika ta' gżira tropikali. Il-makkja ta' tip niexef hija
komuni, b'ħafna forom ta' kakti, arbuxelli bix-xewk, pjanti li jħaddru s-sena
kollha, kif ukoll is-siġra nazzjonali tal-gżira, id-divi-divis. L-iktar punt
għoli ta' Curaçao hu ta' 372 metru u l-għolja jisimha Christoffelberg. 'L hinn
mill-kosta ta' Curaçao, fix-xlokk, tinstab il-gżira zgħira u mhux abitata ta'
Klein Curaçao ("Curaçao Zgħira").

Curaçao hija magħrufa għas-sikek tal-qroll tagħha, li huma wżati għall-"iscuba
diving". Fil-bajjiet fin-nofsinhar jisntabu ħafna postijiet popolari għal dan
l-isport. Fatt mhux tas-soltu għal dak li għandu x'jaqsam ma'l-"iscuba diving"
ġo Curaçao hu li l-qiegħ tal-baħar jsir fond ma'l-ewwel mitt pied mix-xatt, u
s-sikka tal-qroll tista' tiġi milħuqa faċilment mingħajr l-użu ta'l-ebda
dgħajsa. Dan il-punt hu magħruf bħala l-"blue edge". Il-kurrenti qawwija u
n-nuqqas ta' bajjiet jagħmlu l-kosta tat-tramuntana perikoluża għall-għawm u
fl-għadis, imma l-għaddasa b'esperjenza jgħodsu hemmhekk meta l-kundizzjonijiet
ikunu jaqblu. Il-kosta tan-nofsinhar hija differenti ħafna u toffri ibħra kalmi
ħafna. Il-kosta ta' Curaçao tinkludi ħafna bajjiet u daħliet, il-biċċa l-kbira
minnhom tajbin għall-irmiġġ.

Xi sikek tal-qroll huma affetwati mit-turiżmu. Il-bajja ta' Porto Marie qiegħda
tesperimenta b'sikek tal-qroll artifiċjali sabiex jittejbu l-kundizzjonijiet
tas-sikka. Fil-mijiet ta' blokok artifiċjali tal-qroll li ġew mqiegħda jgħammru
varjetà kbira ta' ħut tropikali.

L-iktar bajjiet popolari ta' Curaçao huma: Baya Beach, Blue Bay (Blauwbaai),
Daaibooi, Grote Knip (Playa Abou), Kleine Knip (Kenepa Chiki), Playa Forti,
Playa Gipy, Playa Jeremi, Playa Kalki, Playa Kanoa, Playa Lagun, Playa Porto
Marie, Playa Santa Cruz, Santa Barbara Beach, Seaquarium Beach, Westpunt.

Curaçao għandha klima kwazi-aridu bi staġun niexef minn Jannar sa Settembru u
staġun tax-xita minn Ottubru sa Diċembru. It-temperaturi huma relattivament
kostanti b-differenzi zgħar matul is-sena. L-irjieħ li jiġi mill-oċeani jġibu
magħhom arja kiesħa matul il-jum, u l-istess irjieħ iġibu magħhom arja sħuna
matul il-lejl. L-iktar xahar kiesaħ hu Jannar b'temperatura medja ta' 26.5 °C
(80 °F) u l-iktar xahar sħun hu Settembru b'temperatura medja ta' 28.9 °C (84
°F). Il-medja tat-temperatura massima hi ta' 31.2 °C (88 °F). Il-medja
tat-temperatura minima annwali hi ta' 25.3 °C (78 °F). Curaçao tinstab 'l hinn
miż-żona maħkuma mill-uragani, imma tiġi affetwata okkażjonalment mill-uragani,
bħal per eżempju l-uragan Omar fl-2008. L-ebda uragan ma mess l-art ġewwa
Curaçao minn meta twaqqaf iċ-Ċentru Nazzjonali għall-uragani biex josserva
l-uragani. Madankollu, Curaçao hija affetwata direttament mill-maltemp tropikali
ta' qabel l-uragani kemm -il darba. L-aħħar drabi li dan il-maltemp seħħ kien
Cesar fl-1996, Joan-Miriam fl-1988 u Tomas fl-2010. Dan l-aħħar uragan mess lil
Curaçao bħala maltempata tropikali fil-bidu ta' Novembru, u niżlu sa 265mm (10,4
pulzieri) xita fuq it-territorju li kkawżaw għarar estiż. Dan għamel li l-uragan
Tomas kien wieħed mill-iktar devastanti fl-istorja ta' Curaçao, kif ukoll għamlu
ħafna ħsara, li ġiet stmata mas-60 miljun dollaru ta'l-Antilli Olandiżi (28
miljun dollaru Amerikan). Kif ukoll 2 persuni mejta.

Curaçao rebħet is-"self-government" f' Jannar tal-1954 bħala gżira territorju fi
ħdan l-Antilli Olandiżi. Madankollu, l-abitanti tal-gżira ma ħadux sehem
attivament fil-proċess politiku sal-movimenti soċjali ta' tmiem is-snin 60.
Fis-snin 2000, l-istatus politiku tal-gżira reġa' ġie diskuss, bħal dak
tal-gżejjer l-oħra fi ħdan l-Antilli Olandiżi, għal dak li għandu x'jaqsam
mar-relazzjoni ma'l-Olanda u bejn il-gżejjer ta'l-Antilli.

Storikament, l-edukazzjoni ġewwa Curaçao, Aruba u Bonaire kienet issir il-biċċa
l-kbira bl-iSpanjol sa tard is-seklu 19. Kien hemm sforzi biex tiġi mdaħħla
edukazzjoni pubblika bilingwi (Olandiz u Papjamentu) fi tmiem is-seklu 19 (van
Putte 1999). L-Olandiż sar l-ilsien uniku fit-tagħlim fis-sistema edukattiv
fil-bidu tas-seklu 20 biex jħaffef l-edukazzjoni għat-tfal tal-ħaddiema barranin
tar-Royal Dutch Shell (Romer, 1999). Il-Papjamentu reġa' ġie mdaħħal
fil-kurrikulu f'nofs is-snin 80. Reċentement, sar dibattitu politiku dwar jekk
il-Papjamnentu għandux isir l-ilsien uniku tat-tagħlim. Dawk li qegħdin
jipproponu l-Papjamentu bħala lsien uniku tat-tagħlim jinsistu li b'hekk
l-ilsien jibqa' użat u titjieb il-kwalità tat-tagħlim primarju u sekondarju.
Dawk li jisħqu fuq it-tagħlim bl-Olandiż jinsistu li l-istudenti li jistudjaw
bl-Olandiż ikunu ppreparati aħjar għall-edukazzjoni universitarja offruta
għar-reżidenti ta' Curaçao fl-Olanda.

Għalkemm xi pjantaġġjuni ġew imwaqqfa fuq il-gżira mill-Olandiżi, l-ewwel
industrija mwaqqfa ġewwa Curaçao li ġabet qligħ kienet dik tal-produzzjoni
tal-melħ. Dan il-mineral kien esportazzjoni lukrattiv dak iż-żmien u sar wieħed
mill-fatturi responsabbli li fetħu l-gżira għan-negozju internazzjonali. Curaçao
saret ukoll ċentru tan-negozju tal-iskjavi matul is-sekli 17 u 18.

Fis-seklu 19, l-imminar għall-fosfati sar importanti. Matul iż-zminijiet kollha,
il-portijiet b'ilma fond u l-pożizzjoni idejali fil-Karibew kienu kruċjali biex
il-gżira ssir ċentru importnati tal-kummerċ.

Curaçao għandha wieħed mill-għola livelli tal-għixien fil-Karibew, b'GDP ta
20,5000 dollaru r-ras (stima tal-2009) u infrastruttura żviluppata sew.
L-industriji prinċipali tal-gżira huma l-irfinar taż-żejt, it-turiżmu u
s-servizi finanzjarji. It-tarzna, il-kummerċ internazzjonali u attivitajiet oħra
relatati mal-port ta' Willemstad (bħaż-Żona Ħielsa) jagħtu kontribut
lill-ekonomija. Sabiex jintlaħaq l-għan tal-gvern biex tiġi ddiversifikata
l-ekonomija, saru sforzi biex jiġu attirati iktar investimenti barranin. Din
il-"policy" ġiet imsejħa "Open Arms Policy" fejn l-aċċenn qiegħed isir fuq
il-kumpanniji tat-teknoloġija informatika. Għad-daqs tagħha, il-gżira għandha
ekonomija kemmxejn mħallta li ma tiddependix biss mit-turiżmu esklussivament kif
jiġri fi gżejjer oħra tal-Karibew.

Curaçao għandha ftehim kummerċjali mal-iStati Uniti, il-Veneżwela u l-Unjoni
Ewropeja. Għandha ftehim ta' Assoċjazzjoni mal-Unjoni Ewropeja li tħalli
lill-kumpanniji jagħmlu negozju ġewwa jew permezz ta' Curaçao biex jesportaw
ħafna prodotti lejn is-swieq Ewropej, mingħajr taxxi tad-dwana u kwoti. Il-gżira
tipparteċipa ukoll fil-"US Caribbean Basin Initiative" li tippermetti li jkollha
aċċess preferenti għas-suq Amerikan.

Il-prostituzzjoni hija ttollerata. Viċin l-ajruport jinstab burdell kbir
fil-ftuħ li jismu "Le Mirage" jew "Campo Alegre" li ilu jezisti mis-snin 40.
Peress li l-prostituzzjoni teżisti f'partijiet oħra tad-dinja, Curaçao addottat
pożizzjoni differenti biex tieħu ħsieb il-prostituzzjoni. Permezz
tal-monitoraġġ, il-qies u r-regolament, il-ħaddiema f'dawn l-istabbilimenti huma
mogħtija ambjent żgur u aċċess għat-tobba. Madankollu, ta' min jgħid li
d-Dipartiment tal-iStat tal-Amerika ddikjara li, "Aruba, Curaçao u San Maarten
huma destinazzjonijiet għan-nisa li huma ttraffikati għan-negzoju sesswali
mill-Peru, il-Brażil, il-Kolombja, ir-Republika Dominikana u l-Ħaiti, kif
jistqarru l-awtroitajiet lokali". L-uffiċjali fi ħdan il-gvern kemm il-darba ma
stmawx il-problemi tat-traffikar tal-bnedmin.

Imħabba l-istroja tagħha, il-popolazzjoni tal-gżira ġejja minn sfondi etniċi
differenti. Hemm maġġoranza Afro-Karibeja ta' nisel Afrikan u Ewropew, kif ukoll
minoranzi ta' Olandiżi, Sudamerikani, Franċiżi, nies mill-Lvant Mbiegħed u
l-Lvant Nofsani Indjani u Portugiżi. Il-Lhud Sefarditi li waslu mill-Olanda u
l-Brażil (li qabel kienet kolonja Olandiża) sa mis-seklu 17 kellhom influwenza
qawwija fuq il-kultura u l-ekonomija tal-gżira. Is-snin ta' qabel u wara
it-Tieni Gwerra Dinjija raw influss ta' Lhud Axkenazi mill-Ewropa tal-Lvant,
il-maġġor parti Lhud Rumeni.

Skond iċ-ċensiment tal-2001, il-biċċa l-kbira tal-abitanti ta' Curaçao huma
Kattoliċi (85%). Dan jinkuldi movimenti lejn it-Tiġdid Kariżmatiku jew Moviment
Kariżmatiku sa minn nofs is-snin sebgħin. Denominazzjonijiet oħra jinkludu
is-"Seventh-Day Adventists" u l-Knisja Metodista. Ma' dawn id-denominazzjonijet
Kristjani, xi abitanti jipprattikaw il-Montamentu kif ukoll reliġjonijiet oħra
miġjuba mid-djaspora Afrikana. Bħal f'postijiet oħra fl-Amerika Latina,
il-Knisja Pentekostali qiegħha tikber. Hemm ukoll Musulmani u Ħindu prattikanti.

Għalkemm ta' daqs zgħira, il-kommunità Lhudija kellha impatt importanti
fl-istorja tal-gżira. Curaçao hija fejn tinstab l-eqdem kongregazzjoni Lhudija
fil-kontinent Amerikan, sa mill-1651. Is-sinagoga ta' Curaçao hija l-eqdem waħda
fil-kontinent li għadha fl-użu, sa minn meta tlestiet fl-1732 fejn kien hemm
sinagoga eqdem qabilha. Il-komunità Lhudija] lagħbet rwol importanti fl-għajnuna
tal-ewwel kongregazzjonijiet Lhud fl-iStati Uniti fis-sekli 18 u 19, inklużi
dawk ta' New York u s-sinagoga ta' Touro.

Curaçao hija soċjetà li titkellem ħafna ilsna. L-ilsna l-iktar mitkellma huma
l-Papjamentu, l-Olandiż, l-Ingliż u l-iSpanjol. Ħafna nies fuq il-gżira jistgħu
jitkellmu b'dawn l-ilsna kollha. L-iSpanjol u l-Ingliz kellhom preżenza storika
twila fuq il-gżira flimkien mal-Papjamentu u l-Olandiż. L-iSpanjol baqa' ilsien
importanti matul is-sekli 18 u 19 kif ukoll minħabba l-kuntatti ekonomiċi
mal-Veneżwela u l-Kolombja. L-użu tal-Ingliż imur lura sal-bidu tas-seklu 19
meta Curaçao kienet saret kolonja Ingliża. Fil-fatt, wara li reġgħet giet
stabbilita l-ħakma Olandiża mill-ġdid fl-1815, l-uffiċjali tal-kolonja mal-ewwel
innutaw l-użu wiesa' tal-Ingliz fil-gżira (van Putte 1999). L-emigrazzjoni
reċenti mill-gżejjer tal-Karibew li jitkellmu bl-Ingliż kif ukoll il-gżejjer SSS
(Sint-Eustatius, Saba u San Maarten) fejn il-lingwa prinċipali hi l-Ingliz - kif
ukoll il-fatt li l-Ingliz sar lingwa mondjali, kabbar l-użu tal-Ingliz ġewwa
Curaçao. Għal ħafna żmien matul l-istorja kolonjali, l-Olandiz qatt ma kien
mitkellem daqs l-Ingliż jew l-iSpanjol u dejjem baqa' esklussivament il-lingwa
tal-amministrazzjoni u l-lingwa tal-qorti. L-użu popolari tal-Olandiż kiber lejn
tmiem is-seklu 19 u bidu s-seklu 20 (van Putte 1999).

Avolja l-gżira għandha popolazzjoni zgħira, id-diversità lingwistika u
l-influwenzi kulturali ġewwa Curaçao ħolqu tradizzjoni letterarja ta qies,
speċjalment bl-Olandiż u l-Papjamentu. Id-drawwiet orali tal-popli indiġeni
Arawak intilfu. L-iskjavi mill-Afrika tal-Punent ġabu magħhom il-ħrejjef ta'
Anansi, u b'hekk ifformaw is-sisien tal-letteratura Papjamentu. L-ewwel kitba
ppublikata bil-Papjamentu kienet poeżija ta' Joseph Sickman Corsen li kien
jisimha Atardi li ġiet ippublikata fil-gażżetta La Cruz fl-1905. Matul
il-lettaratura ta' Curaçao, tekniċi narrattivi u metafori magħrufa bħala
realizmu maġiku kienu jippredominaw. Kittieba u poeti minn Curaçao taw kontribut
impressjonanti lil-letteratura tal-Karibew u dik Olandiża. L-iktar magħrufa huma
Cola Debrot, Frank Martinus Arion, Pierre Lauffer, Elis Juliana, Guillermo
Rosario, Boeli van Leeuwen u Tip Marugg.

L-ikel lokali huwa magħruf bħala Kriyoyo (ppronunċjata bħal criollo, il-kelma
Spanjola għal "Creole") u jinkludi taħlit ta' togħmiet u tekniċi użati fl-ikel
tal-Karibew u l-Amerika Latina. Il-platti komuni ta' Curaçao jinstabu ukoll
ġewwa Aruba u Bonaire ukoll. Platti popolari jinkludu l-istobà (stuffat magħmul
mill-papaya, ċanga jew laħam tal-mogħza), Guiambo (soppa tal-okra jew frott
tal-baħar), kadushi (soppa tal-kaktus), sopi mondingo (soppa tal-imsaren),
funchi (paté tal-qamħirrun li jixbaħ lill-fufu, l-ugali u l-polenta) u ħafna
tipi ta' ħut u frott tal-baħar. L-akkompanjament li ma jonqosx hija l-patata
ħelwa. Rolls tal-ħobż jsiru skond riċetta Portugiża. Madwar il-gżira kollha,
jinstabu sneks li jservu platti lokali kif ukoll xorb alkoħolihu bħall-pubs
Inglizi. Il-platt li ma jonqosx fl-ewwel kolazzjoni huwa pastechi, pasti moqlija
mimlija bil-ġobon, tonn taż-żejt, perżut jew kkapuljat. Matul żmien il-festi
jittieklu platti speċjali bħal hallaca u pekelé, magħmula minn ħut immellaħ.
Fit-tiġijiet u okkażżjonijiet speċjali varjetà ta' kos dushi jiġu servuti bħal
kokada (ħelu tal-kowkonut), ko'i lechi (ħelu magħmul mill-ħalib tal-bott u
z-zokkor) u tentalaria (ħelu tal-piżelli). Il-liker Curaçao ġie żviluppat hawn,
meta abitant beda jesperimenta bil-qxur tal-frotta taċ-ċitru lokali, magħrufa
bħala laraha. Jinstabu wkoll influwenzi kulinarji mis-Surinam, iċ-Ċina,
l-Indoneżja, l-Indja u l-Olanda fil-gżira. Il-gżira għandha wkoll ħafna
ristoranti Ċinizi li jservu ħafna platti Indoneżjani bħal satay, nasi goreng u
lumpia (li huma kollha ismijiet Indoneżjani ta' dawn il-platti). Platti Olandizi
bħall-pulpetti u oliebollen jiġu servuti ukoll fir-ristoranti u d-djar.

Mill-2001, it-tim tal-bejżbol ta' Willemstad li jilgħab fil-Pabao Little League
wasal sas-Serje Mondjali tal-Little League ġewwa Williamsport, Pennsylvania.
It-tim jiġbor fih plejers ta' 11 u 12 -il sena li jkollhom ċans jirrapreżentaw
ir-reġjun tal-Karibew. Fl-2004 it-tim minn Willemstad, Curaçao rebaħ il-finali
kontra r-rebbieħ Amerikan ta' Thousand Oaks, Kalifornja. Is-sena ta' wara,
it-tim minn Curaçao reġa' ikkwalifika imma ġew megħluba minn Ewa Beach, Hawaii
wara li Michael Memea laqat home-run biex b'hekk rebbaħ it-titlu lil Hawaii.
Fl-2007, it-tim tilef kontra l-Ġappun fil-logħba tal-Kampjonat Internazzjonali.
Fil-World Baseball Classic tal-2006, il-plejers ta' Curaçao lagħbu għall-Olanda.
Shairon Martis, mwieled ġewwa Willemstad, kien il-parti prinċipali
tat-tournament għat-tim Olandiz meta serva 7 innings mingħajr jolqtu l-ballun
kontra Panama (il-logħba giet mitmuma mħabba il-"mercy rule"). Il-plejers
tal-Major League u All-Star Andrew Jones u Tirone Maria, li jilgħabu ġewwa
Aruba, huma minn Curaçao.

L-irjieħ li jaqblu u l-ibħra sħan jagħmlu Curaçao lok ideali għall-windsurfing,
avolja il-gżejjer ġirien ta' Arubau Bonaire huma iktar magħrufa għal dan
l-isport. Il-fatt hu li l-ibħra fondi ta' madwar Curaçao jagħmluha diffiċli biex
jitqiegħdu l-bagi li jintuzaw fl-"events" tal-"windsurfing", u b'hekk jagħmluha
diffiċli l-gżira ssir destinazzjoni għall-"windsurfing". Għall-istess raġuni
l-ibħra sħan u ċari madwar il-gżira jagħmlu lil Curaçao post ideal għall-għadis.



https://mt.wikipedia.org/wiki/%C5%BBiemel

Iż-żwiemel ilhom fid-dinja ħafna qabel l-umani. Meta il-Bniedem Prestoriku beda
jgħix fl-għerien, iż-żwiemel kienu ilhom diġa fid-dinja madwar miljun sena.

L-ewwel żiemel kien id-daqs ta' fenek. Kien jiekol pjanti u weraq fil-foresti
ta' l-Ewropa, l-Asja tal-Lvant u l-Amerika ta' Fuq, madwar 50 miljun sena ilu.
Jissejjaħ ukoll Eohippus jew 'L-Ewwel Żiemel'.

30 miljun sena ilu, Mesohippus jew 'Iż-Żiemel tan-Nofs', kien kbir daqs mogħża
tal-lum, b'saqajn itwal u tliet iswaba fuq kull sieq. Is-sabà tan-nofs kien
il-bidu ta' difer taż-żiemel.

Għaxar miljun sena wara, kien hemm iż-żiemel imdaqqas Merychippus jew 'Grazing
Horse'. Snienu kienu itwal u aħjar biex iqaċċtu l-ħaxix biex jiekol.

Għaxar miljun sena ilu, il-Merychippus, reġa' sar tibdil enormi fiż-żwiemel,
fil-fatt il-Pliohippus kien kbir daqs poni. Kellu d-difer bħal taż-żwiemel
tal-lum u kellu saqajn twal biżżejjed biex ikun jista' jivjaġġa fit-tul.

Dan it-tip ta' żiemel imsejjaħ 'iż-Żiemel Modern' beda jgħix fid-dinja madwar
żewġ miljun sena ilu. Minn dak iż-żmien 'l hawn ftit li xejn sar tibdil
fl-istrutura taż-żiemel.

Il-hack huwa tip ta' żiemel li n-nies jirkbu fuqu għall-gost, fi kliem ieħor
huwa dak iż-żiemel li jintuża' għall-horse riding. Il-hack għandu għonqu u
saqajh twal u eleganti u b'dak ġismu mhux daqshekk tqil huwa ż-żiemel perfett
biex tirkeb mara.

L-Eventer huwa żiemel sinjur bit-talenti! Huwa dak iż-żiemel dritt li jintuża
mill-pulizija tal-kavallerija u f'diversi festi importanti. Huwa magħruf ukoll
għall-isport tal-ġiri bil-qbiż li jsir miż-żwiemel. Fil-fatt b'hekk jissejaħ
Eventer għax jieħu sehem f'diversi avvenimenti.

Cob huwa dak iż-żiemel li jintuża' biex iġorr xi karettun, karozzin jew tip ta'
trasport ieħor li jitmexxa minn żiemel. Il-Cob ikollu għonqu qasir u saqajh
irqaq u qosra, imma huwa verament b'saħħtu. Il-persuna li tidderieġi lil dan
iż-żiemel tissejjaħ kuċċier.

L-aħħar Tarpani li kienu jeżistu fis-salvaġġ kienu jinstabu fir-Russja madwar
100 sena ilu. Illum il-ġurnata ftit għadek issib li jgħixu fi grupp ukoll.
It-Tarpan ġej mir-razza taż-żwiemel magħrufa bħala Plateau.

Magħruf ukoll bħala ż-Żiemel Salvaġġ Mongoljan, jew iż-Żiemel Salvaġġ Asjatiku.
Dan it-tip ta' żiemel huwa msemmi għall-Kurunell Nicolai Przewalski, li fl-1881,
sab merħla żwiemel li ilhom jeżistu minn Żmien is-Silġ u qatt ma nbidlu. Illum
ftit għadek issib jgħixu fis-salvaġġ, dawn tista' issibhom fil-lbiċ
tal-Mongolja. Dan iż-żiemel ġej mir-razza pre-storika Steppe.

Matul it-tfittix għad-deheb fl-Awstralja fl-1850, ħafna raħħala u bdiewa telqu
mid-dar tagħhom biex ifitxxu 'l fortuna. U sabu dawn iż-żwiemel Brumby jgħixu
fis-salvaġġ. Dawn kienu jużawhom bħala għajnuna f'xogħolhom sa kemm daħlu
l-magni, wara l-Ewwel Gwerra Dinjija.



https://mt.wikipedia.org/wiki/U%C5%BCbekistan

L-Użbekistan, uffiċjalment ir-Repubblika tal-Użbekistan (Użbek: Oʻzbekiston
Respublikasi/Ўзбекистон Республикаси), huwa pajjiż interkjuż dobbju fl-Asja
Ċentrali. Il-pajjiż huwa kostituzzjonali, repubblika presidenzjali, jinkludi
12-il provinċja, repubblika awtonoma waħda, u belt kapitali waħda. L-Użbekistan
hija mdawra minn ħames pajjiżi: il-Każakistan lejn it-tramuntana; it-Taġikistan
lejn ix-Xlokk; il-Kirġiżistan lejn il-grigal; l-Afganistan lejn in-nofsinhar; u
t-Turkmenistan lejn il-Lbiċ.

Il-pajjiż kien parti mit-Turkic Khaganate u wara mill-Imperi Timurid, ir-reġjun
li llum jinkludi r-Repubblika tal-Użbekistan intrebaħ kmieni fis-seklu 16
mit-Turkic tal-Lvant. Iż-żona ġiet gradwalment inkorporata mill-Imperu Russu
matul is-seklu 19, u fl-1924, l-Użbekistan saret repubblika kostitwenti mdawra
mill-Unjoni Sovjetika, magħrufa bħala r-Repubblika Sovjetika Soċjalista Użbeka
(RSS Użbeka). Wara t-tifrik tal-Unjoni Sovjetika, il-pajjiż iddikjara
l-indipendenza bħala r-Repubblika tal-Użbekistan fil-31 ta' Awwissu 1991
(uffiċjalment iċċelebrata fil-jum ta' wara).



https://mt.wikipedia.org/wiki/Stati_Uniti_tal-Amerika

L-Istati Uniti tal-Amerika (USA jew SUA), komunement imsejħa l-Istati Uniti (US
jew SU) u Amerika, hija repubblika federali li tikkonsisti ħamsin stat u
distrett federali. It-48 stati kontigwi u d-distrett federali ta' Washington, DC
huma fiċ-ċentrali tal-Amerika ta' Fuq bejn il-Kanada u l-Messiku. L-istat
tal-Alaska huwa fil-punent tal-Kanada u l-lvant tar-Russja fl-Istrett Bering, u
l-istat tal-Ħawaj li tinsab fin-nofs tat-tramuntana tal-Paċifiku. Il-pajjiż
ukoll għandu ħames territorji popolati u disa mhux popolati fil-Paċifiku u
l-Karibew.

Bi 3.79 miljun mil kwadru (9.83 miljun km2) u madwar ta' 315 miljun ruħ,
l-Istati Uniti hija r-raba' l-akbar pajjiż mill-erja totali u t-tielet l-akbar
kemm mill-art u mill-popolazzjoni. Hija waħda mill-aktar etnikament diversa
fid-dinja u nazzjonijiet multikulturali, il-prodott ta' skala kbira minn
immigrazzjoni minn bosta pajjiżi. Il-ġeografija u klima tal-US hija wkoll
diversa ħafna, bid-deżerti, pjanuri, foresti, u muntanji li huma wkoll dar għal
varjetà wiesgħa ta' annimali selvaġġi.

Il-Paleo-indjani emigraw mill-Asja għal dak li issa hija l-Istati Uniti
kontinentali madwar 15,000 sena ilu. Il-kolonizzazzjoni Ewropea bdiet madwar
l-1600 u daħlet l-aktar mill-Ingilterra. L-Istati Uniti ħarġet minn tlettax-il
kolonji Brittaniċi li jinsabu tul il-kosta tal-Atlantiku. Kwistjonijiet bejn
il-Gran Brittanja u l-kolonji Amerikani waslet għar-Rivoluzzjoni Amerikana. Fl-4
ta' Lulju, 1776, delegati mit-tlettax-il kolonji ħarġu b'mod unanimu
d-Dikjarazzjoni tal-Indipendenza, li b'hekk ġiet stabbilixxa l-Istati Uniti
tal-Amerika. Il-Gwerra Rivoluzzjonarja tal-Amerika, li ntemmet bir-rikonoxximent
tal-indipendenza tal-Istati Uniti mir-Renju tal-Gran Brittanja, kienet l-ewwel
gwerra ta' suċċess għall-indipendenza kontra l-imperu kolonjali Ewropew.
Il-Kostituzzjoni attwali ġiet adottata fis-17 ta' Settembru, 1787; sadanittant,
27 Emendi ġew miżjuda mal-Kostituzzjoni. L-ewwel għaxar emendi, kollettivament
imsemmija l-Abbozz tad-Drittijiet, kienu ratifikati fl-1791 u jiggarantixxu
ħafna drittijiet u l-libertajiet ċivili fundamentali.

Immexxija mid-duttrina tad-destin manifest, l-Istati Uniti imbarkat fuq
l-espansjoni vigoruża madwar l-Amerika ta' Fuq matul is-seklu dsatax. Dan
jinvolvi tribujiet indiġeni spostari, akkwist ta' territorji ġodda, u
gradwalment ammissjoni ta' stati ġodda. Il-Gwerra Ċivili Amerikana ntemmet
legalizzata skjavitù fl-Istati Uniti. Fl-aħħar tas-seklu dsatax, l-Istati Uniti
ġiet estiża fl-Oċean Paċifiku, u l-ekonomija tagħha kienet l-akbar fid-dinja.
Il-Gwerra Spanjola–Amerikana u l-Ewwel Gwerra Dinjija ikkonfermat l-istatus
tal-pajjiż bħala militari qawwija globali. L-Istati Uniti ħarġet mit-Tieni
Gwerra Dinjija bħala superpotenza globali, l-ewwel pajjiż bl-armi nukleari, u
membru permanenti tal-Kunsill tas-Sigurtà tan-Nazzjonijiet Uniti. It-tmiem
tal-Gwerra Bierda u x-xoljiment tal-Unjoni Sovjetika ħallew l-Istati Uniti bħala
l-unika superpotenza.

L-Istati Uniti hija pajjiż żviluppat u għandha l-akbar ekonomija nazzjonali
fid-dinja, bi stmat ta' $15.6 triljun PGD u – 19% tal-PGD globali fil-parità ta'
xiri tal-enerġija, mill-2011. Il-PGD per capita tal-US kienet is-sitt l-akbar sa
mill-2010, għalkemm l-inugwaljanza fid-dħul tal-Amerika kienet ukoll
kklassifikata l-ogħla fost il-pajjiżi tal-OECD mill-Bank Dinji. L-ekonomija hija
alimentata mill-abbundanza ta' riżorsi naturali, infrastruttura żviluppata sew,
u produttività għolja; u filwaqt li l-ekonomija tagħha hija meqjusa
post-industrijali li tkompli tkun waħda mill-akbar manifatturi tad-dinja.
Il-kontijiet tal-pajjiż jonfqu 39% għall-militari globali, li hija forza
ekonomika, politika, u kulturali prominenti fid-dinja, kif ukoll bħala mexxej
fir-riċerka xjentifika u l-innovazzjoni teknoloġika.



https://mt.wikipedia.org/wiki/Stat_I%C5%BClamiku

L-Istat Iżlamiku, li qabel kien magħruf ukoll bħala l-Istat Iżlamiku tal-Iraq u
l-Lvant, hu grupp ta' terroristi u pajjiż mhux rikonoxxut fit-territorju
tal-Iraq, is-Sirja, il-Libja u n-Niġerja. Hu magħruf l-iktar bl-abbrevjazzjoni
ISIS (mill-Ingliż Islamic State of Iraq and ash-Sham, jew inkella IS, ISIL jew
Daesh.

L-Istat Iżlamiku oriġina bħala Jama'at al-Tawhid wal-Jihad fl-1999, li kien
il-prekursur tat-Tanzim Qaidat al-Jihad fi Bilad al-Rafidayn, li hu magħruf
ukoll bħala l-Al-Qaeda fl-Iraq. Il-grupp kien magħruf bħala Stat Iżlamiku
tal-Iraq mill-2006 sal-2013, u mbagħad wara biddel ismu fi Stat Iżlamiku
tal-Iraq u l-Lvant jew Stat Iżlamiku tal-Iraq u s-Sirja. Fid-29 ta' Ġunju 2014
il-grupp biddel ismu fi Stat Iżlamiku u ddikjara lilu nnifsu bħala kaliffat taħt
il-Kaliff Ibrahim.

Fit-13 ta' Novembru 2014, l-ISIS ħareġ dikjarazzjoni li se jespandi f'pajjiżi
ġodda, il-Libja, l-Eġittu, l-Alġerija, l-Għarabja Sawdita u l-Jemen. F'Marzu
tal-2015, il-gruppi militanti Boko Haram u l-Moviment Iżlamiku tal-Użbekistan
saru parti mill-ISIS.

Illum, l-ISIS għandu kontroll ta' partijiet kbar mill-Iraq u s-Sirja, diversi
bliet fil-Libja u n-Niġerja. Il-grupp għandu preżenza jew għamel attakki wkoll
fl-Afganistan, l-Alġerija, Benin, iċ-Ċad, l-Eġittu, l-Filippini, l-Ġordan,
l-Għarabja Sawdita, l-Indoneżja, l-Iran, il-Jemen, il-Kamerun, il-Libanu,
il-Maldivi, in-Niġer, il-Pakistan, il-Palestina, it-Tuneżija, it-Turkija, kif
ukoll fl-Ewropa.



https://mt.wikipedia.org/wiki/San_Mattew

Mattew l-Evanġelista (מתי/מתתיהו, "Don ta' Jaħwe", bl-Ebrajk: Mattaj jew
Mattitjaħu; bil-Grieg: Ματθαῖος, Mattios) kien wieħed mit-tnax-il appostlu ta'
Ġesù u wieħed mill-erba' Evanġelisti. Mattew kien Lhudi. X'aktarx li kien
mill-Galilija. Bla dubju kien raġel għani. Huwa l-istess persuna li San Mark u
San Luqa jsejħulu Levi.

Bi professjoni kien pubblikan, jiġifieri wieħed li jiġbor it-taxxi mingħand
il-Lhud u jgħaddihom lill-ħakkiema tagħhom ir-Rumani. Dan kien fi żmien Erodi
Antipa. Il-Lhud ma kinux jaħmluhom lill-pubblikani, għax barra milli kienu
aġenti tal-Gvern Ruman, kellhom il-fama li kienu rgħiba u qarrieqa. Għalhekk
il-Lhud ma kinux iħalluhom jidħlu fit-tempju u fis-sinagoga. L-ebda Lhudi
tal-affari tiegħu ma kien ikollu kuntatti magħhom.

B'danakollu, darba waħda Ġesù rah bilqiegħda quddiem il-mejda tat-taxxi, u
qallu: "Ejja warajja." Dak qam u mar warajh. (Mt. 9:9)

Ftit wara, Mattew stieden lil Ġesù għall-ikla fid-dar tiegħu f'Kafarnahum u
stieden ukoll ħafna kolletturi ħbieb tiegħu. X'ħin il-Fariżej raw dan ħaduha
kontra Ġesù u qalu: "Għaliex jiekol mal-pubblikani u l-midinbin?" It-tweġiba ta'
Ġesù kienet sempliċiment, "It-tabib ma jeħtiġuhx dawk li huma f'saħħithom, iżda
l-morda" (Mt. 9-12).

Isem San Mattew insibuh fil-lista tal-Appostli. Flimkien mal-Appostli kien xhud
tal-qawmien mill-mewt ta' Ġesù, kien magħhom ukoll meta Ġesù tela' s-sema, u
wara mar magħhom ukoll Ġerusalemm jitlob u jistenna l-miġja tal-Ispirtu s-Santu.
(Atti 1:13)

Tradizzjoni tgħid li San Mattew mar jipprietka lil Ġesù fl-Etjopja (mhux dik
tal-Afrika iżda ta' ħdejn il-baħar Kaspju) fejn miet martri.

San Mattew huwa l-qaddis patrun tal-kontabilisti, bankiera, stock brokers u
tal-kolletturi tat-taxxa.



https://mt.wikipedia.org/wiki/Pulmun

Il-pulmun huwa organu meħtieġ għar-respirazzjoni fil-vertebrati. Xogħolu huwa li
jwassal l-ossiġnu mill-arja għal ġod-demm u jeħles lid-demm mill-arja ħażina
l-iktar fil-forma ta' dijossidu tal-karbonju (carbon dioxide), li jkun inġemgħa
fid-demm. Il-pulmun fih ċelloli speċjalizzati li jiffurmaw qishom boroż żgħar
tal-arja, dawn jissejħu alveoli. Il-ħajt ta' dawn il-boroż huwa rqiq ħafna,
ħalli b'hekk l-arja tkun separata mid-demm b'rita rqiqa li ma xxekkilx
l-iskambju ta' gassijiet bejn id-demm u l-atmosfera.

It-termini mediċi li jirreferu għall-pulmun ta' spiss jibdew bil-prefiss pnewmo-
li ġejja mill-Grieg pneuma li tfisser spirtu jew arja.

Il-bniedem għandu żewġ pulmuni, wieħed fuq ix-xellug u l-ieħor fuq il-lemin
tas-sider. Il-pulmun tax-xellug huwa maqsum f'żewġ partijiet filwaqt li dak
tal-lemin huwa maqsum fi tlieta. Mill-pulmun joħroġ il-pajp tan-nifs jew il-pajp
tar-riħ, it-trakea, li jagħti għall-ħalq u l-imnifsejn. Fil-pulmun, dan il-pajp
jinqasam f'ħafna friegħi żgħari msejħa bronki. Madwar il-pulmun hemm ukoll rita
rqiqa, il-plewra, li tgeżwer il-pulmun u tgħaddi għal fuq il-qafas tas-sider.

Sabiex wieħed ikun jista' jieħu n-nifs jeħtieġ li juża l-muskoli ta' madwar
il-qafas ta' sidru. Fost dawn insibu d-diaframma li qiegħda bejn is-sider u
ż-żaqq. Il-muskoli ta' bejn il-kustilji, l-interkostali, huma importanti wkoll.
Meta dawn il-muskoli jaħdmu, il-qafas tas-sider jikber fil-wisgħa u fil-fond, u
b'hekk il-pressa tal-arja fil-qafas tas-sider tonqos minħabba it-tkabbir
fil-volum tal-kompartiment. Din id-differenza fil-pressa ġġiegħel l-arja biex
tidħol tiġri u tonfoħ il-pulmun, li issa jikber tant li jispiċċa jokkupa
l-ispazju preżenti fil-qafas tas-sider. Meta l-muskoli jintelqu, jiġri l-oppost,
u għalhekk l-ispazju fil-qafas tas-sider jiċkien u dan il-moviment jimbotta
l-arja 'l barra.



https://mt.wikipedia.org/wiki/Phylum

Phylum (pronunzjata "Filum", Phyla fil-plural, pronunzjata "Fila") huwa Takson
użat fil-Klassifikazjoni Xjentifika tal-organiżmi ħajjin. Il-Phyla
jirrapreżentaw l-akbar gruppi ta' annimali u organiżmi oħra ħajja b'ċertu
attributi evoluzzjonarji li huma ġeneralment aċċettati, għalkemm dawn xi kultant
jiġu miġbura f'gruppi akbar l-hekk imsejħa Superphyla (eż. Ecdysozoa bi 8
Phyla). Informalment, Phylum jista' jkun maħsub bħala grupp ta' annimali bbażat
fuq mudell ta' ġisem inġenerali.

Il-Phylum bħala Takson fil-ġerarkija obbligatorja qiegħed eżatt taħt il-Renju u
livell aktar 'l fuq mil-Klassi.Il-Phylum bħala Takson fil-ġerarkija
f'tassonomija kumplessa huwa Takson bejn is-Superphylum u s-Sottophylum.

Għalkemm il-Kodiċi Internazjonali tan-Nomenklatura Botanika jaċċetta l-użu
tat-terminu "Phylum" b'referenza għal pjanti, fil-botanika kważi dejjem jiġi
użat it-terminu "Diviżjoni".

L-aktar Phyla magħrufa huma Mollusca, Porifera, Cnidaria, Platyhelminthes,
Nematoda, Annelida, Arthropoda, Echinodermata u Chordata. Dan ta' l-aħħar huwa
il-Phylum li huwa klassifikat fih il-bniedem. Għalkemm bejn wieħed u ieħor hemm
35 Phylum, id-9 imsemmija hawn fuq jinkludu fihom il-biċċa l-kbira ta' l-ispeċi.
Ħafna minn dawn il-Phyla huma esklużivament tal-baħar (jew marini) u Phylum 1
biss huwa totalment nieqes mill-ambjent tal-baħar, il- Onychophora jew ħniex
tal-bellus.

L-aħħar Phylum skopert mix-xjenza kien Cycliophora fl-1993. Meta jinstab annimal
ġdid ħafna drabi, jkun kemm ikun stramb, normalment dejjem ikun jikklassifika
fost il-Phyla magħrufa. Għalkemm hemm miljuni ta' speċi eżistenti, dawn kollha
jikklassifikaw taħt wieħed minn bejn wieħed u ieħor 35 Phylum. Madankollu
S.pandora tant hija speċi mhux tas-soltu li ma kienx possibli tkun klassifikata
taħt wieħed mill-Phyla eżistenti u b'hekk inħoloq Phylum ġdid il-Cycliophora
għal din l-ispeċi biss u dan kien 1 mit-3 Phyla li ġew skoperti fl-aħħar seklu.



https://mt.wikipedia.org/wiki/Papa_%C4%A0wanni_XXIII

Papa San Ġwanni XXIII, imwieled Angelo Roncalli (Sotto il Monte Giovanni XXIII,
Bergamo, Italja, 25 ta' Novembru 1881 – Belt tal-Vatikan, 3 ta' Ġunju 1963),
kien il-261 Papa tal-Knisja Kattolika. Kien elett Papa fit-28 ta' Ottobru 1958 u
f'inqas minn ħames snin ta bidu għat-tiġdid fil-Knisja Kattolika bil-Konċilju
Vatikan II. Magħruf bħala l-"Papa buono" jew il-"Papa twajjeb". Kien
ibbeatifikat mill-Papa Ġwanni Pawlu II fit-3 ta' Settembru 2000. Fis-27 ta’
April 2014 kien iddikjarat qaddis fi Pjazza San Pietru minn Papa Franġisku.

Nhar l-10 t'Awissu 1904, huwa kien ordnat qassis fil-Knisja ta' Santa Maria in
Monte Santo, fi Piazza del Popolo f'Ruma (fejn iltaqa' ukoll mal-Papa San Piju
X), u l-għada qaddes l-ewwel quddiesa tiegħu fil-Bażilika ta' San Pietru
fil-Vatikan. Nhar il-15 t'Awissu, festa ta' Santa Marija, qaddes l-ewwel darba
fl-istess knisja fejn kien tgħammed f'Sotto il Monte.

L-isqof il-ġdid ta’ Bergamo, Giacomo Radini-Tedeschi mill-ewwel għażlu bħala
s-Segretarju tiegħu. F'din il-kariga Roncalli wera dedikazzjoni, diskrezjoni u
effiċjenza. Min-naħa tiegħu Radini-Tedeschi baqa' dejjem mudell għal Angelo
Roncalli. Minkejja Radini-Tedeschi kien ġej minn familja nobbli u ta' karattru
riservat u ta' ftit kliem, kien dejjem Isqof sensittiv u ġeneruż. Kien impenjat
fil-problemi soċjali ta' żmienu. Fil-ħarifa tal-1909, huwa appoġġja strajk
f'Ranica, fejn il-ħaddiema ta' fabbrika li kienu f'union Kattolika kienu qed
jitolbu għal tnaqqis fis-sigħat ta' xogħol, li kienu 11-il siegħa xogħol għal
sitt ijiem fil-ġimgħa. Tant daħal fiha li xi wħud fil-Knisja bdew jakkużawh
b'moderniżmu u progressiżmu, it-tnejn ikkundannati mill-Knisja. Roncalli baqa'
jassisti lil Radini-Tedeschi sakemm dan miet b'kanċer nhar it-22 t'Awissu 1914
fl-età ta' 57 sena. Fl-istess żmien Roncalli kien jgħallem ukoll l-Istorja
tal-Knisja u l-Patroloġija fis-Seminarju.

Waqt l-I Gwerra Dinjija bagħtuh fl-isptar ta’ Bergamo bħala surġent. Ftit wara
sar kappillan militari fejn ra l-knejjes jinbidlu fi sptarijiet mimlijin feruti.
Wara l-gwerra, fl-1921, il-Papa Benedittu XV għamlu responsabbli mill-ġbir
tal-fondi għall-għajnuna lit-Taljani.

Fl-1925, il-Papa Piju XI ħatru isqof u bagħtu bħala Viżitatur Appostoliku
fil-Bulgarija. Roncalli, li kellu jivjaġġa ħafna f'postijiet diffiċli biex jaqdi
lill-Papa, għażel bħala motto episkopali Oboedientia et pax ("Ubbidjenza u
Paċi", bil-Latin). L-ordinazzjoni tiegħu saret fid-19 Marzu 1925 f'Ruma
fil-Knisja ta' San Carlo al Corso. Fil-Bulgarja ried jaffronta l-kwistjoni
taħraq tar-rapporti bejn il-Kattoliċi ta' rit Latin u dawk tar-rit Orjentali u
wkoll jieħu ħsieb ir-relazzjoni mal-maġġoranza Ortodossa fil-pajjiż.

Roncalli żar belt fil-Bulgarija fejn is-sentiment anti-Kattoliku infexx fi
vjolenza. Lawrence Elliott fil-bijografija, I Will Be Called John, jikteb
"għall-ħars bl-ikrah li kien jirċievi kien jagħti tbissima. Imbagħad għamel
omelija b'tant imħabba, ħbiberija, u rieda tajba, li l-Viċiprefett Ortodoss,
anti-Kattoliku feroċi, mar isellimlu." Fl-1928, sensiela ta' terremoti għeżżu
lill-Bulgarija ċentrali. Roncalli mexxa personalment it-tqassim tal-ikel u
tal-kutri fiż-żoni milquta u anke raqad fit-tined ta' emerġenza qabel dawk li
spiċċaw bla dar. Meta ma kienx ikollu iktar x'itihom kien ifarraġhom
bil-preżenza tiegħu. Roncalli talab fondi papali għal kċina li temgħethom għal
xahrejn.

Fl-1935, Roncalli nħatar Delegat Appostoliku fit-Turkija u l-Greċja. Għalkemm ma
kellu l-ebda awtorità diplomatika mal-gvern sekulari Tork, Roncalli, bħala
l-uniku rappreżentant tal-Vatikan fil-pajjiż, beda relazzjonijiet kordjali
mal-uffiċjali tal-pajjiż. Dawn il-kuntatti swew ħafna meta bdiet it-Tieni Gwerra
Dinjija u l Istanbul li baqgħet newtrali saret il-bejta ta' intrigi diplomatiċi
u spjunaġġi.

L-ewwel ma Roncalli sema' b'dak li kienu għaddejjin minnu l-Lhud fl-Ewropa
maħkuma min-Nażisti, kien meta ltaqa' ma' refuġjati Lhud li kienu qegħdin
jaħarbu mil-Polonja f'Settembru 1940, u hu kien strumentali biex dan il-vapur
mimli Lhud li kienu waslu t-Turkija, jirnexxielu jibgħathom lejn port ħieles, u
fil-fatt dawn waslu fil-Palestina, dak iż-żmien kolonja Ingliża. Roncalli kiteb
hekk fuq l-Olokawst:

Roncalli wassal ukoll ir-rabja tiegħu lill-Ġermaniżi. Huwa ċanfar
lill-ambaxxatur Ġermaniż Franz von Papen, Kattoliku devot li ried li l-Papa Piju
XII jappoġġja pubblikament l-invażjoni Ġermaniża tal-Unjoni Sovjetika. Lil von
Papen, wieġbu:

Iżda fi tmiem il-gwerra Roncalli kiteb lit-Tribunal ta' Nuremberg li von Papen –

Bl-għajnuna tar-Re Boris tal-Bulgarija Roncalli uża r-Red Cross biex isalva ta'
Lhud Slovakki li kienu ġew deportati l-Bulgarija biex jinqatlu.

Fis-sajf tal-1944, Roncalli ltaqa' ma' Ira Hirschmann, mibgħuta speċjali
tal-American War Refugee Board u immigranta Ungeriża. F'Marzu, il-Ġermanja
kienet invadiet l-Ungerija, u Hirschman ġabet magħha dokumentazzjoni
tal-persekuzzjoni anti-Semitika f'pajjiżha. Roncalli semagħha b'attenzjoni u
ddeċieda li jkompli u jwessa' dak li kienu qegħdin jagħmlu xi sorijiet Ungeriżi,
jiġifieri li joħorġu ċertifikati tal-magħmudija lil-Lhud u dawn kienu qed
jitħallew joħorġu mill-Ungerija bla ma jiġrilhom xejn min-Nażi. Roncalli għamel
minn kollox biex joħroġ ċertifikati tal-magħmudija, ċertifikati
tal-immigrazzjoni, u visas – ħafna minnhom foloz – lil-Lhud Ungeriżi,
f'intervent imsejjaħ "Operation Baptism" (Operazzjoni Magħmudija). Din
l-operazzjoni tant kienet suċċess li meta s-Sovjetiċi ħadu Budapest fi Frar
1945, madwar 100,000 Lhudi kienu ġew salvati.

Fi tmiem il-gwerra, meta diġà kellu 63 sena, laħaq Nunzju Appostoliku ta’ Pariġi
fejn kellu jiddefendi tletin isqof Franċiż li kienu qed jiġu mixlija mill-gvern
ta’ De Gaulle li kienu kkollaboraw mal-Ġermaniżi waqt il-gwerra. Il-problema
ssolviet wara li tliet isqfjiet irriżenjaw minn jeddhom. F’Pariġi Roncalli sar
ħabib ta’ nies importanti mhux Insara iżda li kienu jaraw fih il-bniedem li jġib
il-paċi. Kemm dam Franza żar il-kampijiet kollha ta’ konċentrament u għen ħafna
lil Dun Francesco Stok biex iwaqqaf seminarju għall-priġunieri Ġermaniżi
tal-Gwerra. Fl-1947 ordna ħafna minnhom.

Fl-1953 inħatar Patrijarka (Isqof) ta’ Venezja, fejn wera tjubija u ħniena kbira
mal-foqra, morda, iltima, studenti u xjuħ. Fit-12 ta' Jannar ta' dik is-sena
kien inħatar kardinal. Fil-ħames snin li għamel hemmhekk wera ukoll kemm kien
bniedem miftuħ għal kulħadd, meta fost l-oħrajn bagħat messaġġ lill-Kungress
tal-PSI, il-Partit Soċjalista li kien alleat tal-Komunisti ikkundannati
mill-Knisja, meta dan iltaqa' f'Venezja fi Frar 1957.

Meta l-Papa Piju XII miet, ġie elett Papa bl-isem ta’ Ġwanni XXIII fit-28 ta’
Ottubru 1958, meta kellu 77 sena. Raġel xiħ, qasir u oħxon u bid-daħka fuq
fommu. Uħud sejħulu “papa ta’ tranżizzjoni” sakemm isibu lil xi ħadd aħjar
minnu. Ħadd ma mmaġina li kellu jkun il-Papa li jpoġġi sfida quddiem il-Knisja
biex iġġedded l-identità u l-missjoni tagħha. Tliet xhur wara l-għażla tiegħu,
nhar il-25 ta’ Jannar 1959 ħabbar li kien ser isir Konċilju Ekumeniku biex jara
x’jista’ jsir biex il-Knisja tiġġedded (aggiornamento) u sseħħ l-għaqda fost
l-insara. Il-Konċilju beda fil-11 t’Ottubru 1962 meta 2,500 isqof minn kull
rokna tad-dinja nġabru f’Ruma. L-interventi rari tiegħu waqt il-Konċilju (li ma
kienx lest qabel mewtu) kienu favur il-moviment għall-bidla kif mixtieq
mill-maġġoranza tad-delegati. Jibqa' magħruf id-diskors spontanju li Ġwanni
XXIII għamel fil-ftuħ tal-Konċilju filgħaxija mit-tieqa tal-Palazz Appostoliku
waqt purċissjoni aux flambeaux. Hekk kif ra l-folol fid-dawl tal-qamar, għamel
diskors mill-isbaħ li baqa’ jissejjaħ bħala d-diskors tal-qamar:

Kiteb seba’ enċikliċi, fosthom Mater et Magistra (1961), li tisħaq fuq
id-dinjità individwali bħala l-bażi tal-istituzzjonijiet soċjali, u Pacem in
Terris (1963), li tħeġġeġ għal koperazzjoni internazzjonali għall-paċi u
l-ġustizzja u tikkommetti lill-knisja f’interess għall-problemi kollha
tal-bniedem.

Papa Ġwanni kien miftuħ ħafna lejn ir-reliġjonijiet l-oħra u fl-1960 waqqaf
is-segretarjat għall-għaqda Nisranija, kellu kuntatti mal-knisja Ortodossa u
l-mexxejja Protestanti u mal-World Council of Churches, u ħadem bis-sħiħ
għad-djalogu bejn l-Insara u l-Lhud. Id-diplomazija teigħu flimkien
mal-popolarità li kellu għamluh figura influenti fix-xena internazzjonali.
Iltaqa’ ma’ numru ta’ mexxejja dinjija, fosthom il-Presidenti tal-Istati Uniti
Dwight D. Eisenhower u John F. Kennedy.

Ġwanni XXIII kien jiftaħar bl-oriġini tiegħu ta’ bidwi għalkemm kien bniedem ta’
kultura kbira; fost ix-xogħlijiet tiegħu nsibu studji f’ħames volumi dwar San
Karlu Borromeo. Id-djarji tiegħu, ippubblikati fl-1965 bħala Il Giornale
dell’Anima (Il-Ġurnal tar-Ruħ) u Ittri lill-Familja Tiegħu (1969), juru
s-sempliċità profonda u l-umiltà tal-ħajja spiritwali tiegħu. It-tolleranza,
l-ottimiżmu u l-personalità ġenjali tiegħu għamluh maħbub ma’ miljuni ġewwa u
barra l-Knisja, u sakemm miet - nhar it-30 ta’ Ġunju 1963 - kien laħaq sar
l-aktar Papa maħbub fi żminijiet moderni.

Fl-1971, Patri Dijonisju Mintoff, kien fetaħ il-Laboratorju tal-Paċi Papa Ġwanni
XXIII f'Ħal-Far. Beda jagħti wkoll premju ta' kull sena bl-isem Premju
għat-Tjubija Papa Ġwanni XXIII, li jingħata mill-President ta' Malta.

Fl-1988, Patri Pawl Cremona, li iktar tard sar arċisqof, ippubblika t-teżi
tiegħu The Concept of Peace in Pope John XXIII, li biha kien kiseb id-Dottorat
fit-Teoloġija fl-1973. F'din it-teżi, il-ħsieb tal-Papa Ġwanni XXIII dwar
il-paċi jiġi żviluppat minn Cremona b’mod profond li ﬁh huwa jieħu l-valur
tal-Paċi ﬁd-dawl tal-Verità, il-Ġustizzja, il-Libertà u l-Karità. Il-ħsieb
tal-Paċi ta’ Ġwanni XXIII jiġi attwalizzat minn Cremona fejn juri li r-reliġjon
hi essenzjali għall-kultura tal-paċi.

Fl-Ordinazzjoni tiegħu bħala Isqof, nhar is-26 ta' Jannar 2007, Mons. Pawl
Cremona libes l-alba ta' Papa Ġwanni XXIII li tahielu s-Segretarju tal-Papa,
Loris Capovilla. Fl-omelija tiegħu, Cremona qal hekk:



https://mt.wikipedia.org/wiki/O%C4%8Beanja

L-Oċeanja hija reġjun, ġeografiku, u wkoll ġeopolitiku magħmul minn bosta
artijiet - l-iktar gżejjer, u ħafna drabni jinkludi l-Awstralja – fl-Oċean
Paċifiku u l-viċinanzi. Il-firxa eżatta tal-Oċeanja għandha varjetà ta'
definizzjonijiet, b'xi interpreatzzjonijiet li jinkludu l-Awstralja, New
Zealand, l-Indoneżja u East Timor.

L-użu primarju tat-terminu Oċeanja huwa li jiddeskrivi reġjun makroġeografiku li
jinsab bejn l-Ażja u l-Ameriki, bil-kontinent Awstraljan bħala l-ikbar landmass
u li jikkonsisti f'mdawar 10,000 gżira fil-Paċifiku. L-isem Oċeanja huwa wżat
għax, kuntrarju għall-raggrupamenti reġjonali oħra, huwa l-oċean u l-baħar iktar
milli kontinent li jgħaqqad dawn l-artijiet flimkien.

L-isem ta' dal-kontinent ġie ivvintat mill-esploratur Franċiż Dumont d'Urville
fl-1831, u tradizzjonalment, l-Oċeanja kienet maqsuma fil-Mikroneżja,
il-Melaneżja, il-Polineżja, u l-Awstralażja.

Il-parti l-kbira ta' l-Oċeanja hija magħmula minn nazzjonijiet-gżejjer żgħar.
L-Awstralja hija l-unika pajjiż kontinentali; Timor tal-Lvant u Papua New Guinea
huma l-uniċi pajjiżi b'fruntieri ma' pajjiżi oħra, f'dan il-każ mal-Indoneżja.

Il-lista li qed tiġi riprodotta hawn taħt tinkludi il-pajjiżi u t-territorji li
huma kklassifikati bħala parti mill-Oċeanja mill-UNESCO.



https://mt.wikipedia.org/wiki/Madre_Tere%C5%BCa_ta%27_Kalkutta

Fil-pjan terren tal-Mother House, fil-Lower Circular Road ta’ Kalkutta, wieħed
isib il-kappella sempliċi u mneżża’ minn kollox, fejn mit-13 Settembru ta’ 1997,
wara l-funeral statali li ngħatalha, jinsab midfun il-ġisem ta’ Madre Tereża.
Barra, l-istorbju li jtarrax tal-metropoli Indjana, mimli faqar u miżerja.
Ġewwa, iżda l-ħin bħal jieqaf quddiem qabar fqir: blokka siment abjad u fuqu
l-Bibbja personali ta’ Madre Tereża u statwa tal-Madonna b’kuruna ta’ fjuri
m’għonqha. Ħdejha lapida ta’ l-irħam b’versett bl-Ingliż mill-Vanġelu ta’ San
Ġwann: “Ħobbu lil xulxin kif ħabbejtkom jien” (15,12).

Madre Tereża mietet f’Kalkutta filgħaxija tal-Ġimgħa 5 ta’ Settembru 1997,
fid-9.30. Kellha 87 sena. Fis-26 ta’ Lulju 1999 infetaħ il-proċess tagħha ta’
beatifikazzjoni, 3 snin qabel suppost; għalkemm għall-poplu Madre Tereża kienet
diġà qaddisa. Nhar id-19 ta' Ottubru 2003, il-Papa Ġwanni Pawlu II iddikjaraha
Beata. Il-messaġġ tagħha huwa dejjem attwali: li kulħadd ifittex il-Kalkutta
tiegħu, li tinsab ukoll fit-toroq ta’ l-Oċċident sinjur, fir-ritmu frenetiku ta’
l-ibliet tagħna. “Tista’ ssib Kalkutta fid-dinja kollha jekk għandek għajnejn
biex tara. Kull fejn hemm persuni mhux maħbuba, li ma jridhom ħadd, imwarrbin u
minsijin minn kulħadd”.



https://mt.wikipedia.org/wiki/L-Olokawst

L-Olokawst (mill-Grieg ὁλόκαυστος holókaustos: hólos, "sħiħ" u kaustós, "ħruq"),
magħruf ukoll bħala Shoah (Lhudi: השואה, Haxoah, "il-katastrofi"; Yiddish:
חורבן, Kurben jew Ħurban, mil-Lhudi "qerda"), kien l-akbar ġenoċidju tas-seklu
għxorin li fih sitt miljun Lhudi nqatlu mill-militar Ġermaniż, immexxi minn
Adolf Hitler, u l-kollaboraturi tagħhom.

F'diskors fir-Reichstag fl-1895 (meta Hitler kien għad kellu sitt snin), Hermann
Ahlwardt mexxej tal-Völkisch sejjaħ lil-Lhud "predaturi" u "baċilli tal-kolera"
li għandhom "jinqerfu" għall-ġid tal-poplu Ġermaniż. Fi ktieb suċċess tal-1912
book Kieku kont il-Kaiser, Heinrich Class, ħeġġeġ biex lil-Lhud tal-Ġermanja
titneħħielhom iċ-ċittadinanza Ġermaniża u jibdew jitqiesu bħala aljeni, jiġu
esklużi mill-aspetti kollha tal-ħajja soċjali Ġermaniża, ma jitħallewx ikollhom
art, jokkupaw uffiċji pubbliċi, jew ikunu ġurnalisti, bankieri, u
professijonisti liberi.

L-Olokawst u l-gwerra tal-Ġermanja fil-Lvant kienu bbażati fuq l-idea antika ta'
Hitler li l-Lhud kienu l-ikbar għadu tal-poplu Ġermaniż u li l-Ġermanja kellha
bżonn l-art, Lebensraum, biex tespandi. Huwa tefa' għajnejh fuq l-Ewropa
tal-Lvant għal din l-espansjoni, billi jkisser lill-Polonja u lill-Unjoni
Sovjetika u jneħħi jew jeqred lil-Lhud u lis-Slavi. Il-pjan kien li jiddeporta
lil min kien jgħix f'dawn il-postijiet fis-Siberja tal-Punent, jew biex jaħdmu
bħala skjavi jew biex jinqatlu; u t-territorju konkwistati jiġu Ġermanizzati.
It-tir kien li jimplimenta dan il-pjan wara l-konkwista tal-Unjoni Sovjetika,
iżda meta din falliet, Hitler baqa' għaddej bil-pjanijiet tiegħu. Minn Jannar
1942, kien ġie deċiż li jinqatlu l-Lhud, is-Slavi u deportati oħra meqjusa mhux
mixtieqa.



https://mt.wikipedia.org/wiki/Karmenu_Vassallo

Karmenu Vassallo (Siġġiewi, 18 ta' Marzu 1913 – 7 ta' April 1987) kien poeta u
ġurnalist.

Bin Mikelanġ u Ġużeppina mwielda Micallef, Karmenu Vassallo twieled is-Siġġiewi
nhar it-18 ta' Marzu 1913. Fil-ktieb tiegħu Għażiż Karmenu (1982) huwa jgħid li
ma kienx hemm ilma imbierek fil-fonti tal-knisja biex jitgħammed billi kien fi
żmien il-Ġimgħa Mqaddsa. Huwa ħa l-edukazzjoni tiegħu fil-Kulleġġ San Alwiġi u
fil-Kunvent ta' San Mark, ir-Rabat fejn studja l-Letteratura Latina u Taljana,
il-filosofija u beda t-teoloġija. Kellu xewqa li jsir missjunarju u bejn l-1932
u l-1935 kien novizz tal-MSSP, is-Soċjetà Missjunarja ta' San Pawl.

Vassallo kien ġurnalist ma' Leħen is-Sewwa (1935–37) li tagħha kien jagħmel
ukoll il-qari tal-provi u jieħu ħsieb il-paġna letterarja. Wara, kien fl-istaff
editorjali ta' Il-Berqa u editur tal-paġna letterarja tagħha. Bejn l-1939 u
l-1941 huwa kien jgħallem il-Malti, it-Taljan, l-istorja ta' Malta u
l-ġeografija fil-Kulleġġ San Alwiġi.

Wara l-gwerra huwa ħadem bħala skrivan mal-Gvern mal-Kummissjoni tar-Reviżjoni
tal-Liġijiet (1944–45). Wara nħatar Surmast tal-Liċeo (1947–56) fejn kien
jgħallem il-Malti, it-Taljan u l-Latin. Wara daħal jaħdem mad-Dipartiment
tal-Informazzjoni (1956–1961). Kien ukoll eżaminatur tal-Malti fl-eżamijiet
taċ-ċivil kif ukoll ta' kompetizzjonijiet letterarji fil-Malti. Fl-1961, inħtar
uffiċjal tax-xandir għall-iskejjel sa ma rtira fl-1968.

Vassallo sar membru tal-Akkademja tal-Malti fl-1937 u sar membru tal-Kunsill
tagħha fl-1944. Kien ukoll segretarju tas-Soċjetà tal-Awturi Maltin (1950–57) u
membru tar-"Rediffusion Drama Advisory Panel" (1960–61).

Vassallo kiteb xogħlijiet bil-Malti, bit-Taljan u l-Ingliż. Poeżiji tiegħu
bil-Malti nqalbu bil-Franċiż minn Laurent Ropa, bit-Taljan minn Vincenzo Maria
Pellegrini u Giovanni Curmi u bl-Ingliż mill-Professur A. J. Arberry. Rebaħ
ħafna premijiet f'konkorsi letterarji tal-poeżija. Fl-1972 Vassallo ngħata
l-midalja tad-deheb Ġużė Muscat Azzopardi. Hu hu wkoll magħruf bħala il-Poeta
tan-Nirien. Il-poeżija tiegħu b'influwenza tal-poeta Taljan Leopardi tesprimi
t-tbatija tal-bniedem, id-dwejjaq u rabja tal-ħajja u r-ribelljoni taż-żgħożija.
Fil-poeżiji ta' Vassallo wieħed isib spiritwalità profonda u prinċipji
filosofiċi Insara.

Ġużè Chetcuti jgħid li Karmenu Vassallo kien bniedem b'qalb kbira u "nibqgħu
ghal dejjem nafuh b'ruħ u qalb għal kollox miġbura fil-poeżija li kiteb;
il-poeżija hija l-mera ta' ħajtu, ix-xbieha ta' qalbu".

Alfred Sant jgħid li "Bħal ħafna oħrajn tal-ġenerazzjoni tiegħu, missieri kien
ammiratur kbir ta’ Vassallo. Ġieli kien ukoll jarah bħala kittieb “terribbli”
għax jesprimi dwejjaq u rabja bil-ħajja li huma parti mill-irvell taż-żgħożija.
Imma f’Vassallo din l-espressjoni nnifisha ġieli kienet tinħass bħala
tentazzjoni lejn dwejjaq u rabja li lesti jaqbżu kull limitu. Karmenu Vassallo
stess kien ta’ spiss jinġibed lura minn dak li hu jidher li qed ifisser. Malajr
malajr, kien jidħol fi djalogu mqit mat-twemmin Kattoliku tiegħu biex jaqta’ ras
id-dubju. It-tentazzjoni f’Vassallo għar-rifjut tal-konvenzjoni u d-drawwa
kienet tiġbed lejn il-kitba tiegħu, b’ċertu seħer, liż-żgħażagħ tas-snin tletin
u erbgħin li kienu jħossu li l-kitba ta’ Vassallo, Ġorġ Pisani u Ġuże` Ellul
Mercer kienet qed tgħidilhom affarijiet ġodda dwar ħajjithom ta’ dak iż-żmien...
Jispikka fih is-sentiment tal-poeta favur qafas fejn il-ħajja tikseb tifsira
aktar profonda. Il-bniedem mhuwiex destinat biss biex jitwieled, jiekol u
jorqod, jgħix u jmut. Hemm xi ħaġa aqwa wara l-eżistenza tiegħu. Din hi tema li
Karmenu Vassallo baqa’ dejjem itambar fuqha, u jekk mhux dejjem irnexxielu juri
fiduċja fit-teżi li iva, hemm tifsira aqwa għall-ħajja, ma kinitx xi ħaġa din li
tatu pjaċir tul ħajtu. Iħossu bħalu imma, kien hemm għadd kbir ta’ żgħażagħ…"

Bejn l-1950 u l-1956 qaleb għall-Malti Tale of Two Cities (Ġrajja ta' Żewġt
Ibliet) ta' Charles Dickens, Confessions (Stqarrijiet) ta' Santu Wistin u Bufera
(Riefnu) ta' Giovanni Curmi. Ġrajja ta' Żewġt Ibliet kien intlaqa' tajjeb ħafna
u kien inqara fuq ir-Rediffusion.

Fl-1981 Vassallo bagħat lil Ġużè Cassar Pullicino 11-il poeżija bit-Taljan u
tliet għanjiet bl-Ingliż - Adieu (1943), Victory (1944) meta t-Tieni Gwerra
Dinjija kienet fl-epilogu tagħha, u Alone (1945) li kienet immużikata minn
Joseph Abela Scolaro u ppubblikata fl-1957.

Fuq il-kontribut politiku ta' Vassallo, Alfred Sant fl-1999 stqarr hekk: "Xi
wħud preżenti hawn illejla forsi se jistagħġbu li m’inix nirreferi daqstant
għall-kontribut politiku li ta' Karmenu Vassallo, għall-impenn tiegħu favur
Laburiżmu moderat u favur il-ġustiżżja soċjali. Kien hemm per eżempju
l-elezzjoni tal-1971, fejn jintqal li kieku Vassallo ma ħariġx kandidat
għall-Partit Laburista fis-Siġġiewi, kienu jintilfu l-voti. Effettivament,
minħabba l-kandidatura ta’ Karmenu Vassallo, il-Partit Laburista seta’ jirkupra
biżżejjed voti biex jirbaħ siġġu essenzjali għalih u b’hekk jifforma gvern.
Minkejja dan kollu, apparti mill-fatt li ma naħsibx li Vassallo kien iqis
il-politika bħala xi ħidma ewlenija għal ħajtu, għalija t-tifkiriet il-kbar li
għandi huma tiegħu bhala kittieb. Hekk nippreferi nibqa’ naħseb dwaru…għax
nemmen ukoll li fil-kitbiet tiegħu, Vassallo ta xhieda mhux biss tal-konflitti
spiritwali li ġarrab, imma aktar minn hekk, ta xhieda tat-twemmin politiku
tiegħu, mingħajr ma ndaħal fil-partiġġjaniżmu jew f’referenzi politiċi
kontemporanji li mas-snin jitilfu t-tifsira tagħhom."

F'Ġunju 1939 Vassallo żżewweg lil Marija Vassallo u kellhom sebat ulied:
Rożanna, Herman-Baruch, Oliver Paul, Toninu, Nicholas, Jane u Joe Silverius.
Kellu mħabba kbira lejn is-Siġġiewi raħal twelidu. Magħrufa l-poeżija tiegħu
Raħal Twelidi li tibda bil-vers "Seta' kien ikbar, seta' kien isbaħ..." Kellu
diversi karigi fil-każin tal-banda San Nikola u kien fost il-fundaturi tal-klabb
tal-futbol tal-lokal fl-1945 li tiegħu kien president fl-ewwel tmien snin. Huwa
miet nhar is-7 ta' April 1987.



https://mt.wikipedia.org/wiki/Kampjonati_Ewropej_tal-Futbol

Il-Kampjonati Ewropej tal-Futbol hija l-kompetizzjoni prinċipali tal-futbol
għat-timijiet nazzjonali li huma mmexxija mill-UEFA. Din il-kompetizzjoni, li
għandha l-istess bażi tat-Tazza tad-Dinja, ilha sejra mill-1960 u ssir kull
erba' snin, eżattament bejn it-Tazza tad-Dinja. L-isem oriġinali kien it-Tazza
tan-Nazzjonijiet Ewropej, imma fl-1968 tbiddel u sar l-isem bħala mhu illum.
Il-kampjonat hu kkunsidrat bħala t-tieni l-aktar avveniment importanti
għat-timijiet nazzjonali wara t-Tazza tad-Dinja, alavolja dan il-kampjonat ma
jolqotx pajjiżi barra mill-Ewropa. Ir-rebbieħa tal-kampjonat jingħataw
l-opportunità li jikkompetu fit-Tazza tal-Konfederazzjonijiet, imma mhumiex
obbligati.

L-idea ta' kampjonat tal-futbol Ewropew kienet għall-ewwel propost minn Henri
Delaunay mill-federazzjoni tal-futbol Franċiża fl-1927, imma din l-idea ġiet
fis-seħħ fl-1958. Bħala tfikira għal Delaunay, it-trofew li jingħata
liċ-ċampjins hu msemmi għal warajh. L-edizzjoni tal-1960 li saret fi Franza,
kellha 4 timijiet jikkompetu fil-fażi finali minn total ta' sbatax-il tim li
daħlu fil-kompetizzjoni. Din kienet mirbuħa mill-Unjoni Sovjetika 2-1 fuq
l-Jugożlavja, f'finali intensa f'Pariġi. Spanja irtirat mill-partita tal-kwarti
tal-finali kontra l-Unjoni Sovjetika minħabba raġunijiet politiċi. Mis-sbatax-il
tim li ħadu sehem fil-fażi ta' kwalifikazzjoni, fost l-iktar timijiet prominenti
li kienu assenti kienu l-Ġermanja tal-Punent u l-Italja. Spanja organizzat
l-edizzjoni ta' wara tal-1964, li ra żieda ta' parteċipanti fil-fażi ta'
kwalifikazzjoni, b'numru ta' 29 nazzjon; madanakollu, il-Greċja rtirat minħabba
li kellha tilgħab kontra l-Albanija, u dawn kienu għadhom fi gwerra kontra
xulxin. L-ospiti rnexxielhom jegħlbu lid-detenturi tat-tazza, l-Unjoni
Sovjetika, 2-1 fis-Santiago Bernabéu ta' Madrid.

Il-format tal-kampjonat baqa' l-istess għall-edizzjoni tal-1968. L-Italja kienu
l-ospiti tal-edizzjoni kif ukoll iċ-ċampjins. Għall-ewwel u l-aħħar darba
partita kienet deċiża permezz tat-tfigħ tal-munita (is-semi-finali kontra
l-Unjoni Sovjetika) u l-finali marret f'replay, wara li l-partita kontra
l-Jugożlavja spiċċat 1-1. Italy rebħu r-replay 2-0. Aktar timijiet daħlu
fil-kampjonat (31), li kien juri l-popularità li bdiet tgawdi din
il-kompetizzjoni. Il-Belġu ospitaw l-edizzjoni tal-1972, fejn il-Ġermanja
tal-Punent rebħu lill-Unjoni Sovjetika 3-0 fil-finali fi Brussell. It-tim
Ġermaniż kien karaterizzat mill-plejers li sussegwentament rebħu t-Tazza
tad-Dinja 1974. Il-kampjonat tal-1976 kien l-aħħar wieħed fejn erba' timijiet
biss kienu jikkwalifikaw għall-fażi finali, u l-aħħar wieħed fejn l-ospiti kienu
jikkwalifikaw awtomatikament; fil-finali ċ-Ċekoslovakkja rebħu lill-Ġermanja
tal-Punent permezz tal-għoti tal-penalties.

Tmien timijiet ħadu sehem fl-edizzjoni ta' wara ospitata mill-Italja. Dan kien
jinvolvi fażi tal-gruppi, bir-rebbieħa tal-gruppi jikkwalifikaw għall-finali, u
t-timijiet fit-tieni post jikkwalifikaw għall-partita tat-tielet post.
Il-Ġermanja tal-Punent rebħu t-tieni titlu tagħhom billi rebħu 2-1 lill-Belġju
fi Stadio Olimpico ta' Ruma. Franza rebħu l-edizzjoni tal-1984, bil-kaptan
tagħhom Michel Platini jiskorja 9 gowls f'5 partiti biss, fosthom il-gowl
tal-ftuħ fil-finali, fejn rebħu lil Spanja 2-0. Il-format tbiddel ukoll, bl-aqwa
żewġ timijiet f'kull grupp jikkwalifikaw għall-fażi tas-semi-finali, minflok li
r-rebbieħ jikkwalifika direttament għall-finali. Il-partita għat-tielet post
kienet ġiet abolita.

Fl-Euro 1988, li saret fil-Ġermanja tal-Punent, l-Olanda rebħu lill-ospiti — u
rivali tradizzjonali — 2-1 fis-semi-finali. L-Olanda komplew fil-kompetizzjoni
sakemm rebħuha, meta għelbu lill-Unjoni Sovjetika 2-0 fi Stadju Olimpiku, fejn
din il-finali tibqa' waħda mill-iktar imfakkra hekk kif Marco van Basten skorja
wieħed mill-iżjed gowls memorabbli fl-istorja tal-futbol, meta skorja l-gowl
permezz ta' xutt bid-dawra fin-naħa leminija tal-kaxxa. Il-Kampjonati Ewropej
1992 saru fl-Iżvezja, u kienet mirbuħa mid-Danimarka — sorpriża kbira meta
wieħed għandu jkun jaf li d-Danimarka daħlu fil-kampjonat bħala s-sostitut
tal-Jugożlavja li rtiraw minħabba l-gwerer Jugożlavi. Madanakollu, huma wettqu
sorpriża, meta rebħu liċ-ċampjins tad-dinja tal-Ġermanja 2-0, wara li kienu
għadhom kemm rebħu lid-detenturi tat-trofew, l-Olanda, permezz tal-penalties
fis-semi-finali. Din kienet l-ewwel darba li il-Ġermanja lagħbet bħala nazzjon
unifikat u kif ukoll l-ewwel darba li kampjonat maġġuri kellu l-ismijiet
tal-plejers imniżżlin fuq id-dahar tal-flokkijiet tal-istess plejers.

L-Euro 1996, li sar fl-Ingilterra, ra n-numru ta' timijiet jirdoppjaw għal 16.
L-ospiti sfaw eliminati mill-Ġermanja bil-penalties, wara li kienu tilfu
fit-Tazza tad-Dinja 1990 kontra l-istess Ġermanja. Dan tal-aħħar kompla
fil-kompetizzjoni biex rebaħ 2-1 kontra r-Repubblika Ċeka, grazzi għall-ewwel
gowl tad-deheb li sar f'kampjonat maġġuri, skurjat minn Oliver Bierhoff. Dan
kien l-ewwel titlu tal-Ġermanja bħala nazzjon wieħed. L-edizzjoni tas-sena 2000
kien l-ewwel kampjonat li sar f'żewġ pajjiżi, l-Olanda u l-Belġju. Iċ-ċampjins
tad-dinja ta' Franza kienu favoriti li jirbħu, u rnexxielhom jagħmlu dan meta
rebħu lill-Italja 2-1 wara l-ħin supplementari, wara li kienu minn taħt 1-0:
Sylvain Wiltord kiseb il-pari fl-aħħar minuta tal-partita u David Trezegeut
skorja l-gowl tar-rebħa. Bħal fl-1992, l-Euro 2004 ġab diżappunt hekk kif
il-Greċja, li qabel kienu kkwalifikaw biss għal edizzjoni waħda tat-Tazza
tad-Dinja (1994) u edizzjoni waħda tal-Kampjonati Ewropej (1980), rebħu
lill-ospiti tal-Portugall 1-0 f'finali drammatika (wara li kienu rebħulhom ukoll
fil-partita tal-ftuħ) biex rebħu l-kampjonat b'sorpriża kbira. Fit-triq
għall-finali huma rnexxielhom jirbħu lid-detenturi tat-tazza, Franza, kif ukoll
lir-Repubblika Ċeka b'gowl tal-fidda, regola li ħadet post il-gowl tad-deheb
fl-2003, qabel ma kienet abolita ftit wara l-kampjonat.

L-edizzjoni tal-2008, ospitata mill-Awstrija u l-Isvizzera hi t-tieni darba li
żewġ nazzjonijiet ospitaw edizzjoni waħda. Din bdiet fis-7 ta' Ġunju u spiċċat
fid-29 ta' Ġunju. Il-finali saret bejn il-Ġermanja u Spanja fl-Ernst Happel
Stadion ta' Vjenna, u l-Ispanjoli ttrijonfaw għat-tieni darba f'din
il-kompetizzjoni b'rebħa ta' 1-0.

It-Trofew Henri Delaunay, li hu mogħti lit-tim rebbieħ tal-Kampjonat Ewropew,
huwa taħt l-isem ta' Henri Delaunay li kien l-ewwel Segretarju Ġenerali tal-UEFA
u li ħareġ bl-idea tal-Kampjonat Ewropew, imma laħaq miet ħames snin qabel
l-ewwel edizzjoni. It-tifel tiegħu Pierre Delaunay kien il-persuna li ħa ħsieb
biex jagħmel it-trofew. Mill-ewwel kampjonat it-trofew kien ġie mogħti lit-tim
rebbieħ biex iżommu sal-kampjonat ta' wara.

Għall-kampjonat tal-2008, it-trofew kien daqxejn mibdul, hekk kif issa sar
ikbar. It-trofew, li hu magħmula mill-fidda sterlina, issa jiżen 8 kilogrammi u
hu twil 60 ċm. Il-figura żgħira li kienet tidher fuq wara tat-trofew oriġinali
ġiet imneħħija. Il-bażi tat-trofew kellu jiġi mkabbar biex ikun aktar stabbli.
L-ismijiet tal-pajjiżi rebbieħa nkitbu fin-naħa ta' wara tat-trofew.

Qabel l-1980, erba' timijiet biss setgħu jikkwalifikaw għall-kampjonat.
Mill-1980 in-numru kiber għal tmienja waqt li fl-1996 il-kampjonat espanda biex
minn dak iż-żmien sa issa, jilqa' sittax-il pajjiż. It-timijiet li jikkwalifikaw
jiġu magħżula minn serje ta' logħob ta' kwalifikazzjoni: fl-1960 u fl-1964
permezz ta' play-off li tintlagħab ġewwa u barra il-pajjiż tat-timijiet; fl-1968
kemm permezz ta' play-offs u gruppi ta' kwalifikazzjoni.

Nhar it-18 ta' April 2007, il-Polonja u l-Ukrajna ġew magħżula bħala l-ospiti
tal-kompetizzjoni tas-sena 2012. Huma għelbu l-kompetizzjoni tal-favorita
l-Italja, u l-Kroazja u l-Ungerija li ngħaqdu flimkien. Fl-2010, il-UEFA
tiddeċiedi liema pajjiż se jospita l-Kampjonati Ewropej 2016. L-Iżvezja u
n-Norveġja qed jippjanaw li jingħaqdu flimkien biex jospitaw flimkien
il-kompetizzjoni, kif ukoll il-Galles, l-Irlanda u l-Iskozja.
Is-sottomissjonijiet iridu jintbagħtu sal-2008.

Kemm il-Bulgarija u r-Rumanija u r-Repubblika Ċeka u l-Islovakkja qed
jikkonsidraw jospitawx l-edizzjoni tal-2020.

Hemm diskussjoni dwar jekk n-numru ta' pajjiżi li jikkwalifikaw għall-fażi
finali jikber minn sittax għal erbgħa u għoxrin, minħabba n-numru ta' pajjiżi li
ħarġu wara l-firda taċ-Ċekoslovakkja, il-Jugożlavja u l-Unjoni Sovjetika.
Il-president attwali Michel Platini qabel mal-idea imma l-Kumitat Eżekuttiv
tal-UEFA formalment ċaħad l-idea ta' espansjoni fl-2012.[1]

Tripletta issir meta plejer jiskorja tliet gowls jew aktar f'partita waħda.
Imniżżla f'ordni kronoloġiku.

2:Tinkludi 6 apparenzi bħala l-Unjoni Sovjetika u 1 bħala l-Komunità tal-Istati
Indipendenti



https://mt.wikipedia.org/wiki/Josif_Stalin

Ġużeppi Stalin (Russu: Иосиф Виссарионович Сталин) (Trażlitterazzjoni: Iosif
Vissarjonoviċ Stalin), imwieled Джугашвили (Ġugaxvili), Ġjorġja:(Ioseb
Jughashvili); (18 ta' Diċembru, 1878 – 5 ta' Marzu, 1953) kien l-isem li kien
juża d-dittatur Komunist, Iosev Jugashvili (18 ta' Diċembru, 1878 – 5 ta' Marzu,
1953). Huwa kien it-tieni mexxej politiku tal-Unjoni Sovjetika, wara Vladimir
Lenin. Stalin kien mexxej totalitarju u kkawża l-mewt ta' miljuni. Huwa beda
l-verżjoni tiegħu ta' komuniżmu, l-Istaliniżmu.

Stalin ikkoopera ma' Hitler qabel it-Tieni Gwerra Dinjija u finalment, fl-1939
it-tnejn għamlu patt sabiex jieħdu l-Polonja u jaqsmuha bejniethom; din kienet
kif faqqgħet it-Tieni Gwerra Dinjija.

Iżda fl-1941, Hitler dar kontra Stalin u attakka l-Unjoni Sovjetika bl-iskop li
jirbaħha. Minħabba f'hekk l-Unjoni Sovjetika bdiet taħdem mal-Alleati sabiex
jegħlbu l-Ġermanja. Fl-aħħar il-Ġermanja ħarġet telliefa, però l-URSS kellha
l-ikbar numru ta' mwiet u feruti mill-pajjiżi kollha li ħadu sehem fil-gwerra.

Meta ntemmet it-Tieni Gwerra Dinjija, l-armata Sovjetika spiċċat tokkupa ħafna
pajjiżi fl-Ewropa, bħall-Polonja, iċ-Ċekoslovakkja, l-Ungerija, u parti
mill-Ġermanja, u bdiet timponi l-komuniżmu f'dawn il-pajjiżi maħkuma.

Stalin żamm il-kmand fuq l-Unjoni Sovjetika sal-mewt tiegħu. Huwa ta importanza
kbira lill-militar, u ffoka l-ħin u l-enerġija kollha tar-Russja lejn il-bini
ta' armi, vejikoli u forzi armati. Jingħad li Stalin seraq sigrieti nukleari
mill-Amerika sabiex ikun jista' jibni l-armamenti tiegħu. Din ġabet magħha
l-bidu tal-Gwerra Bierda, li baqgħet għaddejja sal-waqa' tal-Unjoni Sovjetika
fl-1990.



https://mt.wikipedia.org/wiki/Joseph_Muscat

Joseph Muscat (Burmarrad, 22 ta' Jannar 1974) huwa l-Priministru ta' Malta u
l-mexxej tal-Partit Laburista Malti. Huwa ħa l-ġurament ta' Prim ministru nhar
il-11 ta' Marzu 2013, wara li l-Partit Laburista għamel waħda mill-akbar rebħiet
elettorali fl-istorja politika ta' Malta, meta rebaħ l-Elezzjonijiet Ġenerali
2013 b'maġġoranza ta' 55% jew 36,000 vot u għandu vantaġġ ta' disa' siġġijiet
fil-Parlament. Muscat ġab l-ikbar ammont ta' voti li qatt seta' jikseb kandidat
fl-Elezzjonijiet Ġenerali kollha li saru f'Malta, 26,000 vot minn fuq żewġ
distretti. Ta' 39 sena, huwa sar l-iżgħar Prim Ministru minn wara l-Gwerra ’l
hawn għalkemm mhux l-iżgħar fl-istorja għax fl-1924 Sir Ugo Mifsud kien sar Prim
Ministru fl-età ta’ 35 sena.

Bin Salvu, negozjant, u Grace, ħajjata, Joseph Muscat irċieva l-edukazzjoni
tiegħu fl-Iskola ta' St Francis, l-Iskola Primarja ta' San Pawl il-Baħar,
l-Iskola Stella Maris, fil-Kulleġġ San Alwigi, u fl-Università ta' Malta.
Fl-1995, huwa ggradwa bil-Baċellerat tal-Kummerċ, bi speċjalizzazzjoni
fil-Management u Public Policy. Fl-1996 iggradwa fil-Baċellerat tal-Arti
bl-Unuri fil-Public Policy. Fl-1997 ġab il-Masters tal-Arti fl-Istudji Ewropej u
d-Dottorat fil-Management Research mill-Università ta' Bristol, b'teżi dwar
riċerka innovattiva fuq intrapriżi żgħar u l-multinazzjonali, fl-2007.

Bejn l-1997 u 1998 huwa ta sehem fl-implimentazzjoni tal-istrateġija
industrijali tal-Gvern Laburista ta' Alfred Sant. Kien parti mill-grupp li
waqqaf l-Istitut għall-Promozzjoni tal-Intrapriżi ż-Żghar (IPSE), li ngħata
fondi Ewropej għar-ristrutturar tal-industrija.

Fl-2001, Muscat tqabbad mill-Partit Laburista biex jagħmel sit elettroniku
tal-aħbarijiet bl-Ingliż, maltastar.com.

Fl-2003, Joseph Muscat inħatar membru fi grupp ta' ħidma, immexxi minn George
Vella u Evarist Bartolo, li fassal il-politika Laburista dwar l-Unjoni Ewropea,
li ħareġ id-dokument Il-Partit Laburista u l-Unjoni Ewropea: Għall-Ġid
tal-Maltin u l-Għawdxin li f'Novembru ta' dik is-sena kien aċċettat
mill-Konferenza Ġenerali. Fl-istess konferenza, Muscat kien approvat bħala
kandidat tal-Partit Laburista għall-Elezzjonijiet tal-Parlament Ewropew.

Muscat kien elett fil-Parlament Ewropew f'Ġunju 2004 bi kważi 37,000 vot,
l-iktar kandidat li ġab voti għall-Partit Laburista. Fil-Parlament Ewropew,
Muscat kien membru tal-Kumitat għall-Ekonomija u Affarijiet Monetarji,
il-Kumitat għas-Suq Intern u Protezzjoni tal-Konsumatur. Fl-2007, kien elett
Viċi President tal-Kumitat għall-Ekonomija u Affarijiet Monetarji tal-Parlament
Ewropew. Muscat tqabbad ukoll jagħmel rapporti fuq il-kontijiet tat-telefonija
ċellulari (Roaming) u rapport fuq il-bejgħ u xiri tal-banek. Ħadem fuq
it-tneħħija tat-taxxa fuq id-dixxijiet tas-satelliti, d-dritt li konsumaturi
jaraw avvenimenti sportivi ewlenin mingħajr ħlas, u l-kwistjoni
tar-reġistrazzjoni tal-mediċini.

Nhar l-24 ta' Marzu 2008 Muscat ħabbar il-kandidatura tiegħu għal mexxej wara
r-riżenja ta' Alfred Sant. Nhar il-5 ta' Ġunju 435 minn 879 delegat ivvutaw għal
Joseph Muscat, 3 voti biss inqas mill-kwota meħtieġa, jiġifieri 50% u wieħed
tal-voti validi mitfugħin, li kienet ta' 438 vot. It-tieni l-eqreb kontestant
lejn Joseph Muscat kien George Abela, li kiseb 200 vot. It-tliet kontestanti
l-oħra li kienu eliminati mit-tiġrija għall-ħatra ta' Mexxej Laburista - Michael
Falzon, Evarist Bartolo u Marie Louise Coleiro Preca kisbu 181 vot, 32 vot u 26
vot rispettivament. L-għada 865 delegat reġgħu vvutaw f'votazzjoni oħra bejn
Joseph Muscat u George Abela biss, li fiha Muscat kiseb 574 vot, 66%. George
Abela kiseb 291 vot, 34%. Dan kien żieda ta' 139 vot fuq l-ammont tal-jum ta'
qabel fil-każ ta' Joseph Muscat u żieda ta' 91 vot fil-każ ta' George Abela.
Mat-tħabbira tar-rebħa tiegħu, Muscat talab lil dawk kollha li kienu fis-sala
biex jagħtu applaws kbir lil George Abela. B'messaġġ dirett lejn Abela, Muscat
qallu li dik hija daru u li fil-Partit Laburista hemm post għalih.

Nhar it-8 ta' Ġunju 2008, Muscat għamel mass rally fil-Kwartieri tal-Partit
fil-Ħamrun li fih dehru eks-Membri Parlamentari Laburisti u eks-Ministri
Laburisti li kienu ilhom ma jidhru fil-Partit Laburista bħal John Dalli, Salvu
Sant, Lino Debono, Bertu Pace, Joe Abela, Joe Brincat, Maria Camilleri, Joe
Micallef Stafrace, Joe Grima, Reno Calleja, Louis Buhagiar, Philip Muscat,
Joseph Saliba, Carmelo Brincat u Paul Chetcuti Caruana. Bagħtu t-tislijiet
tagħhom, imma minħabba impenji oħrajn ma setgħux jiġu Carmen Sant, Carmelo Borg,
Daniel Piscopo, Cettina Darmenia Brincat, Alex Sciberras Trigona u Carmelo
Buttigieg. Muscat qal li hu kien stieden b'mod personali lil dawk kollha li
kienu jirrappreżentaw lil Partit Laburista fil-Parlament tul iż-żmien kollu u
lil dawn qalilhom li:

Muscat semma l-mexxejja tal-Partit Laburista, lil Willie Savona li ħoloq u mexxa
lill-Partit Laburista fi żmien meta l-ħsibijiet tiegħu ma kinux jiġu milqugħin.
Semma li qed jimla l-post ta' Pawlu Boffa li kien il-bniedem li ta tifsira
lid-demokrazija soċjali bil-fatti. Qal li huwa ġej wara dak li kien, għadu, u
jibqa' Missier il-Partit Laburista, Dom Mintoff, liema isem ħadd mhu se jħassru
minn qalbu. Semma li dieħel fl-istess post tal-bniedem li żamm flimkien
lill-Partit Laburista fi żmien tant delikat, Karmenu Mifsud Bonnici u finalment
qal li huwa qiegħed jiġi fdat bil-fiduċja biex jimla l-post tal-bnidem li
għaqqad lill-Partit Laburista, Alfred Sant. Iżda qal li

Fl-ewwel tliet snin tat-tmexxija ta' Joseph Muscat ingħaqdu mal-Partit Laburista
persuni li qabel kienu jaħdmu fil-kamp Nazzjonalista bħal Manuel Mallia (li
fl-2013 sar il-Ministru tal-Intern u Sigurtà Nazzjonali)Marisa Micallef Leyson,
Mario Farrugia Borg, Deborah Schembri (li fl-2013 telgħet fil-Parlament) u Cyrus
Engerer (li ħiereġ għall-Elezzjonijiet Ewropej tal-2014). Ħareġ ukoll mal-Partit
Laburista għall-elezzjonijiet Ewropej il-Professur Edward Scicluna, li qabel ma
kienx fil-politika u li fl-2013 sar Ministru tal-Finanzi, u Dr. Konrad Mizzi (li
fl-2013 sar Ministru għall-Enerġija). Lydia Abela, mart iben il-President George
Abela saret is-segretarju eżekuttiv tal-Partit Laburista. Robert Abela, bin
il-President, ikkampanja fl-elezzjoni ġenerali favur il-Partit Laburista. John
Bundy, eks-kandidat tal-PN, beda jippreżenta programm fuq ONE TV. Fil-Konferenza
Ġenerali tal-2011, ħabbru li se joħorġu għall-ewwel darba għall-elezzjoni
mal-Partit il-mużiċista Sigmund Mifsud, l-avukat tal-General Workers' Union
Joanne Vella Cuschieri, u t-tobba Deo Debattista (li fl-2013 tela'
fil-Parlament) u Silvio Grixti.

Nhar is-6 ta' Ġunju 2009, Muscat iffaċċja l-ewwel elezzjoni tiegħu bħala Mexxej
tal-Partit Laburista, sena wara l-ħatra tiegħu. Il-Partit Laburista rebaħ
l-Elezzjonijiet Ewropej b'55% tal-voti, 35,600 vot iktar mill-Partit
Nazzjonalista, li ġab 40% tal-voti. Il-Partit Laburista ġab 7% aktar minn kemm
kien ġab fl-2004. Reġa' ġab 3 siġġijiet minn 5, u jieħu anke s-sitt siġġu meta
dan jiġi approvat it-Trattat ta' Lisbona.

Sa minn qabel il-ħatra tiegħu bħala mexxej tal-Partit Laburista f'Ġunju 2008,
Joseph Muscat wiegħed kemm-il darba li fl-ewwel darba li jkun hemm Gvern
Laburista hu personalment (Private Member’s Bill) kien se jressaq liġi
tad-divorzju għall-approvazzjoni tal-Parlament. Nhar is-6 ta' Lulju 2010,
id-Deputat Nazzjonalista Jeffrey Pullicino Orlando ressaq Private Member’s Bill
fil-Parlament biex jiġi introdott id-divorzju. F'Novembru 2010 twaqqaf
il-Moviment Iva għad-Divorzju, b'Deborah Schembri, ċerpersin tal-moviment, u
b'membri prominenti bħall-Membru Parlamentari u eks-Ministru Laburista Evarist
Bartolo, u Jeffrey Pulli­cino Orlando, iċ-Ċerpersin tal-Alternattiva Michael
Briguglio, l-eks Ministru Nazzjonalista Michael Falzon u Marlene Mizzi.

Nhar it-2 ta' Ġunju 2011, id-deputata Laburista Marie Louise Coleiro Preca
ħabbret li fiċ-ċirkostanzi kif żviluppaw mhux se tkun qed tikkontesta
l-elezzjoni ġenerali li jmiss bħala kandidata elettorali f'isem il-Partit
Laburista. Qalet li kienet diġa' infurmat lill-Kap tal-Oppożizzjoni Joseph
Muscat b'din id-deċiżjoni nhar it-Tlieta 31 ta' Mejju, jiġifieri jumejn wara li
tħabbar ir-riżultat tar-referendum. Fi stqarrija l-ġurnata ta' qabel, hija
kienet semmiet kif kien hemm min hedded, immalafama u intimida lilha u
lill-familja tagħha dwar il-pożizzjoni li kienet ħadet fil-kampanja
għar-referendum, kontra d-dħul tad-divorzju. Iżda tmintax-il jum wara din
l-istqarrija, nhar l-20 ta' Ġunju, Coleiro Preca ħabbret li se terġa'
tikkontesta mill-ġdid l-elezzjoni ġenerali li jmiss mal-Partit Laburista wara
t-turija kbira ta' appoġġ u solidarjeta' li l-elettorat tas-Sitt Distrett u
l-insistenza u l-ħeġġa li urew l-eluf ta' familji fid-distrett u barra minnu
biex terġa' tikkounsidra d-deċiżjoni tagħha, ġabuha f'qagħda li kellha
tirrifletti bis-sħiħ fuq id-deċiżjoni li kienet ħadet. Hi semmiet ukoll
l-istqarrijiet tal-Mexxej Laburista Joseph Muscat li ikkonferma li hi kienet
konformi mal-linja tal-partit komplew għabbewha bil-piż biex tirrevedi
d-deċiżjoni dwar il-kandidatura tagħha.

Nhar it-3 ta' Ġunju, l-avukatessa Deborah Schembri, ċerpersin tal-moviment Iva
għad-Divorzju, ħabbret li fl-elezzjoni ġenerali li kien imiss kienet se
tikkontesta f'isem il-Partit Laburista wara talba li saritilha minn Muscat.

Nhar it-13 ta' Lulju 2011, għadda mill-Parlament it-tieni qari tal-abbozz ta'
liġi dwar id-dħul tad-divorzju f'Malta, b'44 vot favur, 13-il vot kontra u 12-il
astensjoni. Il-Prim ministru Gonzi u l-Ministri kollha, barra wieħed (Joseph
Cassar) ivvutaw kontra jew astjenew. Il-Membri Parlamentari tal-Oppożizzjoni
vvutaw kollha favur, ħlief Adrian Vassallo li vvota kontra u Marie-Louise
Coleiro Preca li astjeniet. Tnax -il Membru Parlamentari Nazzjonalista vvutaw
favur.

Nhar il-15 ta' Lulju 2011 il-Viċi Sindku ta' Tas-Sliema Cyrus Engerer irriżenja
minn kull kariga fi ħdan il-Partit Nazzjonalista u ngħaqad mal-Partit Laburista.
Dan għamlu għax iddiżappunta ruħu għall-mod kif il-Prim Ministru vvota
fil-parlament dwar it-tieni qari tal-abbozz tal-liġi dwar id-divorzju u
"l-prinċipji u l-valuri liberali u demokratiċi tiegħi huma f'kunflitt
mal-prattiċi li qed jippersistu fil-Partit Nazzjonalista".

Il-Partit Laburista għamel waħda mill-akbar rebħiet elettorali fl-istorja
politika ta' Malta, meta rebaħ l-Elezzjonijiet Ġenerali 2013 b'maġġoranza ta'
167,533 vot, 35,107 aktar mill-Partit Nazzjonalista li kiseb 132,426 vot f’dik
li tista’ tiġi meqjusa bħala l-ikbar differenza għal diversi snin tant li bħala
persentaġġi l-PL ġab kważi 55% u l-PN 43%, kif kien ħabbar kull stħarriġ li sar
qabel l-elezzjoni. Il-PL għandu vantaġġ ta' disa' siġġijiet fil-Parlament.

Muscat li nħatar Prim ministru fil-11 ta' Marzu 2013, kiseb 26,170 vot bħala
l-ewwel preferenza miż-żewġ distretti li kkontesta fuqhom, 13,968 vot mit-Tieni
Distrett u 12,202 vot mir-Raba’ Distrett, ifisser li Muscat kiseb aktar voti
personali milli qatt kisbu żewġ persuni meqjusin kbar fix-xena politika lokali,
Dom Mintoff u Eddie Fenech Adami

F'Marzu 2013, fl-istess jum tal-Elezzjonijiet Ġenerali 2013, il-Partit Laburista
reġa' rebaħ l-elezzjonijiet tal-Kunsilli Lokali li saru fi 33 lokalità u żied
il-voti fuq l-elezzjonijiet ta’ erba' snin qabel fl-istess lokalitajiet bi 2.2%
biex issa ġab kważi 57%. Min-naħa tiegħu, il-Partit Nazzjonalista naq­qas
il-voti bi kważi 2% u ġab 42%. F’dawn l-elezzjonijiet, il-Partit Laburista rebaħ
għall-ewwel darba il-kunsill lokali ta’ Birkirkara u kien hemm ħames
lokalitajiet oħra li fihom il-Partit Nazzjonalista tilef il-maġġoranza:
l-Imtarfa, Tal-Pietà, il-Mellieħa, l-Imqabba u Santa Venera.

Jumejn wara ġie ffurmat il-kabinett ta' gvern ġdid, magħmul minn 14-il Ministru
u 8 Segretarji Parlamentari, wieħed mill-akbar kabinetti fl-istorja politika
Maltija. F'dan il-Kabinett inħolqu żewġ Ministeri ġodda: dak għall-Affarijiet
Ewropej, u l-Ministeru għad-Djalogu Soċjali, Affarijiet tal-Konsumatur u
Drittijiet Ċivili. Inħolqu 7 segretarjati parlamentari ġodda: dak
għall-Ippjanar, dak għall-Affarijiet tal-Unjoni Ewropea u l-Presidenza Ewropea
2017, dak għall-Kultura u Gvern Lokali, dak għar-Riċerka, Innovazzjoni, Żgħażagħ
u Sport, dak għall-Agrikoltura s-Sajd u d-Drittijiet tal-Annimali, dak
għall-kompetittivita' u t-Tkabbir Ekonomiku, dak għall-Anzjanita' Attiva u
d-Drittijiet ta' Persuni b' Diżabilita', u dak għall-Ġustizzja.

Fl-ewwel xhur tal-Gvern, saru diversi ħatriet ġodda fosthom Kummissarju ġdid
tal-Pulizija, Peter Paul Zammit. Franco Debono inħatar Kummissarju
għal-Liġijiet, u Giovanni Bonello inħatar President tal-Kummissjoni għar-Riforma
fil-Ġustizzja. Tonio Portughese sar iċ-Ċermen ġdid tal-PBS, ix-Xandir Pubbliku,
u Reno Bugeja sar il-Kap tat-Taqsima tal-Aħbarijiet. Wara li nstabu serje ta'
abbużi fil-ħabs, irriżenja d-Direttur tal-Ħabs. Oliver Friggieri nħatar ċermen
tal-Fondazzjoni Ċelebrazzjonijiet Nazzjonali Maltin. Helen D'Amato kienet
konfermata Kummissarju għat-tfal. John Dalli kien maħtur mill-Gvern biex jagħmel
riforma fl-Isptar Mater Dei.

Fil-qasam tax-xogħol beda l-istrateġija Jobs+ bil-għan li l-ħaddiema, b’mod
partikolari żgħażagħ, ikunu iktar imħarrġa u jagħtu iktar valur lil min
jimpjega. Nieda l-Global Residence Scheme u għamel sejħa għall-interess
fl-iżvilupp tal-eks-shipbuilding, bħala parti mill-istrateġija li jagħmel minn
Malta hub marittimu tal-aqwa kwalità fil-Mediterran.

Saret sejħa għall-interess biex ikun żviluppat cruise terminal f’Għawdex u
l-pjan ġdid tal-enerġija, li għalih dsatax-il kumpanija li wrew interess u ħdax
li issa ntgħażlu biex jikkompetu għal dan il-proġett.

Bejn it-3 u l-25 ta’ Ġunju 2013, fil-Berġa ta’ Kastilja, saret il-konsultazzjoni
pubblika bit-tema Gvern Li Jisma', bl-għan li l-membri kollha tal-Kabinett
jisimgħu lin-nies sa mill-bidu nett tal-leġislatura u mhux lejliet l-elezzjoni
ġenerali sabiex il-Gvern jasal għad-deċiżjonijiet tiegħu wara li jkun sema’
bir-reqqa dak li għandhom xi jgħidu l-Maltin. Kull Ministru u kull Segretarju
Parlamentari poġġa lilu nnifsu għad-dispożizzjoni ta’ dawk kollha li xtaqu
jaqsmu magħhom il-ħsibijiet, l-ideat u l-proposti tagħhom. B'kollox għal dawn
il-laqgħat attendew madwar 3,200 persuna minn Malta, Għawdex u anki barranin
residenti Malta. Dawn il-laqgħat damu tletin siegħa mifruxin fuq erba' ġimgħat.
Waqthom, kien hemm xejn inqas minn 600 intervent. Dawn il-konsultazzjonijiet
pubbliċi ser jibqgħu jsiru kull sitt xhur, bis-sensiela ta' laqgħat li jmiss
ippjanata li tibda f'Jannar 2014.

Fl-elezzjonijiet każwali tal-Elezzjonijiet Ewropej li saru f'April 2013,
il-Partit Laburista tella' l-ewwel Membru tal-Parlament Ewropew mara fl-istorja
politika Maltija, Marlene Mizzi, li kienet ċermen tas-Sea Malta, u ġabet kważi
24,000 vot.

Nhar l-24 ta' Mejju 2014, Muscat iffaċċja l-ewwel elezzjoni tiegħu bħala Prim
Ministru, sena wara l-ħatra tiegħu. Il-Partit Laburista rebaħ l-Elezzjonijiet
Ewropej għat-tielet darba b'53.3% tal-voti, 33,675 vot iktar mill-Partit
Nazzjonalista, li ġab 40% tal-voti. Il-Partit Laburista ġab 1.5% inqas minn kemm
kien ġab fl-2009 imma jrid jinghad li l-ammont ta'nies li hargu jivvutaw naqsu
b'4% minn fuq l'elezzjoni ta'2009

Wara li sar memorandum of understanding bejn il-Gvern u l-kumpanija Huawei, se
jsir ċentru konġunt ta’ innovazzjoni bejn l-Università ta’ Malta u l-Huawei
għall-iżvilupp ta’ applikazzjonijiet tal-informatika.

Fil-formolarju tal-Gvern se jidħlu wkoll mediċini ġodda kontra l-kanċer.
 Il-Gvern se jikkonsulta mal-imsieħba soċjali dwar l-introduzzjoni
ta’ leave mediku speċjali bi ħlas b’żieda mal-leave ta’ mard statutorju lil
ħaddiem li jkunu qed jieħdu xi forma ta’ kura kontra din il-marda.

Għal sena oħra se jerġgħu jiżdiedu l-istipendji pro rata, biż-żieda għall-għoli
tal-ħajja. Dawk li jattendu l-Alternative Learning Programme f’Raħal Ġdid se
jieħdu stipendju.

Għas-sena d-dieħla wkoll se jkunu allokati €400,000 għal ħaddiema minn skejjel
statali u minn skejjel oħra li jitolbu leave mħallas biex ikollhom ċans
jistudjaw.



https://mt.wikipedia.org/wiki/Folklor

Il-folklor huwa meqjus bħala l-fdal(pre-istorick things) ta’ drawwiet qodma li
baqgħu jgħixu barra minn żmienhom. Ħafna drabi dawn id-drawwiet li jinassu huma
marbutin ma’ klassi soċjali speċifika, magħrufa bħala l-folk lol. Ħafna
jassoċjaw element romantiku ma’ din il-kelma minħabba li min-natura tagħha ġib
sens ta’ nostalġija għall-imgħoddi. F’pajjiż żgħir bħal Malta, il-folklor
jitqies bħala aspett importanti ħafna fit-tiswir ta’ l-idenità Maltija. B’xi mod
nistgħu ngħidu li l-folklor jiġbor fih modi ta’ għajxien imxierka li fihom
jieħdu sehem ġemgħat speċifiċi ta’ individwi u b’hekk jikkonsolidaw il-kultura
tagħhom. B’kultura hawnekk nifhmu modi ta’ għajxien imxierek.olki Studjuzi
tal-folklor Malti, fosthom Ġuże Cassar Pulicino, jippruvaw ta’ sikwit jiskopru
l-oriġini tal-folklor Malti, b’enfasi partikolari fuq l-oriġini Romanza jew
l-oriġini Semitika ta’ dawn l-istess drawwiet.

Sqallija, l-Italja u Spanja kif ukoll Rodi jitqiesu bħala l-pajjiżi ta’
l-oriġini ta’ l-element folkloristiku romanz fil-kultura Maltija. Il-ħakma
Għarbija, mhux biss qabel il-miġja tal-Konti Ruġġieru u t-tkeċċija definita
tagħhom minn Federiku t-II, imma anke wara, saħansitra fi żmien il-kavallieri
ta’ San Ġwann, meta ċerti tregwi kienu jwasslu biex f’Malta jinżlu t-Torok biex
jinnegozjaw mal-maltin, il-preżenza tal-Mori, kif ukoll il-prezz ta’ l-ilsiera,
min-naħa l-oħra, huma meqjusa bħala dawk li wasslu għall-preżenza Semitika
fil-folklor Malti.



https://mt.wikipedia.org/wiki/Flora_ta%27_Malta

Id-distribuzzjoni tal-flora tal-gżejjer Maltin f' habitats differenti tista’,
bejn wieħed u ieħor, tiġi klassifikata hekk - 40% tal-flora kollha tikber fuq
art imqallba jew raba', 40% tikber fuq artijiet bil-blat (fosthom widien, truf
tal-iskarpi, xagħri tal-korallina) u l-20% li jifdal tinsab f' habitats
partikolari bħal xtajtiet ramlija, rdumijiet tal-korallina, bwar salmastri, eċċ

L-imsaġar jew iżjed eżatt il-Foresti Sklerofilli tal-Mediterran, huma l-habitat
l-iżjed tipiku tar-reġjun kollu tal-Mediterran u dan hu kkaratterizzat minn
siġar u arbuxxelli sempreverdi b'weraq ħoxnin. Dawn huma l-quċċata tas-sensiela
tal-veġetazzjoni (steppa –> gariga –> makkja –> msaġar).

F'Malta dan il-habitat inqered kważi għal kollox u illum baqa' ftit imsaġar
żgħar. Il-ftit irqajja' li baqa' huma s-soltu dominati mill-Ballut (Quercus
ilex) u huma meqjusin bħala fossili ħajjin ta' foresti antiki. L-ikbar erja hi
dik tal-Ballut tal-Wardija li fiha siġar li hu maħsub li għandhom bejn 500 u 900
sena.

Il-Buskett, li l-parti kbira minnu tħawwel min-nies, illum kiseb ix-xeħta ta'
masġar semi-naturali fejn is-siġar jirreġeneraw ruħhom b'mod naturali. Is-siġar
ewlenin f'dawn l-erji huma ż-Żnuber (Pinus halepensis), il-Ballut (Quercus
ilex), iż-Żebbuġ (Olea europea) u l-Ħarrub (Ceratonia siliqua).

Il-habitat li jmiss fis-sensiela hu l-makkja, karatterizzata minn siġar żgħar u
arbuxxelli kbar. Dan il-habitat hu relattivament mifrux fil-gżejjer Maltin u ta'
nisel sekondarju. Xi makkji artifiċjali jistgħu jiżviluppaw fi msaġar.
Il-komunitajiet tal-makkja aktarx insibuhom mal-ġnub tal-widien jew fil-qiegħ
tal-wieden l-iżjed fondi, ma' blat imżerżaq jew taħt irdumijiet ta' ġewwa
mill-baħar. Fost l-ispeċi tal-makkja insibu d-Deru (Pistacia lentiscus), ir-Rand
(Laurus nobilis) u l-Ħarrub (Ceratonia siliqua) u ż-Żebbuġ (Olea europea) li
daħħluhom il-bnedmin. Hemm grupp ta' siġar tal-Għargħar (Tetraclinis articulata)
li jikbru f'komunità tat-tip tal-makkja li jistgħu ikunu l-fdal ta' msaġar
antiki.

Il-gariga hi eko-sistema li tiżviluppa fuq xagħri tal-ġebla tal-ġir li jkun
fihom ħafna ħofor u xquq. Hi kkaratterizzata minn arbuxxelli folti, baxxi u
aromatiċi bħas-Sagħtar (Thymbra capitata) u l-Erika (Erica multiflora). Xi
komunitajiet naturali tal-gariga jiffurmaw fuq art karsika waqt li oħrajn
jiffurmaw bħala r-riżultat ta' degradazzjoni tal-komunitajiet tal-makkja. Fost
l-ispeċi l-oħra tal-gariga hemm il-Klin (Rosmarinus officinalis), it-Tengħud
tax-xagħri (Euphorbia melitensis), xitla endemika u bosta orkidi bħall-Orkida
piramidali ta’ Malta (Anacamptis urvilleana).

Il-komunitajiet tal-isteppi, li huma komuni mal-gżejjer, is-soltu jiffurmaw minn
makkji jew garigi li jiddegradaw minħabba raġunijiet differenti fosthom wisq
bhejjem jirgħu fuqhom jew ħruq jew bħala komuntajiet naturali tal-isteppi li
jinstabu pereżempju fuq art imżerżqa taflija. Fl-aħħar każ l-isteppi naturali
qatt ma jsiru garigi għax ikunu laħqu l-ogħla li jistgħu jilħqu skont il-fatturi
ambjentali tagħhom. Iż-żrieżaq taflin huma ddominati mill-Ħalfa (Lygeum
spartum). Fost l-ispeċi tal-isteppi hemm ix-xtieli erbaċej, l-iżjed il-Poaceae,
l-Apiaceae, il-Fabaceae u l-ispeċi tuberużi u bulbużi bħall-Berwieq Asphodelus
aestivus u l-Għansar 'Urginea maritima.

Il-veġetazzjoni rupestra, li hu t-terminu mogħti lil dawk l-ispeċi tax-xtieli li
jgħixu mal-uċuħ tal-irdumijiet, hi waħda mill-habitats l-iżjed importanti
għall-veġetazzjoni lokali billi tipprovdi l-aħħar refuġju mill-indħil
mill-bniedem. L-irdumijiet li jinsabu man-naħat tan-nofsinhar u l-punent
tal-gżejjer jgħixu fihom ħafna speċi endemiċi l-iżjed dawk li għandhom affinità
mal-Afrika ta' Fuq. Mal-irdumijiet ix-xtieli jadattaw ruħhom biex jgħixu
f'postijiet esposti ħafna u melħin u fuq l-uċuħ weqfin tal-irdumijiet jisfruttaw
l-iċken irqajja' ta' ħamrija u sediment li jinqabdu fix-xquq jew xfar. Ix-xtieli
li jikbru fl-irdumijiet qalb blat imfarrak jużaw il-kenn li jipprovdu xi ġebel
kbar u xi xquq. Fost l-ispeċi endemiċi li jikbru mal-uċuħ tal-irdumijiet insibu
l-Widnet il-baħar (Palaeocyanus crassifolius) u l-Bjanka ta’ l-irdum
(Cremnophyton lanfrancoi) flimkien max-Xebb (Darniella melitensis), il-Limonju
ta’ Malta (Limonium melitensis), il-Tulliera ta’ Malta (Chiliadenus bocconei) u
s-Sempreviva t’Għawdex (Helichrysum melitense). Fost l-speċi li mhumiex
ristretti għall-Gżejjer Maltin, insibu xi wħud li huma mifruxin biss madwar
il-Mediterran, bħall-Fexfiex tal-irdum (Triadenia aegyptica), il-Kruċanella
(Crucianella rupestris), is-Siġra tal-ħarir (Periploca angustifolia) u l-Papoċċa
bajda (Antirrhinum siculum).

Il-gżejjer Maltin, kif inhuma mdawwrin bil-baħar, fihom ħafna habitats kostali
karatterizzati mill-alofili, jiġifieri xtieli li jistgħu jinqdew b'ammonti żgħar
ta' ħamrija mielħa. Fost dawn insibu xi wħud li huma endemiċi, ristretti għal
dan it-tip ta' ambjent, bħall-Limonju ta’ Zerafa (Limonium zeraphae) u l-Bebuna
tal-baħar (Anthemis urvilleana). Insibu wkoll is-Siġra tal-bruk (Tamarix
africana), l-Almeridja tal-blat (Arthrocnemum macrostachyum), ix-Xorbett (Inula
crithmoides) u l-Ħaxixa tal-irmied (Salsola soda).

F'bosta postijiet max-xtajta, nistgħu insibu wkoll għadd ta' rqajja' baxxi li
jimtlew bl-ilma matul ix-xita. It-taħlita tal-ilma mielaħ mat-tajn u l-ilma ħelu
tifforma art mistgħadra salmastra. L-evaporazzjoni tal-ilma fis-sajf iżżid ħafna
l-imluħa tal-ilma u tista' tnixxef il-bur għal kollox u tħalli għadajjar ta'
tajn mielaħ. Però, minkejja dawn il-kundizzjonijiet ħorox u ibsin xi speċi ta'
xtieli jgħixu f'dan il-habitat. Hemm wieħed minn dawn il-habitats Marsaxlokk, u
dan ġie ddikjarat riżerva naturali fl-1993. Dan il-habitat jagħmilha ta'
interfaċċja bejn l-ambjenti tal-baħar, tal-ilma ħelu u tal-art u hu kkolonizzat
minn xtieli alofili bħall-Limonju tal-baħar (Limonium virgatum) and u t-tliet
speċi tal-Juncus – Is-Simar niggież (J. acutus), is-Simar tal-ilma (J.
subulatus) u s-Simar tal-baħar (J. maritimus).

Ftit 'l bogħod mill-ftit xtut bir-ramel li għandhom il-gżejjer, l-aħħar qabda
ta' duni jew għaram li baqa' jissaraw kontra l-indħil tal-bnedmin biex jibqgħu
ħajjin. Dawn id-duni sofrew ħafna degradazzjoni u taqlib u saru habitats mhedda
għall-aħħar li fihom xi xtieli rari ħafna. Xi wħud bħall-ħaxix Ammophila
littoralis diġà saru estinti. Illum dawn il-habitats saru ddominati mill-ħxejjex
tad-duni Elytrigia juncea u Sporobolus arenarius. Nistgħu ngħidu l l-quċċata hi
s-siġra tal-Bruk Tamarix africana li tikber ftit 'il ġewwa mill-baħar. Fost
l-ispeċi l-oħra nsibu l-Cakile maritima, l- Eryngium maritimum u l-Pankrazju
Pancratium maritimum.

Habitats tal-ilma ħelu huma skarsi f'Malta u Għawdex l-iżjed fix-xhur tas-sajf.
Fix-xitwa l-ilma jinġabar ġo għadajjar żgħar fil-blat u xi speċi tal-ilma ħelu
jgħixu fihom għal żmien qasir. F'xi widien insibu wkoll xi għadajjar u għejun u
dawn jista' jkun fihom speċi li huma meqjusin bħala rari minħabba l-iskarsezza
ta' dawn il-habitats. Il-maġġoranza tax-xtieli Maltin li jgħixu f' habitats
tal-ilma ħelu aktarx insibuhom fil-qigħan tal-widien meta dawn ikun mimlijin
bl-ilma fix-xitwa. Il-Qasba l-kbira, Arundo donax insubuha fejn ikun hemm
l-ilma.

Billi l-gżejjer Maltin għandhom densità ta' popolazzjoni għolja ħafna u kważi
l-art kollha hi wżata, dan it-tip ta' komunità hu mifrux ħafna. Il-habitats
imsemmijin iżjed 'l fuq kollha ġew affettwati ftit jew wisq minn fatturi
antropoġeniċi u għalhekk l-ebda parti mill-gżejjer ma nistgħu ngħidu li hi fi
stat tassew naturali. B'art imqallba hawn infissru art li soffriet ħafna
degradazzjoini minħabba l-impatt uman dirett. Hawn insibu xi speċi reżistenti li
jistgħu jibqgħu jgħixu f'kondizzjonijiet fqar u speċi barranin li kellhom
suċċess rimarkabbli fil-kolonizzazzjoni ta' art bħal din, u jużawha biex minnha
jinfirxu ma' ħafna postijiet għad-dannu tal-ispeċi indiġeni. Fix-xhur tax-xita
nistgħu naraw b'mod partikulari l-varjetà kbira ta' xtieli li sfruttaw l-art
imqallba. Maż-żmien jista' jkun li dawn il-habitats jibdew irabbu xi speċi
ħatbin u jerġgħu lura għal stat semi-narurali.

Fost l-ispeċi barranin li jikbru fl-art imqallba bħall-ġnub tat-toroq u
l-għelieqi mitluqin insibu l-Ħaxixa Ingliża Oxalis pes-caprae, is-siġra
tar-Riġnu Ricinus communis, is-Settembrina salvaġġa Aster squamatus, il-Lellux
Chrysanthemum coronarium, il-Ġarġir isfar Diplotaxis tenuifolia u l-Bajtar
tax-xewk Opuntia ficus-indica, flimkien mal-ispeċi tal-Akaċja u l-Ewkaliptu.
Fl-art imqallba nsibu wkoll il-Buqexrem Verbena officinalis, il-Fidloqqom Borago
officinalis, ix-Xewk tal-Madonna Silybum marianum, il-Leblieb tax-xagħri
Convolvulus althaeoides u l-Pepprin Papaver rhoeas.

Il-bini antik bħas-swar u l-fossijiet spiss joffru refuġju għall-flora lokali li
mingħajru ma jistgħux ikomplu. Il-ħitan għoljin is-soltu ma jistgħux jintlaħqu
(jekk ma jitnaddfux) u jħallu xi xtieli jikbru ( li jistgħu ikunu ta' ħsara
għall-bini jew le). Fuq is-swar insibu xi speċi partikulari bħall-Papoċċi ta’
Malta Linaria pseudolaxiflora, ix-Xewk Malti Centaurea melitensis u x-Xebb
Darniella melitensis.



https://mt.wikipedia.org/wiki/Ewropa_%C4%8Aentrali

L-Ewropa Ċentrali hija r-reġjun bejn iż-żewġ blokok li jiffurmaw l-Ewropa
tal-Punent u dik tal-Lvant. Dan it-terminu beda jintuża' iktar wara l-waqgħa
tal-Komuniżmu, meta spiċċaw ħafna delineazzjonijiet. Ir-reġjun jikkomprendi
(minn fuq għal isfel) mill-Polonja, ir-Repubblika Ċeka, is-Slovakkja,
l-Ungerija, it-Transilvanja, is-Slovenja, u partijiet mill-Balkani. Xi drabi,
il-Ġermanja, l-Awstrija u l-Iżvizzera huma wkoll inklużi f'dan ir-reġun Ewropew.

Storikament, m'hemmx fruntieri fiżiċi li juru lil dan ir-reġun. Hu iktar kunċett
ta' storja komuni, f'għaqda kontra l-Lvant ikkaratterizzat mill-Imperu Ottoman u
mir-Russja. Sal-Ewwel Gwerra Dinjija, fil-Punent kien hemm preponderanza ta'
konservattiżmu kontra l-ideat liberali moderni meħudin mill-kummerċ
internazzjonali; u, fl-aħħar mill-aħħar, mir-Rivoluzzjoni Franċiża. Wara l-Ewwel
Gwerra Dinjija, u iktar u iktar, wara t-Tieni Gwerra Dinjija, dawn l-ideat
inġenerali, u d-demokrazija liberali iktar fil-partikulari, espandew
il-fruntieri tagħhom mal-Ewropa ħielsa kollha.

Il-kunċett ta' Ewropa Ċentrali qiegħed jiġi użat ħafna riċentement, anki jekk
fadal biex jilħaq il-kunċetti ta' Ewropa tal-Punent u tal-Lvant. F'kuntesti
storiċi u kulturali, l-Ewropa tal-Lvant tidher l-iktar fejn hemm inħawi li fihom
il-Ġermaniżi għexu u tħawwdu mal-Islavi u l-Magjari, u fejn il-minoranzi tar-Rom
u l-Lhud għamlu kontribut kulturali qawwi. Din in-nozzjoni tilfet ħafna
mill-valur tagħha ħabba l-gwerer u d-diviżjoni fiżika u ideoloġika bil-Ġermaniżi
imqegħdin fil-Punent, kemm politikament u kemm fiżikament.

Dan it-terminu qed jerġa' jintuża ħafna wkoll minħabba t-tkabbir tal-Unjoni
Ewropea.



https://mt.wikipedia.org/wiki/Charles_Darwin

Charles Robert Darwin (Shrewsbury, 12 ta' Frar 1809 – Londra, 19 ta' April 1882)
kien naturalista Ingliż li x-xogħol u t-teoriji tiegħu dwar l-evoluzzjoni
tal-ispeċi ħajjin irrivoluzzjonaw profondament il-bijoloġija. Wara li kiseb
il-fama fost ix-xjenzjati għal ħidma tiegħu fil-lok u r-riċerki tiegħu
fl-ġeoloġija, ippropona l-ipoteżi li l-ispeċi ħajjin kollha evolvew matul
iż-żmien minn antenat komuni jew għadd ta' antenati komuni permezz tal-proċess
tas-selezzjoni naturali. It-teorija tal-evoluzzjoni ġiet aċċettata mill-komunità
xjentifika u l-pubbliku ġenerali matul ħajtu, filwaqt li t-teorija tiegħu
tas-selezzjoni naturali kellha tistenna sas-snin tletin biex tkun ġeneralment
meqjusa bħala l-ispjegazzjoni essenzjali tal-proċess tal-evoluzzjoni. Sas-seklu
21, kienet il-bażi tat-teorija moderna tal-evoluzzjoni. Taħt forma emendata,
l-iskoperta xjentifika ta' Darwin baqgħet sa issa s-sies tal-bijoloġija billi
tispjega b'mod loġiku u unifikat id-diversità tal-ħajja.

Darwin beda jistudja t-teoloġija fl-Università ta' Cambridge. Il-vjaġġ tiegħu
ta' ħames snin fuq il-Beagle l-ewwel stabbilih bħala ġeologu li
l-osservazzjonijiet u t-teoriji tiegħu saħħu t-teoriji attwalisti ta' Charles
Lyell u wara bil-pubblikazzjoni tar-rakkont tal-vjaġġ tiegħu għamlu famuż bħala
awtur popolari. Affaxxinat bid-distribuzzjoni ġeografika tal-fawna selvaġġa u
tal-fossili li kien ġabar matul il-vjaġġ tiegħu, beda jistudja t-trasformazzjoni
tal-ispeċi u fl-1838 ikkonċepixxa t-teorija tiegħu tas-selezzjoni naturali.
Billi kien jaf li oħrajn kienu ġew attakkati bħala eretiċi għal ideat simili,
kien jafda ħsibijietu biss lill-ħbiebu tal-qalb u kompla jiżviluppa r-riċerka
biex ilesti ruħu għal kull oġġezzjoni li jistgħu jagħmlulu. Fl-1858, Alfred
Russel Wallace bagħatlu saġġ li fih iddeskriva teorija simili u dan wassalhom
biex jippreżentaw it-teoriji tagħhom flimkien.

Il-ktieb tiegħu tal-1859, Dwar l-Oriġni tal-Ispeċi, għamel l-evoluzzjoni
mill-antenati komuni, b'xi modifikazzjonijiet, l-ispjegazzjoni dominanti
xjentifika tad-diversifikazzjoni fin-natura. Eżamina l-evoluzzjoni umana u
l-għażla sesswali f'Nisel il-bniedem u l-għażla marbuta mas-sess, segwit minn
L-Espressjoni tal-emozzjonijiet fil-bnedmin u l-annimali. Ir-riċerka tiegħu fuq
il-pjanti ġiet ippubblikata f'sensiela ta' kotba u fl-aħħar ktieb tiegħu, studja
l-ħniex u l-azzjoni tagħhom fuq il-ħamrija.

Charles Darwin twieled Shrewsbury, fi Shropshire, l-Ingilterra, fid-dar
tal-familja, magħrufa bħala "Mount House". Kien il-ħames mis-sitt ulied
tat-tabib u finanzier tat-tajjeb, Robert Darwin (1766-1848) u Susannah Darwin
(imwielda Wedgwood) (1765-1817). Kien in-neputi ta' Erasmus Darwin (1731-1802)
fuq in-naħa ta' missieru u ta' Josiah Wedgwood (1730-1795), fuq in-naħa ta'
ommu. Iż-żewġ familji kienu jħaddnu r-reliġjon Unitarjana, għalkemm il-familja
Wedgwood kienu adottaw l-Anglikaniżmu. Robert Darwin, minkejja li kien pjuttost
ħassieb ħieles, aċċetta li ibnu Charles jiġi mgħammed fil-Knisja Anglikana.
Madankollu, it-tfal ma' ommhom kienu jattendu l-Kappella Unitarjana.
Il-predikatur ta' din kien ukoll l-għalliem tal-iskola fejn beda jmur Charles
fl-1817. F'Lulju ta' dik is-sena, Susannah Darwin mietet, meta Charles kellu
biss tmien snin. F'Settembru tal-1818, daħal l-iskola Anglikana tal-inħawi,
Shrewsbury School, bħala student intern.

Darwin qatta' s-sajf tal-1825 jgħin 'l missieru jieħu ħsieb il-fqar ta'
Shropshire. Fil-ħarifa ta' dik is-sena, mar l-Università ta' Edinburgu,
l-Iskozja, biex jistudja l-mediċina, iżda tant naffritu l-ħruxija tal-kirurġija
li ttraskura l-istudji mediċi. John Edmonston, ilsir meħlus iswed, għallmu
jibbalzma l-annimali u kien jirrakkontalu stejjer affaxxinanti dwar il-foresti
tropikali tal-Amerika t'Isfel. Aktar tard, f'Nisel il-bniedem u l-għażla marbuta
mas-sess, juża' din l-esperjenza biex jenfasizza li, minkejja d-differenzi
superfiċjali fid-dehra, "il-Suwed u l-Ewropej" huma qrib ħafna ta' xulxin.

Matul it-tieni sena, Charles Darwin issieħeb fis-Soċjetà Plinjana, grupp ta'
studenti li kellhom interess kbir fl-istorja naturali. Sar student ta' Robert
Edmond Grant (1793-1874), li kien jappoġġja t-teorija tal-evoluzzjoni ta'
Jean-Baptiste Lamarck (1744-1829), kif kien jagħmel ukoll missieru, Erasmus
Darwin. Fuq ix-xtut tal-estwarju tax-xmara Forth, Charles ħa sehem fir-riċerka
ta' Grant fuq iċ-ċikli tal-ħajja tal-annimali tal-baħar. Din ir-riċerka kienet
dwar l-omoloġija, it-teorija li l-annimali kollha għandhom organi simili li
jvarjaw biss fil-komplessità tagħhom, u dan jindika li għandhom antenati komuni.
F'Marzu tal-1827, Darwin għamel taħdita lil sħabu Plinjani dwar iskoperta li
kien għamel: l-ispori suwed misjuba sikwit fil-qxur tal-gajdar huma l-bajd
tas-sangisug. Kien jattendi wkoll il-kors ta' Robert Jameson (1774-1854), fejn
tgħallem l-istratigrafija ġeoloġika, il-klassifikazzjoni tal-pjanti u studja
l-kollezzjoni għanja tal-Mużew tal-Università, li dak iż-żmien kienet waħda
mill-aqwa tal-Ewropa.

Fl-1827, missier Charles ra li ibnu ma kienx qiegħed jagħmel progress fl-istudju
tal-mediċina u bagħtu Christ's College, Cambridge, biex jagħmel il-Baċellerat
tal-Arti. Il-ħsieb kien li Charles jieħu diploma fit-teoloġija u jidħol qassis
Anglikan. Imma, Darwin kien jippreferi jqatta' ż-żmien jirkeb iż-żiemel u jmur
għall-kaċċa milli jintefa' fuq l-istudji tiegħu. Ma' kuġinuh William Darwin Fox
(1805-1880), beda jinteressa ruħu fil-kollezzjoni tal-ħniefes (Coleoptera). Fox
laqqgħu mar-reverendu John Stevens Henslow (1795-1861), professur tal-botanika u
espert fl-insetti. Darwin beda jattendi l-kors tal-istorja naturali mogħti minn
Henslow u sar l-istudent preferit tiegħu. Darwin kien magħruf mill-professuri
l-oħra bħala "dak li jkun ma' Henslow". Meta l-eżamijiet qarbu, Darwin beda
jikkonċentra fuq l-istudji tiegħu u ħa xi lezzjonijiet privati minn Henslow.
Darwin kien partikolarment entużjasta fuq il-kitba ta' William Paley
(1743-1805), li t-Teoloġija Naturali tiegħu (1802), inkludiet argumenti
għad-disinn divin fin-natura.

Hemm min jaħseb li l-entużjażmu ta' Darwin għall-addattamentiżmu reliġjuż ta'
Paley, paradossalment, influwenzah aktar tard, fil-formolazzjoni tat-teorija
tiegħu tas-selezzjoni naturali. Fl-eżamijiet finali f'Jannar tal-1831, hu mar
tajjeb fit-teoloġija, imma mhux daqshekk fil-letteratura klassika, il-matematika
u l-fiżika, minkejja li ġie l-għaxar wieħed minn 178 student.

Ir-regoli tal-Università lil Darwin rabtuh li jibqa' Cambridge sa Ġunju. Fuq
il-parir ta' Henslow, ma għaġġilx biex jordna fil-knisja Anglikana u ispirat
mill-vjaġġ ta' Alexander von Humboldt (1769-1859), organizza vjaġġ lejn il-gżira
ta' Tenerif ma' xi wħud minn sħabu li kienu għadhom kif ħadu l-lawrja, biex
jistudjaw l-istorja naturali taż-żona tropikali. Biex jitħejja aħjar, Darwin ħa
l-kors tal-ġeoloġija tar-reverendu Adam Sedgwick (1785-1873) u matul is-sajf, ħa
sehem fit-tfassil ta' mappa ġeoloġika fil-Galles. Wara li qatta' ħmistax ma'
studenti ħbiebu f'Barmouth, Darwin mar lura d-dar fejn sab tistennih ittra minn
għand Henslow fejn irrakmandah bħala naturalista xieraq (allavolja t-taħriġ
tiegħu ma kienx għadu komplut) għal pożizzjoni bla ħlas ma' Robert FitzRoy
(1805-1865), il-kaptan tal-HMS Beagle, li kien ħa jitlaq erba' ġimgħat wara biex
jagħmel il-kartografija tal-kosta tal-Amerika t'Isfel. Missieru għall-ewwel kien
kontra dan il-vjaġġ ta' sentejn li kien iqisu bħala ħela ta' żmien, imma
fl-aħħar, ħu l-mara, Josiah Wedgwood, ikkonvinċih u spiċċa biex iħalli 'l ibnu
jieħu sehem fil-vjaġġ.

Mill-ħames snin tal-ispedizzjoni tal-HMS Beagle, Darwin qatta' żewġ terzi
tal-ħin fuq l-art. Iddeskriva għadd kbir ta' osservazzjonijiet ġeoloġiċi, ġabar
ħafna organiżmi ħajjin u fossili, u metodikament ikkonserva l-kollezzjoni għanja
ta' kampjuni li kien ġabar, ħafna minnhom ġodda għax-xjenza. F'diversi
okkażjonijiet matul il-vjaġġ bagħat Cambridge xi kampjuni flimkien ma' ittri
dwar l-iskoperti tiegħu. Dan għen biex jistabbilixxi l-fama tiegħu bħala
naturalista. In-noti dettaljati li wrew kemm kien kapaċi fit-teorija jiffurmaw
il-bażi tax-xogħol tiegħu ta' wara. Fid-djarju tiegħu, li fil-bidu kien
għall-familja biss u iktar tard ġie ippubblikat bit-titlu Il-vjaġġ tal-Beagle,
ġabar fih l-osservazzjonijiet tiegħu, u pprovda informazzjoni soċjali, politika
u antropoloġika fuq għadd kbir ta' nies, kemm kolonjali u kemm indiġeni, li kien
iltaqa' magħhom.

Qabel it-tluq, Robert FitzRoy ta 'l Darwin l-ewwel volum tal-Prinċipji
tal-Ġeoloġija ta' Charles Lyell (1797-1875) li spjega l-għamliet tal-art
bl-akkumulazzjoni ta' proċessi gradwali matul perjodi twal ħafna ta' żmien.
Fil-wasla tagħhom fil-gżira ta' Santiago fil-Kap Verde, Darwin osserva saff
abjad fl-għoli f'irdum vulkaniku, saff magħmul minn frak tal-qroll u molluski
maħruqin. Din l-osservazzjoni, li taqbel mal-prinċipju ta' Lyell dwar it-tlugħ u
nżul bilmod tal-art, tat 'il Darwin prospettiva ġdida dwar l-istorja ġeoloġika
tal-gżira u beda jaħseb biex jikteb ktieb dwar il-ġeoloġija. Din l-iskoperta
kienet segwita minn oħrajn iżjed importanti. Innota li l-pjanuri tal-Patagonja
huma magħmulin minn ċagħaq u arzell, bħal xtut li telgħu. Wara terremot
fiċ-Ċili, innota saff ta' maskli 'l fuq mill-livell tal-baħar, li jindika li
l-livell tal-art kien tela'. F'altitudni għolja fl-Andi, innota li xi fossili
tas-siġar kienu żviluppaw fuq xtajtiet ramlija, qrib l-arzell tal-baħar.
Fl-aħħarnett żvilluppa t-teżi li l-atolli tal-kroll iffurmaw fuq koni vulkaniċi
huma u jegħrqu, u kkonfermaha meta l-Beagle għadda mill-gżejjer Kokos.

Fl-Amerika t'Isfel, Darwin skopra fossili ta' mammiferi ġganti estinti midfuna
fis-saffi ta' qxur tal-arzell, li wrew estinzjoni riċenti mingħajr l-ebda sinjal
ta' diżastri jew bidla fil-klima. Għalkemm iddentifika korrettement wieħed minn
dawn fossili bħala Megaterju (Megatherium) u għaraf frammenti tal-qoxra
tal-armadillo lokali, kien tal-fehma li dawn il-fdalijiet kienu ġejjin minn
speċi Ewropej jew Afrikani. Kien biss wara r-ritorn tiegħu, li Richard Owen
(1804-1892) wera li dawn il-fdalijiet kienu fil-fatt qrib il-ħlejjaq li jgħixu
fl-Amerika biss.

It-tieni volum tax-xogħol ta' Charles Lyell ta argumenti kontra l-evoluzzjoniżmu
u spjega l-firxa tal-ispeċi permezz tal-idea ta' "ċentri ta' ħolqien". Darwin
irċieva dan il-ktieb u qrah b'attenzjoni kbira, u minnu ħareġ ideat li jmorru
iżjed 'l bogħod milli qatt kien immaġina Lyell. Fl-Arġentina, induna li żewġ
tipi ta' nagħma kienu jgħixu f'territorji separati imma li jirkbu parzjalment
fuq xulxin. Fuq il-Gżejjer Galapagos, ġabar ħafna mimidi (Mimidae) u nnota li
dawn jvarjaw skont liema gżira jkunu ġew minnha. Sema' wkoll li l-Ispanjoli li
jgħixu f'dawn l-inħawi kienu jafu jgħidu minn fejn ġejjin il-fkieren mid-dehra
tagħhom, imma kien ikkonkluda wkoll li kienu huma stess li daħħluhom
fil-gżejjer. Fl-Awstralja, l-ornitoriku (Ornithorhynchus anatinus) u
l-kangaru-far (Aepyprymnus rufescens) rahom hekk strambi li għalih kienu qishom
ix-xogħol ta' żewġ ħallieqa differenti.

F'Cape Town, Darwin u FitzRoy iltaqgħu ma' John Herschel (1792-1871), li ftit
qabel kien kiteb lil Lyell dwar is-suġġett tal-"misterju tal-misterji",
in-nissel tal-ispeċi. Waqt li kien qiegħed jirranġa n-noti tiegħu matul il-vjaġġ
lura, Darwin kiteb li s-suspetti li kellu dwar il-mimidi u l-fkieren kienu
korretti, fatti bħal dawn idgħajfu l-istabbiltà tal-ispeċi imbagħad prudentament
żied il-kelma jistgħu. Kiteb aktar tard li fatti bħal dawn jidhru li jitfgħu
xaqq ta' dawl fuq l-oriġini tal-ispeċi.

Tlieta min-nies minn Tierra del Fuego li kienu ttieħdu fuq il-Beagle matul
il-vjaġġ ta' qabel kienu abbord biex jirritornaw bħala missjunarji. Matul
is-sentejn li qattgħu l-Ingilterra, suppost saru "ċivilizzati", imma għal Darwin
mill-qrib kienu jidhru slavaġġ sfortunati u msejkna.

Sena wara, il-missjunarji li kienu tħallew l-art kienu abbandunaw il-missjoni
tagħhom u Jemmy Button biss ġie jiltaqa' magħhom, kien mar lura għall-ħajja
salvaġġa u qallhom li ma kellu l-ebda xewqa li jmur lura l-Ingilterra u li kien
kuntent u sodisfatt. Minħabba din l-esperjenza, Darwin beda jemmen li l-bniedem
ma kienx daqstant imbiegħed mill-annimali, u d-differenza kienet prinċipalment
minħabba d-differenzi fl-iżvilupp kulturali bejn iċ-ċiviltajiet aktar milli
minħabba d-differenzi razzjali. Kien jobgħod il-jasar li kien ra f'postijiet
oħra fl-Amerika t'Isfel, u kien jistmer l-effetti tal-kolonizzazzjoni Ewropea
fuq l-aboriġni tal-Awstralja kif ukol fuq il-Maori ta' New Zealand".

FitzRoy inħatar biex jikteb l-istorja uffiċjali tal-vjaġġ tal-Beagle; ftit qabel
tmiem il-vjaġġ, qara' d-djarju ta' Darwin u talbu jirranġah u hekk sar it-tielet
volum, iddedikat għall-istorja naturali.

Waqt li Darwin kien għadu jivvjaġġa, Henslow stinka biex l-eks-student tiegħu
isir magħruf min-naturalisti eminenti billi qassam eżempji ta' fossili u ktejjeb
li kien fih l-ittri ta' Darwin dwar il-ġeoloġija. Sa meta l-Beagle wasal lura
fit-2 ta' Ottubru tal-1836, Darwin kien diġà sar famuż fost ix-xjenzati. Wara li
mar id-dar fi Shrewsbury u ra l-familja tiegħu, telaq malajr lura Cambridge biex
jara 'l Henslow li qallu li kien lest jieħu ħsieb il-kampjuni botaniċi hu stess
u tah parir isib naturalisti kapaċi biex jiddeskrivu l-kollezzjonijiet u jagħmlu
l-katalgu tagħhom. Missier Darwin sab fondi biżżejjed biex iħalli 'l ibnu jsir
xjenzat finanzjarjament indipendenti u Darwin kien mimli entużjażmu meta dar
l-istituzzjonijiet ta' Londra, fejn kien onorat kullimkien. Fittex esperti biex
jiddeskrivu l-kollezzjonijiet tiegħu: iż-żooloġi kienu qegħdin lura ħafna
fix-xogħol tagħhom u ċerti kampjuni kienu fil-periklu li sempliċement jintesew
fil-ġenb.

Kien b'kurżità kbira li Charles Lyell iltaqa' ma' Darwin għall-ewwel darba
fid-29 ta' Ottubru, u ma tilifx żmien biex jippreżenta 'l Richard Owen
(1804-1892), anatomiku li kellu jkollu futur kbir, li kellu għad-dispożizzjoni
tiegħu l-faċilitajiet tal-Kulleġ Rjali tal-Kirurġija biex jistudja l-għadam
fossilizzat li kien ġabar Darwin. Fost ir-riżultati mhux mistennija li sab Owen,
kien hemm xi Megaterji ġganti, kranju ta' Toxodon, annimal li kien jixbah
l-ippopotamu, xi rodituri estinti, kif ukoll frammenti tal-qoxra ta' armadilli
enormi (Glyptodon) li għebu, kif Darwin kien ippropona mill-bidu nett. Dawn
il-ħlejjaq fossilizzati ma kellhomx x'jaqsmu mal-annimali Afrikani, imma kienu
marbutin strettament mal-ispeċi li jgħixu l-Amerika t'Isfel.

F'nofs Diċembru, Darwin mar Cambridge biex jorganizza x-xogħol fuq
il-kollezzjonijiet tiegħu u jerġa' jemenda d-djarju tiegħu. Kiteb l-ewwel
artiklu tiegħu li fih wera li l-massa kontinentali tal-Amerika t'Isfel kienet
għaddiet minn tlugħ bil-mod il-mod, u appoġġat bil-qalb minn Lyell, qrah
lis-Soċjetà Ġeoloġika ta' Londra fl-4 ta' Jannar tal-1837. L-istess jum offra
lis-Soċjetà Żooloġika ta' Londra il-kampjuni ta' mammiferi u għasafar li kellu.
L-ornitologu John Gould (1804-1881) ma damx ma ħabbar li l-għasafar
tal-Galapagos li Darwin kien jemmen li huma taħlita ta' malvizzi, grosbeaks u
sponsuni, kienu fil-fatt tliet speċi distinti ta' sponsuni. Fis-17 ta' Frar
tal-1837, Darwin ġie elett għall-Kunsill tas-Soċjetà Rjali Ġeografika.
Fl-indirizz presidenzjali tiegħu, Lyell ippreżenta s-sejbiet ta' Owen fuq
il-fossili ta' Darwin, u enfasizza li l-kontinwità ġeografika tal-ispeċi
ikkonfermat l-ideat attwalisti tiegħu.

Fis-6 ta' Marzu tal-1837, Darwin mar joqgħod Londra biex ikun eqreb il-post
tal-kariga ġdida tiegħu fis-Soċjetà Ġeografika. Hemm ingħaqad ma' ċirku vivaċi
ta' xjenzati u għorrief bħal Charles Babbage (1791-1871), li kien jemmen li Alla
kien ordna l-ħajja minn qabel skont ċerti liġijiet naturali mingħajr ma jkollu
jagħmel ebda ħolqien mirakoluż ad hoc. Darwin kien joqgħod qrib ħuh Erasmus,
ħassieb ħieles, li kien parti miċ-ċirku tal-"Whigs" u li l-ħabiba tal-qalb
tiegħu, il-kittieba Harriet Martineau (1802-1876), kienet tippromwovi l-ideat
ta' Thomas Malthus (1766-1834) li kienu l-bażi tar-riformi tal-Poor Laws
irrakkmandati mill-Whigs. Dawn ir-riformi kellhom l-għan li jiskoraġġixxu l-fqar
li jkollhom iżjed ulied milli jippermettulhom ir-riżorsi tagħhom. Il-kwistjoni
ta' John Herschel (1792-1871) dwar l-oriġini tal-ispeċi kienet diskussa
fil-wisgħa. Xi personalitajiet mill-komunità medika, fosthom Dr James Manby
Gully (1808-1883) waslu biex jaqblu ma' Grant fl-ideat tiegħu
tat-trasformazzjoni tal-ispeċi, iżda fl-għajnejn tax-xjenzati ħbieb ta' Darwin,
ereżija daqshekk radikali kienet tista' tipperikola l-bażi divina tal-ordni
soċjali diġà mhedda mir-reċessjoni u r-rewwixti.

Gould, sadanittant, sab li l-għasafar mimi poliglotti (Mimus polyglottos)
tal-Galapagos minn gżejjer differenti kienu speċi distinti u mhux biss
varjetajiet, filwaqt li t-trogloditi (Troglodytinae) kienu speċi oħra ta'
frinġillidji (Fringillidae). Darwin ma kienx niżżel eżatt mil-liema gżejjer
kienu ġejjin dawn l-għasafar, imma sab l-informazzjoni fin-noti ta' membri oħra
tal-ispedizzjoni fuq il-Beagle, fosthom FitzRoy, li kienu rreġistraw aktar
bir-reqqa dak li kienu ġabru huma stess. Iż-żoologu Thomas Bell (1792-1880) wera
li l-fkieren tal-Galapagos kienu indiġeni għall-gżejjer. Qabel nofs Marzu,
Darwin kien konvint li wara li l-annimali jkunu waslu fil-gżejjer kienu b'xi mod
jinbidlu biex jiffurmaw fuq id-diversi gżejjer speċi ġodda – beda jirrifletti
fuq din it-trasformazzjoni u jinnota r-riżultati ta' ħsibijietu fil-"pitazz
aħmar" li kien beda fuq il-"Beagle". F'nofs Lulju, beda l-pitazz sigriet tiegħu,
il-"pitazz B" fuq din it-trasformazzjoni u, fil-paġna 36, kiteb "naħseb" 'il fuq
mill-ewwel tħażżiza ta' siġra li turi l-evoluzzjoni.

Fl-istess ħin li kien imħabbat bl-istudju tat-trasformiżmu, Darwin tgħabba
b'xogħol ieħor. Waqt li kien għadu jemenda d-Djajru tiegħu, ħa f'idejh
ir-reviżjoni u l-pubblikazzjoni tar-rapporti tal-esperti dwar il-kollezzjonijiet
tiegħu u, bl-għajnuna ta' Henslow, kiseb l-għotja ta' 1000 lira sterlina biex
jiffinanzja ż-Żooloġija tal-vjaġġ tal-HMS Beagle f'numru ta' volumi. Aċċetta
skadenzi li kien impossibbli li jżommhom kemm għal dan ix-xogħol u kemm għal
ktieb dwar il-Ġeoloġija tal-Amerika t'Isfel li fih appoġġja l-ideat ta' Lyell.
Darwin spiċċa l-edizzjoni tad-Djajru tiegħu fl-20 ta' Ġunju tal-1837 hekk kif
ir-Reġina Vittorja telgħet fuq it-tron, iżda kien baqgħalu jikkoreġi l-aħħar
provi.

Is-saħħa ta' Darwin sofriet minħabba x-xogħol żejjed li tgħabba bih. Fl-20 ta'
Settembru tal-1837, ħass xi "palpitazzjonijiet tal-qalb". It-tabib tiegħu
ordnalu xahar mistrieħ, u għalhekk mar Shrewsbury joqgħod f'Maer Hall mal-qraba
tan-naħa ta' ommu, imma sabhom kurjużi wisq dwar l-istejjer fuq il-vjaġġi tiegħu
biex ikun jista' jistrieħ. Il-kuġina tiegħu Emma Wedgwood, grazzjuża,
intelliġenti u kolta, u disa' xhur ikbar minn Darwin, kienet tieħu ħsieb
zijitha, li kienet marida. Zijuh Jos urieh post fejn xi rmied kien sparixxa taħt
il-ħamrija u ssuġġerixxa li dan jista' jkun il-ħidma tal-ħniex. Din kienet
l-oriġini ta' taħdita li Darwin ta lis-Soċjetà Ġeologika fl-1 ta' Novembru, fejn
wera għall-ewwel darba is-sehem tal-ħniex fil-formazzjoni tal-ħamrija.

William Whewell (1794-1866) ħajjar lil Darwin jaċċetta l-kariga ta' Segretarju
tas-Soċjetà Ġeologika. Wara li fil-bidu rrifjuta din ir-responsabbiltà żejda,
aċċetta l-post f'Marzu 1838. Minkejja x-xogħol tal-kitba u l-editjar, għamel
progress notevoli fuq it-trasformiżmu. Filwaqt li l-ideat tiegħu dwar
l-evoluzzjoni żammhom sigrieti, kien jieħu kull opportunità li jintervista
n-naturalisti ta' esperjenza u, b'mod informali, in-nies li kellhom tagħrif
prattiku bħall-bdiewa u d-dilettanti tal-ħamiem. Maż-żmien ir-riċerka tiegħu
twessgħet u kien jistaqsi l-familja kollha, inklużi t-tfal, il-maġġurdom,
il-ġirien, nies mill-kolonji u sħabu ta' abbord. L-ispekulazzjoni inizzjali
tiegħu inkludiet ir-razza umana u fit-28 ta' Marzu tal-1838, wara li osserva
xadina fiż-żu, innota x-xebh kbir bejn l-imġiba tagħha u dik ta' tifel jew
tifla.

Dawn l-isforzi kollha fl-aħħar għamlu bih u, f'Ġunju, kellu jibqa' fis-sodda
għal ftit jiem minħabba problemi tal-istonku, uġigħ ta' ras u sintomi kardijaċi.
Fil-bqija ta' ħajtu, kellu jieqaf bosta drabi minħabba uġigħ fl-istonku,
rimettar, sħana kbira, palpitazzjonijiet, rogħda u uġigħ ieħor, speċjalment
fil-mumenti ta' tensjoni, bħal meta kien ħa jattendi xi laqgħa jew jirrispondi
għal xi polemika fuq it-teorija tiegħu. Il-kawża ta' din il-marda baqgħet ma
nstabitx f'ħajtu, u l-kura għamlet ftit suċċess. Fiż-żmienna kien hemm xi
suġġerimenti, fosthom il-marda ta' Chagas, li seta' ħa mill-gdim tal-insetti
fl-Amerika t'Isfel, il-marda ta' Meniere, jew diversi mard psikoloġiku. Għadna
ma nafux żgur.

Fit-23 ta' Ġunju tal-838, waqaf ftit mill-ħidma tiegħu biex imur jagħmel xi
xogħol ġeoloġiku fl-Iskozja. Żar Glen Roy biex hemmhekk jara t-"toroq" paralleli
maqtugħin fil-ġenb tal-għoljiet. Hu kien jaħseb li dawn fil-qedem kienu xtut
tal-baħar li telgħu imma Louis Agassiz (1807-1873) aktar tard (1840) wera li
dawn qabel kienu l-ġnub ta' lagi glaċjali.

F'Lulju Darwin kien mistrieħ għal kollox u reġa' mar Shrewsbury. Kellu d-drawwa
li jieħu n-noti l-ħin kollu fuq ir-riproduzzjoni tal-annimali u jħażżeż
il-ħsibijiet dwar il-karriera u l-proġetti tiegħu kif jiġuh f'rasu fuq żewġ
biċċiet karti żgħar. Waħda minn dawn kien fiha żewġ kolonni bit-titlu
"Niżżewweġ" u "Ma niżżewwiġx". Il-vantaġġi jinkludu: "sieħba fidila u ħabiba
fix-xjuħija ... aħjar minn kelb f'kull każ" u l-punti opposti bħal "inqas flus
għal kotba" u "telf terribbli ta' żmien". Meta ddeċieda favur iż-żwieġ,
iddiskutih ma' missieru, u mbagħad żar lil Emma fid-29 ta' Lulju tal-1838. Ma
kellux żmien jagħmel il-proposta taż-żwieġ, għax kontra l-parir ta' missieru,
qagħad jitkellem fuq l-ideat tiegħu dwar it-trasformiżmu.

Filwaqt li kompla r-riċerki tiegħu f'Londra, Darwin qara, bħala distrazzjoni,
is-sitt edizzjoni ta' "Saġġ dwar il-Prinċipju tal-Popolazzjoni" ta' Thomas
Malthus; dan ikkalkula li minħabba r-rata tat-twelid, il-popolazzjoni umana
setgħet tirdoppja kull 25 sena, imma fil-prattika, din iż-żieda titrażżan
mill-mewt, mard, gwerer u ġuħ Darwin mill-ewwel ra li dan japplika wkoll għal
"kunflitt bejn l-ispeċi", kif kien innota fil-każ tal-pjanti, Augustin Pyramus
de Candolle (1778-1841), u għall-ġlieda għall-ħajja fost annimali salvaġġi. Ra
wkoll li din kienet ir-raġuni għala l-għadd ta' speċi baqa' relattivament
stabbli. Billi l-ispeċi dejjem jirriproduċu iktar milli hemm riżorsi għalihom,
varjazzjonijiet favorevoli jagħmlu 'l dawk l-organiżmi li jkunu fihom aktar
probabbli li jgħixu u jittrasmettu dawn il-bidliet lil uliedhom, filwaqt li
l-varjazzjonijiet mhux favorevoli jispiċċaw biex jisparixxu. Minn hemm tiġi
l-formazzjoni tal-ispeċi ġodda. Fit-28 ta' Settembru tal-1838, innota din
l-ispjegazzjoni ġdida tal-kwistjoni u ddeskriviha bħala xorta ta' post, fejn
jiġu ntrodotti strutturi iżjed addattati fl-ispazji tal-ekonomija naturali
filwaqt li l-istrutturi iżjed dgħajfin jintremew. Issa kellu ipoteżi li seta'
jaħdem fuqha.

Fix-xhur ta' wara, qabbel il-bdiewa li jagħżlu l-aħjar bhejjem għat-trobbija
man-Natura Malthusjana li tagħżel fost il-varjanti maħluqa "każwalment", b'mod
li "kull element ta' [kull] struttura akkwistata riċentament jiġi implimentat
bis-sħiħ u pperfezzjonat". Ra f'din l-analoġija "l-isbaħ parti tat-teorija
[tiegħu]".

Fil-11 Novembru mar lura Maer u għamel il-proposta tiegħu lil Emma, waqt li
reġa' spjegalha l-ideat tiegħu. Hi aċċettat u wara, fil-korrispondenza miegħu,
uriet kemm kienet apprezzat il-frankezza tiegħu, iżda minħabba t-trobbija devota
ħafna tagħha fil-knisja Anglikana, qaltlu bil-biża' tagħha li dawn l-ereżiji
kontra l-fidi jistgħu jipperikolaw it-tama tagħha li terġa' tiltaqa' miegħu
fil-ħajja ta' dejjem. Waqt li kien qed ifittex dar f'Londra fejn jistgħu
joqogħdu, hu reġa' marad u Emma kitbitlu biex tħeġġu jieħu ftit tal-mistrieħ:
"Terġax timrad, għażiż Charlie, qabel ma nkun nista' niġi ħdejk biex nieħu
ħsiebek".

F'Gower Street sab dar fejn jogħqodu li kienu jsejħulha d-"Dwejra tal-Makaw"
(minħabba d-dekorazzjoni tgħajjat ta' ġewwa), imbagħad fil-Milied ġarr
il-"mużew" tiegħu. It-tieġ kellu jsir fl-24 ta' Jannar tal-1839, imma l-familja
Wedgwood ipposponewh. Fl-24, Darwin kellu l-unur li jiġi elett membru tar-Royal
Society .

Fid-29 ta' Jannar tal-1839, Darwin u Emma Wedgwood iżżewġu f'Maer f'ċerimonja
Anglikana irranġata biex togħġob l-Unitarjani. Wara telqu minnufih bil-ferrovija
lejn id-dar ġdida tagħhom f'Londra.

Darwin kien sab il-bażi tat-teorija tiegħu tas-selezzjoni naturali, imma kien
jaf sewwa li kien baqagħlu ħafna xogħol x'jagħmel biex jagħmilha kredibbli
f'għajnejn il-kollegi xjentifiċi tiegħu, li l-kritika tagħhom kienet feroċi.
Fil-laqgħa tad-19 ta' Diċembru tal-1838, tas-Soċjetà Ġeoloġika li tagħha kien
segretarju, kien ra 'l Owen u 'l Buckland jattakkaw ir-reputazzjoni
tal-eks-għalliem tagħhom Robert Grant, dixxiplu ta' Jean-Baptiste Lamarck u ma
jaħbu xejn mill-mibegħda tagħhom kontra l-evoluzzjoni. Kompla x-xogħol fuq
l-konklużjonijiet li kien wasal għalihom abbord il-"Beagle" u, fl-istess ħin
ikkonsulta ir-rawwiema tal-annimali, għamel iżjed esperimenti fuq ix-xtieli,
ipprova jsib xhieda li twieġeb l-oġġezzjonijiet kollha li stenna mill-waqt li
titħabbar it-teorija tiegħu.

Meta r-Rakkont ta' FitzRoy ġie ppubblikat f'Mejju tal-1839, id-Djarju ta' Noti
ta' Darwin (magħruf aktar bħala Il-vjaġġ tal-Beagle) li kien jagħmel it-tielet
volum, tant kellu suċċess kbir li ġie stampat mill-ġdid fl-istess sena
f'edizzjoni separata

Fil-bidu tal-1842, Darwin bagħat lil Lyell ittra fejn spjegalu l-ideat tiegħu, u
dan baqa' skantat meta ra li l-alleat tiegħu kien "qiegħed jiċħad li hemm bidu
għal kull grupp ta' speċi". F'Mejju, il-ktieb ta' Darwin fuq is-sikek tal-qroll
ġie ppubblikat wara aktar minn tliet snin xogħol. F'Ġunju mbagħad kiteb "skizz
qasir" tat-teorija tiegħu f'35 paġna. Biex jaħrab l-ambjent ta' Londra,
f'Novembru Darwin ħa l-familja toqgħod Down House, dar fil-kampanja. Fil-11 ta'
Jannar tal-1844, Darwin kiteb lil ħabibu, il-botaniku Joseph Dalton Hooker
(1817-1911), biex jispjega t-teorija tiegħu, u qallu li jħossu qisu qiegħed
jistqarr li għamel "delitt tal-qtil", iżda Hooker serraħlu moħħu meta wieġeb li
hu jaħseb li "jista' jkun li modifikazzjonijiet gradwali fl-ispeċi jsiru" u
esprima interess fl-ispjegazzjoni ta' Darwin. Sa xi Lulju, Darwin kien kabbar
"l-iskizz" tiegħu f' "test" ta' 230 paġna. Il-biża' li kellu li l-ideat tiegħu
jitwarrbu bħala tip ta' radikaliżmu Lamarckjan tqajmet għal darb'oħra
mill-polemika li qamet f'Ottubru bil-pubblikazzjoni anonima intitolata Vestiġji
tal-Istorja Naturali tal-Ħolqien Dan il-ktieb, wieħed mill-aktar li nbigħu,
saħħan l-interess tal-klassi tan-nofs fit-trasformiżmu u fetaħ it-triq lil
Darwin. Dan ix-xogħol però kien ikkritikat bl-aħrax mix-xjenzati, u dan fakkar
lil Darwin bil-ħtieġa li jwieġeb id-diffikultajiet kollha qabel jippublika
t-teorija tiegħu. Darwin lesta t-tielet ktieb tiegħu tal-ġeoloġija fl-1846 u
beda minn Ottubru studju wiesa' fuq il-koċċli bl-għajnuna ta' Hooker. F'Jannar
1847, Hooker qara s-"saġġ" ta' Darwin u bagħatlu l-kummenti tiegħu, li kienu
kritika kalma kif kellu bżonn Darwin, minkejja li Hooker reġa' fakkru li hu
jirrifjuta l-idea ta' ħolqien kontinwu..

Biex jipprova jfiq mill-marda kronika li kien ibagħti biha, fl-1848 Darwin mar
Great Malvern, fejn hemm stazzjon termali. Il-kura ta' ftit xhur għamlitlu ħafna
ġid u meta mar lura seta' jerġa' jibda jaħdem. Però, meta miet missieru fit-13
ta' Novembru, kien għadu tant dgħajjef li ma setax jattendi l-funeral. Fl-1849,
it-tifla għażiża tiegħu, Annie, mardet, u reġa' beda jibża' li l-marda tista'
tkun ereditarja. Wara sensiela twila ta' kriżijiet, mietet f'April 1851, u
Darwin tilef għal kollox il-fidi f'Alla li jridilna t-tajjeb.

Fit-tmien snin li Darwin qatta' jaħdem fuq il-koċċli, irnexxielu jsib
"omoloġiji" li jsaħħu t-teorija tiegħu billi juru li xi partijiet tal-ġisem kemm
kemm mibdula jservu funzjonijiet differenti biex jiffaċċjaw kundizzjonijiet
ġodda. Fl-1853, kiseb il-Midalja Rjali tar-Royal Society, li stabbiliet
ir-reputazzjoni tiegħu bħala bijologu. Fl-1854, reġa' qabad ix-xogħol tiegħu fuq
it-teorija tal-ispeċi u f'Novembru, induna li d-diverġenza fil-dixxendenti
setgħet tiġi spjegata bil-fatt li dawn kienu adattataw rwieħhom "għal
sitwazzjonijiet differenti fl-ekonomija tan-natura."

Kmieni fl-1855, Darwin ipprova jsib jekk il-bajd u ż-żerriegħa jibqgħux tajbin
wara vjaġġ fl-ilma baħar u b'hekk iferrxu l-ispeċi tagħhom billi jaqsmu
l-oċeani.

Hooker kien dejjem iżjed xettiku dwar l-opinjonijiet tradizzjonali li l-ispeċi
huma immutabbli, iżda l-ħabib żagħżugħ tagħhom Thomas Henry Huxley (1825-1895)
kien jopponi bil-qawwa l-evoluzzjoni.

Lyell kien affaxxinat bl-ispekulazzjonijiet ta' Darwin mingħajr ma nduna sa fejn
jaslu. Wara li qara artiklu ta' Alfred Russel Wallace (1823-1913) dwar
l-Introduzzjoni tal-ispeċi sab similaritajiet mal-ideat ta' Darwin u tah parir
jippubblika biex jistabbilixxi l-prijorità. Għalkemm Darwin f'dan ma ra l-ebda
theddida, beda jikteb artiklu qasir. Biex iwieġeb xi mistoqsijiet diffiċli kellu
jieqaf bosta drabi, u kabbar il-proġett tiegħu għal "ktieb sħiħ fuq l-ispeċi"
bit-titlu "Is-Selezzjoni Naturali". Kompla r-riċerka tiegħu u kiseb
informazzjoni u kampjuni minn naturalisti minn madwar id-dinja, fosthom Wallace
li kien jaħdem f'Borneo. F'Diċembru tal-1857, Darwin irċieva ittra mingħand
Wallace fejn staqsih jekk il-ktieb hux sejjer jeżamina n-nisel tal-bniedem.
Darwin wieġeb li kien jixtieq jevita suġġett bħal dan, "hekk maħnuq
bil-preġudizzji", u filwaqt li nkuraġġixxa 'l Wallace fit-teoriji tiegħu, żid
jgħid "Jien immur iżjed 'il bogħod minnek".

Darwin kien nofs triq fil-ktieb il-kbir tiegħu meta, fit-18 ta' Ġunju tal-1858,
irċieva ittra mingħand Wallace tiddeskrivi s-selezzjoni naturali. Maħsud u
mdejjaq li kien ġie "antiċipat", bagħatha lil Lyell kif kien mitlub u, billi
Wallace ma kienx talab li tiġi ppubblikata, ippropona li jibgħatha lill-ġurnal
li jagħżel Wallace. Il-familja tiegħu kienet inkwetata ħafna għax fir-raħal
it-tfal kienu qegħdin imutu bl-iskarlatina, u għalhekk ħalla l-affari f'idejn
Lyell u Hooker. Dawn qabblu li jippreżentaw ix-xogħol ta' Darwin u Wallace
flimkien fil-Linnean Society fl-1 ta' Lulju bit-titlu:

Charles, l-iżgħar minn ulied Darwin, li kien għad għandu inqas minn sentejn,
miet bl-iskarlatina u missieru kien wisq imnikket u mweġġa' biex jattendi.

Fil-bidu ftit taw każ meta tħabbret din it-teorija. Il-president tal-Linnean
innota f'Mejju tal-1859 li s-sena ma kienet immarkata bl-ebda skoperta
rivoluzzjonarja. Wara, Darwin ma seta' jiftakar l-ebda reċensjoni ħlief waħda
biss li tidher li dejqitu. Din kienet mill-Professur Haughton ta' Dublin, li
stqarr li "Dak kollu li kien ġdid kien falz, u dak kollu li kien veru ma kienx
ġdid".. Darwin tħabat għal tlettax-il xahar biex jikteb sommarju tal-"ktieb
il-kbir" tiegħu, waqt li bata minn problemi ta' saħħa, imma kien il-ħin kollu
imħeġġeġ minn ħbiebu xjentifiċi. Lyell irranġa biex John Murray (1841-1914)
jippubblikaha..

Dwar l-Oriġni tal-Ispeċi permezz tas-Selezzjoni Naturali jew il-Preżervazzjoni
tal-aħjar razez fil-ġlieda għall-Ħajja, is-soltu mqassar fil-forma Dwar l-Oriġni
tal-Ispeċi, mal-pubbliku kellu suċċess kbir li ma kienx mistenni. L-1250 kopja
kollha tal-ewwel edizzjoni kienu diġà riservati meta ħarġet għall-bejgħ
fil-ħwienet fit-22 ta' Novembru tal-1859. Darwin żviluppa "argument twil"
ibbażat fuq osservazzjonijiet dettaljati, spjega l-inferenzi u kien lest
għall-oġġezzjonijiet mistennija. L-unika allużjoni għall-evoluzzjoni tal-bnedmin
kienet l-affermazzjoni diskreta li

Evita l-kelma "evoluzzjoni" għax din kienet polemika dak iż-żmien, iżda fl-aħħar
tal-ktieb ikkonkluda li "għadd bla tmiem ta' forom mill-isbaħ u mill-aktar
tal-għaġeb evolvew u għadhom jevolvu". It-teorija tiegħu hi spjegata b'mod
sempliċi fid-daħla:

Il-ktieb ta' Charles Darwin qanqal interess kbir fost il-pubbliku, kif ukoll
polemika li hu kien isegwi mill-qrib, billi jżomm reċensjoniet, artikli,
parodiji u karikaturi maqtugħin mill-gazzetti. L-evoluzzjoni permezz
tas-selezzjoni naturali kienet diskussa fil-wisa', u anki diffamata,
partikularment fil-komunitajiet reliġjużi u xjentifiċi. Għalkemm Darwin kellu
l-appoġġ ta' xi xjenzati (pereżempju, Thomas Henry Huxley, Ernest Renan u wkoll
Ernst Haeckel li malajr xandarha mal-Ġermanja), oħrajn sabuha bi tqila li
jaċċettaw t-teorija tiegħu minħabba l-kapaċità bla spjegazzjoni tal-ħlejjaq li
jgħaddu l-ħiliet tagħhom lid-dixxendenti. Dan l-aħħar punt kien fl-istess ħin
qiegħed jistudjah, Gregor Mendel, iżda ma jidhirx li ż-żewġ xjenzati qatt
ikkomunikaw ma' xulxin. Anki bil-liġijiet ta' Mendel, il-mekkaniżmu baqa'
misteru sakemm ġiet skoperta l-eżistenza tal-ġeni.

Il-kritiċi ostili malajr waslu għal konklużjonijiet li Darwin, fil-fatt, qatt ma
kien esprima, bħal li l-bniedem hu mnissel mix-xadini. Fil-verità f'Dwar
l-Oriġni tal-Ispeċi, qatt Darwin ma semma n-nisel tal-bniedem. Il-pubbliku
ħallat l-ideat espressi fil-ktieb ta' Darwin ma' dawk ta' Jean-Baptiste Lamarck,
li ħamsin sena qabel kien ħareġ b'dawn l-ideat mingħajr l-ebda skandlu. Fost
ir-reazzjonijiet favorevoli, kien hemm ir-reċensjonijiet ta' Huxley immirati
lejn il-kritika ta' Richard Owen, il-kap tal-istabbiliment xjentifiku li Huxley
ried iwaqqa'. Il-verdett ta' Owen baqa' mhux magħruf sakemm f'April ħarġet
ir-reċensjoni tiegħu fejn ikkundanna l-ktieb.

L-istabbiliment xjentifiku tal-Knisja Anglikana, li inkluda lill-eks-għalliema
ta' Darwin f'Cambridge, Adam Sedgwick u John Stevens Henslow, irreaġixxa b'mod
ostili, minkejja l-laqgħa favorevoli mill-ġenerazzjoni żagħżugħa ta' naturalisti
professjonisti. Fl-1860, il-pubblikazzjoni tas-Saġġi u Reċensjonijiet minn seba'
teoloġi liberali Anglikani warrbu l-attenzjoni tal-kleru minn fuq Darwin.
Il-Knisja kkundannat bħala eretika din il-kritika liberali għaliex fiha kien
hemm fost oħrajn l-argument li bil-mirakli Alla jikser il-liġijiet tiegħu stess,
opinjoni atea, u kien fiha wkoll tifħir għall-"volum maġisterjali tas-Sur Darwin
[li appoġġja] l-prinċipju ġenerali li n-natura għandha l-poter li tevolvi
weħida.

Id-dibattitu pubbliku l-iżjed famuż sar f'Oxford f'laqgħa tal-"British
Association for the Advancement of Science". Il-Professur John William Draper
għamel difiża twila favur Darwin u l-progress soċjali, imma mbagħad l-Isqof ta'
Oxford, Samuel Wilberforce tkellem kontra Darwin. Fid-diskussjoni li segwiet,
Joseph Dalton Hooker żamm bil-qawwa ma' Darwin filwaqt li Thomas Huxley sar
il-"bulldog ta' Darwin" - kien l-eħrex difensur tat-teorija tal-evoluzzjoni
fl-epoka Vittorjana. Iż-żewġ partiti tellqu, kull naħa tiftaħar li rebħet, iżda
Huxley baqa' famuż għat-tweġiba tiegħu: meta Wilberforce saqsieh jekk kienx ġej
mix-xadini min-naħa ta' nannuh jew ta' nanntu, Huxley nstema' jgerger: "Alla
stess ġabu f'idejja" u wieġbu li "jippreferi jkun ġej minn xadina milli minn
raġel kolt li juża' l-kultura u l-elokwenza tiegħu fis-servizz tal-preġudizzju u
l-gideb".

Id-dibattitu ħareġ mill-ambitu tax-xjenza, il-Knisja Anglikana u
l-Protestanteżmu. L-awtoritajiet tal-Knisja Kattolika daħlu fil-polemika wkoll.
Fl-1860, infatti, Darwin kien ikkundannat minn laqgħa tal-isqfijiet miżmuma
f'Kolonja. Il-Papa imbagħad tkellem diversi drabi biex jiddenunzja t-teorija li
l-bnedmin hu mnissel mix-xadini.

Minkejja li saħħtu ma ħallitux jieħu parti fid-diskussjoni pubblika, xorta kien
isegwiha b'interess kbir minn dak li kienu jibgħatulu u jġibulu. Asa Gray
irranġa l-pubblikazzjoni tal-ewwel edizzjoni fl-Istati Uniti u ra li tħallas
għaliha, waqt li Darwin qassam il-ktejjeb ta' Gray fejn wera li s-selezzjoni
naturali ma kinitx inkompatibbli mat-teoloġija naturali. Fil-Gran Brittanja,
ħbiebu, fosthom Scott Hooker u Scott Lyell, ħadu sehem f'diskussjonijiet
xjentifiċi. Huxley iġġieled kampanja sħiħa kontra l-ħakma tal-Knisja u
d-dilettanti aristokratiċi taħt Owen, favur ġenerazzjoni ġdida ta' xjenzati
professjonisti. Owen għamel l-iżball li jsemmi xi differenzi anatomiċi bejn
il-moħħ tax-xadini u l-moħħ tal-bniedem, u akkuża 'l Huxley li sostni li
"l-bniedem hu mnissel mix-xadini". Huxley kien lest u kuntent li jsostni din
il-fehma u l-kampanja tiegħu, li damet aktar minn sentejn, kienet veru diżastru
għal Owen u ta' miegħu, li sfaw imxejnin. Il-ħbieb ta' Darwin iffurmaw il-"Club
X" u għenu biex iġibulu l-unur tal-għotja tal-"Midalja Copley" mir-Royal Society
fl-1864.

Il-Vestiġji kien diġà qajjem interess kbir fost il-pubbliku, u L-Orġni
tal-Ispeċi li nqaleb għal għadd kbir ta' lingwi u ġie stampat ħafna drabi, sar
test xjentifiku bażiku aċċessibbli kemm għall-klassi tan-nofs kurjuża biex
tisma' affarijiet ġodda u kemm għas-sempliċi ħaddiema li kienu jattendu
t-taħdidiet ta' Huxley. It-teorija ta' Darwin influwenzat bosta movimenti
differenti tal-epoka u saret waħda mis-sisien ewlenin tal-kultura popolari..

Meta bintu mardet, Darwin waqaf mill-esperimenti tiegħu fuq iż-żrieragħ u
l-annimali domestiċi biex imur joqgħod magħha ħdejn il-baħar; hemm beda
jinteressa ruħu fl-orkideji salvaġġi u minn dan irriżulta studju revoluzzjonarju
dwar kif il-ġmiel tal-fjuri jintuża' biex jiġu żgurati l-pollinazzjoni
mill-insetti u d-dakkir. Bħal fil-każ tal-koċċli, sab li partijiet omoloġi
jwettqu funzjonijiet differenti fi speċi differenti. Meta mar lura d-dar, saħħtu
marret għall-agħar u l-kamra fejn kien mimdud kienet mimlija eperimenti
inġenjużi biex isib kif jinfirxu x-xtieli xeblieka. Kellu żjara minn Ernst
Haeckel (1834-1919), wieħed mill-ammiraturi kbar tiegħu li kien xandar
l-evanġelju tad-Darwiniżmu mal-Ġermanja kollha. Wallace kompla jappoġġjah,
għalkemm xaqleb aktar u aktar lejn l-ispiritiżmu.

Il-varjazzjoni tal-annimali u x-xtieli taħt l-azzjoni tad-domestikazzjoni kienet
tifforma l-ewwel parti tal-"ktieb il-kbir" li Darwin kien ippjana (l-iżvilupp
tas-"sommarju", li kien ippubblika bit-titlu Dwar l-Oriġni tal-Ispeċi). Din
l-ewwel parti kibret sa ma saret żewġ volumi kbar imma minkejja t-tul tagħha din
inbiegħet malajr. Però minħabba dan it-tul, Darwin kellu jħalli barra
l-evoluzzjoni tal-bniedem u l-għażla sesswali.

F'dan il-ktieb, Darwin isostni li waħda mill-kawżi tal-evoluzzjoni hija l-wirt
tal-karatteristiċi miksuba. (Kontra ma jaħsbu ħafna, fil-fatt, Darwin ma jiċħadx
l-idea Lamarckjana tat-trażmissjoni tal-karatteristiċi miksuba.) Ipprova ħafna
jagħti spjegazzjoni teoretika tal-eredità tal-karatteristiċi akkwistati
bl-għajnuna tal-ipoteżi tal-panġenesi. Fl-1880, sentejn qabel mewtu, kien għadu
jikteb lir-rivista Nature biex imeri dak li kien jgħid Wyville Thomson, li hu
għamel l-għażla naturali l-uniku mutur tal-evoluzzjoni u sabiex jafferma
mill-ġdid il-qbil tiegħu mat-teorija tal-effett tal-użu u n-nuqqas ta' użu.
(F'termini Lamarckjani tal-eredità tal-karatteristiċi miksuba).

Il-kwistjoni tal-evoluzzjoni tal-bniedem tqajmet minn dawk li kienu jappoġġjawh
(u dawk li kienu jmaqdruh) ftit wara l-pubblikazzjoni ta' Dwar l-Oriġni
tal-Ispeċi, iżda l-kontribuzzjoni vera ta' Darwin dwar dan is-suġġett ġiet aktar
minn għaxar snin wara, bix-xogħol f'żewġ volumi ta' Nisel il-bniedem u l-għażla
marbuta mas-sess ippubblikat fl-1871. Fit-tieni volum, Darwin fisser bir-reqqa
l-kunċett tiegħu tal-għażla sesswali biex jispjega l-evoluzzjoni tal-kultura
umana, id-differenzi bejn is-sessi fil-bnedmin u bejn ir-razez umani, kif ukoll
il-ġmiel tar-rix fl-għasafar (li ma deherx li kien ir-riżultat ta' adattament).
Is-sena ta' wara Darwin ippubblika l-aħħar xogħol importanti tiegħu,
L-Espressjoni tal-emozzjonijiet fil-bnedmin u fl-annimali, iddedikat
għall-evoluzzjoni tal-psikoloġija umana u kif ġejja mill-imġiba tal-annimali.
Spjega l-ideat tiegħu li skonthom il-moħħ tal-bniedem u l-kulturi żviluppaw
bis-selezzjoni naturali u sesswali, kunċett li gawda bidu ġdid fl-aħħar tletin
sena bit-twelid tal-psikoloġija evoluzzjonista. Kif ikkonkluda f'Nisel
il-bniedem, Darwin kien jaħseb li minkejja l-"kwalitajiet nobbli" tal-umanità u
l-"kapaċitajiet li żviluppat": "Il-bniedem għandu dejjem fl-għamla fiżika
tiegħu, it-timbru li ma jitħassarx tan-nisel umli tiegħu".

L-esperimenti u r-riċerki tiegħu dwar l-evoluzzjoni spiċċaw biex dehru fil-kotba
fuq il-moviment tax-xtieli xeblieka, xtieli insettivori, l-effetti tad-dakkir
tax-xtieli u l-awto-fertilizzazzjoni tagħom, il-forom differenti ta' fjuri fuq
il-pjanti tal-istess speċi u l-abbiltà tal-pjanti li jiċċaqalqu. Fl-aħħar ktieb
tiegħu reġa' ħares lejn l-influwenza tal-ħniex fuq il-formazzjoni tal-ħamrija.

Darwin miet f'Down, Kent, fid-19 ta' April tal-1882. Kien hemm il-ħsieb li
jindifen fiċ-ċimiterju tal-knisja ta' Santa Marija f'Downe, iżda minħabba talba
li saret mill-kollegi ta' Darwin, William Spottiswoode (1825-1883), il-President
tar-Royal Society, għamel li lil Darwin isirlu funeral statali u mbagħad indifen
f'Westminster Abbey ħdejn l-astronomu John Herschel u l-fiżiku Isaac Newton.

Il-koppja Darwin kellhom għaxar ulied: tnejn (William Erasmus u Charles Waring)
mietu meta kienu għadhom fi tfulithom u l-mewt ta' Annie (Anne Elizabeth)
fl-1851, meta kellha għaxar snin, kienet traġedja enormi għall-ġenituri tagħha.
Charles kien missier dedikat u kien jieħu ħsieb ħafna 'l uliedu. Kull meta kienu
jimirdu kien jibża' li dan kien minħabba l-konsangwinità billi żżewweġ lil
kuġintu, Emma Wedgwood. Hu studja din il-kwistjoni fil-kitba tiegħu fejn
qabbilha mal-benefiċċji tad-dakkir fost ħafna organiżmi. Minkejja din il-biża',
it-tfal kważi kollha għexu u kellhom karrieri notevoli u spikkaw anki fost
il-familja Darwin-Wedgwood stess li minnha diġà kienet brillanti.

Fosthom, George (1845–1912), Francis (1848–1925) u Horace (1851–1928) laħqu
membri tar-Royal Society, bħala astronomu, botaniku u inġinier ċivili
rispettivament. Ibnu Leonard (1850–1943), min-naħa l-oħra, kien politiku,
ekonomista, ewġenista u kien fil-militar, u kellu bħala dixxiplu lil Ronald
Fisher Aylmer (1890-1962), statistiku u bijologu tal-evoluzzjoni.

Għalkemm il-familja tiegħu kienet fil-maġġoranza nonkonformista u missieru,
nannuh u ħuh kienu ħassieba ħielsa fil-bidu Darwin ma kienx jiddubita l-verità
letterali tal-Bibbja. Kien mar skola tal-Knisja Anglikana, imbagħad studja
t-teoloġija Anglikana f'Cambridge biex jaqbad karriera ekkleżjastika. Kien
konvint mill-argument teoloġiku ta' William Paley li fin-natura hemm disinn li
jipprova l-eżistenza ta' Alla, iżda matul il-vjaġġ tal-Beagle beda jsaqsi lilu
nnifsu, pereżempju, għaliex ħlejjaq ta' ġmiel kbir inħolqu f'qiegħ il-baħar fejn
ħadd ma jista' jarahom, jew kif kien possibbli li jiġi rrikonċiljat il-kunċett
ta' Paley ta' disinn ta' ġid għall-ħlejjaq kollha, maż-żunżana ichneumon li
tipparalizza d-dud tal-ħaxix biex tagħtihom lill-bajd tagħha bħala ikel ħaj.
Baqa' pjuttost Ortodoss u kien lest li jikkwota l-Bibbja bħala awtorità
fil-qasam tal-moralità, iżda ma baqgħax jemmen iktar fl-istoriċità tat-Testment
il-Qadim.

Waqt li kien qiegħed jagħmel ir-riċerki tiegħu fuq it-trasformazzjoni
tal-ispeċi, kien jaf li ħbiebu naturalisti kienu jqisuhom bħala ereżijiet
offensivi li jipperikolaw l-ġustifikazzjoni mirakoluża li fuqha kienet imwaqqfa
l-ordni soċjali; kien it-tip ta' argument radikali użat mid-dissidenti u l-atej
biex jattakkaw il-pożizzjoni privileġġjata tal-Knisja Anglikana bħala l-knisja
stabbilita. Għalkemm Darwin kiteb li r-reliġjon kienet strateġija tribali
għas-sopravivenza, baqa' jemmen li Alla kien il-leġiżlatur suprem. Dan
it-twemmin naqas bil-mod il-mod, u bil-mewt ta' bintu Annie fl-1851, fl-aħħar
tilef kull fidi fil-Kristjaneżmu. Hu kompla jgħin il-knisja lokali fil-ħidma
parrokkjali, iżda nhar ta' Ħadd kien imur jimxi filwaqt li l-familja tiegħu
kienu jmorru l-knisja. Sar jaħseb li aħjar inqisu l-uġigħ u tbatija bħala
riżultat ta' liġijiet ġenerali milli intervent dirett ta' Alla. Mistoqsi dwar
il-fehmiet reliġjużi tiegħu, kiteb li hu qatt ma kien atew fis-sens li kien
ċaħad l-eżistenza ta' Alla u li, b'mod ġenerali, "kien l-anjostiċiżmu, li kien
jiddeskrivi iktar eżatt l-istat mentali tiegħu".

Il-Lady Hope Story, ippubblikata fl-1915, sostniet li Darwin reġa' lura lejn
il-Kristjaneżmu matul l-aħħar marda tiegħu. Din inċaħdet minn uliedu u
l-istoriċi warrbuha bħala storja falza. Bintu, Henrietta, li kienet miegħu meta
kien qiegħed imut, qalet li mhux veru li reġa' lura lejn il-Kristjaneżmu.
Fil-fatt, l-aħħar kliem tiegħu kienu diretti lejn Emma: "Ftakar x'mara tajba
kont miegħi".

Il-kitba u t-teoriji ta' Darwin flimkien mal-iskoperti ġenetiċi ta' Gregor
Mendel (1822-1884) huma meqjusa bħala l-bażi tal-bijoloġija moderna. Madankollu,
il-fama u l-popolarità ta' Darwin wasslu biex jiġu assoċjati ma' ismu, ideat u
movimenti li għandhom x'jaqsmu indirettament biss max-xogħol tiegħu, u xi drabi
huma direttament opposti għal twemminu.

Wara l-pubblikazzjoni ta' L-Oriġni minn Darwin, kuġinuh, Francis Galton, applika
l-ideat tiegħu għas-soċjetà umana, u beda mill-1865 jippromwovi l-idea ta'
"titjib ereditarju" li spjega fid-dettall fl-1869 u 1865. F'Nisel il-bniedem,
Darwin qabel li Galton kien wera li x'aktarx it-"talent" u l-"ġenju" fil-bnedmin
kienu jintirtu, iżda ħaseb li l-bidliet soċjali proposti minn Galton kienu wisq
Utopistiċi. La Galton u lanqas Darwin ma pproponew ebda intervent mill-gvern u
ħasbu, li l-iżjed li wieħed jista' jagħmel hu li jaħseb fl-eredità meta jkun
qiegħed ifittex sieħeb jew sieħba. Fl-1883, wara l-mewt ta' Darwin, Galton beda
jsejjaħ il-filosofija soċjali tiegħu Ewġenetika. Fis-seklu 20, il-movimenti
ewġenistiċi saru popolari f'numru ta' pajjiżi u pparteċipaw fi programmi biex
jikkontrollaw ir-riproduzzjoni, fosthom l-isterilizzazzjoni furzata. Wara dan,
dawn bdew jidhru koroh minħabba li l-ideat tagħhom bdew jintużaw mill-Ġermanja
Nazista fil-propaganda tagħha favur is-"safa" razzjali.

L-ideat ġejjin minn Thomas Malthus u Herbert Spencer li applikaw il-kunċetti
tal-evoluzzjoni u tas-"sopravivenza tal-iżjed addattati" għas-soċjetajiet,
nazzjonijiet u n-negozji, saru popolari fl-aħħar tas-seklu 19 u l-bidu tal-seklu
20, sal-punt li ntużaw biex jiddefendu bosta prospettivi ideoloġiċi, kultant
kontradittorji, fosthom l-ekonomija "laissez-faire", il-kolonjaliżmu,
ir-razziżmu u l-imperjaliżmu. It-terminu "Darwiniżmu soċjali" beda fis-snin
disgħin tas-seklu 19, imma sar magħruf u polemiku fis-snin erbgħin meta Richard
Hofstadter ikkritika l-konservatoriżmu tal-"laissez-faire". Dawn il-kunċetti
kienu jeżistu qabel il-pubblikazzjoni ta' L-Oriġni fl-1859, pereżempju, Malthus
miet fl-1834 u Spencer ippubblika l-kotba tiegħu fuq l-ekonomija fl-1851 u
fl-1855. Darwin stess insista li l-politika soċjali ma tobdix b'mod sempliċi
l-kunċetti tal-ġlieda u tas-selezzjoni fin-natura, u għandna nestendu
s-simpatija lir-razez u 'l-ġnus kollha.

Matul il-ħajja ta' Darwin, ħafna speċi kif ukoll postijiet issemew għalih.
L-estensjoni fil-Punent tal-Fliegu Beagle, li tgħaqqdu mal-Oċean Paċifiku,
il-Kaptan FitzRoy semmiha il-Kanal ta' Darwin. Dan kien minħabba l-azzjoni
fil-pront li ħa Darwin u tnejn jew tliet baħrin miegħu, li salvat 'l sħabu milli
jiġu iżolati fuq xatt meta glaċier ikkrolla u kkawża mewġa kbira li kienet ħa
tkarkrilhom id-dgħajjes. Il-Muntanja Darwin fl-Andes issemiet għalih meta għalaq
25 sena. Meta l-Beagle kien l-Awstralja fl-1839, John Lort Stokes (1812-1885),
ħabib ta' Darwin, skopra port naturali li l-kaptan tal-vapur John Clements
Wickham (1798-1864) semma Port Darwin. Il-kolonja ta' Palmerston, imwaqqfa
fl-1869, imsemmiet Darwin fl-1911. Din saret l-kapitali tan-Territorju ta' Fuq
tal-Awstralja. Din il-belt hi kburija li għandha l-Università Charles Darwin. u
l-Park Nazzjonali Charles Darwin. Il-Kulleġġ Darwin fl-Università ta' Cambridge,
imwaqqaf fl-1964, issemma ad unur il-familja Darwin, nofs ir-raġuni kienet li
parti mill-proprjetà li nbena fuqha kienet tagħha .

L-erbatax-il speċi ta' sponsun li kien skopra fil-Gżejjer Galapagos issemew
"sponsuni ta' Darwin" Fis-sena 2000, xbieha ta' Darwin intużat mill-Bank
tal-Ingilterra fuq il-karta tal-għaxar liri minflok l-immaġini ta' Charles
Dickens.



https://mt.wikipedia.org/wiki/Brimba

Il-brimb huma predaturi invertebrati bi tmien saqajn, b'ġisem maqsum fi tnejn,
mingħajr apparat ta' tagħmid fil-ħalq u mingħajr ġwienaħ. Huma jinsabu
ikklassifikati fl-ordni Araneae, wieħed mill-ħafna ordnijiet fi ħdan il-klassi
l-kbira tal-Araknidi, grupp li jinkludi ukoll lill-iskorpjuni fost oħrajn.
L-istudju tal-brimb huwa magħruf bħala l-Araknoloġija.

Il-brimb kollu jipproduċi l-ħarir, li huwa proteina irqiqa u b'saħħitha, li
toħroġ bħala ħajta minn apparat speċjali fin-naħa t'isfel tal-abdome (żaqq).
Ħafna speċi ta' brimb jużaw dan il-ħarir sabiex jagħmlu l-għanqbuta tagħhom
ħalli b'hekk ikunu jistgħu jaqbdu insetti oħra għall-ikel, iżda nsibu brimb
ieħor li huwa kapaċi jikkaċċja għall-ikel b'mod ħieles, mingħajr l-użu
tal-għanqbuta. Il-ħarir jintuża wkoll sabiex il-brimb ikun jista' jitla' ma'
superfiċi għoljin, biex jikkrea ħitan lixxi fejn ikun jista' jqiegħed il-bejta,
biex jibnu l-boroż għall-bajd, biex iżomm l-isperma, u biex jorbot il-preda,
fost ħafna użi oħrajn.

Huma 150 speċi ta' brimb biss (fil-familji Uloboridae u Holarchaeidae, u
fis-subordni Mesothelae), li jistgħu jinġettaw il-velenu għall-protezzjoni
tagħhom stess jonkella biex joqtlu u jħollu l-preda. Xi 200 speċi biss, iżda,
għandhom gdim li jista' jikkawża problemi ta' saħħa fil-bniedem. Ħafna gidmiet
ta' brimb jista' jikkawża l-uġigħ, imma fl-aħħar mill-aħħar dan il-gdim ma
jwassalx għal sitwazzjonijiet fatali.



https://mt.wikipedia.org/wiki/Bijodiversit%C3%A0

Il-bijodiversità hija l-varjazzjoni ta' forom ta' ħajja li wieħed jista' jsib
pereżempju f'eko-sistema, fid-dinja, eċċetra. Il-bijodiversità tista' tintuża
biex tiġi kkalkulata l-qawwa ta' sistemi bijoloġiċi. Il-bijodiversità fid-dinja
jikkonsisti fil-miljuni ta' miljuni ta' speċi li wieħed isib madwar id-dinja,
frott ta' 4 biljun (4,000,000,000) sena ta' evoluzzjoni.

Postijiet b'bijodiversità kbira jistg]u joffru postijiet fejn il-bnedmin ikunu
jistgħu jirrilassaw, jew jagħmlu attivitajiet bħall-bird-watching u hikes.
Il-proġett tal-Foresta 2000 (Malta) fil-futur ikun post fejn attivitajiet bħal
dawn ikunu possibli.

Fis-seklu li għadda, il-bijodiversità soffriet ħafna. Xi studji juru li speċi
waħda tal-pjanti minn kull tmienja hi mhedda u hemm ċans li tispiċċa estinta. Xi
drabi l-kelma HIPPO tintuża biex turi l-fatturi li jeqirdu l-ambjent: H =
Habitat Destruction (qerda tal-habitat); I = Invasive species (meta jiġu
introdotti speċi li jagħmu ħsara lill-flora u fawna li hemm diġa' - speċi
invażivi); P = Pollution (it-tniġġiż); P = Population (il-popolazzjoni - f'dan
il-każ tal-bniedem); O = Overharvesting (meta oġġett jiġi użat iktar milli
jmissu).

Mis-snin 1000W.K. s'issa, tista' tgħid li l-maġġoranza ta' kreaturi ġew estinti
tort tal-bniedem. Il-popolazzjoni tad-dinja qiegħda kull ma jgħaddi ż-żmien
dejjem tiżdied. Bħal issa l-popolazzjoni tad-dinja hija ta' 6 billjun
(6,000,000,000) ruħ. Madanakollu sa l-2050 din iċ-ċifra ġiet stmata li se tkun
madwar 9.2 biljun (9,200,000,000) ruħ. Barra minn hekk, kuljum, mheded kbar ta'
art kuljum jitqaċċtu s-siġar minn fuqhom. Dan isir biex jew għal skopijiet ta'
biedja jew bini. Sfortunatament, l-ħamrija ta' dawn il-foresti malajr ma tibqax
fertili u minħabba f'hekk siġar oħrajn jiġu mqaċċta biex jagħmlu spazju
għall-għelieqi ġodda. Is-siġar huma ferm importanti biex inaqqsu l-ammont ta'
diossiku tal-karbonju (CO2) li hu meqjus bħala gass li jista' jikkawża l-Global
Warming. Fihom insibu wkoll ħafna speċi ta' annimali u pjanti li jekk jinqered
dan il-habitat tagħhom jistgħu jiġu estinti. Is-siġar iżommu l-ħamrija f'postha.
Għalhekk il-ħamrija tiġi evitata milli tinxtered jew tikkawża li mud-slide li
tista' tkun fatali. Kull forma ta' tniġġiż (ta' l-arja, tal-baħar u xmajjar,
id-dawl żejjed, l-istorbju) ikkawżata mill-bniedem tista' teqred wkoll
il-habitat ta' ħafna kreaturi. Dawn il-fatturi kollha li hawn imsemmija jistgħu
joħolqu tibdil ta' klima (bħall-Global Warming) li tista teqred ħafna habitats.

Organiżmi Ġenetikament Mibdula (jew GMO - Genetically Modified Organisms) huma
kreaturi li l-materjal ġenetiku tagħhom ikun mibdul. Dan sar fil-biedja meta xi
prodotti ġew mibdula ġenetikament biex iżidu fil-produttivita' jew għal
raġunijiet simili. Il-biża' li jistgħu joħolqu il-GMO hi li jistgħu ikollhom
impatt fuq speċi oħra u li jistgħu jwasslu biex jagħmlu hybrids ma' speċi oħra.



https://mt.wikipedia.org/wiki/%C4%A6indui%C5%BCmu

Il-Ħinduiżmu tradizzjonalment imsejjaħ Sanātanadharma (devanāgarī सनातन धर्म,
lett. "Liġi/Reliġjon Eterna"), hi waħda mir-reliġjonijiet ewlenin tad-dinja u
fosthom għandha l-oriġini l-iżjed antika; għandha madwar biljun fidil, 828
miljun minnhom l-Indja.

Diffiċli li wieħed jagħti definizzjoni unitarja tal-Ħinduiżmu, billi mhuwiex
reliġjon waħda fis-sens dejjaq, imma jista' jitqis bħala sensilea ta' kurrenti
reliġjużi, devozzjonali u/jew metafiżiċi u/jew teoloġiko-spekulattivi, modi ta'
mġiba, drawwiet ta' kuljum spiss eterogenji, li waqt li għandhom nukleu komuni
ta' valuri u twemminijiet reliġjużi, huma differenti minn xulxin skont il-mod
kif jinterpretaw it-tradizzjoni u l-letteratura reliġjuża, u skont liema aspett
jikkonċentraw fuqu..

Il-terminu Malti "Ħinduiżmu", ġej mit-terminu Ingliż Hinduism imxerred
mill-Ingliżi fl-epoka moderna, magħmul biż-żieda tas-suffiss ism mal-għerq
hindu. Dan l-aħħar terminu ħindu kienu jużawh it-Torok Misilmin mis-seklu 13
għal dawk li ma kinux tat-twemmin tagħhom waqt li t-terminu Għarbi al-Ħind,
jidher fit-testi Għarab biex ifisser il-poplu sħiħ tal-Indja.

It-terminu Ħindu, fil-bidu kien biss ġeografiku billi kien il-kelma antika
Persjana użata, sa xi r-raba' seklu WK, biex tfisser ix-xmara Indus u r-reġjun
tas-seba' affluwenti tagħha u l-abitanti tiegħu. Ix-xmara u r-reġjun min-naħa
l-oħra kienu magħrufin min-nies tal-post bis-Sanskrit Vediku bħala Sapta Síndhu
u Síndhu. Ir-reġjun fil-Lvant tax-xmara Indus sar l-Ħindustan u l-abitanti
tiegħu saru jissejħu "Ħindu" mill-Persjani u, aktar tard, mill-Griegi u
mir-Rumani.

Matul il-kolonizzazzjoni Brittanika, it-terminu Hinduism kien jintuża
għall-ġabra ta' fatti kulturali u reliġjużi li kien hemm fis-subkontinent Indjan
u mbagħad ġie tradott fil-lingwi Ewropej prinċipali.

Wara l-Indjani stess bdew jużaw it-terminu maħluq mill-Ingliżi, hinduism biex
jindikaw l-identità nazzjonali tagħhom stess b'kuntrast ma' dik
tal-kolonizzaturi. Però it-terminu ħindu kien diġà deher fis-seklu 16 fit-testi
reliġjużi tal-Vixnuiżmu b'kuntrast mat-terminu javana (mislem).

Imma wara kollox il-fidili Ħinduwin ma jsejħux il-fidi tagħhom "Ħinduiżmu", imma
Sanātanadharma (Ordni, Norma, Reliġjon eterna) billi s-sisien tagħha mhumiex
il-frott tal-esperjenza umana imma tar-rivelazzjoni divina, mill-istess Veda li
deher fil-bidu taż-żmien lill-profeti msejħin Ṛṣi.

Jew isejħulha Varṇāśramadharma jew id-Dharma li tmexxi kull ħlejqa skont il-
pożizzjoni tagħha (varṇa) billi tassenjalha doveri speċjali għaliha (āśrama) ta'
ordni soċjali, reliġjuż u morali.

Il-"Ħinduiżmu" tradizzjonalment jissejjaħ Arjadharma, ir-Reliġjon tal-Arjani , u
Vajdikadharma, ir-reliġjin tal-Veda.

Il-maġġoranza tal-istudjużi jqisu l-Vediżmu, ir-reliġjon tan nies Veda
ppratikata mill- indoari, bħala l-bidu ta' dak li llum insejħulu "Ħinduiżm".
Però, kif jindika Alf Hiltebeitel, hemm raġunijiet sodi li jġegħluna naħsbu li
t-twemmin reliġjuż tal-popolazzjoni tal-Wied tal-Indus, hu element important
biex nistabbilixxu l-għeruq tal-Ħinduiżmui .

L-istess Alf Hiltebeitel jaf, però, li hu diffiċli ħafna li tkun taf dan
it-twemmin reliġjuż u l-għarfien jista' tkun biss konġetturali billa l-kitba u
allura l-lingwa ma nafu xejn fuqhom (skont Hiltebeitel x'aktarx tal-familja
dravidika ta' dik iċ-ċiviltà, ddokumentata fuq ħafna siġilli ta' steatite
misjuba fis-siti arkeoloġiċi.

Il-Ħinduiżmu (सनातन धर्म; Sanatana Dharma, li tfisser Reliġjon Infinita/Liġi
Eterna) huwa reliġjon antika, li għadha pprattikata minn miljuni ta' nies
sallum. Din kienet l-ewwel reliġjon li kellha l-idea ta' reinkarnazzjoni
(jiġifieri li n-nies jistgħu jitwieldu mill-ġdid wara li jmutu), karma (kawża u
effett), u ideat oħra. Il-Ħinduiżmu huwa federazzjoni ta' numru ta' twemminijiet
li evolvew fost in-nies li għexu fis-Sottokontinent Indjan. Hija taħlita
komposta ta' twemminijiet. Grupp wieħed jaċċetta l-Varna, ieħor le; grupp wieħed
jaċċetta l-Veda, ieħor le; grupp wieħed jaċċetta li hemm alla, ieħor jiċħad
l-eżistenza ta' alla. Imma dawn kollha jissejħu Ħindu. Skont il-kostituzzjoni
Indjana, id-definizzjoni ta' Ħindu huwa kulmin jgħix l-Indja u mhux Mislem jew
Nisrani.

L-enerġija t'Alla hi Devi, l-Omm Divina. Għall-veneraturi ta' Vixnu (jew
Vajxnavas) li jsegwu l-filosofija ta' Ramunġaċaraja, Devi hi Lakxmi, Omm
Kulħadd, li taqbeż għall-umanità ma' Vixnu. Għall-veneraturi ta' Xiva (jew
Xajvas), Devi hi Parvati. Għax-Xaktas, jiġifieri, il-veneraturi ta' Devi, Devi
huwa l-forma personali ta' Alla biex jilħaq l-Assolut impersonali, Alla.
Għalihom, Xiva hi personifikata bħala Alla mingħajr attributi.

Il-Ħinduiżmu jieħu ideat mill-Veda, mill-Upanishads, kif ukoll mit-tagħlim ta'
ħafna guruwijiet Ħinduwin matul iż-żmien. Ħafna tipi differenti ta' filosofija
ġejjin minn sitt skejjel Vediċi/Ħinduwin ewlenin. Setet Bhaktin u skejjel
Tantriċi Agamiċi huma komuni ħafna fi ħdan l-Induiżmu.

"It-Triq Eterna" (bis-Sanskrit सनातन धर्म, Sanatana Dharma), jew
il-"Filosofija/Armonija/Fidi ta' dejjem", huwa l-isem li dejjem irrappreżenta
l-Ħinduiżmu għal eluf ta' snin. Skond il-Ħinduwin dan jesprimi l-idea li ċerti
prinċipji spiritwali huma validi għal kull żmien, jaqbżu t-twemmin maħluq
mill-bniedem, u jirrappreżentaw xjenza pura tal-konxju. Il-konxju mhuwiex biss
dak tal-ġisem jew tal-moħħ, iżda tar-ruħ 'l fuq mill-moħħ u jeżisti fi ħdan u
lil hinn mill-eżistenza tagħna, il-Jien pur ta' kulħadd. Ir-reliġjon għall-Indu
huwa t-tfittxija għad-divin fil-Jien, it-tfittxija għall-verità Waħda li infatti
qatt ma ntilfet. Skont dan it-twemmin, jekk xi ħadd ifittex il-verità, ikun min
ikun, se jsibha. Dak kollu li jeżisti, mill-ħxejjex u l-annimali sal-bnedmin, hu
suġġett u oġġett tad-Dharma Eterna. Din il-fidi ġewwenija, għalhekk, tissejjaħ
ukoll Arja/Dharma Nobbli, Veda/Dharma tal-Għarfien, Joga/Dharma tal-Għaqda,
Dharma Ħinduista jew, sempliċement, id-Dharma.

Wieħed mill-eżempji tal-ispiritwalità Ħinduista fil-ħajja ta' kuljum huwa
l-bindi, tikka li ħafna nisa Indu jkollom fuq ġbinhom. Din tista' tfisser ħafna
affarijiet differenti. Għal xi wħud din tirrappreżenta "it-tielet għajn" li
tgħin lin-nies jiksbu l-għarfien. Il-Ħinduwin kollha jaħsbu li hu importanti li
wieħed jitgħallem permezz tal-meditazzjoni. Jaħsbu li din tagħtihom intwizzjoni
lil hinn mill-moħħ u l-ġisem, xi ħaġa spiss assoċjati mal-alla Xiva. L-irġiel
ukoll ġieli jqiegħdu marka msejħa Tilak fuq ġbinhom, is-soltu fil-festi
reliġjużi. L-għamla tagħha tista' tfisser devozzjoni lejn ċertu alla prinċipali:
l-għamla ta' 'U' tfisser lejn Vixnu, grupp ta' tliet linji lejn Xiva. Xi minn
daqqiet jagħaqduhom flimkien biex ifissru Hari-Hara ( Vixnu-Xiva indissolubbli).

Il-Ħinduiżmu jagħti mod partikolari ta' ħajja li Ħindu għandu jsegwi. Dan isir
permezz ta' Jogi (prattiki spiritwali), prinċipalment dawn:

Il-mod kif wieħed jagħmel dan kollu hu deskritt fiż-żewġ testi ewlenin tal-Joga
Induista: il-Ġita Bhagavad u l-Joga Sutra. L-Upanixad ukoll fihom testi
importanti dwar il-joga.

Il-Ħinduiżmu jemmen fl-erba' għanijiet ewlenin tal-ħajja. Dawn huma Kama, Artha,
Dharma u Mokxa. Il-Ħinduwin jgħidu li l-bnedmin kollha jfittxu 'l Kama (pjaċir,
fiżiku jew emozzjonali) u Artha (qawwa , fama u l-ġid ), iżda mal-maturità
malajr jitgħallmu jrażżnu dawn ix-xewqat leġittimi fi ħdan il-qafas pragmatiku
ogħla, ta' Dharma, jew armonija morali f'kollox.

Il-festi tal-Ħinduwin (Sanskrit: Utsava; letteralment "tgħolli 'l fuq") huma
meqjusa bħala ritwali simboliċi li jinsġu b'mod sabiħ il-ħajja individwali u
soċjali f'dharma. L-Ħinduiżmu għandu ħafna festi matul is-sena. Il-kalendarju
Ħindu s-soltu jiffissa d-dati.

Fl-Induismu il-kasti soċjali ghandhom importanza kbira. Meta titwieled f’kasta
socjali trid tibqa fiha sa ma tmut, tghix ma dawk ta’ l-istess kasta tieg]ek u
kif ukoll tizzewweg lill xi hadd ta’ l-istess kasta so`jali tieg]ek. Tibdil
fil-kasti socjali isir biss bir-rinkarnazzjoni fejn int tista titla jew tinzel
fis-socjeta, skond kif tkun ghext fil-hajja ta’ qabel, jew sahan sitra
tirrinkarna b]ala animal. Tradizzjonalment hemm hames kasti:



https://mt.wikipedia.org/wiki/%C4%A0unju

Ġunju hu s-sitt xahar tas-sena fil-kalendarju Gregorjan u għandu 30 jum.
Ix-xahar hu msemmi għall-alla Rumana Ġuno, il-mara ta' Ġove.

Fil-bidu ta' Ġunju, ix-xemx titla' fil-kostellazzjoni tal-Barri; fl-aħħar ta'
Ġunju x-xemx titla' fil-kostellazzjoni tat-Tewmin. Madanakollu, minħabba
l-preċessjoni tal-ekwinozji, Ġunju jibda bix-xemx fis-simbolu astroloġiku
tat-Tewmin, u jispiċċa bix-xemx fis-simbolu tal-Qabru. Ġunju hu x-xahar bl-ikbar
numru ta' sigħat ta' dawl tax-xemx fl-emisferu tat-Tramuntana u bl-inqas numru
ta' sigħat ta' dawl tax-xemx fl-emisferu ta' Nofsinhar.

Ġunju, fl-emisferu tat-Tramuntana hu l-ekwivalenti staġjonali ta' Diċembru
fl-emisferu ta' Nofsinhar u viċi-versa. Ix-xahar ta' Ġunju — fl-emisferu
tat-Tramuntana — hu fir-rebbiegħa sal-21, meta s-sajf jibda.

Dan ix-xahar hu magħruf għall-għad kbir ta' tiġijiet matulu. Dan in-numru kbir
ta' żwiġijiet jista' jiġi attribwit lill-alla Ġuno jew Ħera, li Ġunju hu msemmi
għaliha. Ġuno hi l-alla protetriċi taż-żwieġ, u għalhekk xi nies jaħsbu li żwieġ
li jsir f'dan ix-xahar ikollu r-riżq.



https://mt.wikipedia.org/wiki/%C4%A0u%C5%BC%C3%A8_Bonnici

Ġużè Bonnici (Valletta, 14 ta' Awwissu 1907 - 6 ta' Ottubru 1940) kien politiku
u awtur.

Bin Pawlu u Ġovanna mwielda Debono, it-tnejn Għawdxin, Ġużè Bonnici kien
it-tieni wild tagħhom. Ħa l-edukazzjoni tiegħu fl-iskola primarja tal-Belt,
is-Seminarju t'Għawdex u l-Università ta' Malta minn fejn ġab il-B.Sc. u Ph.C.
fl-1927. Fl-1931 sar tabib. Inħatar Kap tad-Dipartiment fl-Isptar Ċentrali.
Fl-1934 iżżewweġ lil Evelyn Testa u kellu tliet ulied.

Ġużè Bonnici sar delegat tal-Partit Laburista fl-1926, ħames snin wara t-twaqqif
tiegħu. Daħal fl-Eżekuttiv fl-1928. Fl-1931 ħareġ il-ktieb L-Istorja tal-Partit
tal-Ħaddiema, fuq l-ewwel għaxar snin tal-Partit. Qatt ma kkontesta
l-elezzjonijiet ġenerali, forsi għax miet ħesrem fl-età ta' 33 sena.

Ġużè Bonnici kien wieħed mill-fundaturi u l-ewwel President tax-Xirka
għat-Tixrid tal-Ilsien Malti. Fl-1931 waqqaf l-Għaqda tal-Malti (Università) ma'
sieħbu Rużar Briffa, it-tnejn studenti tal-Mediċina, bil-għan li l-Malti
jingħata l-prestiġju li jistħoqqlu fl-Università. Bdew ukoll il-pubblikazzjoni
Leħen il-Malti. Fl-1938 beda jippubblika Ġabra ta' Kitba Maltija, minn Dar
tal-Pubblikazzjoni Excelsior li kien xtara minn butu fil-Belt, Triq Sant'Ursula,
u f'sentejn ħareġ tnax-il ktieb, bl-għajnuna tal-Kaptan A.V.Laferla,
il-Professur Saydon u Ġużè Chetcuti. F'din is-sensiela kien hemm Anġli tan-Niket
ta' Ġino Muscat Azzopardi, Taħt Tliet Saltniet ta' Ġużè Aquilina, Leli ta'
Ħaż-Żgħir ta' Ġużè Ellul Mercer, San Ġwann ta' Ġużè Galea, Is-Salib tal-Fidda
ta' Wistin Born u r-rumanzi tiegħu stess Il-Qawwa tal-Imħabba u Ħelsien. Stampa
ukoll tliet kotba bil-poeżiji ta' Dun Karm.

Ġuzè Bonnici : ħidmietu u kitbietu hi teżi tal-Baċellerat fl-Arti (bl-Unuri) li
Nora Sammut għamlet fl-Università ta' Malta fl-1974.

Fl-1990 ġie stampat id-dramm tiegħu Imħabba aktar mill-Ħajja. Fl-2007, f'għeluq
il-100 sena minn twelidu, l-Għaqda tal-Malti - Università ħarġet In-Novelli,
in-novelli miġbura ta' Ġużè Bonnici.



https://mt.wikipedia.org/wiki/%C4%A0es%C3%B9

Ġesù, jew Ġesù ta' Nazaret, magħruf ukoll bħala Ġesù Kristu, huwa l-figura
ċentrali tal-Kristjaneżmu, kemm bħala l-Messija kif ukoll l-inkarnazzjoni ta'
Alla.

L-isem "Ġesù" hu bbażat fuq il-Latin Iesus, traslitterazzjoni tal-Grieg Ἰησοῦς
(Iēsoûs), li hi stess ellenizzazzjoni tal-Aramajk/Lhudi ישוע (Jexuwa' ) li hi
stess modifikazzjoni ta' wara l-eżilju tal-Lhudi יְהוֹשֻׁעַ (Jeħoxuwa' , Ġożwè)
taħt l-influwenza tal-Aramajk.

Kristu hi traduzzjoni bil-Grieg tal-kelma Lhudija “Messija”, kelma li tfisser
“midluk”. Il-kelma saret l-isem proprju ta’ Ġesù għax għal dawk li emmnu fih
Kristu temm it-tama messjanika ta’ Israel bil-missjoni tiegħu ta’ qassis,
profeta u sultan.

Ġesù kien predikatur Lhudi, attiv fl-aħħar tliet snin ta' ħajtu fil-provinċja
Rumana tal-Lhudija.

Għal dak li jikkonċerna ir-riċerka storika ta' ħajtu s-sorsi ewlenin jinsabu
fit-Testment il-Ġdid, partikolarment fl-ittri ta' San Pawl u fl-Evanġelji
sinottiċi. Il-Vangelu ta' San Ġwann huwa ta' għajnuna żgħira, bħalma huma wkoll
il-varji Evanġelji apokrafi. Is-sorsi mhux insara - l-istoriku Lhudi, Ġużeppi,
it-Talmud tal-Babilonja, l-istoriċi Rumani Taċitu u Svetonju, u oħrajn -
jikkonfermaw l-eżistenza u t-tislib ta' Ġesù taħt il-ħaqq ta' Ponzju Pilatu.

L-Evanġelji jirrakkontaw it-twelid ta' Ġesù minn Marija verġni, il-predikazzjoni
li tisħaq fuq l-aħbar tas-Saltna tas-smewwiet u dwar l-imħabba tal-proxxmu, u
irrealizzata minn diskorsi u parabboli imsieħba ma mirakli; fl-aħħar
tal-Evanġelji insibu mbagħad il-ġrajja tal-passjoni, Kruċifissjoni, qawmien
mill-imwiet u axxensjoni fis-sema.

L-Evanġelji u kitbiet oħrajn tat-testment il-Ġdid jidentifikaw lil Ġesù bħala
il-Messija u bin Alla. L-ittri Pawlini jeżaltaw il-valur tal-ħelsin ta' mewtu u
l-qawmien tiegħu mill-mewt. It-tradizzjoni Nisranija ta' wara iddikjaratu
t-tieni persuna tat-Trinità Mqaddsa, flimkien mal-Missier u ma' Ruħ il-qodos, u
tassew Alla u tassew bniedem.

Mill-Vangeli jidher li l-predikazzjoni u l-ħidma ta' Ġesù għamlu suċċess minimu
fis-soċjeta Lhudija ta' dak iż-żmien, u l-akter li kien mismugħ min-nies ta'
status baxx. Il-perjodu qasir tal-predikazzjoni ntemm bil-mewt fuq is-salib,
mitluba, skont l-Evanġelji, mill-awtoritajiet Lhud tas-Sinedriju iżda mogħtija
mill-awtorità ta' Ruma (li kienet iżżomm għall-ilsiera tali xorti), fuq
deċiżjoni aħħarija tal-prefett Ruman Ponzju Pilatu. Wara mewtu, id-dixxipli
tiegħu sostnew li Ġesù rxoxta mill-imwiet u xerrdu l-messaġġ tat-tagħlim tiegħu,
b'hekk il-figura ta' Kristu sabet influwenza maġġuri fil-kultura tal-Punent

Skont ir-rakkont tal-Vanġelu skont san Luqa, verġni jisimha Marija, mgħarrsa ma'
Ġużeppi, mir-razza tar-re David, irċeviet f'Nazaret tal-Galilija «fi żmien re
Erodi» viżta ta' l-Arkanġlu Gabrijel, li ħabbrilha l-konċepiment ta'Ġesù
(Lq1,26-38).

Fil-Vanġelu skont Mattew, il-konċepiment verġinali ta' Marija imsemmi biss
bil-bogħod, waqt li l-protagonista huwa Ġużeppi, li jirċievi minn anġlu
r-rivelazjoni tal-konċepiment soprannaturali ta' Marija (Mt1,18-25).

L-Insara jemmnu li Ġesù Kristu huwa l-"Iben waħdieni ta' Alla, imnissel
mill-Missier qabel kull żmien. Alla minn Alla, dawl minn dawl, Alla veru minn
Alla veru, imnissel, mhux magħmul, natura waħda mal-Missier: u bih sar kollox.
Niżel mis-smewwiet għalina l-bnedmin u għall-fidwa tagħna. U ħa l-ġisem
bis-setgħa ta' l-Ispirtu s-Santu minn Marija Verġni u sar bniedem. Sallbuh
għalina, bata taħt Ponzju Pilatu, miet u difnuh, u fit-tielet jum qam minn bejn
l-imwiet, skond il-Kotba Mqaddsa, u tela' s-sema, u qiegħed fuq il-lemin
tal-Missier. U għandu jerga' jiġi bil-glorja biex jagħmel ħaqq mill-ħajjin u
mill-mejtin, u s-saltna tiegħu ma jkollhiex tmiem." (Kredu ta'
Niċea-Kostantinopli, 325 w.K.)

Skont il-ħsieb Lhudi, Ġesù kien predikatur, iżda mhux il-Midluk t'Alla; ma kienx
Iben Alla, ma għamilx mirakli, wara l-kruċifissjoni, la qam mill-imwiet u lanqas
tela' s-sema.

Skont il-Misilmin, Ġesù kien profeta maġġuri li ġie qabel Mawmettu; twieled
verġinament minn Marija, wettaq ħafna mirakli (għax Alla hekk ried), ma mietx
iżda tela' s-Sema (ma mietx fuq salib għalkemm hekk deher quddiem min kien
preżenti. Xi ħadd ieħor miet floku u Alla ħa miegħu lil Ġesu lejn is-sema), imma
mhux meqjus bħala Alla li, skont is-Sura CXII, "la qatt nissel u qatt ma ġie
mnissel". Fl-Islam Ġesù jissejjaħ “Isa”. Imsejjaħ ukoll “Masih” (il-Messija)
fil-Koran u “l-Kelma ta’ Alla”.



https://mt.wikipedia.org/wiki/%C4%A0ebla_tal-%C4%A1ir

Il-ġebla tal-ġir, wkoll magħrufa bħala ħaġra hu blat imsawwar min depożitu
sedimentari u kompost kimikament fil-parti kbira mill-karbonat tal-kalċju
(CaCO3) fil-forma ta' Kalċit u Aragonit. Is-saffi tal-gżejjer Maltin jikkonsistu
fil-parti kbira mill-ġebla tal-ġir.

Il-kelma ġebla tal-ġir mhix xjentifikament korretta u tista tqarraq għaliex
l-ġir mhux karbonat tal-kalċju iżda ossidu tal-kalċju (CaO) (ħaġra maħruqa). Ta'
min jinnota wkoll li ħafna drabi il-kelma ġebla tal-franka tiġi wżata biex
tfisser ġebla tal-ġir minkejja li l-ġebla tal-franka hija biss tip wieħed
tal-ġebla tal-ġir.

Il-ġebla tal-ġir sikwit tikkonsisti minn-ammonti differenti ta' siliċi (diossidu
tas-siliċju) fil-forma ta' selċi (chert) jew żnid, kif wkoll ammonti differenti
ta' tafal, frak tal-ġebel (silt) u ramel li jinsabu bħala firxa, f'forma ta'
għoqod, jew bħala saffi bejn il-blat. Il-kalċit fil-ġebla tal-ġir jiġi
primarjament mill-organiżmi tal-baħar.

Dawn l-organiżmi jiffurmaw qxur ta' kalċit rqiq li jingemgħa f-qiegħ il-baħar
jew fuq xi-sikka fejn biż-żmien tifforma sikka tal- kroll. Mod ieħor kif tiġi
ifformata il-ġebla tal-ġir huwa b'imluħa tal-kalċju maħlula fl-ilma tax-xita.
Pereżempju stalakmiti u stalagtiti juffurmaw fl-għerien minn imluħa tal-kalċju
maħlulin fl-ilma tax-xita.



https://mt.wikipedia.org/wiki/Wikisors

Il-Wikisors huwa proġett operat mill-Fondazzjoni Wikimedia li fih jipprovdi
kontenut b'xejn ta' sorsi testwali, flimkien mat-tifsiriet b'lingwi differenti u
materjal ieħor.

Dan il-wiki kien l-ewwel imsemmi Project Sourceberg matul il-perjodu tat-tfassil
tiegħu (logħob ta' kliem għal Project Gutenberg). Dan beda l-attività tiegħu
f'lokazzjoni żbaljata, meta t-testi kienu ntefgħu fuq ps.wikipedia.org.
Il-kontributuri ħasbu li "PS" ifissru "primary sources" (sorsi primarji) jew
Project Sourceberg, u bi żball ħadu post tas-sotto-dominju tal-lingwa Pashtu
tal-Wikipedija.

Project Sourceberg beda uffiċċjalment meta rċieva l-lokazzjoni tiegħu fuq
l-internet fl-24 ta' Novembru, 2003 (http://sources.wikipedia.org); kull testi u
diskussjonijiet mxew fil-lokazzjoni l-ġdida. Fis-6 ta' Diċembru, 2003, ismu
nbidel għal Wikisource. Minkejja t-tibdil fl-isem, il-proġett dam sat-23 ta'
Lulju, 2004, qabel ma mexa fuq il-lokazzjoni permanenti (fuq
http://wikisource.org).

F'ġimgħatejn mill-bidu tal-proġett (fuq sources.wikipedia.org), 'il fuq minn
1000 paġna ġew ikkrejati, b'madwar 200 minnhom iddisinjati bħala artikli taħt
forma tajba. Fl-4 ta' Jannar, 2004, Wikisource laqa' l-100 utent reġistrat.
Fil-bidu ta' Lulju 2004, in-numru ta' artikli qabżu l-2400, u aktar minn 500
utent irreġistraw.

Fit-30 ta' April, 2005, kien hemm 2667 utent reġistrati (inklużi 18-il
amministratur) u madwar 19,000 artiklu. Il-proġett qabeż is-96,000 editjar f'dik
il-ġurnata.

Sa meta l-Wikisource kienet inizzjalment imsemmija "Project Sourceberg",
f'logħob ta' kliem għall-kliem Project Gutenberg, l-ewwel logo kienet stampa ta'
iceberg. Żewġ voti li saru biex jintgħażel is-suċċessur ma' ġabu l-ebda
konklużjoni, u l-logo oriġinali baqa' sa l-2006. Finalment, minħabba kemm
problemi tekniċi u anki legali - minħabba li l-liċenzja ta' l-istampa ma kinitx
tajba għal logo tal-Fondazzjoni Wikimedia u anki minħabba li r-ritratt ma jistax
jitqassar u jitkabbar sewwa - stil ta' logo ta' l-iceberg, inspirata
mill-istampa oriġinali kienet ġiet mandata biex isservi bħala l-logo
tal-proġett.

L-ewwel użu prominenti ta' l-islogan tal-Wikisource - The Free Library
(Il-Librerija b'Xejn) - kienet fil-portal multilingwali tal-proġett, meta kienet
ġiet ridiżinjata bbażata skond il-portal tal-Wikipedija fis-27 ta' Awwissu, 2005
(verżjoni storikali). Bħall-portal tal-Wikipedija, is-slogan tal-Wikisource
jidher madwar il-logo ta' l-akbar għaxar lingwi tal-proġett.

Il-Wikisource jiġbor u jistorja taħt format diġitali testi ppublikati qabel;
inklużi n-novelli, xogħol ta' stejjer vera, ittri, taħdidiet, dokumenti
kostituzzjonali u storiċi, liġijiet u varjeta ta' dokumenti oħra. Kull test
miġbur huwa jew liberu mill-copyright jew maħruġ taħt il-GNU Free Documentation
License. Testi f'lingwi oħra huma aċċettati, kif ukoll it-translazzjonijiet.



https://mt.wikipedia.org/wiki/Wiki%C4%A7barijiet

Il-Wikibarijiet huwa proġett tal-Fondazzjoni Wikimedia fejn fiha jiġu ppublikat
aħbarijiet minn madwar id-dinja. Jimmy Wales iddistingwa lill-Wikibarijiet minn
mal-Wikipedija hekk kif hu stqarr li "fuq il-Wikibarijiet, kull storja li
tinkiteb tkun qed tinkiteb bħala aħbar, oppost għal artiklu ta' enċiklopedija."
Il-politika tal-punto di vista newtrali espost mill-Wikibarijiet
jiddistingwixxiha minn sfrozi ġurnalisti oħra bħal Indymedia u OhmyNews.
B'kuntrast mill-ħafna proġetti tal-Fondazzjoni Wikimedia, il-Wikibarijiet tħalli
x-xogħol oriġinali li jsir fil-format ta' rappurtaġġ oriġinali u intervisti.

L-ewwel proposta rikordjata ta' sit tal-aħbarijiet tal-Wikimedia kienet posta
ta' żewġ linji minn persunan anonimu fil-5 ta' Jannar, 2003, fuq Meta-Wiki.
Daniel Alston, li kien jimmodifika lill-Wikipedija taħt l-isem ta' Fonzy, stqarr
li kien hu li kien bagħat dak il-messaġġ. Din il-proposta ġiet aktar żviluppata
mill-ġurnalista, żviluppatur tas-softwer u awtur Erik Möller. Kien hemm
oppożizzjoni minn diversi kontributuri tal-Wikipedija, li kienu stqarrew fuq li
kien hemm diġà l-eżistenza ta' taqsiriet tal-aħbarijiet fuq il-Wikipedija, li
tat bidu għal diskussjonijiet u proposti fuq kif il-proġett il-ġdid jista' jiġi
implimentat mill-Wikimedia.

F'Novembru tal-2004, ġiet ippublikata wiki demostrattiva biex turi kif sit
tal-aħbarijiet kollaborattiv jista' jaħdem. F'Diċembru tal-2004, is-sit ma baqax
fil-fażi demostrattiva u mexa għall-fażi beta. Fl-istess ħin, edizzjoni
bil-Ġermaniż ġiet introdotta. Aktar tard ġew introdotti verżjonijiet bit-Taljan,
l-Olandiż, il-Franċiż, l-Ispanjol, l-Iżvediż, il-Bulgaru, il-Pollakk,
il-Portugiż, ir-Rumen, l-Ukren, is-Serb, il-Ġappuniż, ir-Russu, l-Ebrajk,
l-Għarbi, it-Tajlandiż, in-Norveġiż u biċ-Ċiniż (kollha f'ordni kronoloġika).

Fit-13 ta' Marzu, 2005, l-edizzjoni Ingliża tal-Wikibarijiet laħqet l-1,000
artiklu. Ftit xhur wara biss, f'Settembru tal-2005, il-proġett ġie trasferit
għal-liċenzja tal-Creative Commons Attribution 2.5. Fil-5 ta' Settembru, 2007,
il-verżjoni Ingliża irnexxielha tilħaq kwota ta' 10,000 aħbar.



https://mt.wikipedia.org/wiki/Stoj%C4%8Bi%C5%BCmu

L-iStojċiżmu (Grieg Στωικισμός) huwa skola ta' filosofija Ellenistika mwaqqfa
f'Ateni minn Żenone ta' Ċizju fis-snin bikrin tas-seklu III QK. L-Istoċji kienu
jemmnu li l-emozzjonijiet distruttivi jirriżultaw minn żbajli fil-ġudizzju, u li
għaref, jew "persuna ta' perfezzjoni morali u intellettwali," ma tbatix minn
emozzjonijiet bħal dawn.

L-Istojċi kienu interessati ferm fir-relazzjoni attiva bejn id-determiniżmu
kożmiku u r-rieda ħielsa tal-bniedem, u t-twemmin li huwa virtwuż li wieħed
ikollu rieda (msejħa prohairesis) li tkun taqbel man-natura. Minħabba dan,
l-Istojċi ppreżentaw il-filosofija tagħhom bħala mod ta' ħajjaa, u għallmu li
l-aħjar indikazzjoni ta' liema filosofija wieħed iħaddan ma kenitx dak li wieħed
jgħid, imma dak li wieħed jagħmel.

L-Istojċi li dehru iktar tard, Seneka u Epittetu, emfażizzaw li minħabba li
l-"virtù hi biżżejjed għall-kuntentizza," l-għaref huwa immuni għall-isfortuna.
Dat-twemmin huwa simili għat-tifsira tal-frażi 'kalma stojka', għalkemm il-frażi
ma tinkludix il-pożizzjoni etika radikali tal-Istojċi li l-għaref biss jista'
jiġi meqjus verament ħieles, u li l-korruzzjonijiet morali huma kollha vizzjużi
bl-istess mod.

Mit-twaqqif tagħha, id-duttrina Stojka kienet filosofija popolari u dewwiema,
b'appoġġ madwar il-Greċja u l-Imperu Ruman, inkluż mill-Imperatur Marku Awrelju,
sal-għeluq tal-iskejjel kollha tal-filosofija fis-sena 529 WK, b'ordni
tal-Imperatur Ġustinjanu I, li ra l-karattru pagan tagħhom bħala kunfliġġenti
mat-twemmin Nisrani.

L-Istojċi pprovdew deskrizzjoni unifikata tad-dinja, li tikkonsisti f'loġika
formali, fiżika li m'hiex dwalistika, u etika naturalista. Minn dawn, huma
emfażizzaw l-etika bħala l-għan prinċipali tal-għarfien tal-bniedem, allura
t-teoriji loġiċi tagħhom kienu iktar ta' interess għal filosfi li ġew aktar
tard.

L-istojċiżmu jippromwovi l-iżvilupp tal-awto-kontroll u l-fortitudni bħala mezz
kif wieħed jegħleb emozzjonijiet distruttivi; il-filosofija ssostni li aktar ma
wieħed isir ħassieb ċar u mingħajr preġudizzju, wieħed joqrob dejjem iktar biex
jifhem ir-raġunament universali (logos). Aspett importanti tal-istojċiżmu
jinvolvi t-titjib tas-saħħa morali u etika tal-individwu: "Il-virtù tikkonsisti
f'rieda li taqbel man-Natura." Dan il-prinċipju japplika wkoll
għar-relazzjonijiet interpersonali; "biex wieħed ikun ħieles mir-rabja,
mill-għira, u l-ġelożija," wieħed għandu jaċċetta anke li l-iskjavi huma "daqs
nies oħra, għaliex il-bnedmin kollha huma prodott tan-natura bl-istess mod."

L-etika Stojka tħaddan prospettiva deterministika; rigward dawk neqsin
mill-virtǜ Stojka, Cleanthes darba qal li r-raġel ħażin huwa bħal "kelb marbut
ma' karru, imġiegħel imur kulfejn imur il-karru." Dak li għandu l-virtǜ Stojka,
min-naħa l-oħra, jibdel għemilu biex jaqbel mad-dinja u jibqa', fi kliem
Epittetu, "marid iżda kuntent, fil-periklu iżda kuntent, qed imut iżda kuntent,
eżiljat iżda kuntent, fil-grazzja u kuntent," u b'dan il-mod jippostula rieda
individwali "kompletament awtonoma", u fl-istess ħin univers li huwa "riġidament
deterministiku, sħiħ u waħdani".

Fid-dinja Ellenistika u fl-Imperu Ruman, l-Istojċiżmu kien l-aktar filosofija
popolari fost dawk edukati, daqshekk li, fi kliem Gilbert Murray "kważi
s-suċċessuri kollħa ta' Alessandu [...] stqarru lilhom infushom Stojċi."

Għall-ħabta tas-sena 301 QK, Żenone ta' Ċizju beda jgħallem il-filosofija
fl-Stoa Poikile (i.e., "il-veranda mprittra"), minn fejn il-filosofija tiegħu
ħadet isimha. Bil-maqlub ta' skejjel filosofiċi oħrajn, fosthom l-Epikurej,
Żenone għażel li jgħallem il-filosofija tiegħu fi spazju pubbliku, loġoġ li
jgħatu għall-iktar misraħ ċentrali t'Ateni, l-Agora.

L-ideat ta' Żenone żviluppaw minn dawk taċ-Ċiniċi, li l-fundatur tagħhom,
Antistene, kien dixxiplu ta' Sokrate. L-iktar dixxiplu influwenti ta' Żenone
kien Krisippu, li kien responsabbli tal-iffurmar ta' dak li llum jissejjaħ
Stojċiżmu. Stojċi Rumani li ġew iktar tard iffukaw fuq it-tagħlim ta' ħajja
f'armonija mal-univers, li fuqu wieħed m'għandu ebda kontroll dirett.

Kif jgħid A. A. Long, ma ssopraviva l-ebda xogħol Stojku sħiħ mill-ewwel żewġ
fażijiet tal-Istojċiżmu. Baqa' biss kitbiet Rumani mill-Istoa tal-Aħħar.

Djodoru Kronu, wieħed mill-għalliema ta' Żenone, huwa kkunsidrat l-ewwel filosfu
li introduċa u żviluppa l-metodu loġiku magħruf bħala l-loġika propożizzjonali.
Dan huwa metodu bbażat fuq stqarrijiet u propożizzjonijiet, iktar milli termini,
u dan jagħmlu differenti ħafna mil-loġika tat-termini t'Aristotli. Iktar tard,
Krisippu żviluppa dan il-metodu loġiku f'sistema li saret magħrufa bħala
l-loġika Stojka u inkluda sistema deduttiva (is-silloġistika Stojka) li kienet
meqjusa rivali tas-silloġistika t'Aristotli. Fis-seklu XX qam interess interess
ġdid fil-loġika Stojka, meta żviluppi importanti fil-loġika kienu bbażati fuq
il-loġika propożizzjonali. Susanne Bobzien tgħid li "l-ħafna xebħ bejn il-loġika
filosofika ta' Krisippu u dik ta' Gottlob Frege huwa impressjonanti."

Bobzien tinnota wkoll li "Krisippu kiteb 'il fuq minn 300 ktieb dwar il-loġika,
tista' tgħid fuq is-suġġetti kollha li jikkonċernaw 'il-loġika tal-lum, inkluż
it-teorija tal-atti lingwistiċi, l-analiżi tas-sentenzi, espressjonijiet
singulari u plurali, tipi ta' predikati, l-indessikali, propożizzjonijiet
eżistenzjali, il-konnettivi sentenzjali, in-negattivi, id-diżġunzjoni,
il-kondizzjonali, il-konsegwenz loġika, l-forom t'argumenti validi, it-teorija
tad-deduzzjoni, il-loġika propożizzjonali, il-loġika modali, il-loġika
tat-tensi, il-loġika epistemoloġika, il-loġika tas-suppożizzjoni, il-loġika
tal-imperativi, paradossi dwar l-ambigwità u l-loġika."

L-Istojċi kienu jemmnu li l-kewn (ὄντα) kollu -- għalkemm mhux l-oġġetti kollha
(τινά) -- huwa materjali. Huma aċċettaw id-distinzjoni bejn affarijiet konkreti
u oħrajn Oġġett astratt, iżda ċaħdu t-twemmin ta' Aristotli li jeżisti kewn
purament inkorporali. Huma aċċettaw l-idea t'Anassagora (bħalma għamel
Aristotli) li jekk oġġett ikun jaħraq, ikun hekk għaliex ikun daħal fih xi ftit
minn massa universali ta' sħana. Iżda, bil-maqlub ta' Aristotli, huma estendew
l-idea biex tkopri l-aċċidenti kollha. Allura, jekk oġġett huwa aħmar, huwa hekk
għaliex ikun daħal fih xi parti minn massa universali ta' ħmura.

L-Istojċi kienu jemmnu li l-għarfien jista' jinkiseb permezz tar-raġuni.
Il-verità tista' tingħaraf mill-fallaċja; anke jekk, fil-prattika, tista' ssir
biss approssimazzjoni. Skont l-Istojċi, is-sensi l-ħin kollu jirċievu
sensazzjonijiet: taħbit li jgħaddi mill-oġġetti għas-sensi, għall-menti (moħħ),
fejn iħallu impressjoni fuq l-immaġinazzjoni (fantasija). (Impressjoni li tqum
mill-moħħ innifsu kienet tissejjaħ fantażma.)

Il-menti għandu l-abiltà li jiġġudika (sunkatathesis)—japprova jew
jirriġetta—impressjoni, bil-fakultà li jagħrab bejn rappreżentazzjoni veritiera
tar-realtà minn waħda falza. Xi impressjonijiet jistgħu jinkisbu mill-ewwel,
iżda oħrajn jistgħu jiksbu biss gradi varji t'approvazzjoni dubjuża, li tista'
tissejjaħ twemmin jew opinjoni (doxa). Huwa biss permezz tar-raġuni li
jirbexxielna niksbu fehma u konviżjoni ċara (katalepsis). Għarfien ċert u veru
(episteme), li seta' jintlaħaq mill-għaref Stojku, jista' jinkiseb biss billi
wieħed jivverifika l-konvizjoni mal-għarfien espert t'oħrajn fis-suġġett, u
l-ġudizzju kollettiv tal-umanità.

Skont l-Istojċi, l-univers huwa sustanza materjali u li tirraġuna, u huwa
magħruf bħala Alla jew Natura. L-Istojċi qasmu n-natura f'żewġ klassijiet:
l-attiv u l-passiv. Is-sustanza passiva hi l-materja, li "hi kajmana, sustanza
lesta għal kwalunkwe użu, iżda wkoll ċerta li tibqa' bla użu jew xejn ma
jġiegħla tibda." Is-sustanza attiva, li tista' tissejjaħ ix-xorti, jew ir-Raġuni
Universali (Logos), hi eteru intelliġenti, jew nar primordjali, li jwettaq fuq
il-materja passiva:

Kollox huwa suġġett għal-liġijiet tax-Xorti, għaliex l-Univers jaġixxi biss
skont in-natura tiegħu, u n-natura tal-materja passiva li jiggverna. L-erwieħ
tal-bnedmin u l-annimali joħorġu minn dan-nar primordjali u huma, ukoll,
suġġetti għax-Xorti:

Erwieħ individwali min-natura tagħhom jispiċċaw, u jistgħu jiġu "mibdulin u
diffużi, u jassumu natura qalila billi jintlaqgħu fir-Raġuni Seminali (logos
spermatikos) tal-Univers." Peress li r-raġuni korretta hi l-pedament kemm
tal-umanità kif ukoll tal-univers, jirriżulta li l-għan tal-ħajja hu li wieħed
jgħixa skont ir-Raġuni, ċioè, li wieħed jgħix ħajtu skont in-Natura.

L-Istojċi tal-antik huma ħafna drabi mifhumin ħażin għaliex it-termini li kienu
jużaw kienu parti minn kunċetti differenti minn dawk tal-lum. Il-kelma 'stojku'
llum tfisser 'bla emozzjonijiet' jew indifferenti għall-uġiegħ, għaliex l-etika
Stojka tgħallem il-ħelsien mill-'passjoni' permezz tar-'raġuni'. L-Istojċi ma
fittxewx li jitfu l-emozzjonijiet; pjuttost, fittxew li jittrasformaw ruħhom
permezz t' 'askēsis' li jħalli 'l persuna trawwem ġudizzju ċar u kalma ġewwiena.
Il-Loġika, ir-riflessjoni, u l-konċentrazzjoni kienu l-metodi li jwasslu għal
din l-awto-dixxiplina.

B'self miċ-Ċiniċi, il-pedament tal-etika Stojka hu li t-tajjeb jinsab fl-istat
tar-ruħ infisha; fl-għerf u fl-awto-kontroll. L-etika Stojka emfażizzat
ir-regola: "Imxi fejn tieħdok ir-raġuni." Allura, wieħed għandu jagħmel ħiltu
biex jinħeles mill-passjonijiet, waqt li jżomm f'moħħu li t-tifsira antika ta'
'passjoni' kienet "dieqa" jew "tbatija", jiġifieri, li wieħed jirreaġixxi
"passivament" għal avvenimenti esterni — kemmxejn differenti mill-użu modern
tal-kelma. Kienet issir distinzjoni bejn παθος (pathos) (plural: pathe) li
normalment tiġi tradotta għal passjoni, propathos jew reazzjoni istintiva (eż.,
li wieħed jibjad meta jiffaċċja periklu fiżiku) u eupathos, li hi l-marka
tal-għaref Stojku (sophos). L-eupatheia huma sentimenti li jirriżultaw minn
ġudizzju tajjeb, bl-istess mod li l-passjonijiet huma riżultat ta' ġudizzji
ħżiena.

L-idea kienet li wieħed jinħeles mit-tbatija permezz tal-apatheia (Grieg:
ἀπάθεια}}) jew paċi mentali (litteralment,'bla passjoni'), fejn paċi mentali
kienet mifhuma fis-sens antik - li wieħed ikun oġġettiv jew li jkollu "ġudizzju
ċar" u li jżomm rasu fuq għonqu meta jiffaċċja t-tlugħ u l-inżul tal-ħajja.

Għall-Istojċi, ir-'raġuni' fissret mhux biss l-użu tal-loġika, imma wkoll li
wieħed jifhem il-proċess tan-natura - il-logos, jew ir-raġuni universali,
inerenti fl-affarijiet kollha. Li wieħed jgħix skont ir-raġuni u l-virtù, huma
kienu jsostnu, ifisser li wieħed jgħix f'armonija mal-ordni divin tal-univers,
f'għarfien tar-raġuni komuni u l-valur essenzjali tal-bnedmin kollha. L-erba'
virtujiet kardinali tal-filosofija Stojka huma l-għerf (Sophia), il-kuraġġ
(Andreia), il-ġustizzja (Dikaiosyne), u t-temperanza (Sophrosyne),
klassifikazzjoni derivata mit-tagħlim ta' Platun.

Ispirati minn Sokrate, l-Istojċi kienu jsostnu li d-dieqa u l-ħażen huma
riżultat tal-injuranza tal-bniedem fejn tidħol ir-raġuni fin-natura. Meta wieħed
ikun kattiv, ikun hekk għaliex ma jkunx konxju mir-raġuni universali tiegħu
stess, li twassal għall-ġentilezza. Is-soluzzjoni għall-ħażen u d-dieq allura hi
l-prattika tal-filosofija Stojka - li wieħed jeżamina l-ġudizzji u l-attitudni
tiegħu stess u jiddetermina fejn dawn jitbiegħdu mir-raġuni universali
tan-natura.

L-Istojċi kienu jaċċettaw li għaref jagħmel suwiċidju, f'ċirkostanzi li jistgħu
ma jħalluhx jgħix ħajja virtwuża. Plutarku sostna li kieku Kato aċċetta li jgħix
taħt tirannija, allura kien ikun qed jikkomprometti l-awto-konsistenza
(constantia) bħala Stojku u kien jitlef mil-libertà li jagħmel għażliet morali
onorevoli. Is-suwiċidju jista' jiġi ġustifikat jekk wieħed jaqa' vittma ta'
uġiegħ jew mard serju; jekk mhux għal dawn, is-suwiċidju jiġi kkunsidrat bħala
ċ-ċaħda tad-dmir soċjali li wieħed għandu.

F'termini filosofiċi, affarijiet li huma indifferenti ma jaqgħux taħt it-tħaddim
tal-liġi morali, jiġifieri m'għandhomx it-tendenza li jew jippromwovu, jew
itellfu, għan morali. Azzjonijiet li la huma meħtieġa u l-anqas ipprojbiti
mil-liġi morali, jew li ma jaffettwawx il-moralità, jissejħu moralment
indifferenti. Id-duttrina tal-affarijiet indifferenti (ἀδιάφορα, adjafora)
kellha l-bidu taggħa fl-iskola Stojka bħala konsegwenza tal-oppożizzjoni
dijametrika tagħha tal-virtù u l-vizzju. B'riżultat ta' din id-dikotomija, numru
kbir ta' oġġetti tħallew bla ma ġew assenjati u allura tqiesu indifferenti.

Il-prinċipju ta' adjafora kien anke komuni maċ-Ċiniċi u x-Xettiċi. It-tfassil
tal-affarijiet indifferenti, skont Kant, imur lil hinn mill-morali. Id-duttrina
tal-affarijiet indifferenti reġgħet tqajmet fir-Rinaxximent minn Philip
Melanchthon.

Il-filosofija, għall-Istojku, m'hijiex biss ġabra ta' twemmin jew tisħiq etiku,
iżda mod ta' ħajja li jinvolvi prattika kostanti u taħriġ (jew askesis, ara
Axetiċiżmu). Il-prattiċi filosofiċi u spiritwali Stojċi kienu jinkludu l-Loġika,
id-djalogu Sokratiku u l-awto-djalogu, il-kontemplazzjoni dwar il-mewt,
it-taħriġ tal-attenzjoni biex tibqa' fil-mument preżenti (simili għal xi forom
ta' meidtazzjoni fil-Lvant), rifflessjoni ta' kuljum dwar problemi ta' kuljum u
s-soluzzjoni possibbli, hypomnemata, eċċ. Il-filosofija għall-Istojku hi proċess
attiv ta' prattika u tifkir kontinwu.

Fil-Meditazzjonijiet tiegħu, Marku Awrelju fisser numru ta' prattiċi ta' dan
it-tip. Pereżempju fl-ewwel parti tat-tieni ktieb jikteb:

Qabel Awrelju, Epittetu fid-"Diskorsi" iddintingwa bejn tliet topoi:
il-ġudizzju, ix-xewqa u l-inklinazzjoni. Skont il-filosfu Franċiż Pierre Hadot,
Epittetu jidentifika dawk it-tliet atti mal-loġika, il-fiżika u l-etika
rispettivament. Hadotjikteb li fil-Meditazzjonijiet "kull massima tiżviluppa
waħda minn dawn it-topoi karatteristiċi, jew tnejn minnhom, jew tlieta."

Il-prattiċi t'eżerċizzi spiritwali ġew deskritti minn Seamus Mac Suibhne bħala
influwenti fuq dawk li jipprattikaw ir-riflessjoni. Similaritajiet bejn
l-eżerċizzji spiritwali Stojċi u t-terapija tal-imġieba konjittiva kienu
deskritti fit-tul f'The Philosophy of Cognitive-Behavioural Therapy ta'
Robertson.

Karatteristika distinta tal-Istojċiżmu hu l-kożmopolitaniżmu tagħha: Il-bnedmin
kollha huma manifestazzjonijiet tal-ispirtu waħdieni tal-univers u jridu jgħixu
f'imħabba fraterna u jkunu lesti jgħidu lil xulxin. Fid-Diskorsi tiegħu,
Epittetu jikkummenta dwar ir-relazzjoni tal-bniedem mad-dinja u jgħid li "kull
bniedem huwa l-ewwel u qabel kollox ċittadin tal-unità tiegħu stess; iżda huwa
wkoll ċittadin ta' belt kbira ta' allat u bnedmin oħra, u li l-politika tagħha
hi kopja ta' dik tiegħu." Dan is-sentiment jirrifletti dak ta' Djoġene ta'
Sinope, li qal, "Jien la jien ċittadin ta' Ateni u l-anqas ta' Korintja, iżda
ċittadin tad-dinja."

Punt ieħor partikolari kienet il-ħeġġa għall-ħniena lejn l-iskjavi. Seneka kien
iħeġġeġ, "Ftakar li dak li inti ssejjaħ l-iskjav tiegħek ħareġ mill-istess zokk,
huwa mżiegħel mill-istess sema tiegħek, u bl-istess mod tiegħek jieħu n-nifs,
jgħix, u jmut."

L-ikbar differenza bejn iż-żewġ filosofiji hu l-panteiżmu tal-Istojċiżmu, fejn
Alla qatt m'hu kompletament tranxendenti imma dejjem immanenti. Alla bħala
entita ħallieqa huwa personalizzat fil-ħsieb Nisrani, iżda l-Istojċiżmu jwaħħad
lil Alla mas-sħuħija tal-univers; l-idea stojka li l-kewn kollu huwa korporju
kienet fundamentalment kuntrarja għall-Kristjaneżmu. Barra minn hekk,
l-Istojċiżmu, bil-maqlub tal-Kristjaneżmu, ma jistipula la bidu u l-anqas
għall-univers, u l-anqas ma jsostni li l-individwu jibqa' ħaj wara l-mewt.

Aktar tard, l-Istojċiżmu kien meqjus mid-Dutturi tal-Knisja bħala 'filosofija
pagana', iżda minkejja dan, uħud mill-kunċetti filosofiċi ewlenin tal-Istojċiżmu
kienu użati minn kittieba bikrin Insara. Xi eżempji: "logos", "virtù", "Spirtu",
u "kuxjenza". Iżda x-xebħ imur lil hinn mit-terminoloġija komuni. Kemm
l-Istojċiżmu kif ukoll il-Kristjaneżmu jsostnu ħelsien ġewwieni meta ffaċċati
bid-dinja esterna, twemmin fi fratellanza bejn il-bniedem u n-Natura (jew Alla,
imsejjaħ pneuma mill-Istojċi), u sens ta' ħżunija ġewwiena -- jew "ħażen
persistenti" -- fil-bniedem kif ukoll il-futilità u t-temporanjetà
tal-passjonijiet u l-attakkamenti materjali. It-tnejn inkoraġġew Ascesis
tal-passjoni u l-emozzjonijiet inferjuri (bħar-regħba, l-għira u r-rabja) sabiex
il-possibilitajiet iktar għoljin tal-umanità ta' dak li jkun ikunu jistgħu
jitqajmu u jiġu żviluppati.

Kitbiet Stojċi bħall-Meditazzjonijiet ta' Marku Awrelju intlaqgħu tajjeb ferm
minn ħafna Nsara tul is-sekli. L-ideal Stojku tal-apatija huwa aċċettat
sal-ġurnata tal-lum bħala l-istat morali perfett mill-Knisja Ortodossa. San
Ambroġu ta' Milan kien magħruf għall-użu ta' filosofija Stojka fit-teoloġija
tiegħu.

Il-kelma "stojku" spiss tfisser xi ħadd indifferenti għall-uġiegħ, għall-pjaċir,
għan-niket, jew għall-ferħ. L-użu modern għal "persuni li ma jurux x'qed iħossu
u li jsofru bil-paċenzja" kien użat għall-ewwel darba bħala nom fl-1579, u
fl-1596 bħala aġġettiv. B'kuntrast mat-terminu "epikurju", l-artiklu
fl-iStanford Encyclopedia of Philosophy's jgħid li "s-sens tal-aġġettiv Ingliż
'stoical' m'huwhiex kompletament qarrieqi dwar l-oriġini filosofiċi tiegħu".



https://mt.wikipedia.org/wiki/Saturnu_(pjaneta)

Saturnu huwa is-sitt pjaneta mix-Xemx. Huwa ġgant gassus, it-tieni l-ikbar
pjaneta fis-sistema solari kollha, qablu jiġi Ġove. Saturnu għandu sistema ta'
ċrieki prominenti, li prinċipjalment huma komposti minn partiċelli ta' silġ
b'ammonti iċken ta' partiċelli ta' trab ġebli. Il-pjaneta ġie msemmi għall-alla
Ruman Saturnu. Is-simbolu tiegħu huwa il-minġel ta' l-istess divinità.
(Unicode:).

Il-forma ta’ Saturnu hija viżibilment mgħaffġa fil-poli: id-dijametri
ekwatorjali u polari ivarjaw kważi b'10% (120.536 km kontra 108.728 km). Din
il-forma hija riżultat tar-rotazzjoni mgħaġġla tiegħu u l-kompożizzjoni fluwida
tiegħu, għaldaqstant faċli biex jiddeforma. Anki il-ġganti gassusi l-oħra huma
ddeformati bl-istess mod, iżda b’manjiera ħafna inqas evidenti. Saturnu huwa
wkoll dak il-pjaneta b’densità medja inqas minn dik ta' l-ilma: biss 0,69 g/cm3.
Fis-sewwa il-valur medju hu kumbinazzjoni ta’ densitajiet baxxi ħafna,
fl-atmosfera tal-pjaneta, u densitajiet aktar elevati fl-intern, sikurament
aktar mill-ilma.

L-atmosfera ta' Saturnu turi affarijiet simili għal dik ta' Ġove, iżda ħafna
iktar dghajfa u iżjed wiesgħa viċin l-ekwatur. Dawn l-oġġetti huma tant dgħajfa
li qatt ma kienu ġew oservati qabel il-wasla tas-sondi Voyager. Minn dak
iż-żmien it-teleskopji ta' l-Art tjiebu ħafna, li osservazjonijiet regulari
tal-karatteristiċi atmosferiċi ta' Saturnu jistgħu issiru faċilment. Filfatt
instabu tempesti ovali ta' ħajja twila simili għal dik ta' Ġove. Fil- 1990
it-Teleskopju Spazjali Hubble osservata sħaba (nube) bajda enorme viċin
l-ekwatur tal-pjaneta, u oħra kienet osservata fl-1994.

Iċ-ċrieki ta' Saturnu huma magħmula minn partiċelli primarjament ta' silġ-ilmi.
Huma magħmula wkoll minn oġġetti kbar għexieren ta' metri. Dawn jestendu 'l
barra darbtejn daqs ir-radju ta' Saturnu. Saturnu għandu tliet ċrieki
prinċipali: A,B u Ċ, li bejnithom il-partiċelli huma madwar 1 ċm u 5-10 m. A u B
huma isseparati mid-diviżjoni ta' Cassini, li kienu innutati l-ewwel darba
fl-1675. Huwa maħsub li d-diviżijoni ta' Cassini kienet ikkawżata minn effett
gravitazzjonali ta' qamar ta' Saturnu Mimas. Id-diviżjoni hija qasma ta' xi,
bejn wieħed u ieħor, 5,000 km (3,000 mil). Skrutinju minn qrib il-pjaneta minn
Voyager 1 juru li din il-qasma hija mimlija minn partiċelli fini u kwantità ta'
ċrieki dgħajfa.

Dan iċ-ċirku għandu sensiela kbira ta' ċriketti, u qasmiet, fosthom insibu
il-Fetħa ta' Enke, li hija 325 km- (200 mil) wisgħa. Din il-fetħa, jew qasma
hija osservabbli anki b'teleskopji amatorjali.

Iċ-ċirku Ċ jinsab ġewwa ċ-ċirku B stess. Dan iċ-ċirku għandu għamla ta' kanali u
hu magħmul minn ħafna ċrieket ċkejkna. Fl-1980, Voyager 1 innota ftit ċrieki
joħorġu 'l barra minn ċirku Ċ u jespandu, dawn jibqaw ħerġin sa ma jiffurmaw
iċ-ċirku D.

Dan kien skopert minn Pioneer II fl-1979. Dan kien l-ibgħad ċirku mill-pjaneta
Saturnu qabel ma' ġie skopert l-aħħar ċirku, (G), hu ċirku fin u huwa magħmul
primarjament minn trab. Żewġ qmura zgħar jiraw l-F: Prometeju u Pandora. Ta'
l-ewwel jorbita Saturnu ġoċ-ċirku stess, waqt li Pandora tinsab barra,
il-perturbazzjonijiet gravitazzjonali ta' dawn il-qmura iżommu il-granelli ta'
trab tas-silġ ġoċ-ċirku

L-iktar ċirku reċenti li ġie skopert huwa G, huwa dejjaq, xi 8,000 km
(5,000mil). Kien skopert mill-vettura spazjali Voyager fl-1981.

L-akbar qamar ta' Saturnu, Titanu, kien skopert fl-1655 minn Christian Huygens.
Huwa it-tieni l-kbar qamar fis-sistema solari, huwa l-uniku wieħed li għandu
atmosfera (predominanti hu l-ammont ta' nitroġenu bi traċċi ta' idrocarbonju).
Fl-2004 il-vettura spazjali Cassini kienet mibgħuta biex tinvestiga x'hemm moħbi
wara s-sħab ta' Titanu. Hu maħsub li jista' jkun li jinsabu traċċi ta' Metanu
likwidu fuq wiċċ Titanu, sors ta' Metanu misjub fl-atmosfera. Il-bqija tal-qmura
ta' Saturnu jistgħu jiġu maqsuma f'żewġ gruppi: dawk ċkejknin u ddeformati u
l-oħrajn ta' daqs ittermedju kesħin. Hemm 10 qmura zgħar imsemmija. Sitta
minnhom jinfluwenzaw is-sistema taċ-ċrieki kollha inklużi Pan u Atlas li jgħinu
biex tkun krejata d-diviżjoni Enċke fiċ-ċirku A. Fobe huwa l-iżjed wieħed
imbiegħed mill-qmura, u jorbita ma' Saturnu f'distanza ta' iktar minn 12,000,000
km (7,000,000 mil).



https://mt.wikipedia.org/wiki/Santa_Sede

Is-Santa Sede (bil-Latin: Sancta Sedes) hi l-ġurisdizzjoni episkopali tal-Knisja
Kattolika ġewwa Ruma, bl-Isqof tagħha jkun il-Papa. Hi l-ogħla u l-ewwel sede
episkopali tal-Knisja Kattolika, u tifforma l-gvern ċentrali tal-Knisja.
Għalhekk, is-Santa Sede tidher u titkellem dwar kwistjonijiet diplomatiċi u
kwistjonijiet oħra, f’isem il-Knisja Kattolika kollha kemm hi. Is-Santa Sede hi
wkoll rikonoxxuta mid-dritt internazzjonali bħala entità sovrana, immexxija
mill-Papa, u li magħha jistgħu jitwettqu relazzjonijiet diplomatiċi.

Għalkemm ħafna drabi riferuta bħala l-“Vatikan”, is-Santa Sede mhijiex l-istess
entità bħall-Istat tal-Belt tal-Vatikan, li daħal fl-eżistenza biss fl-1929,
filwaqt li s-Santa Sede tmur lura għall-ewwel żminijiet Kristjani. L-ambaxxaturi
mhumiex assenjati għall-Istat tal-Belt tal-Vatikan, iżda għas-Santa Sede, u
r-rappreżentanti tal-Papa għall-istati u l-organizzazzjonijiet internazzjonali
mhumiex rikonoxxuti bħala rappreżentanti tal-Istat tal-Belt tal-Vatikan, iżda
tas-Santa Sede.

Għalkemm kull sede episkopali hi “qaddisa” (“santa”), l-espressjoni “is-Santa
Sede” hi normalment użata internazzjonalment bħala metonimu (kif ukoll fid-dritt
kanoniku tal-Knisja Kattolika) sabiex tirreferi għas-Sede ta’ Ruma, fid-dawl
tal-gvern ċentrali tal-Knisja Kattolika. Is-Santa Sede legalment għandha bosta
aspetti li jixbhu lill-kuruna fil-monarkiji sekulari Kristjani.

Il-Papa jiggverna l-Knisja Kattolika mill-Kurja Rumana. Il-Kurja Rumana
tikkonsisti f’kumpless ta’ uffiċċji li jamministraw l-affarijiet tal-knisja
fl-ogħla livell tagħhom, li jinkludu s-Segretarjat tal-Istat, disa'
Kongregazzjonijiet, tliet Tribunali, ħdax–il Kunsill Pontifiċju, u seba'
Kummissjonijiet Pontifiċji. Is-Segretarjat tal-Istat, taħt il-Kardinal
Segretarju tal-Istat, jidderieġi u jikkoordina l-Kurja. L-okkupant preżenti,
il-Kardinal Tarcisio Bertone, hu l-ekwivalenti ta’ prim ministru fil-ġerarkija
tas-Santa Sede. L-Arċisqof Dominique Mamberti, Segretarju tas-Sezzjoni
għar-Relazzjonijiet mal-Istati fis-Segretarjat tal-Istat, hu l-ekwivalenti ta’
ministru tal-affarijiet barranin. Bertone u Mamberti ġew innominati fil-karigi
rispettivi tagħhom mill-Papa Benedittu XVI f’Settembru 2006.

Is-Segretarjat tal-Istat hi l-unika entità tal-Kurja li tinsab fil-Belt
tal-Vatikan. L-oħrajn jinsabu f’binjiet f’partijiet differenti ta’ Ruma, u
għandhom drittijiet extraterritorjali simili għal dawk ta’ ambaxxata.

Fost l-aktar attivi mill-istituzzjonijiet tal-Kurja, hemm il-Kongregazzjoni
għad-Duttrina tal-Fidi, li tħares id-duttrina tal-Knisja Kattolika;
il-Kongregazzjoni għall-Isqfijiet, li tikkoordina n-nomini tal-isqfijiet madwar
id-dinja; il-Kongregazzjoni għall-Evanġelizzazzjoni tal-Popli, li tħares
l-attivitajiet missjunarji; u l-Kunsill Pontifiċju għall-Ġustizzja u l-Paċi, li
jittratta l-paċi internazzjonali u problemi soċjali.

Tliet tribunali huma responsabbli għall-poter ġudizzjarju. Is-Sakra Rota hi
responsabbli mill-kawżi normali, fosthom digrieti għall-annullamenti
taż-żwiġijiet. Is-Sinjatura Appostolika hi l-qorti tal-appell u l-ogħla qorti
ekkleżjastika. Il-Penitenzjarju Appostoliku hu differenti minn dawn it-tnejn u,
minflok jittratta każijiet diskutibbli, joħroġ assoluzzjonijiet, dispensi, u
indulġenzi.

Is-Santa Sede ma tiġix xolta mal-mewt jew ir-riżenja ta’ Papa. Minflok, topera
taħt ġabra ta’ liġijiet differenti, imsejjaħ sede vacante. Matul dan
l-interregnum, il-kapijiet tad-dekasteri tal-Kurja Rumana (bħal pereżempju
l-prefetti tal-kongregazzjonijiet) jiefqu immedjatament milli jokkupaw il-kariga
tagħhom, bl-uniċi eċċezzjonijiet ikunu dawk tal-Penitenzjarju Maġġuri, li
jkompli joħroġ assuluzzjonijiet u dispensi, u l-Camerlengo tal-Knisja Kattolika
Rumana, li jamministra t-temporalitajiet (eż. il-proprjetajiet u l-finanzi)
tas-Sede ta’ San Pietru matul dan il-perjodu. Il-gvern tas-Sede, u għalhekk
il-Knisja Kattolika, imbagħad taqa’ fir-responsabbiltà tal-Kulleġġ
tal-Kardinali. Id-dritt Kanoniku tipprojbixxi lill-Kulleġġ u l-Camerlengo milli
jintroduċi affarijiet ġodda fil-gvern tal-Knisja matul dan il-perjodu.

Fl-2001, is-Santa Sede kellha dħul ta’ 422.098 biljun Lira Taljana (madwar 202
miljun Dollaru Amerikan dak iż-żmien), u profitt nett ta’ 17.720 biljun lira
Taljana (madwar 8 miljun Dollaru Amerikan)

Sa miż-żminijiet medjavali, is-sede episkopali ta’ Ruma ġiet rikonoxxuta bħala
entità sovrana. Is-Santa Sede (għalkemm mhux l-Istat tal-Belt tal-Vatikan)
iżżomm relazzjonijiet diplomatiċi ma’ 178 stat sovran, kif ukoll mal-Unjoni
Ewropea, l-Ordni Militari Sovran ta’ Malta, u kif ukoll relazzjonijiet ta’
natura speċjali mal-Organizzazzjoni għal-Liberazzjoni Palestinjana; 69
mir-relazzjonijiet diplomatiċi tas-Santa Sede jinsabu f’Ruma. Is-Santa Sede
għandha 180 missjoni diplomatika permanenti barra, li minnhom 74 huma
non-residenzjali, sabiex bosta mill-106 missjonijiet konkreti huma akkreditati
fi tnejn jew aktar pajjiżi jew organizzazzjonijiet internazzjonali.
L-attivitajiet diplomatiċi tas-Santa Sede huma diretti mis-Segretarjat tal-Istat
(immexxi mill-Kardinal Segretarju tal-Istat), permezz tas-Sezzjoni
għar-Relazzjonijiet mal-Istati. Hemm 16–il stat li magħhom is-Santa Sede
m’għandiex relazzjonijiet. Is-Santa Sede hi l-uniku suġġett Ewropew għad-Dritt
Internazzjonali li għandu relazzjonijiet diplomatiċi mar-Repubblika taċ-Ċina
(Tajwan).

Is-Santa Sede hi membru ta’ organizzazzjonijiet internazzjonali varji, u gruppi
li jinkludi l-Aġenzija Internazzjonali għall-Enerġija Atomika (IAEA), l-Unjoni
Internazzjonali tat-Telekomunikazzjoni, l-Organizzazzjoni għas-Sigurtà u
l-Kooperazzjoni fl-Ewropa, u l-Kummissjoni Għolja tan-Nazzjonijiet Uniti
għar-Rifuġjati. Is-Santa Sede hi wkoll osservatur permanenti
f’organizzazzjonijiet internazzjonali varji, fosthom l-Assemblea Ġenerali
tan-Nazzjonijiet Uniti, il-Kunsill tal-Ewropa, il-UNESCO, l-Organizzazzjoni
tal-Kummerċ Dinji (WTO) u l-Organizzazzjoni tal-Ikel u l-Agrikoltura (FAO)

Għalkemm is-Santa Sede hi ferm qrib il-Belt tal-Vatikan, it-territorju
indipendenti fuq liema is-Santa Sede hi sovrana, iż-żewġ entitajiet huma
separati u distinti. Wara t-teħid tal-Istati Papali mit-Taljani fl-1870,
is-Santa Sede ma kellha l-ebda sovranità territorjali. Minkejja l-inċertezza
tal-esperti dwar jekk setgħetx tkompli taħdem bħala personalità indipendenti
f’affarijiet internazzjonali, is-Santa Sede kompliet fil-fatt tħaddem id-dritt
tagħha li tibgħat u tirċievi rappreżentanti diplomatiċi, iżżomm relazzjonijiet
ma’ stati li kienu jinkludu l-qawwiet kbar tar-Russja, Prussja, u
Awstrija-Ungerija. Fejn, skont id-deċiżjoni tal-Kungress ta’ Vjenna tal-1815,
in-Nunzju kien mhux biss membru tal-Korp Diplomatiku, iżda d-Dekan tiegħu, dan
l-arranġament kompla jiġi aċċettat mill-ambaxxaturi l-oħra. Fil-kors tal-59 sena
matul liema s-Santa Sede ma kellha l-ebda sovranità territorjali, in-numru ta’
stati li kellhom relazzjonijiet magħha, li kienu naqsu għal sittax, fil-fatt
żdiedu għal 29.

L-Istat tal-Belt tal-Vatikan inħoloq bit-Trattat tal-Lateran fl-1229 sabiex
“jassigura l-indipendenza assoluta u viżibbli tas-Santa Sede” u “sabiex
tiggarantixxi li jkollha sovranità indisputibbli f’affarijiet internazzjonali”
(kwotazzjonijiet mit-trattat). L-Arċisqof Jean-Louis Tauran, l-eks Segretarju
għar-Relazzjonijiet mal-Istati, qal li l-Belt tal-Vatikan hi “stat ta’ sostenn
minuskolu li jiggarantixxi l-ħelsien spiritwali tal-Papa bl-inqas territorju”.

Is-Santa Sede, u mhux il-Belt tal-Vatikan, għandha relazzjonijiet diplomatiċi
mal-istati u tipparteċipa fl-organizzazzjonijiet internazzjonali. Ambaxxati
barrann huma akkreditati mas-Santa Sede u mhux mal-Belt tal-Vatikan, u hi
s-Santa Sede li tistabbilixxi trattati u konkordati ma’ entitajiet sovrani oħra.
Fejn neċessarju, is-Santa Sede tidħol fi trattati f’isem il-Belt tal-Vatikan.
Taħt it-termini tat-Trattat tal-Lateran, is-Santa Sede għandha awtorità
extraterritorjali fuq 23 sit f’Ruma, u ħames siti Taljani barra minn Ruma, li
jinkludu l-Palazz Pontifiċju f’Castel Gandolfo. L-istess awtorità hi estiża taħt
id-dritt internazzjonali fuq in-Nunzjatura Appostolika tas-Santa Sede f’pajjiż
barrani.

Kull Sede Episkopali hi kkunsidrata “qaddisa” (“santa”). Fil-Grieg, l-aġġettiv
“qaddies” jew “sagru” (ἱερά) hu bosta drabi applikat għal kull sede bħala
normalità. Fil-Punent, l-aġġettiv mhuwiex komunement miżjud, iżda jifforma part
mill-isem uffiċjali ta’ żewġ sede: minbarra ta’ Ruma, il-Bisforiku ta’ Mainz
(qabel l-Arċibisforiku ta’ Mainz) li kellu wkoll pożizzjoni elettorali u
primazjali, għandu t-titolu tas-“Santa Sede ta’ Mainz” (Latin: Sancta Sedes
Moguntina).



https://mt.wikipedia.org/wiki/Real_Madrid_CF

Real Madrid Club de Fútbol (magħruf sempliċement bħala Real Madrid) hu klabb
tal-futbol professjonali bbażat f'Madrid, fi Spanja. Fil-futbol Spanjol hu
l-iktar tim b'suċċessi u ġie vvutat mill-FIFA bħala l-aqwa klabb tas-seklu 20,
wara li rebaħ rekord ta' wieħed u tletin titlu tal-La Liga, sbatax-il Tazza
Spanjola, disa' Tazez taċ-Ċampjins u żewġ Tazez UEFA. Real kienu fost il-membri
fundatarji tal-grupp G-14, għaqda li kienet tgħaqqad l-aqwa klabbs Ewropej li
ġiet sostitwita mill-European Club Association.

Fundat fl-1902, Real Madrid qatt l-istorja kollha tiegħu fl-ogħla livell
tal-futbol Spanjol. Fis-snin ħamsin, il-klabb stabilixxa lilu nnifsu bħala forza
kbira kemm fil-kamp Spanjol u anki f'dak Ewropew. Fis-snin tmenin, il-klabb
kellu wieħed mill-aqwa timijiet fi Spanja u l-Ewropa (magħruf bħala La Quinta
del Buitre), fejn rebaħ żewġ Tazez UEFA, ħames kampjonati Spanjoli konsekuttivi
u tliet Supertazez Spanjoli.

Il-kulur tradizzjonali tal-klabb għal logħob ġewwa darhom huwa kollox abjad.
L-emblema ġie mibdula diversi drabi matul is-snin fi sforz biex
jimmodernizzawha; l-emblema kurrenti hi verżjoni modifikata tal-ewwel waħda
adottata fl-1920. Huma jilgħabu fis-Santiago Bernabéu, li jospita 80,354 ruħ,
fejn ilu jilgħab fih mill-1947. B'differenza minn ħafna klabbs tal-futbol
Ewropej, il-membri ta' Real Madrid (socios) kienu proprjetarji u operaw
lill-klabb mill-fundazzjoni tiegħu. Real hu l-iktar klabb tal-futbol sinjur
fid-dinja (€366m) skont l-introjtu li jagħmel.

L-ewwel emblema ta' Real Madrid kellha disinn sempliċi li kien jikkonsisti
mit-tliet inizzjali tal-klabb, "MCF" għal Madrid Club de Fútbol, imwaħħdin ma'
xulxin u miktubin b'kulur blu skur fuq flokk abjad. L-ewwel bidla fl-emblema
seħħet fl-1908 meta l-istess tliet inizzjali adottaw stil bħallikieku qegħdin
fuq xulxin, bl-ittra M (ta' Madrid) tkun l-aktar waħda importanti u ċentrali,
qalb ċirku tond. Il-bidla segwenti fil-konfigurazzjoni tal-emblema damet ma
saret sal-1920 wara l-kisba tal-presidenza ta' Pedro Parages. F'dak iż-żmien,
ir-Re Alfonso XIII ta lill-klabb il-patroċinju rjali tiegħu li wasal fil-forma
tat-titlu "Real", li tradotta tiġi "Rjali". B'hekk, il-kuruna ta' Alfonso ġiet
miżjuda mal-emblema u l-klabb biddel ismu għal Real Madrid Club de Fútbol.
Bix-xoljiment tal-monarkija fl-1931, is-simboli rjali kollha (il-kuruna fuq
l-emblema u t-titlu Real) ġew imneħħija. Il-kuruna ġiet sostitwita minn faxxa
skura kulur iċ-ċawsla tar-Reġjun ta' Kastilja. Fl-1941, sentejn wara t-tmiem
tal-Gwerra Ċivili, ir-"Real Corona" tal-emblema, jew il-"Kuruna Rjali", reġgħet
ġiet mpoġġija fuq l-emblema waqt li anke l-faxxa ta' Kastilja wkoll baqgħet.
Aktar minn hekk, l-emblema ingħatat il-kulur, bil-kulur dehbi jkun l-iktar
pominenti, u l-klabb reġgħet beda jissejaħ Real Madrid Club de Fútbol. L-aktar
modifika riċenti li saret, saret fl-2001 meta l-klabb ried li tkun aktar
kontemporanja għas-seklu 21 u standarizza aktar din l-emblema. Waħda
mill-modifikazzjonijiet li saret kienet li l-istrixxa dijagonali jitbiddlilha
l-kulur għal wieħed aktar ikħal.

Il-kuluri tradizzjonali ta' Real Madrid għal logħob ġewwa darhom huwa kollu
abjad, minkejja li għall-bidu kienet ġiet adottata strixxa oblikwa bluna fuq
il-flokk. Il-flokk bl-istrixxa ġie sostitwit minn verżjoni kollha bajda,
immudellata skont il-flokk milbus minn Corinthian FC, fl-1902. Fl-istess sena,
il-kalzetti bluni ġew sostitwiti minn oħrajn suwed. Lejn il-bidu
tal-erbgħinijiet, il-kowċ biddel l-uniformi għal waħda bil-buttuni mal-flokk u
l-emblema tal-klabb ġiet pożizzjonata fuq in-naħa xellugija (li baqgħet hekk
sal-ġurnata tal-lum). Fit-23 ta' Novembru 1947, f'partita kontra Atlético Madrid
fl-Istadju Metropolitano, it-tim ta' Real Madrid sar l-ewwel tim Spanjol li
ħareġ bi flokkijiet numerati.

Il-kuluri tradizzjonali għal partiti barra minn darhom huma kollha suwed jew
kollha vjola. L-uniformi attwali tal-klabb hi maħduma minn Adidas li l-kuntratt
tagħhom mal-klabb jestendi sal-1998. L-isponsor attwali tal-uniformi ta' Real
Madrid huwa bwin.com, wara l-problemi ekonomiċi ta' BenQ Siemens.

De las glorias deportivas, que campean por España va el Madrid con su bandera,
limpia y blanca que no empaña. Club castizo y generoso, todo nervio y corazón,
veteranos y noveles, veteranos y noveles, miran siempre sus laureles con respeto
y emoción.

¡Hala Madrid!, ¡Hala Madrid! Noble y bélico adalid, caballero del honor. ¡Hala
Madrid!, ¡Hala Madrid! A triunfar en buena lid, defendiendo tu color ¡Hala
Madrid!, ¡Hala Madrid!, ¡Hala Madrid!

Enemigo en la contienda, cuando pierde da la mano sin envidias ni rencores, como
bueno y fiel hermano. Los domingos por la tarde, caminando a Chamartín, las
mocitas madrileñas, las mocitas madrileñas van alegres y risueñas porque hoy
juega su Madrid

¡Hala Madrid!, ¡Hala Madrid! Noble y bélico adalid, caballero del honor. ¡Hala
Madrid!, ¡Hala Madrid! A triunfar en buena lid, defendiendo tu color ¡Hala
Madrid!, ¡Hala Madrid!, ¡Hala Madrid!

F'partiti li jintlagħbu ġewwa darhoma, il-biċċa l-kbira tal-postijiet fil-grawnd
ikunu okkupati mill-abbonati, li jammontaw għal madwar 68,670. Biex issir
abbonat trid issir socio jew membru tal-klabb. Mhux kull membru jista' jiskeb
abbonament. Barra l-membri, il-klabb għandu iktar minn 1,800 peñas (gruppi ta'
benjamini uffiċjali affiljati mal-klabb) fi Spanja u madwar id-dinja. Real
Madrid għandu l-ogħla medja ta' attendenza ta' kull żmien fil-futbol Spanjol u
jattira regularment aktar minn 65,000 partitarju fis-Santiago Bernabéu.

Ir-rivalità ma' FC Barcelona hi waħda leġġendarja u tmur lura għat-tensjonijiet
politiċi li kienu jinħassu bejn il-Kastiljani u l-Katalani. Il-belt kapitali
Madrid hi s-siġġu tal-gvern u tal-familja rjali. Speċjalment matul l-era ta'
Francisco Franco, din bdiet tirrapreżenta l-forzi ċentrali ta' fehma
konservattiva. Min-naħa l-oħra, kważi kull idea li biddlu l-istorja moderna ta'
Spanja – ir-repubblikaniżmu, il-federaliżmu, l-anarkiżmu, is-sindikaliżmu u
l-komuniżmu – ġiet introdotta fi Spanja mill-Katalunja, partikularment
f'Barċellona. Il-moda, f'dak li għandu x'jaqsam ma' ħwejjeġ, filosofija
tal-arti, kienet tidħol l-ewwel minn Barċellona qabel ma kienet tiġi aċċettata
mill-kumplament ta' Spanja.

Matul is-snin ħamsin, ir-rivalità ġiet aktar intensea meta l-klabbs waqgħu
f'disputa fuq il-firma tal-plejer Alfredo di Stéfano, li finalment ingħaqad ma'
Real Madrid u mas-snin kellu jkun figura importanti fis-suċċess miksub
mill-klabb. Is-snin sittin raw ir-rivalità tilħaq il-kamp Ewropew meta ltaqgħu
darbtejn fit-Tazza taċ-Ċampjins, b'Real Madrid jirbħu fl-1960 u Barça fl-1961.
Fis-sena 2000, ir-rivalità reġgħet tkebbset wara d-deċiżjoni kontroversajli ta'
Luís Figo li jħalli lil Barça biex jingħaqad ma' Real Madrid. Iż-żewġ timijiet
reġgħu ltaqgħu fis-semifinali tal-UEFA Champions League 2002. Real Madrid,
iċ-ċampjins eventwali tal-kompetizzjoni, rebħu l-konfront li kien imlaqqam
mill-istampa Spanjola bħala l-Partita tas-Seklu. Bħala l-ikbar u l-aqwa żewġ
klabbs fi Spanja, ir-rivalità tiġġedded kull sena meta ħafna drabi huma jkunu
t-timijiet li jisfidaw lil xulxin għar-rebħ tal-kampjonat.

Real Madrid għandu rivalità storika lokali ma' Atlético Madrid. Minkejja li
Atlético kienu oriġinarjament fundati minn tliet studenti Baski fl-1903, magħhom
issieħbu fl-1904 membri ta' Madrid FC. Aktar tensjonijiet inħolqu minħabba
l-fatt li għall-bidu l-partitarji ta' Atlético kienu ġejjin mill-klassi
tal-ħaddiema, waqt li dawk li jsostnu lil Real Madrid kienu jappartjenu
għall-klassi medja. Illum il-ġurnata dawn id-diverġenzi ftit li xejn għadhom
jeżistu.

Huma ltaqgħu għall-ewwel darba fil-21 ta' Frar 1929 fit-tielet ġurnata tal-ewwel
edizzjoni tal-kampjonat fl-istadju Chamartín. Ir-rivalità kisbet l-ewwel
attenzjonii internazzjonali fl-1959 matul it-Tazza taċ-Ċampjins meta ż-żewġ
timijiet affrontaw lil xulxin fis-semifinali. Fl-ewwel leg fil-Bernabéu, Real
rebħu 2–1, waqt li fit-tieni leg fil-Metropolitano, Atlético ħarġu 1–0 rebbieħa.
Il-partita kellha terġa' tintlagħab, b'Real jirbħu 2–1. Madanakollu, Atlético
għamlet xi vendetti meta iggwidati mill-eks-kowċ ta' Real José Villalonga, huma
rebħu żewġ finali konsekuttivi tal-Copa del Generalísimo fl-1960 u fl-1961.

Bejn l-1961 u l-1989, meta Real iddominaw il-La Liga, kienu Atlético bissu
l-uniku sfida serja, hekk kif rebħu t-titli tal-La Liga fl-1966, fl-1970,
fl-1973 u fl-1977. Fl-1965, Atlético sar l-ewwel tim li għeleb lil Real
fil-Bernabéu fi tmien snin. Il-bilanċ tal-aħħar sfidi kontra Atlético hu aktar
favorevoli għal Real. L-ogħla punt tad-dominju tal-merengues wasal fl-istaġun
2002–03 meta permezz ta' rebħa ta' 4–0 fuq Atlético ġewwa l-Vicente Calderón,
il-klabb kiseb it-titlu tal-kampjonat.

Il-plejer Manuel Sanchís Hontiyuelo iżomm ir-rekord tal-aktar preżenti mal-ewwel
tim ta' Real Madrid, b'total ta' 712-il dehra bejn l-1983 u l-2001. L-attakkant
Raúl isegwi wara b'700 apparenza. Ir-rekord għal gowler hu f'idejn Iker
Casillas, li jinsab fi kwota 400 apparenza. B'127 dehra internazzjonali (47 waqt
li kien għadu mal-klabb), Luís Figo tal-Portugall iżomm ir-rekord tal-aktar
plejer ta' Real li lagħab mat-tim nazzjonali.

Raúl hu l-aqwa skorer ta' kull żmien għal Real, bi 316-il gowl f'700 partita
(1994–preżent).[3] Erba' plejers irnexxielhom jaslu sat-tragward ta' 200 gowl
għal Real: Alfredo di Stéfano (1953–64), Carlos Santillana (1971–88), Ferenc
Puskás (1958–66) u Hugo Sánchez (1985–92).

Matul l-istorja ta' Real Madrid kien hemm 41 kowċ minn mindu ġie maħtur l-ewwel
kowċ professjonista, Arthur Johnson lura fl-1910. L-aktar kowċ li serva fuq bażi
ta' żmien u partiti hu Miguel Muñoz (1960–1974) b'604 partiti. L-Arġentin Luis
Carniglia hu l-aktar kowċ ta' suċċess fuq bażi ta' persentaġġ ta' rebħiet
b'69.81%, waqt li Jacinto Quincoces hu l-inqas wieħed li kiseb suċċess mal-klabb
b'37.21% tal-partiti jkunu biss rebħiet.



https://mt.wikipedia.org/wiki/Organizzazzjoni_Dinjija_tas-Sa%C4%A7%C4%A7a

L-Organizzazzjoni Dinjija tas-Saħħa, jew ODS (bl-Ingliż: World Health
Organization, WHO), hija istituzzjoni intergovernattivita fi ħdan il-Ġnus
Magħquda. L-għan tal-ODS, li tinvolvi 193 stat membru (sal-2010), hu li l-ġnus
kollha fid-dinja jilħqu l-ogħla livell ta' saħħa possibbli.

L-ODS taqdi dmirijietha permezz ta’ tliet strutturi ewlenin: l-Assemblea Dinjija
tas-Saħħa, il-Bord Eżekuttiv u s-Segretarjat.

L-Assemblea Dinjija tas-Saħħa tinżamm f'Mejju ta' kull sena, normalment
f'Ġinevra, u jattendu għaliha delegazzjonijiet mill-iStati Membri kollha.
Ix-xogħlijiet ewlenin tagħha huma li jiġi approvat il-baġit tal-programm fuq
sentejn, u li jittieħdu deċiżjonijiet dwar kwistjonijiet ewlenin ta' politika.
L-Assemblea tas-Saħħa hija l-ogħla struttura deċiżjonali.

Il-Bord Eżekuttiv hu magħmul minn 34 individwu teknikament ikkwalifikat
fil-qasam tas-saħħa, kull wieħed maħtur minn Stat Membru elett mill-Assemblea
Dinjija tas-Saħħa għal dan l-għan. L-iStati Membri jiġu eletti għal perjodu ta’
tliet snin, u l-individwi li huma jaħtru jaġixxu fil-kapaċità personali tagħhom.
Il-Bord jiltaqa' minn tal-inqas darbtejn fis-sena; il-laqgħa ewlenija ssir
normalment f'Jannar, b'laqgħa oħra iqsar f'Mejju, dritt wara l-Assemblea
tas-Saħħa. Il-funzjonijiet ewlenin tal-Bord Eżekuttiv huma li jġibu fis-seħħ
id-deċiżjonijiet u l-politika tal-Assemblea tas-Saħħa, biex jagħtuha pariri u
biex jiffaċilitaw ix-xogħol tagħha b’mod ġenerali.

Is-Segretarjat huwa magħmul minn 8000 espert fuq is-saħħa u oqsma oħra, kemm
fil-kategoriji professjonali u servizz ġenerali, li jaħdmu kemm fil-kwartieri
ġenerali, kif ukoll fis-sitt uffiċċji reġjonali u fil-pajjiżi. Is-Segretarjat
huwa mmexxi mid-Direttur Ġenerali (DĠ) tal-ODS, li huwa maħtur mill-Assemblea
Dinjija tas-Saħħa fuq in-nominazzjoni tal-Bord Eżekuttiv. Id-Direttur Ġenerali
huwa megħjun minn Viċi Direttur Ġenerali u l-Assistenti Diretturi Ġenerali.

World Health Organization. Facts about WHO. Geneva : World Health Organization,
1990. Organizzazzjoni Dinjija tas-Saħħa. http://www.who.int



https://mt.wikipedia.org/wiki/Mosta

Il-Mosta hija lokalità fiċ-ċentru ta’ Malta. Il-Mosta minn raħal kiber biex issa
ħa d-daqs ta' belt Maltija, jgħodd it-18,249 ċittadin Mosti. Dan jagħmel
il-Mosta t-tieni l-akbar lokalità f'Malta. Il-qaddisa patruna tal-Mosta hija
Santa Marija Assunta, li tiġi ċċelebrata fil-15 t'Awwissu. Iddedikata lil Santa
Marija, fil-Mosta wieħed isib it-tielet l-akbar koppla fid-dinja, magħrufa aħjar
bħala r-Rotunda.

Il-Mosta tinsab fuq pjanura u hija mdawra b’art agrikola fertili. Fost l-irħula
ġirien hemm Ħal Lija, Burmarrad, ir-Rabat u n-Naxxar. Il-Mosta tinsab fuq
ir-rotta prinċipali li minn il-Belt Valletta tagħti għaċ-Ċirkewwa u kuljum
jgħaddi minnha ammont kbir ta’ traffiku li jkun qed jaqsam il-gżira min-naħa
għall-oħra. Il-Mosta tinsab 9 km ‘l bogħod mill-Belt Valletta.

Għalkemm jista’ hemm xi dubji dwar minn liema minn dawn it-tnejn huwa ġej isem
il-belt, m’hemm l-ebda dubji dwar kemm għandha ż-żmien il-lokalità tal-Mosta.
Bla ebda dubju hija waħda mill-eqdem kolonizzazzjonijiet tal-gżejjer. Insibu
evidenza ta’ dan tista’ f’sejbiet arkeoloġiċi li jagħtu xhieda ta’ abitazzjoni
sa miż-żmien preistoriku. L-Istorja tal-Mosta kienet imlewna b’episodji ta’ kemm
ferħ kif ukoll tbatija. Kienet waħda mill-kolonizzazjonijiet milquta minn
kunflitti bħal attakki korsari fil-Medjuevu u fi Żminijiet Moderni Bikrin kif
jagħtu testimonjanza ċertu stejjer qodma tal-poplu bħal ‘l-Għarusa tal-Mosta’.
Fit-Tieni Gwerra Dinjija il-lokalità esperjenzat attakki oħrajn u anke il-kopla
tal-Mosta kienet ġiet milquta minn bomba Ġermaniża.



https://mt.wikipedia.org/wiki/Leonardo_da_Vinci

Leonardo da Vinci (Leonardo di ser Piero da Vinci), (15 ta' April, 1452, Vinci,
l-Italja, – 2 ta' Mejju, 1519, Amboise, Franza), kien pittur Fjorentin u bniedem
ta' ġenju universali li kien fl-istess ħin, xjenzjat, inġinier, inventur,
anatomista, pittur, skultur, arkitett, urbanista, botanista, mużiċista, filosfu
u kittieb.

Minn wara tfulitu Vinci, Leonardo studja mal-pittur u skultur famuż Fjorentin
Andrea del Verrocchio. L-ewwel xogħlijiet importanti tiegħu saru fis-servizz
tad-Duka Ludoviku Sforza, Milan. Wara mar jaħdem Ruma, Bolonja u Venezja u
qatta' l-aħħar snin ta' ħajtu Franza, mistieden mir-Re Franġisku I ta' Franza.

Leonardo da Vinci sikwit jiddeskrivuh bħala l-arketip u s-simbolu tal-bniedem
tar-Rinaxximent, ġenju universali, filosfu umanista, osservatur u sperimentatur,
mogħni b' "don rari tal-intwizzjoni tal-ispazju" , li l-kurżita tiegħu kienet
tikkompara magħa biss il-ħila fl-invenzjoni. Ħafna awturi u storiċi iqisuh bħala
wieħed mill-aqwa pitturi li qatt kien hemm u ċerti nies jikkonsidrawh bħala
l-bniedem bl-aqwa talent fl-ikbar numru ta' oqsma differenti li qatt għex..

L-ewwelnett, Leonardo da Vinci hu magħruf bħala pittor. Tnejn mill-pitturi
tiegħu, La Gioconda u L-Aħħar Ċena, huma pitturi famużi immens li sikwit isiru
koji u parodiji tagħhom, u d-disinn tiegħu ir-Raġel Vitruvjan hu wkoll użat
f'għadd kbir ta' xogħlijiet derivati. Xi ħmistax il-xogħol biss għadhom jeżistu;
dan in-numru żgħir hu mħabba l-isperimentazzjoni konstanti u kultant diżastruża
b'tekniki ġodda u l-prokrastinazzjoni kronika tiegħu. Però, dawn il-ftit opri,
flimkien mal-pitazzi tiegħu li fihom disinji, dijagrammi xjentifiċi u
riflessjonijiet dwar in-natura tal-pittura, jifformaw wirt prezzjuż immens
għall-artisti ta' warajh.

Bħala inġinier u inventur, Leonardo żviluppa ideat avvanzati ħafna għal żmienu,
bħall-ajruplan, l-elikotteru, is-sottomarin u anke l-karrozza. Ftit ħafna
mill-proġetti tiegħu seħħu jew setgħu iseħħu f'ħajtu, però xi ftit
mill-invenzjonijiet żgħar tiegħu bħall-magna biex tkejjel il-limitu elastiku ta'
kabil daħlet fil-proċess tal-manifattura. Bħala bniedem xjentifiku, Leonard da
Vinci għamel progress kbir fl-għarfien tal-oqsma tal-anatomija, tal-inġinerija
ċivili, tal-ottika u tal-idrodinamika.

Leonardo da Vinci twieled nhar is-Sibt, 15 ta' April 1452, "fit-tielet siegħa
tal-lejl", jiġifieri tliet sigħat wara l-Ave Maria, li jiġi l-10 u nofs ta'
filgħaxija, minn relazzjoni ta' mħabba illeġittima bejn Messer Piero Fruosino di
Antonio da Vinci, nutar, kanċillier u ambaxxatur tar-Repubblika Fjorentina u
dixxendent ta' familja għanja Taljana ta' kbarat u tfajla ta' familja baxxa
tar-raħal mill-villaġġ żgħir Toskan ta' Anchiano, xi żewġ kilometri 'l bogħod
minn Vinci , fit-territorju ta' Firenze.  · . Studju dattiloskopiku tal-2006
jinnota li Caterina setgħet kienet ilsira ġejja mill-Orjent, jew għall-inqas
mir-reġjun tal-Mediterran, u mhux raħħala minn of Vinci,

Leonardo, jew aħjar Lionardo skont l-isem tal-magħmudija, għex l-ewwel ħames
snin ta' ħajtu ma' missieru , fejn kien ittrattat bħala tifel leġittmu.
Fil-magħmudija kellu ħames parrini rġiel u ħames parrini nisa, kollha mir-raħal.

F'dik l-epoka, il-konvenzjoni ta' kif jissejħu n-nies ma kinitx għadha
żviluppata fl-Ewropa. Il-familji tal-kbarat biss kienu jużaw il-kunjom
tal-appartenenza patronimika. In-nies ordinarji kienu jissejħu b'ismhom, u b'xi
żieda li tagħti iżjed preċiżjoni jekk ikun hemm bżonn: l-isem
tal-missier,il-post ta' minn fejn huma, il-kunjom, l-isem tal-imgħallem
għan-nies tas-sengħa, eċċ. Għalhekk, l-isem tal-artista hu Leonardo di ser Piero
Da Vinci, li tfisser Leonardo, iben ser Piero Minn Vinci ; però id-"Da" għandha
ittra majuskola biex turi li dan mhux patronimiku. Leonardo kien jiffirma
x-xogħlijiet tiegħu sempliċemente Leonardo jew Io, Leonardo ("Jien, Leonarda").
Allura l-parti l-kbira tal-awtoritajiet jattribwixxu x-xogħlijiet tiegħu lil
Leonardo mingħajr da Vinci. X'aktarx ma kienx juża isem missieru għax kien iben
illeġittmu.

Fl-1457, meta kellu ħames snin ommu żżewġet lil Antonio di Piero Buti del Vacca
da Vinci, fuħħar mill-villaġġ, li miegħu kellha ħames ulied. Sadattant missieru
żżewweġ lil Albieri degli Amadori, tfajla ta' 16-il sena minn familja għanja
minn Firenze . Din billi ma kellhiex tfal tefgħet imħabbitha kollha fuq
Leonarda, imma mietet ta' età żgħira fit-tqala fl-1464. Missieru minn twelidu
kien kien dejjem iqisu apparti mill-familja u qatt ma għamlu leġittmu. Missieru
żżewweġ tliet darbiet oħra u kellu għaxar ulied oħra wara Leonardo. Leonardo
kien jinġieb mal-aħħar mara ta' missieru , Lucrezia Guglielmo Cortigiani, u
f'nota sejħilha "omm għażiża u ħanina". Zijuh Francesco u nannuh Antonio da
Vinci kellhom rwol importanti fit-trobbija tiegħu. Nannuh għallmu
l-osservazzjoni tan-natura; kien dejjem itennilu "Po l’occhio!" (Iftaħ
għajnejk!) .



https://mt.wikipedia.org/wiki/Guido_de_Marco

Guido de Marco (Valletta, 22 ta' Lulju 1931 – Tas-Sliema, 12 ta' Awwissu, 2010)
kien politiku Malti li serva bħala l-President ta' Malta bejn l-1999 u l-2004.
Kien ukoll Viċi Prim Ministru u Ministru tal-Intern u tal-Ġustizzja, u wara
tal-Affarijiet Barranin fejn kien strumentali biex Malta ssieħbet fl-Unjoni
Ewropea. Bejn l-1990 u l-1991 kien ukoll President tal-Assemblea Ġenerali
tal-Ġnus Magħquda

Guido De Marco twieled il-Belt Valletta nhar it-22 ta' Lulju, 1931, l-uniku iben
ta' Emanuele u Giovanna mwieleda Raniolo. Ħa l-edukazzjoni tiegħu fl-Iskola
Sekondarja ta' San Ġużepp, fil-Kulleġġ ta' San Alwiġi u aktar tard fl-Università
ta' Malta. Mill-Università ggradwa fil-Baċellerat tal-Arti fl-1952,
fil-Filosofija, l-Ekonomija u t-Taljan, u fl-1955 bħala Duttur tal-Liġi. Għal xi
żmien serva bħala avukat tal-gvern.

Hu daħal fix-xena politika fl-1962, l-ewwel mal-Partit Demokratiku Nazzjonalista
ta' Herbert Ganado, fi żmien ta' tensjoni ta' qabel l-Indipendenza. u kkontesta
għall-ewwel darba l-elezzjoni ġenerali imma ma telax. Bejn l-1964 u l-1966 serva
bħala l-Avukat tal-Kuruna tal-Gvern Malti.

Fl-1966, ikkontesta t-tieni elezzjoni tiegħu, l-ewwel waħda f'isem il-Partit
Nazzjonalista (PN) fl-1966, fejn kiseb 12.82% tal-voti mill-ewwel distrett u
64.39% tal-voti mit-tmien distrett. B'hekk, ġie elett għall-ewwel darba
fil-Parlament Malti f'April tal-1966, fejn baqa' jiġi elett sal-1998.

Fl-1972 inħatar Segretarju Ġenerali tal-PN. Fl-1977 ikkontesta l-elezzjoni għal
kap tal-partit tiegħu flimkien ma' Eddie Fenech Adami, fejn dan tal-aħħar rebaħ
din l-elezzjoni interna bi Guido de Marco jieħu l-post ta' Deputat Mexxej. F'din
il-kariga serva sal-1999,

Wara l-elezzjoni ta' Mejju 1987 beda jservi ta' Deputat Prim Ministru u Ministru
tal-Intern u l-Ġustizzja. Fiż-żmien li kien iħaddan dan ir-rwol, il-Professur de
Marco introduċa numru ta' abbozzi fil-Parlament li kienu jinkorporaw ġo fihom
konvenzjonijiet importanti, bħall-Konvenzjoni Ewropea tad-Drittijiet
tal-Bniedem. Bħala Ministru tal-Intern hu wassal għal riformi u l-imodernizzar
tal-Korp tal-Pulizija u waqqaf l-Akkademja tal-Pulizija.

F'Mejju tal-1990 inħatar Ministru tal-Affarijiet Barranin u fost l-ewwel impenji
tiegħu kien hemm li ressaq l-applikazzjoni ta' Malta biex tissieħeb
fil-Kommunità Ewropea fi Brussell nhar is-16 ta' Lulju, 1990. Hu kompla
jippromwovi u jsegwi l-prinċipju li d-djalogu Ewro-Mediterranju kien element
bażiku sabiex jinħolqu strutturi li jikkonsolidaw is-sigurtà u l-kooperazzjoni
reġjonali.

Ħidmietu wasslet biex Malta issieħbet f'numru ta' organizzazzjonijiet
internazzjonali bħall-Ġnus Magħquda, l-OSCE, il-Kunsill tal-Ewropa u
l-Commonwealth tan-Nazzjonijiet.

Kien il-Professur de Marco wkoll li bħala Deputat Prim Ministru u Ministru
tal-Affarijiet Barranin reġa' rreattiva l-applikazzjoni ta' Malta biex tissieħeb
fl-Unjoni Ewropea, nhar il-11 ta' Settembru, 1998, wara l-iffriżar ta' din
l-istess applikazzjoni mill-Partit Laburista.

Nhar it-18 ta' Settembru, 1990, il-Professur de Marco ġie elett President
tal-ħamsa u erbgħin sessjoni tal-Assemblea Ġenerali tal-Ġnus Magħquda – l-ogħla
kariga li persuna Maltija qatt ħadet fil-kamp internazzjonali. Hu ħa bosta
inizjattivi b'risq il-paċi u biex il-Ġnus Magħquda tkun organizzata aħjar.
Il-ħatra tiegħu f'din il-kariga wasslet ukoll fi żmien ta' tensjoni wara
l-invażjoni tal-Iraq fil-Kuwajt. Bħala l-President, huwa żar numru ta' kampijiet
ta' refuġjati fit-territorji okkupati u fil-Ġordan, l-Etjopja u l-Albanija.

F'Mejju tal-1991, żar ir-Repubblika Demokratika tal-Korea u r-Repubblika
tal-Korea għal laqgħa li wasslet għall-ammissjoni tagħhom fin-Nazzjonijiet
Uniti.

Fl-4 ta' April 1999, Guido Demarco nħatar bħala s-sitt President ta' Malta, fejn
issuċċeda lil Ugo Mifsud Bonnici. Il-presidenza tiegħu damet sal-4 ta' April,
2004.

Nhar is-6 ta' Awwissu 2010, waqt intervent regulari f'qalbu, żviluppaw ċerti
kumplikazzjonijiet. Il-kundizzjoni tiegħu kienet definita bħala waħda "kritika
imma stabbli" mill-kap tal-Kura Intensiva tal-Isptar Mater Dei. Erbat ijiem wara
inħareġ mill-isptar, minkejja li t-tim mediku kompla xorta jsegwi l-istat ta'
qalbu. Madanakollu, jumejn biss wara li kien irritorna lura d-dar, nhar it-12
ta' Awwissu, 2010, Guido de Marco ittieħed b'urġenza l-isptar wara li ħassu
ħażin fir-residenza tiegħu ġewwa Tas-Sliema, fejn aktar tard ġie ċċertifikat li
kien miet fl-età ta' ta' 79 sena. Stqarrija mid-Dipartiment tal-Informazzjoni
ħarġet li hu miet fil-ħin tal-4.18 ta' wara nofsinhar, fejn aktar tard ħareġ li
kien miet waqt l-irqad u kienu għalxejn it-tentattivi li saru sabiex isalvawlu
ħajtu.

Il-funeral tiegħu sar fis-16 ta' Awwissu, 2010, ġewwa l-Kon-Katidral ta' San
Ġwann preseduta mill-Arċisqof ta' Malta Pawlu Cremona. Il-gvern nazzjonali
ħabbar tliet ijiem ta' luttu nazzjonali. Nhar is-Sibt 14 ta' Awwissu, 2010,
mill-Isptar Materi Dei telaq korteo bit-tebut ta' Guido de Marco fejn għadda
minn quddiem id-Dar Ċentrali tal-Partit Nazzjonalista, qabel ma mbagħad wasal
fil-Palazz tal-President fejn ġie espost il-katavru mikxuf għall-qima
tal-pubbliku.

Immedjati kienu l-messaġġi ta' kondoljanzi li nħarġu mill-President
tar-Repubblika, mill-Partit Nazzjonalista, mill-Partit Laburista, u entitatjiet
u korpi diplomatiċi oħra. Il-kondoljanzi waslu wkoll min-naħa tal-President
tal-Parlament Ewropew Jerzy Buzek li stqarr "Guido de Marco kien iħaddan l-aqwa
kwalitajiet bħala politiku modern: hu kien patrijott tassew li ħabb lil pajjiżu
u lil niesu u kien bniedem ta' moħħu miftuħ u statista Ewropew kommess, li kien
rispettat bil-kbir madwar l-Ewropa kollha".

Reazzjonijiet oħra kienu jinkludu dak tal-President Emeritu Ugo Mifsud Bonnici
li ddeskrivieh bħala "persuna determinat li qatt ma qata' qalbu minn xejn u
dejjem ottimist", tal-Ministru tal-Affarijiet Barranin u Viċi-Prim Ministru
Tonio Borg li ddeskrivieh bħala "patrijott li pajjiżu dejjem sabu meta kien hemm
bżonn u meta kien meħtieġ rikonċiljazzjoni", u tal-eks-Prim Ministru Alfred Sant
li stqarr kif it-telfa ta' Guido de Marco kienet telfa ta' "protagonista
tal-istorja moderna tal-pajjiż". F'messaġġ lill-President George Abela,
il-president tal-Kummissjoni Ewropea José Manuel Durão Barroso tkellem dwar kif
"Il-Kummissjoni u jien nibqgħu niftakruh għall-kburija li kellu li kien Malti u
l-isforzi kbar li għamel sabiex iressaq lil Malta qrib l-Unjoni Ewropea".

Hu kien miżżewweġ lil Violet (imwielda Saliba), fejn kellhom tifel, Mario, u
żewġt ibniet, Gianella u Fiorella, ilkoll membri tal-professjoni legali.

Fl-2008, Demarco ippubblika l-awtobijografija tiegħu bl-isem ta' The Politics Of
Persuasion. Sena wara ħarġet it-traduzzjoni tal-ktieb bil-Malti ta' Charles
Abela Mizzi bl-isem Il-Politika tal-Persważjoni.

Fit-12 ta' Settembru 2014 inkixef il-monument f’ġieħ il-President Guido De Marco
quddiem il-bini tal-qorti. “Huwa pjaċir u unur għalija li qiegħed hawn illum
biex nagħtu ġieħ lill-memorja tal-President Guido de Marco, wieħed mill-akbar
statisti ta’ pajjiżna” qal il-Prim Ministru Joseph Muscat fil-bidu
taċ-ċerimonja. “Kien fl-isfond ta’ teżi li kont qed nagħmel li ltqajt
mal-Professur de Marco fil-bini tal-Parlament. It-tema li xtaqt inkellmu dwarha
kienet pjuttost dejqa. Ridt nistaqsi kif wieħed jista’ jiddefinixxi lil
pajjiżna, u ridt nara x’jaħseb dwar definizzjonijiet bħalsmall state, city
state, micro state. Tbaqbaq mhux ħażin fuq kull waħda minn dawn
id-definizzjonijiet u argumenta li kulħadd jaf id-daqs ta’ pajjiżna u minħabba
f’hekk wieħed m’għandux juża kategoriji u definizzjonijiet li jistgħu jċekknu
r-rilevanza tagħna f’għajnejn ħaddieħor.”

Preżenti għall-inawgurazzjoni kien hemm uliedu Mario, Giannella u Fiorella,
il-Kap tal-Oppożizzjoni Simon Busuttil, il-Presidenti Emeriti George Abela,
Eddie Fenech Adami u Ugo Mifsud Bonnici, l-Ispeaker Anġlu Farrugia, Membri
Parlamentari, dinjitarji u persuni distinti oħra.



https://mt.wikipedia.org/wiki/G%C4%A7awdex

Għawdex hi gżira li tifforma parti mill-arċipelagu Malti fil-Baħar Mediterran, u
t-tieni fid-daqs wara Malta. Għawdex hu differenti minn Malta peress li fuq din
il-gżira, wieħed isib aktar abbundanza naturali u ekoloġika.

Għawdex hu magħruf ukoll bħala "il-Gżira ta' Kalipso", isem meħud mill-leġġenda
ta' Omeru fl-Odissea, li tirrakkonta kif Ulisse sbarka fuq il-gżira ta' Ogigia,
(maħsuba li hi Għawdex) fejn ħadet ħsiebu in-ninfa Kalipso.

Għawdex ilha abitata mill-5 millenju qabel Kristu, kif inhu pruvat fit-tempji
megalitiċi tal-Ġgantija. L-ewwel nies probabilment ġew minn Sqallija.
L-istudjużi jaħsbu li l-ewwel abitanti tal-gżira kienu joqgħodu f'għerien,
fil-post fejn illum hemm ir-raħal ta' San Lawrenz.

Għawdex kien ta' importanza kbira anke fiż-Żmien Neolitiku, u dan narawh
bl-eqdem struttura reliġjuża fid-Dinja- it-tempju tal-Ġgantija.

F'Lulju tal-1551 l-Ottomani u s-sibbien tal-Barbarija ħabtu għall-gżira, għamlu
skjavi lill-5,000 jew 6,000 abitant, u ħaduhom Tarħuna fil-Libja. Huma ħarbu
minn Mġarr ix-Xini.

L-istorja t'Għawdex tmur id f'id ma' dik ta' Malta, minħabba li Għawdex kienet
dejjem kmandata minn Malta, ħlief għall-perjodu qasir ta' awtonomija bejn l-1798
u l-1801, waqt l-Imblokk tal-Franċiżi.

Għawdex hi 67 km². Il-gżira għandha popolazzjoni ta' 30 elf, madwar 6 elef
minnhom jgħixu fil-kapitali, ir-Rabat, magħrufa wkoll bħala Victoria.



https://mt.wikipedia.org/wiki/Coccinellidae

Il-familja Coccinellidae hija familja bijoloġika ta' insetti, magħrufa aħjar
bħala dik tan-nannakoli. Fiha tiġbor 'il fuq minn 5,000 speċi ta' nannakoli minn
madwar id-dinja kollha. F’Malta nsibu madwar tletin speċi.

Din il-familja hija ukoll mżewqa b'diversita' ta' kuluri. Dawn il-kuluri huma
riżultat ta' sustanzi li jissejħu karotenojdi li jinsabu fil-ġwienaħ protettivi
ta' kull nannakola. L-iktar lwien komuni huma l-isfar, l-oranġjo u l-aħmar però
jeżistu ukoll nannakoli ta' lewn iswed, griż u kannella illi mad-daqqa t'għajn
ma tantx jixbħu lin-nannakoli tradizzjonali. Fil-fatt mhijiex faċli għan-nies li
mhumiex entomologi biex jgħarfu nannakoli ta' dawn l-ilwien.

In-nannakoli huma predaturi u id-dieta tagħhom tipikament tikkonsisti
f'organiżmi mill-ordni tal- Hemiptera (per eż. il-mell u il-miskta). L-unika
eċċezzjoni tinsab fis-sottofamilja Epilachninae. Din is-sottofamilja ta'
nannakoli tikkonsisti f'insetti erbivori li jieklu ħaxix biss. Il-partijiet
tal-ħalq ta' dawn l-insetti jissejħu mandiboli u huma adattati skond id-dieta
tal-organiżmu. Dawk tal-predaturi huma adattati biex jaqtgħu u jigdmu filwaqt li
dawk tal-erbivori huma addattati biex jogħmdu u jċarrtu il-ħxejjex.

Biex jiżguraw is-sopravivenza tagħhom, in-nannakoli ma jridux biss jaħsbu
għall-ikel iżda ukoll għall-protezzjoni minn attakki ta' annimali oħra. Fil-fatt
il-kuluri jgħajtu tal-Coccinellidae jservu biex jagħmlu dan. Huma jservu bħala
sinjal ta' avvertiment lil predaturi. Dan għaliex bl-esperjenza l-predaturi
jitgħallmu jassoċjaw ċerti kuluri ma togħma ħażina u b'hekk iħallu lin-nannakoli
bi kwiethom. Dan il-fenomenu jissejjaħ aposematiżmu. It-togħma ħażina
tan-nannakoli tiġi minn sustanzi li jissejħu alkalojdi. Dawn jkunu ta' lewn
isfar, u in-nannakola terħijhom f'mumenti ta' periklu.

L-ispeċi Harmonia axydris tbid gruppi ta bajd illi jfaqqsu f'temp ta' 3-4 ijiem.
Il-larva li joħorġu mill-bajd, jgħaddu minn erba stadji ta żvilupp. B'kollox
dawn jieħdu minn 10-14 il-ġurnata. X'ħin il-larva jkun kbir biżżejjed, jibda
jibni pupa madwaru. Eventwalment in-nannakola adulta toħroġ mill-pupa, x'ħin
l-iżvilupp ikun komplet.

Huwa maħsub li ċerti speċi ta' nannakoli jbidu bajd infertili żejjed ma gruppi
ta' bajd fertili. Dawn jgħinu biex jipprovdu ikel għal-larvi meta jfaqqsu.
Il-kwantita' ta' bajd infertili li jiġi iddepożitat jvarja skond ir-riżorsi ta'
ikel li jkun hemm waqt illi il-bajd ikun qiegħed jiġi iddepożitat.

Bħall-ħafna insetti oħra, in-nannakoli ġeneralment jidħlu fi stat ta' rqad matul
ix-xitwa. Dan l-istat jissejjaħ bipawża u jgħin biex in-nannakoli jirreżistu
temperaturi kesħin. Xi speċi (e.ż. Hippodamia convergens) jinġabru fi gruppi u
jemigraw f'art iktar għolja biex jidħlu fi stat ta bipawża. In-nannakoli
predaturi, ġeneralment jinstabu fuq il-pjanti fejn il-mell jew il-miskta huma
abbundanti. Dan għaliex huma jkunu jistgħu jbidu il-bajd ħdejn kolonji ta' dawn
l-insetti u b'hekk jiżguraw illi il-larvi li jfaqqsu mill-bajd jsibu x'jieklu.

Għalkemm hawn Malta, in-nannakoli ma jagħmlu l-ebda ħsara, fl-Amerka ta' fuq,
in-nannakola Harmonia axydris, li kienet introdotta biex tikkontrolla l-mell u
l-miskta, saret tgħati fastidju lil abitanti tal-inħawi. Dan għaliex fix-xitwa
qtajjet kbar ta' nannakoli jmorru jistkennu fil-propjeta tal-abitanti.

Leġġenda tradizzjonali Maltija hija dik Tal-Madonna u In-Nannakola. Skond
il-leġġenda qadima, meta il-Madonna marret ħdejn binha Ġesù msallab, Hi kellha
bukkett ward f'idha. Il-Madonna niggżet sebagħha u dehret qatra demm. Nannakola
li kienet fil-qrib, fetħet ġwenħajha biex ma tħallix id-demm tal-Madonna jaqa'
fl-art. Il-Madonna tant ħadet gost b'dan li b'radd ta' ħajr tat lin-nannakola
libsa ġdida; aħmar fejn waqa' id-demm u seba' tikek suwed fejn waqgħu id-demgħat
tagħha. Dawn is-seba tikek suwed jirrapreżentaw is-seba duluri tal-Madonna.

In-nannakoli f'Malta huma assoċċjati ħafna ma' l-iskola u l-edukazzjoni.
Fil-fatt dan nistgħu narawh fir-rima popolari illi kienet tingħad mit-tfal ta'
dari - Nannakola mur l-iskola, aqbad siġġu u ibda għola. Fil-Ħrejjef ta' Wied
Peprina miktubin minn Trevor Żahra nsibu ukoll il-karattru bl-isem ta' Nanna
Kolina. Din in-nannakola, allavolja żgħira turi, l-għerf tagħha bl-istejjer u
il-mossi u dejjem tinstab liebsa in-nuċċali.

F'pajjiżi oħra in-nannakola tiġi assoċjata ma diversi suġġetti kif ukoll
mar-reliġjon. Bl-Irlandiż, in-nannakola tissejjaħ bóín Dé jiġifieri "Il-baqra
żgħira ta' Alla"; u terminu similari jintuża ukoll fil-Kroazia - Božja ovčica
("In-nagħġa żgħira ta' Alla"). Fi Franza hija magħrufa bħala bête à bon Dieu li
tfisser "l-annimal ta' Alla",u fir-Russja tissejjaħ, Божья коровка ("Il-baqra
żgħira ta' Alla"). Bl-Ebraik, tiġi msejħa "Il-baqra iż-żgħira ta' Moshe Rabbenu"
u xi kultant ukoll " Messija żgħira". Dawn it-termini kollha juru id-devozzjoni
ta' ċertu pajjiżi lejn ir-reliġjon.

Fil-Greċja in-nannakoli jissejħu πασχαλίτσα (paskalitsa). Dan għaliex fi żmien
il-Għid jinsabu f'ammonti kbar fuq pjanta li tissejjah paskalja (Syringa
vulgaris), li tiffjorixxi fl-istess żmien.



https://mt.wikipedia.org/wiki/Cinco_de_Mayo

Cinco de Mayo (bl-Ispanjol għal "ħamsa ta' Mejju") hi vaganza nazzjonali
fil-Messiku, primarjament iċċelebrata fl-istat ta' Puebla, b'rikonoxximent żgħir
f'partijiet oħra tal-Messiku. Din il-btala tikkommemora r-rebħa mhux mistennija
tal-armata Messikana fuq il-qawwiet Franċiżi fil-Battalja ta' Puebla ta' nhar
il-5 ta' Mejju, 1862, taħt il-kmand tal-Ġeneral Messikan Ignacio Zaragoza
Seguín.

Fil-battalja, minkejja li kienu inqas fin-numru, il-Messikani għelbu lill-armata
esperta Franċiża li kienet ilha madwar 50 sena ma ssofri telfa. Madanakollu,
is-Cinco de Mayo fil-Messiku mhix "btala federali obbligatorja", imma aktar minn
hekk btala li tiġi osservata voluntarjament.

Minkejja li fil-Messiku kollu din il-vaganza ftit li xejn tingħata importanza
kbira, din id-data hi osservata fl-Istati Uniti u postijiet oħra madwar id-dinja
bħala ċelebrazzjoni tal-wirt u l-qlubija Messikana. Madanakollu, fl-Istati Uniti
din il-ġurnata tiġi mħawda ma' Jum l-Indipendenza tal-Messiku, li taħbat fis-16
ta' Settembru, l-aktar btala nazzjonali u patrijottika importanti fil-Messiku.

Fl-1861, il-Messiku waqfu jagħmlu l-ħlas tal-interessi lill-kredituri tagħhom.
Bħala risposta għal dan l-aġir, lejn tmiem l-1861, Franza (u pajjiżi oħra
Ewropej) attakkaw lill-Messiku biex jinfurzaw il-ħlas tad-djen. Franza
iddeċidiet li tipprova tieħu u tokkupa lill-Messiku. Fl-ewwel invażjoni Franza
irnexxielha tagħmel dan; però, fil-5 ta' Mejju, 1862, fil-belt ta' Puebla,
il-Messikani kienu mmexxija mill-Ġeneral Ignacio Zaragoza Seguín. Minkejja li
l-armata Messikana kienet rebbieħa fuq il-Franċiżi fi Puebla, ir-rebħa ttardjat
l-invażjoni Franċiża f'Mexico City. Sena wara, Franza bdew jokkupaw
lill-Messiku. Il-Franċiżi poġġew lil Massimiljanu I, Imperatur tal-Messiku fuq
it-tron tal-Messiku. Il-Franċiżi, wara pressjoni min-naħa tal-Amerika,
eventwalment irtirat bejn l-1866 u l-1867. Massimiljanu ingħata l-piena tal-mewt
mill-President Benito Juarez, ħames snin wara l-Battalja ta' Puebla.

Il-vaganza tas-Cinco de Mayo hi primarjament vaganza reġjonali fil-Messiku,
biċ-ċelebrazzjonijiet isiru f'partijiet limitati tal-Messiku. Dawn
iċ-ċelebrazzjonijiet jinkludu l-ikel, il-mużika u ż-żfin.

Ġewwa l-Istati Uniti, is-Cinco de Mayo bdiet tirċievi aktar importanza milli
tirċievi ġewwa l-Messiku stess. Din id-data hi tabilħaqq l-aktar rikonoxxuta
fl-Istati Uniti bħala data li fiha tiċċelebra l-kultura u l-esperjenzi
tal-Amerikani ta' dixxendenza Messikana. Din il-festa hi osservata minn ħafna
Amerikani, irrelevanti liema huma l-oriġini etniċi tal-persuna.
Iċ-ċelebrazzjonijiet jinvolvu simboli tradizzjonali Messikani, bħall-Virgen de
Guadalupe, u figuri prominenti ta' dixxendenza Messika fl-Istati Uniti, bħal
César Chávez. Biex jiċċelebraw, ħafna juru bnadar tas-Cinco de Mayo waqt li
d-distretti tal-iskola jorganizzaw avvenimenti speċjali biex jedukaw
lill-istudenti dwar is-sinjifikat ta' din il-ġurnata. L-avvenimenti u
ċ-ċelebrazzjonijiet li jsiru juru influwenza Messikana, speċjalment fil-mużika u
ż-żfin reġjonali. Xi eżempji jinkludu l-ballet folklórico u dimostrazzjonijiet
ta' mariachi li jsiru kull sena ġewwa l-Plaza del Pueblo de Los Angeles. Dawn
iċ-ċelebrazzjonijiet joffru wkoll spunt għall-bejgħ u promozzjoni ta' prodotti u
servizzi Messikani, bl-emfasi taqa' fuq ix-xorb, l-ikel u l-mużika tipika.



https://mt.wikipedia.org/wiki/Ba%C4%A7ar_Tirren

Il-Baħar Tirren, jifforma parti mill-baħar nofsani tal-Mediterran, 'il barra
mill-kosta tal-punent tal-Italja. Dan il-baħar huwa msemmi għall-poplu Tirren,
li kienu identifikati sa mis-6 seklu qabel l-era Kristjana flimkien mal-Etruski
tal-Italja. L-isem tal-baħar Tirren huwa dderivat mill-kelma Griega li tirreferi
għall-Etruski, poplu li jingħad li kienu emigranti ġejjin minn Lidja, mmexxija
mill-prinċep Tyrrhenus. F'dan il-perjodu, ir-residenza tal-Etruski kienet l-art
li tmiss mal-kosta, fejn xi darba għad ried ikun hemm ir-reġjun ta' Toskana, u
dak kien il-punt minn meta bdew isejħu lill-ilmijiet tal-viċin bħala l-Baħar
tal-Etruski.

L-Organizzazzjoni Internazzjonali Idrografika tiddifenixxi il-limiti tal-baħar
Tirren b'dawn it-termini.:

Il-Baħar Tirren huwa maqsum f'żewġ baċiri jew pjanuri, il-pjanura ta' Vavilox u
ta' Marsili. Dawn huma seperati minn xulxin permezz ta' xifer sotterran, magħruf
bħala l-pont ta' Issel, imsemmi wara Arturo Issel. Il-portijiet prinċipali
tal-baħar Tirren fl-Italja huma: Napli, Palermo, Ruma, Salerno, Trapani, Gioia,
Tauro u Cagliari. L-iktar port importanti ġewwa Franza huwa Bastia. Għalkemm
il-frażi " Il-port ta' Ruma" hija użata frekwentament, ir-realtà tgħid li m'hemm
l-ebda port viċin il-belt kapitali tal-Italja, Ruma. Minflok il-frażi "Il-port
ta' Ruma" qiegħda tirreferi għall-faċilitajiet marittimi f'Civitavecchia, xi 42
mil lejn il-majjistral ta' Ruma, il-belt kapitali li tant wirtet storja.

Skont il-mitoloġija Griega, huwa maħsub li l-irdum minsub 'il fuq mill-baħar
Tirren seta' serva ta' dar għall-erbat irjieħ miżmuma minn Aeolus. L-irjieħ
imsemmija f'din il-mitoloġija huma Mistral mill-wied ta' Rhône, Libeccio li kien
ġej mill-ilbiċ u Sicorro u Ostro li kien joqogħdu lejn l-inħawi tan-nofsinhar.



https://mt.wikipedia.org/wiki/%C4%A6%C4%A1ie%C4%A1

Il-kelma Ħġieġ fis-sens komuni tirreferi għal solidu iebes, mqarqaċ u
trasparenti , bħal dak użat għat-twieqi, bosta fliexken, jew xedd l-għajnejn, li
jinkludu ħġieġ tas-soda-ġir, ħġieġ tal-borosiliċiku, ħġieġ akriliku, ħġieġ
taz-zokkor, ħġieġ Muskovit, jew ossinitridu ta' l-aluminju.

Fis-sens tekniku, il-ħġieġ huwa prodott inorganiku ta' fużjoni li jibred u jsir
riġidu mingħajr ma jsir kristall. Ħafna ħġieġ huma magħmul mis-siliċi (diossidu
tas-siliċju) bħala l-kompożizzjoni prinċipali tiegħu u glass former.

Fis-sens xjentifiku t-terminu ħġieġ huwa ħafna drabi estiż għas-solidi amorfi
kollha (u materjali mdewwbin li faċilment isiru solidi amorfi), li jinkludu
l-plastiċi, ir-rażeż, u solidi oħrajn amorfi bla siliċi. Ukoll, barra l-metodi
tradizzjonali ta' tidwib, kull mezz ieħor għall-preparazzjoni huwa meqjus,
bħall-impjantazzjoni ionika, u l-metodu sol-gel. Però, ix-xjenza tal-ħġieġ
is-soltu tinkludi biss solidi amorfi inorganiċi, filwaqt li l-plastiċi u
materjali organiċi simili jaqgħu taħt ix-xjenza tal-polimeri, bijoloġija u oqsma
xjentifiċi oħra.

Il-kompożizzjoni ottika u fiżika tal-ħġieġ tagħmlu tajjeb biex jintuża bħala
ħġieġ ċatt, għall-kontenituri, fil-materjali ottiċi u materjali optoelettroniċi,
għall-apparat tal-laboratorju, insulazzjoni termali (tajjar tal-ħġieġ), bħala
fibri ta' rinforziment (plastiċi jew konkrit imsaħħin bil-fibri tal-ħġieġ), u
fl-arti.

Il-ħġieġ ordinarju nużawh kullimkien minħabba li huwa trasparenti għad-dawl
viżibbli.Din it-trasparenza ġejja min-nuqqas ta' stati elettroniċi ta'
tranżizzjoni fiż-żona tad-dawl viżibli. Il-ħġieġ hu omoġenju fuq skali ta' tul
ferm akbar minn dik tat-tul tal-mewġa tad-dawl viżibli u għalhekk huwa
trasparenti waqt li kieku kellu ħafna irregolità, d-dawl kien jixxered u b'hekk
kull tip ta' trasmissjoni ta' immaġni koerenti kienet tiġi mkissra. Ħafna
oġġetti tad-dar huma magħmula mill-ħġieġ. It-tazzez, skutelli u fliexken huma
l-biċċa kbira tal-ħġieġ, kif ukoll il-bozzoz tad-dawl, mirja, akkwarji, tubi
katodiċi, TFT tal-kompjuters, u t-twieqi.

Fil-laboratorji tar-riċerka, buqari, tubi tat-testjar, u apparat tal-laboratorju
huma ta' spiss magħmula minn ħġieġ borosilikat billi għandu koeffiċjent ta'
espansazzjoni termika baxxa, għalhekk għandu iżjed reżistenza għall-fqugħ
bis-sħana u jgħamel possibbli kejl aktar preċiż. Għal applikazzjonijiet fejn
tidħol temperatura għolja, jintuża l-ħġieġ tal-kwarz, għalkemm huwa ferm
diffiċli li taħdmu. Ħafna mill-affarijiet tal-ħġieġ tal-laboratorju huma
prodotti bil-massa, iżda xi laboratorji kbar iżżomu wkoll wieħed li jaf jonfoħ
il-ħġieġ sabiex joħloq xi apparat speċjali tal-ħġieġ li jkun meħtieġ.

Xi kultant, il-ħġieġ huwa maħluq naturalment mill-lava volkanika, impatt ta'
beraq jew metjoriti (p.eż., il-Lekateljerit, il-Fulgurit, il-Ħġieġ Darwin,
il-Ħġieġ Volkaniku u l-Impattit). Jekk il-lava tkun felsika dan il-ħġieġ ikun
ossidjana li ġeneralment huwa iswed bi ftit impuritajiet. L-ossidjana hija
materjal naturali li ġie użat minn Żmien il-Ħaġar biex jintgħamlu skieken
tal-ħġieġ li jaqtgħu ħafna.

Il-ħġieġ jista' jsir ukoll minħabba l-attività tal-bniedem, pereżempju
it-trinitit (mill-ittestjar nukleari) u ħġieġ tal-bajja.

Il-ħġieġ ta' spiss jintuża fil-bini għat-twieqi trasparenti, diviżorji interni
vitrati u bħala karatteristiċi arkitettoniċi. Huwa wkoll possibli li jintuża'
bħala materjal strutturali, pereżempju, travi u kolonni, kif ukoll ġo forma ta'
"ġwienaħ" għar-rinforzar kontra r-riħ. Dawn jidhru f'ħafna vetrini tal-ħġieġ
bħat-twieqi ta' ħwienet kbar. Il-kapaċità tat-tagħbija sikura, hija limitata;
għalkemm teoritikament il-ħġieġ jiflaħ tagħbija kbira, hemm ukoll probabbiltà
kbira ta' fqugħ f'daqqa, u għandu tendenza li jinqasam ma' l-impatt. Dan
jillimita l-użu tal-ħġieġ għall-kolonni, minħabba r-riskju li xi ħaġa taħbat
magħhom u taqsam l-element strutturali. Eżempju magħruf ta' struttura magħmula
totalment mill-ħġieġ hija d-daħla tat-tramuntana fl-istazzjon fit-triq Buchanan
fi Glasgow.

Hemm ħġieġ ta' tip qawwi li jista' jintuża fil-bini, bħall-ħġieg imsaħaħ
bil-wires, ħġieġ ittemprat bis-sħana u ħġieġ laminat. L-insulazzjoni bil-fibra
tal-ħġieġ hija komuni fis-soqfa u fil-ħitan. Il-ħġieġ tal-foam, magħmul
mill-ħġieġ ta' l-iskart, jista' jintuża bħala insulazzjoni ħafifa li żżom l-arja
ġo fiha. Bħala insulazzjoni, il-ħġieġ (per eż. fibra tal-ħġieġ) huwa użat ukoll
fil-forma ta' strixxi sufin komuni ħafna fid-djar tal-pajjiżi kesħin.
L-insulazzjoni tal-ħġieġ tal-fibra tintuża partikularment fis-soffitti, u
tingħata rata R, skond l-abbiltà ta' insulazzjoni.

Il-ħġieġ tad-diossidu tas-siliċju (SiO2) pur (l-istess kompost kimiku
bħall-kwarz, jew, fil-forma tiegħu polikristallina, ir-ramel) ma tantx jassorbi
r-raġġi UV u għalhekk jintuża għal applikazzjonijiet li għandhom bżonn
trasparenza f'dan ir-reġjun. Kristalli kbar naturali tal-kwarz f'waħdiet huma
diossidu tas-siliċju pur u wara li jinqasmu jintużaw għal ħġieġ ta' kwalità
għolja. Is-siliċi amorfa sintetika hija kważi forma kompletament pura ta' kwarz
u hu l-materjal grezz għall-ħġieġ ta' speċjalità għolja, bħal dawk tal-qalba
tal-fibri ottiċi. Il-kejbils ta' taħt il-baħar għandhom sezzjonijiet imħallta
bl-erbju, li jintuża biex ikabbar is-sinjali ta' trasmissjoni ta' emissjonijiet
tal-laser minn ġol-ħġieġ stess. Id-SiO2 amorfu jintuża ukoll bħalha materjal
dielettriku f'ċirkwiti integrati minħabba l-interfaċċja lixxa u elettrikament
newtrali li jifforma mas-siliċju.

L-istrumenti ottiċi bħan-nuċċalijiet, kameras, microskopji, teleskopji, u
apparat pjanetarju huma bbażati fuq lentijiet tal-ħġieġ, mirja, u priżmi.
Il-ħġieġ użat sabiex jinħolqu dawn l-instrumenti huwa kategorizzati bl-użu ta'
kodiċi tal-ħġieġ b'sitt ċifri, jew inkella kodiċi ta' ittri u numri mill-katalgu
ta' Schott Glass. Pereżempju, BK7 huwa l-kodiċi tal-ħġieġ borosilikat crown li
għandu dispersjoni tad-dawl baxxa u SF10 huwa l-kodiċi tal-ħġieġ tal-żnied dens
li għandu dispersjoni għolja. It-tipi ta' ħġieġ huma rranġati skond
il-kompożizzjoni, l-indiċi tal-rifrazzjoni, u n-Numru ta' Abbe.

Il-polimerizazzjoni tal-ħġieġ hija teknika li tista' tintuża sabiex jieġu
nkorporati addittivi li jimmodifikaw il-karatteristiċi tal-ħġieġ li inkella jiġi
meqruda waqt il-preparazzjoni b'temperaturi għoljien. Is-sol gel huwa eżempju
ta' polimerizazzjoni tal-ħġieġ li tippermetti t-tqegħid ta' molekuli organiċi u
bioattivi, u tella' l-funzjonalità tal-ħġieġsabiex għal-livell ġdid ta' .

Is-siliċi pura (SiO2) għandha "punt ta' fużjoni tal-ħġieġ" ta' aktar minn
2300 °Ċ (4200 °F) meta l-viskożità tkun 10 Pa·s (100 P). Filwaqt li s-siliċi
pura tista' ssir ħġieġ għal applikazzjonijiet speċjali (ara kwarz fuż), sustanzi
oħra huma miżjuda għall-ħġieġ komuni biex dan il-proċess jitqassar. Waħda minhom
hi l-karbonat tas-sodju (Na2CO3), li jniżżel il-punt ta' fużjoni għal madwar
1500 °Ċ (2700 °F) fil-ħġieġ tas-soda-ġir; "soda" hi s-sors oriġinali
tal-karbonat tas-sodju fl-'irmied tas-soda li jinkiseb minn ċerti pjanti.
Minkejja dan, is-soda tagħmel il-ħġieġ jinħall bl-ilma, u dan mhux mixtieq,
għalhekk il-ġir (ossidu tal-kalċju (CaO), li hu ġeneralment miksub mill-ġebla
tal-ġir), ftit ossidu tal-magnesju (MgO) u ossidu ta' l-aluminju huma miżjuda
sabiex ikollu durabbiltà kimika itwal. Il-ħġieġ li jirriżulta jkun fih madwar 70
sa 74 fil-mija ta' siliċi bil-piż u jissejjaħ ħġieġ tas-soda-ġir. Il-ħġieġ
tas-soda-ġir jammontaw għal madwar 90 fil-mija tal-ħġieġ prodott.

Barra s-soda u l-ġir, il-ħġieġ l-aktar komuni fih ingredjenti oħrajn miżjuda
sabiex jibdlulu l-kompożizzjoni tiegħu. Il-ħġieġ taċ-ċomb, bħall-kristall
taċ-ċomb jew il-ħġieġ taż-żnied, huwa aktar 'brillanti' minħabba li l-indiċi ta'
rifrazzjoni ogħla tagħmlu "jleqq" aktar, waqt li jista' jiġi miżjud il-boru biex
ibiddillu l-karatteristiċi termiċi u elettriċi, bħal fil-Pirex. Il-Barju ukoll
jgħolli l-indiċi ta' rifrazzjoni. L-Ossidu tat-Torju jgħolli l-indiċi ta'
rifrazzjoni tal-ħġieġ u jbaxxi d-dispersjoni, u fl-antik kien użat sabiex
jinħolqu lentijiet ta' kwalità għolja, iżda minħabba r-radjuattività tiegħu,
l-ossidu tal-lantanu beda' jintuża minfloku fil-ħġieġ modern. Ammont kbir ta'
ħadid jintuża fil-ħġieġ li jassorbi l-enerġija infrared, bħal fil-filtri li
jassorbu s-sħana pereżempju f'apparat bħall-proġettur tal-films, filwaqt li
l-ossidu taċ-ċerju(IV) jista' jintuża fil-ħġieġ li jassorbi ċerti tulijiet
tal-mewġ UV (radjazzjoni ionizzanti li bioloġikament tagħmel il-ħsara).

Minbarra l-kimiċi li semmejna, f'ċerti fornijiet huwa miżjud ħġieġ riċiklat li
jkun ġej mill-istess fabbrika jew sorsi oħra. Dan jiffranka l-materjal grezz, u
fl-istess ħin jiffranka l-konsum tal-enerġija. Iżda, impuritajiet fih jistgħu
joħolqu falliment fil-prodott u fl-apparat. Aġenti raffinanti bħas-sulfat
tas-sodju, klorur tas-sodju, jew ossidu ta' l-antimonju huma miżjuda sabiex
innaqsu l-bżieżaq fil-ħġieġ.

Wara l-preparazzjoni u t-taħlit ta' l-ingredjenti, il-materjal grezz jintefa' ġo
forn. Il-ħġieġ tas-Soda-ġir għall-produzzjoni bil-massa jiddewweb fil-forn
tal-gas. Hemm fran fuq skala iżgħar għal ħġieġ speċjali fosthom dewwieba
elettriċi, fran bil-kroġjolu u tankijiet ta' kuljum.

Wara li jinħall, l-ħġieġ jiġi omoġenizzat u rfinat (bit-tneħħija tal-bżieżaq) u
imbagħad jiġi ffurmat. Il-ħġieġ ċatt għat-twieqi u applikazzjonijiet simili jiġi
ffurmat bil-proċess tal-ħġieġ tal-wiċċ, li ġie żviluppat bejn 1953 u 1957 minn
Sir Alastair Pilkington u Kenneth Bickerstaff ta' l-aħwa Pilkington tar-Renju
Unit, li joħloq żigarella kontinwa ta' ħġieġ bl-użu ta' banju ta' stan maħlul li
fil-wiċċ tiegħu joħroġ u jinfirex il-ħġieġ bla xkiel taħt l-influwenza
tal-gravità. Biex il-wċċ ta' fuq jiġi jleqq jittrattawh bin-nitroġenu
bil-pressa. Il-ħġieġ għall-kontenituri bħall-fliexken u l-vażetti komuni huwa
iffurmat bil-metodi ta' l-infieħ jew l-ippressar.

La darba il-forma mixtieqa tinkiseb, is-soltu l-ħġieġ jingħata r-rikottura biex
titneħħa t-tensjoni.

Wara jistgħu jsiru proċessi varji oħra fuqu għat-trattament ta' l-uċuħ, kisi,
jew laminazzjoni biex iżidu d-durabbiltà kimika (kisi tal-kontenituri tal-ħġieġ,
trattament intern tal-kontenituri tal-ħġieġ), is-saħħa (ħġieġ imqawwi, ħġieġ
bulletproof, shields kontra r-riħ) jew il-karatteristiċi ottiċi (ħġieġ insulat,
kisi kontra r-riflessjoni).

Riċetti u tekniċi ġodda fil-qasam tal-kimika u trattamenti tal-ħġieġ jistgħu
jiġu investigati f'esperimenti żgħar tal-laboratorju. Il-materjali grezzi
tal-ħġieġ li jidewwbu fil-laboratorji huma differenti ħafna minn dawk li
jintużaw fil-produzzjoni bil-massa minħabba li l-ispejjeż mhumiex fattur.
Fil-laboratorji l-aktar li jintużaw huma kimiċi puri. Wieħed irid joqgħod attent
li l-materjali grezzii ma jkollhomx kuntatt ma'l-umdità jew kimiċi oħrajn
fl-ambjent (bħall-ossidu u idroossidu tal-alkali, ossidu u idroossidu
tal-alkalin ta' l-art, jew ossidu tal-borju), jew inkella l-materjal ma jkunx
safi (telf ta' qbid). Telf bl-evaporazzjoni waqt li l-ħġieġ jiddewweb irrid jiġi
kkonsidrat meta jiġu magħżula l-materjali grezzi, per eż., is-selenit tas-sodju
aħjar mill-SeO2 li jevapora malajr. Kif ukoll, materjali grezzi li jirriaġixxu
fil-pront huma preferruti minn dawk inerti, per eż. l-Al(OH)3 hu aħjar
mill-Al2O3. Ta' spiss, il-proċess isir f'griġjol tal-platinu biex inaqqas
it-tniġġiż mill-materjal tal-griġjol. L-omoġenità tal-materjal tinkiseb permezz
ta' l-omoġenità tal-materjal grezz (furnata tal-ħġieġ), billi dan jitħawwad meta
jkun maħlul, jitfarrak meta jiksaħ u mbagħad jerġa' jiddewweb. Il-ħġieġ lest
ġeneralment jingħata rikottura biex jitnaqqas il-ksur waqt l-ipproċessar.

Ara wkoll: Disinn tal-lentijiet Ottiċi, Fabrikazzjoni u ttestjar tal-komponenti
ottiċi

Minbarra l-ħġieġ komuni ibbażat fuq is-siliċi, ħafna materjali oħrajn inorganiċi
u organiċi jistgħu jagħmlu xi tipi ta' ħġieġ ukoll, fosthom il-plastiċi (per
eż., ħġieġ akriliku), karbonju, metalli, diossidu tal-karbonju (ara hawn taħt),
fosfati, borati, kalkoġenidi, flurori, ġermanati (ħġieġ bbażat fuq GeO2),
telluriti (ħġieġ ibbażat fuq TeO2), antimonati (ħġieġ ibbażat fuq Sb2O3),
arsenati (ħġieġ ibbażat fuq As2O3), titanati (ħġieġ ibbażat fuq TiO2O5),
tantalati (ħġieġ ibbażat fuq Ta2O5), nitrati, karbonati u ħafna sustanzi oħrajn.

Xi ftit ħġieġ li fih m'għandux siliċi bħala l-kostitwent predominanti jista'
jkollu karatteristiċi fiżiku-kimiċi li huma utli għal applikazzjonijiet
fil-fibri ottiċi u applikazzjonijiet tekniċi speċjalizzati oħra. Dan jinkludi
l-florożirkonat, il-floraluminat, l-aluminosilikat, il-fosfat u l-ħġieġ
kalkoġenid.

Taħt pressjoni u temperatura għoljin ħafna xi solidi jistgħu jsostnu tibdil kbir
fil-fiżika u struttura tagħom li jista' joħloq tranżizzjoni ta' fażi
poliamorfika. Fl-2006 x-xjenzati Taljani ħolqu fażi amorfa ta' l-ossidu
tal-karbonju bl-użu ta' pressjoni għolja ħafna. Is-sustanza issemmiet karbonja
amorfa (a-CO2) u għandha struttura atomika li tixbaħ lil dik tas-siliċi.

Id-Definizzjoni stàndard tal-ħġieġ (jew solidu vitrus) jirrekjedi li l-fażi
tas-solidu jsir b'dewbin rapidu. B'hekk il-ħġieġ huwa format minn likwidu kiesaħ
ħafna li jibred malajr biżżejjed (relattiv mal-ħin tal-karatteristika
tal-kristalazzjoni)



https://mt.wikipedia.org/wiki/Xlendi

Ix-Xlendi huwa villaġġ tas-sajjieda fl-Lbiċ tal-Gżira Għawdxija. L-isem Xlendi
probabilment ġejja mill-kelma xelandion, li kienet tip ta' dgħajsa Biżantina li
kienet tankra f' dan il-port. Dan ir-raħal huwa imdawwar bl-irħula tal-Munxar,
Kerċem u Fontana (Għawdex). Ix-Xlendi jaqa taħt l-amministrazzjoni tal-kunsill
lokali tal-Munxar, għalkemm ix-Xlendi għandu il-mottu u l-arma tiegħu. Ix-Xlendi
huwa famuż kemm għal bajja biex fiha jgħumu, il-blat fejn it-turisti jistgħu
jixxemxu u in-natura għal mixjiet.

Fis-27 ta' Marzu 2010, saret elezzjoni biex jintażlu 5 persuni, biex mill-1 ta'
Lulju, jingħaqdu bħala kunsill u jkunu responsabbli mill-finanzi tax-Xlendi.
Ic-Ic-Chair-person elett huwa Godwin Azzopardi. Kunsilliera l-oħra huma: Borg
Vincent, Busuttil Mark, Buttigieg Joselle, Michele Fenech Adami. Anthony Grech
huwa is-Segretarju Ezekuttiv ta' dan il-Kumitat.

L-oqbra ta' żmien Puniċi-Biżantini li instabu fl-1923 u 1965, jinsabu fil-Ponta
ta' San Xmun (taħt Triq San Xmun) u oħrajn fil-Wied tax-Xlendi eżattament
fil-ġebla imsejħa il-Fekruna. Ir-Rumani kienu jaraw il-port tax-Xlendi bħala
protezzjoni għal imriekeb tagħhom billi l-irdum li jdawru ix-Xlendi kienu
jilqgħu ir-riħ. Barra minn hekk, f'nofs il-bokka tal-bajja hemm sikka illi bosta
mriekeb kienu jolqtugħa u jgħirqu. Dawn ħallew bosta anfori fil-qiegħ tal-baħar
u dawn jattiraw bosta bugħaddasa lejn ix-Xlendi.

It-Torri li jgħasses il-ħalq tal-bajja ġie mibni mill-Gran Mastru Lascaris
fid-28 ta' Ġunju 1650. Dan ġie mibni biex iħares il-bajja minn kuntrabandu u
żbarki ta' Torok u Pirati. It-Torri tax-Xlendi kien ukoll importanti għal Armata
Ingliża, tant u hekk illi kellu l-isem ta' Tower B. Dan kien importanti għal
għassa ta' ebda żbark u dgħajjes ta' l-għadu. Tilef l-importanza mad-dħul ta'
l-ajruplani fil-militar. It-Torri għadu kif kien ħlief li għadda minn xi
restawr. Issa ġie kemmxejn abbandunat u jinsab fi stat ħażin ħafna u il-Kunsill
Lokali qed jippjana restawr fuq il-ħitan ta' barra tat-Torri.

Dawn il-Kappelli imsemmiha fuq kollha ġew profonati bejn l-1650ijiet u
1680ijiet. Il-Komunita' ta' Sajjieda li inbniet aktar tard fl-1800ijiet ħasset
in-nuqqas ta' kappella u bnew statwa ta' Sant' Indrija fil-port sakemm inbniet
il-kappella iddedikata lil Madonna tal-Karmnu. Il-Kappella inbniet fl-1868 u
ġiet iddedikata fl-1974. Kull sena, fl-ewwel Ħadd ta' Settembru, tiġi
iċċelebrata il-festa lil patrun. Fil-wara nofsinhar, ikun hemm logħob tal-baħar
fil-bajja fosthom il-Ġostra li huwa arblu ta' l-injam jiżloq li jitwaħħal
fil-blat ħiereġ lejn il-baħar. Filgħaxija ikun hemm purċissjoni bl-istatwa
tal-Madonna tal-Karmnu madwar ix-Xlendi.

Fl-1955, fil-blat ta' wara il-kappella tax-Xlendi, ġiet imħaffra mitħna. Kellhom
jibnu mina twila 30 metru, għolja 2.5 metru u wiesgħa 3 metri u li tieħu għal
kamra kbira fejn hemm il-magni bżonnjużi. Il-Kamra hija maqsuma fi tlett sulari
u fuq wara hemm silo li jiġbor elf tunnelata ta' qamħ. The mill kienet mbnija
meta kienet qed toqrob il-Gwerra Bierda u b'hekk imbniet b'tali mod illi bomba
nukleari ma ittellifx. Din il-Mitħna qatt ma intużat.

Il-Villaġġ tax-Xlendi għandu topografija sabiħa b'irdum fil-gnub għoljin u wied
fuq wara li jġorr l-ilma tax-Xitra minn ta' Kerċem, Munxar, Fontana u ir-Rabat
(Għawdex għal ġol-baħar.

Dan il-wied jibda mill-Fontana, li jkompli mill-wied tal-Lunzjata. Il-Wied
tax-Xlendi ifforma fl-Era Glacali minn ilma nieżel mill-Ewropa ghal Malta, meta
dawn kienu magħqudin. Bħala prova, fil-kanal ta' bejn Sqallija u Malta, insibu
sistema wieden taħt l-ilma li jixbħu, fl-istatura u fil-pożizzjoni, lill-Wied
tax-Xlendi. Il-wied jiġbor fih l-ilma tax-Xita mill-irħula ta' Kerċem, Munxar,
Fontana u ir-Rabat (Għawdex). Dan l-ilma jibqa' sejjer minn ġox-Xlendi għal
ġol-bajja. Dan il-wied jikkawża ukoll għarar fit-triq ewlenija minn fejn jgħaddi
il-wied. Il-wied tax-Xlendi huwa ukoll wieħed mill-ftit djar tal-Qabru.

Il-Kantra huwa wied li jinsab fuq il-lemin tal-bajja maġenb it-Torri tax-Xlendi.
L-isem ġej mill-kelma Spanjola-Siċiljana Alcantara. Dan huwa minħabba il-forma
tal-wied u tal-ħalq tal-wied stess. Mill-entrata tal-wied wieħed jista' jara
forma ta' qaws. Bosta baħħar kienu jibżgħu mill-Kantra minħabba illi il-Profeta
David kien kiteb Ibżgħu mill-qaws. F'dan il-wied hemm bosta tipi ta' flora u
fauna rari u indiġena minħabba illi ma tant jersqu nies fil-wied. Biex wieħed
jmur it-Torri tax-Xlendi jista' jgħaddi minn fuq pont fuq il-wied tal-Kantra
mibni mill-Kavallieri wara li inbena it-Torri.

Għar ta' Karolina huwa għar fuq in-naħa tax-Xellug tal-Bajja. Darba kienet
propjeta ta' Karolina Cauchi, sinjura mir-Rabat, bint tan-Nutar Nicolo Cauchi.
Aktar tard, Karolina, waqqfet is-Sorijiet Agostinjani f' Għawdex u tat l-art
tagħha kollha lilhom, fosthom dan l-għar. Is-sorijiet bdew fis-sajf joqgħodu
ix-Xlendi u imorru jgħumu f' dan l-għar ċar u maqtugħ min-nies.

L-Għar ta'Santa Katerina ta' Siena tinsab 'l barra mill-bajja fuq in-naħa
tax-Xellug. Hija mifgħuma ħafna għal-baħar kristall li ikun hemm. Fl-1600ijiet
in-nies kienu jgħixu madwar l-għar u l-kappella li kienet eżatt fuq l-għar.
Għalhekk l-isem ta' l-għar ġej mill-kappella.

Fil-partijiet mhux developati tax-Xlendi, jgħixu ħafna tipi ta' flora u fauna
fejn fosthom hemm dawk rari. Nistgħu insemmu il-Qabru, Widnet il-Baħar u il
Gawwi. Illum ix-Xlendi huwa wieħed mill-postijiet l-aktar developati u jagħmlu
ħsara kbira lil bijodiversita' taż-żona.

L-ewwel komunita Dumnikana ġiet moħluqa minn Karolina u kienet tikkonsisti f'9
nisa. Hija tat l-art kollu tagħha lis-Sorijiet u fis-sjuf kienu jistriħu
ix-Xlendi fid-dar mibnija minn Karolina. Il-Kongregazzjoni kibret ħafna.

Missier Karolina, In-Nutar Nicolo, ingħata xi art mill-Patrijiet Karmelitani ta'
L-Imdina biex fuqa jibni kappella iddedikata lil Madonna tal-Karmnu.



https://mt.wikipedia.org/wiki/Wolfgang_Amadeus_Mozart

Wolfgang Amadeus Mozart (Johannes Chrysostomus Wolfgangus Theophilus Mozart)
kompożitur famuż tal-Mużika Klassika. Il-fama ta' Mozart hija tant kbira li ismu
jippersonifika l-mużika klassika tal-punent. Hu meqjus bħala wieħed mill-akbar
ġenji mużikali u sa llum għadu ħaj fi qlub il-mużiċisti ta' kull stil u talent.
Għalkemm miet ta' eta żgħira, f'ħajtu kkompona madwar 600 xogħol, fosthom
il-melodija famuża Eine kleine Nachtmusik, u l-Marċ Tork flimkien ma' 41
sinfonija u kollezzjoni kbira ta' mużika għall-pjanu u mużika vokali.

Imwieled f’Salzburg, l-Awstrija fis-27 ta’ Jannar 1756, Amadeus trabba f’ambjent
mużikali mill-aqwa. Ta’ erba’ snin beda jitgħallem il-mużika għand missieru,
kompożitur u vjolinista ta’ l-Isqof ta’ Salzburg li kien ukoll il-Prinċep
tal-belt. Barra li beda jdoqq xi strumenti tal-korda ta’ età tenera kien diġà
beda jikkomponi xi bċejjeċ. Ta’ sitt snin flimkien ma’ oħtu Marianne, kien
jagħti l-kunċerti f'Munich u Vjenna. Sakemm kellu disgħa snin kien diġà żar
Londra, Pariġi u bliet oħra fejn wera' l-kapaċità mużikali mill-aqwa li kellu.
Fl-1768, Vjenna, kiteb l-ewwel opra tiegħu La Finta Semplice fuq talba ta'
l-Imperatur Awstrijak. Imma l-opra ttellgħet s-sena ta’ wara f’belt twelidu,
Salzburg. Ta’ tlettax il-sena Mozart sar Direttur tal-Kunċerti fil-Qorti ta’
l-Isqof ta’ Salzburg. Aktar tard beda jikkomponi ammont kbir ta’ xogħlijiet u
żar Milan, Ruma u bliet oħra Taljani.

Fl-1786 hu kkompona Le Nozze di Figaro waqt li s-sena ta’ wara kiteb kapolavur
ieħor - Don Giovanni. Fl-1788, l-Imperatur Joseph II impjegah bħala mużiċista
fil-palazz tiegħu b’salarju ta’ 80 lira fis-sena. Għalkemm dan kien salarju
fenominali għal dak iż-żmien xorta baqa’ mċappas bid-djun li kien għamel.

Matul dik is-sena stess f’sitt ġimgħat ikkompona l-aħħar tliet sinfoniji,
is-Sinfonia fid-Do maġġuri magħrufa bħala Jupiter, is-Sinfonia fil-Mi bemoll
maġġuri u s-Sinfonia fis-Sol minuri. Fl-1790 kiteb ukoll l-opra Cosi Fan Tutte.
Mozart ikkompona ‘l fuq minn 600 biċċa xogħol, dawn ġew irranġati f’ordni
kronoloġiku fis-seklu dsatax mill-Awstrijak Ludwig von Kohchel.

Ix-xogħlijiet strumentali tiegħu wasslu l-mużika klassika fil-grad ta’
perfezzjoni. Bħala pjanist ċelebri kkompona diversi xogħlijiet biex hu stess
setà jesegwihom f’diversi kunċerti. Kien l-ewwel surmast ta’ l-hekk imsejħa
kunċerti tal-pjanu tant li kiteb madwar 25 minnhom. Kiteb ukoll diversi sonati u
xogħlijiet għall-kwartetti tal-korda. Fost l-40 sinfonija li kiteb, l-aktar
popolari huma dawk li kiteb fl-aħħar għaxar snin ta’ ħajtu.

Fl-aħħar sena ta’ ħajtu kkompona l-famuża opra 'il-Flawt Maġiku' u l-Messa de
Requiem, xogħol korali li fiha tista’ tgħid antiċipa l-mewt tiegħu stess,
minħabba li lanqas laħaq spiccaha u komplieha wara mewtu l-alliev tiegħu
Sussmayr. Mozart kien l-aqwa kompożitur operistiku ta’ żmienu. Kemm l-opri
komiċi u anke dawk klassiċi huma mmarkati b’intensità drammatika mill-aqwa.
Mifni bil-mard u bit-tbatija tax-xogħol, Wolfgang Amadeus Mozart miet nhar il-5
ta' Diċembru 1791, fl-età żgħira ta’ 35 sena. Bħalma għex ta’ fqir, hekk wara
mewtu difnuh f’qabar komuni, qalb it-tallaba. Imma mhux l-istess ġralha l-mużika
tiegħu, li baqgħet tiġi apprezzata dejjem iżjed mal-mixja taż-żmien u li għamlet
lil Mozart fost l-aqwa kompożituri li qatt dehru taħt il-kappa tax-xemx.



https://mt.wikipedia.org/wiki/Storja_ta%27_Malta

Malta ilha abitata minn madwar 5200 QK u din iċ-ċiviltà preistorika baqgħet
teżisti fil-gżejjer. Fiż-żminijiet bikrin, f'Malta kienu jgħixu diversi
komunitajiet. Dan iż-żmien hu msejjaħ preistoriku minħabba li ma kien nkiteb
xejn fih u għalhekk m'għandna l-ebda prova miktuba ta' dan il-perjodu. Hawnhekk
naraw kif fl-iżvilupp tal-lingwa, it-taħdit jiġi qabel il-kitba, kif jiġi
fil-ħajja ta' kull bniedem.

Meta ġew il-Feniċi semmew lill-gżira prinċipali Malat, li jfisser irmiġġ sikur.
L-alfabett tal-Feniċi xtered malajr u n-nies bdew jitkellmu bil-Feniċju u iktar
tard bil-Puniku. Il-Gżejjer Maltin wara waqgħu taħt il-kontroll tal-Kartaġiniżi
fl-400 QK u wara l-Gżejjer saru parti mill-Imperu Ruman, 218 QK.

Meta l-Imperu Ruman inqasam fi tnejn, Malta waqgħet f'idejn il-Biżantini, l-hekk
imsejħa Rumani tal-Lvant. Ir-Rumani kienu jużaw il-Latin u l-Grieg biex
jikkomunikaw filwaqt li n-nies Maltin kienu jużaw il-Puniku u għalhekk il-Maltin
kienu msejħa 'barbari', jigifieri nies li ma jitkellmux bil-Grieg.

Din is-saħħa tpoġġiet taħt sforz kbir fl-Ewwel Assedju ta' Malta, msejjaħ
L-Assedju L-Kbir, li beda fit-18 ta' Mejju tal-1565, fejn Malta spiċċat
tiġġieled mal-forza kbira tal-Imperu Ottoman. Fit-8 ta' Settembru 1565, ġurnata
li sal-lum għadha titfakkar b'festa nazzjonali, l-Ottomani, wara iktar minn
tliet xhur ta' taqbid, indunaw li kienet waslet għajnuna minn Sqallija, l-hekk
imsejjaħ Gran Soccorso, li waslithom għat-telfa tagħhom, fil-jum li baqa'
mfakkar mal-Maltin bħala Jum il-Vitorja

Din ir-rebħa waħħdet l-Ordni ma' Malta, u dawn baqgħu sal-lum jissejħu
"Kavallieri ta' Malta". Wara din ir-rebħa bnew iktar fortifikazzjonijiet
speċjalment madwar il-Port il-Kbir, bnew kapitali ġdida, il-Belt Valletta u
għollew l-istandard tal-għajxien tal-poplu inġenerali. Il-ħakma tagħhom waslet
fit-tmiem tagħha meta Napuljun rebaħ il-Gżejjer fl-1798. Il-Maltin qamu
għall-Franċiżi u bdew l-Imblokk, grazzi għal għajnuna tar-Renju taż-Żewġ
Sqallijiet u tal-Gran Brittanja. L-Ingliżi ħadu l-Gżejjer bħala protettorat
fl-1800 u ħatru lil Sir Alexander John Ball bħala gvernatur, bl-għan li
l-gżejjer jerġgħu jaqgħu f'idejn l-Ordni wara l-Gwerer Napoleoniċi.

Dan it-tir ma tantx dam: fl-1814, bħala parti mit-Trattat ta' Pariġi, Malta
uffiċjalment saret parti mill-Imperu Britanniku u kienet tintuża bħala stazzjon,
bażi navali u s-sede uffiċjali tal-Flotta Navali Mediterranja Ingliża, sakemm
din ittieħdet f'Lixandra fl-Eġittu minħabba l-fatt li Malta kienet qrib wisq
l-Italja belliġerenti.

Malta żvolġiet rwol importanti ħafna fit-Tieni Gwerra Dinjija, minħabba li
kienet qrib ħafna r-rotot navali tal-Forzi tal-Assi, u mhux eżaġerazzjoni li
wieħed jgħid li Malta sofriet it-Tieni Assedju tagħha meta din saret wiehed
mill-iktar postijiet bumbardati tad-dinja, fil-'Blitz' tal-forzi tal-ajru
Ġermaniżi u, sa ċertu punt, Taljani.

Wara din il-Gwerra, Malta ngħatat l-Indipendenza tagħha fil-21 ta' Settembru,
1964. Malta baqgħet membru tal-'Commonwealth' bil-Kap tal-Istat tibqa' r-Reġina
Eliżabetta II bħala Reġina ta' Malta, u wara saret repubblika fl-1974 bi
President. F'referendum li sar f'April 2003, il-votanti wrew ir-rieda tagħhom
biex Malta tidħol fl-Unjoni Ewropea, biex b'hekk Malta saret membru sħiħ fl-1
Mejju, 2004.

Malta tinsab fuq altipjan sommers li jestendi mill-Afrika ta' Fuq sa Sqallija.
Miljuni ta' snin ilu, il-gżira sħiħa kienet sommersa, kif inhu indikat
fil-fossili marini li jinsabu fil-ġebla Maltija fl-ogħla nħawi tal-Gżejjer. Hekk
kif dan l-altipjan ogħla, u l-istrett ta' Ġibiltà ngħalaq minħabba attività
tettonika, il-livell tal-ilma tbaxxa, u Malta dehret fuq speċi ta' 'pont' ta'
art niexfa li kien jgħaqqad iż-żewġ kontinenti, imdawra b'għadajjar kbar. Xi
għerien f'Malta wrew fdalijiet t'iljunfanti, ippopotami u annimali oħra kbar
mill-kontinent Afrikan, waqt li oħrajn jixhdu annimali Ewropej.

Il-bniedem wasal f'Malta madwar l-5200 QK. L-ewwel komunitajiet ta' nies
Neolitiċi probabbilment waslu minn Sqallija (madwar 60 mil fit-Tramuntana), u
kienu fil-maġġoranza tagħhom komunitajiet ta' bdiewa u sajjieda, bi provi ta'
attivitajiet ta' kaċċa. Milli jidher, dawn kienu jgħixu f'għerien u 'djar
miftuħa'. Matul is-sekli li segwew, hemm evidenza ta' iktar kuntatti ma'
ċiviltajiet oħra, li ħalliet effet kbir fuq dawn l-ewwel Maltin, hekk kif jixhdu
id-disinji fil-fuħħar u l-kuluri li kienu jintużaw.

Malta waqgħet taħt l-influwenza tal-Feniċi probabbilment madwar it-8 seklu QK,
meta l-Feniċi kienu jiddominaw ir-rotot kummerċjali fil-Mediterran. Numru ta'
tempji ta' dawn iż-żminijiet juru li huma ddedikati lill-alla femminili Astarte.
Il-Feniċi kienu jsejħu lil gżira "Malat", li tfisser irmiġġ sikur. Żewġ
kandelabri tal-ġebel li nstabu f'Malta kellhom imnaqqax fuqhom dedikazzjoni kemm
bil-Feniċju oriġinali kif ukoll bil-Grieg, dawn il-kandelabri fetħu l-bibien
biex isseħħ id-deċifrazzjoni tal-lingwa Feniċja.

Malta kienet ċentru tal-kulti importanti ħafna għall-kult tal-alla mara
tal-fertilità; il-qima lejn din id-divinità kienet ilha hawn sa mir-4 millenju
QK. Stħarriġ arkeoloġiku wera li f'Malta kien hemm ċentru reliġjuż ħafna qabel
dawk f'Sumer u fl-Eġittu. L-istorja miktuba ta' Malta bdiet ħafna qabel il-wasla
tal-Kristjaneżmu. Oriġinarjament il-Feniċi, u iktar tard il-Kartaġiniżi, waqqfu
portijiet u żoni kummerċjali fil-Gżejjer. Matul it-Tieni Gwerra Punika, Malta
waqgħet f'idejn ir-Rumani, u ġiet inkorporata fir-Repubblika Rumana fl-218 QK.
Ir-Rumani kienu jirreferu għall-gżira prinċipali bħala 'Melita', probabbilment
korruzzjoni tat-terminu Feniċju 'Malat'. Jeżistu diversi fdalijiet Rumani
f'Malta bħal mużajċi ta' domus fil-belt ta' Melita (illum l-Imdina u parti
mir-Rabat), kif ukoll banjijiet u vilel kbar.

Kien matul dan iż-żmien li San Pawl, wieħed mill-figuri prominenti
tal-Kristjaneżmu, wasal fuq il-Gżira meta l-ġifen li kien fuqu inkalja f'Malta
meta kien fi triqtu lejn Ruma biex jiġi pproċessat. Dan l-avveniment hu deskritt
fil-Bibbja, fl-Atti 28:1-11. It-tradizzjoni tgħid li San Pawl ikkonverta
il-Gżejjer għall-Kristjaneżmu, u li Publiju, li kien il-gvenatur, sar l-ewwel
isqof, imma m'hemm l-ebda fatti li jikkonfermaw din il-konverżjoni tal-massa.

Wara l-waqgħa tal-Imperu Ruman, Malta waqgħet għal ftit żmien f'idejn il-Vandali
u f'idejn il-Biżantini, sakemm wara waqgħet f'idejn Għarab Sqallin fl-870 WK.
Dan il-perjodu ħalla effett qawwi fuq iċ-ċiviltà tal-inħawi. L-Għarab daħħlu
diversi tekniki ta' irrigazzjoni, xi wħud minnhom għadhom jintużaw sal-lum.
Ħafna nħawi ta' Malta huma wkoll marbuta ma' dan il-perjodu. L-Imdina, li ġiet
modifikata estensivament f'dan iż-żmien, tixbah ħafna lil diversi bliet
fl-Afrika ta' Fuq.

Fl-1091 il-Konti Ruġġieru I ta' Sqallija, pprova jwaqqaf il-ħakma Normanna
f'Malta, u fl-1127 ibnu Ruġġieru II ta' Sqallija irnexxielu. Minn hawn beda
t-tmiem tal-influwenza Għarbija u l-Gżejjer baqgħu fl-isfera Ewropea.

Sas-seklu 13, f'Malta xorta baqa' element mdaqqas ta' Misilmin. Malta kienet
appendaġġ ta' Sqallija għal 440 sena. Matul dan il-perjodu, Malta kienet
mibjugħa lil diversi sidien fewdali u baruni, u kienet dominata suċċessivament
mill-ħakkiema ta' bosta territorji Ewropej: Svevja, Akwitanja, Aragona, Kastilja
u Spanja. Fl-aħħar Aragona - li kienet qed taħkem il-Gżejjer- ingħaqdet ma'
Kastilja fl-1479, u Malta saret parti mill-Imperu Spanjol.

Fil-bidu tas-seklu 16, l-Imperu Ottoman beda jixtered fir-reġjun tal-Mediterran,
sakemm wasal fix-Xlokk tal-Ewropa. Ir-re ta' Spanja, u Imperatur tal-Imperu
Ruman Qaddis, Karlu V, beda jibża' li jekk Ruma taqa' f'idejn it-Torok, l-Ewropa
Kristjana kienet tispiċċa. Fl-1522, l-Imperatur Ottoman Sulejman II keċċa
lill-Kavallieri Ospitallieri ta' San Ġwann il-Battista minn Rodi. Dawn tferrxu
fil-kommanderiji tagħhom fl-Ewropa. Biex jipproteġi lil Ruma minn invażjoni
min-Nofsinhar, fl-1530 Karlu V ta l-Gżejjer lil dawn il-Kavallieri.

Għall-275 sena li jmiss, dawn il-famużi "Kavallieri ta' Malta" għamlu
lill-Gżejjer id-dar tagħhom. Bnew bliet u rħula, palazzi, knejjes, ġonna, u
fortifikazzjonijiet; huma sebbħu lill-Gżejjer b'diversi opri tal-arti,
arkitettura, u żiedu l-wirt storiku ta' Malta.

Wara ħafna rtirati u bosta telfiet, inkluża Rodi li kienet fuq l-għatba
tat-Turkija, l-Ordni ngħata l-Gżejjer Maltin. Minn hawnhekk komplew jattakkaw
ir-rotot kummerċjali tat-Torok, u wara ftit, l-Imperatur Ottoman Sulejman II
ordna li jsir l-aħħar attakk fuq l-Ordni. S'issa il-Kavallieri kienu okkupaw
il-Birgu, fejn kien hemm portijiet perfetti biex jiġu bbażati l-flotot
tal-Ordni. Ukoll il-Birgu, kien wieħed miż-żewġ inħawi urbani ffortifikati
fil-gżira ta' Malta, l-post l-ieħor hu l-Imdina fejn kienet toqgħod in-nobiltà
Maltija.

Id-difiżi tal-Birgu żdiedu, u nbnew fortifikazzjonijiet fuq l-ilsien ieħor ta'
art fil-qrib, l-Isla jew Senglea. Inbena forti żgħir fuq l-Għolja Xebb ir-Ras,
fejn illum hemm il-Belt Valletta, li ssemma Forti Sant'Iermu.

Fit-18 ta' Mejju, 1565 il-logutenenti ta' Sulejman II, bdew l-Assedju ta' Malta.
Sakemm waslet il-flotta tal-Ottomani, il-Kavallieri kienu diġà lestew dak kollu
li seta' jitlesta. L-ewwel l-Ottomani attakkaw il-forti l-ġdid ta' Sant'Iermu, u
wara xahar sħiħ ta' attakki il-forti kien imfarrak, imma s-suldati baqgħu
jitqabdu sal-aħħar. Wara dan bdew jattakkaw il-Birgu u l-fortifikazzjonijiet
fl-Isla, imma kien kollu għal xejn.

Wara assedju twil, fit-8 ta' Settembru tal-istess sena waslet l-għajnuna
mistennija minn Sqallija; l-Ottomani ntebħu bit-telfa, u telqu minn Malta qabel
mat-tempesti tax-Xitwa ma jħalluhomx jaħarbu. L-Ottomani kienu qed jistennew li
ħa jirbħu fi ftit ġimgħat. Kellhom madwar 30,000 suldat kontra l-Kavallieri u
l-Maltin, li kienu jammontaw għal 9,000. L-Ottomani ftit li xejn avvanzaw iktar
fin-Nofsinhar tal-Ewropa u Sulejman miet ftit snin wara.

Sena wara, l-Ordni beda l-bini ta' fortifikazzjonijiet u belt ġdida: semmewha
Valletta, għal Gran Mastru li kien rebbaħ l-Assedju - Jean Parisot de Valette.
Minħabba l-fatt li l-Ottomani qatt ma ppruvaw jerġgħu jattakkaw,
il-fortifikazzjonijiet tista' tgħid baqgħu sħaħ, u għadhom f'kundizzjoni tajba
s'issa.

Fil-fatt, tant kien deklin qawwi li meta Napuljun wasal f'Malta fl-1798, ħa
l-Ordni ta l-Gżejjer mingħajr l-ebda oppożizzjoni. Minħabba l-fatt li l-Ordni ma
tantx kien qed jinħabb mal-Maltin, dawn bdew iħarsu lejn il-Franċiżi bħala
liberaturi. Din l-illużjoni ma tantx damet. Fi ftit żmien il-Franċiżi bdew
jagħlqu l-kunventi u jisirqu teżori tal-knisja. Il-Maltin irvellaw u l-Franċiżi
taħt il-kmand tal-Ġeneral Claude-Henri Belgrand de Vaubois rtiraw fil-Belt
Valletta. Wara ħafna fallimenti, il-Maltin iddeċiedew li jitolbu għal assistenza
barranija, dik Sqallija (Borbonika) u Ingliża; l-Ammirall Horatio Nelson
iddeċieda li kien hemm bżonn imblokk totali, navali u fuq l-art ukoll.

Fl-1814, Malta saret parti mill-Imperu Ingliż. Fil-bidu Malta ma tantx ingħatat
importanza, iżda l-portijiet eċċellenti tagħha saru assi vitali għall-Ingliżi,
speċjalment wara l-ftuħ tal-Kanal ta' Suez. Malta saret fortizza navali u
militari, il-kwartieri navali prinċipali tal-Flotta Ingliża tal-Mediterran.
Il-Maltin, però ma tantx kellhom kostituzzjoni liberali u ħafna kienu jbatu
l-faqar. Fl-1919 saru rvellijiet minħabba din is-sitwazzjoni prekarja. Dan wasal
għall-amministrazzjoni awtonoma tal-Gżejjer. Malta ngħatat sistema b'parlament
bikameral, b'Senat (li tneħħa fl-1949), u b'Assemblea Leġiżlattiva eletta, anki
jekk il-kostituzzjoni kienet frekwentement tiġi sospiża.

Qabel il-wasla tal-Ingliżi, il-lingwa tal-Maltin ta' livell għoli kienet
il-Lingwa Taljana, imma din bdiet tiġi maqbuża mil-Lingwa Ingliża. Fl-1934
l-Ingliż u l-Lingwa Maltija ġew dikjarati l-uniċi żewġ lingwi uffiċjali f'Malta
billi l-Ingliżi kienu jassoċjaw it-Taljan ma' Mussolini, u r-reġim Faxxista
tiegħu fl-Italja, li kien jirreklama t-territorjalità ta' dawn il-Gżejjer.

Qabel it-Tieni Gwerra Dinjija, il-Belt Valletta kienet il-kwartieri navali
tal-Flotta Ingliża tal-Mediterran. Però dan ittieħed f'Lixandra, fl-Eġittu,
fis-snin tletin. Meta l-Italja ddikjarat gwerra fl-(10 ta' Ġunju, 1940), Malta
kienet difiża minn 4,000 suldat, b'ħames ġimgħat ikel għal popolazzjoni ta'
300,000 ruħ. Terġa' Malta kienet difiża mill-ajru permezz ta' 42 'anti-aircraft
gun', 34 kanun tqil u 8 ħfief, u 4 ajruplani 'Gloster Gladiator', bi 3 piloti.

Wara rifornimenti ta' ajruplani, Malta kienet tista' tiddefendi ruħha. Fil-15
ta' April 1942, ir-Re Ġorġ VI offra lill-'George Cross' lil Malta, bil-kliem:
"Lill-gżira fortizza ta' Malta -- niesha u min jiddefendiha." Il-President
Amerikan Franklin Roosevelt, sejjaħ lil Malta "fjamma żgħira tixgħel fid-dlam."

Fil-21 ta' Settembru 1964, Malta saret stat indipendenti. Din hi ċċelebrata kull
sena bħala Jum l-Indipendenza. Malta, minkejja li kienet issa indipendenti,
baqgħet parti mill-Commonwealth u kienet tagħraf lir-Reġina tal-Ingilterra bħala
l-mexxeja tal-istat - ir-Reġina ta' Malta. L-Ingliżi żammew taħt il-kontroll
tagħhom ċerti setturi u partijiet ta' Malta. Il-lira Maltija (Lm) temmet l-irbit
li kellha mal-lira sterlina lejn is-snin sebgħin. Dom Mintoff reġa' ġie elett
bħala Prim Ministru fl-1971, u beda jħoll l-irbit li kien hemm mal-Ingilterra u
jmexxi politika ta' non-alinjament, billi ġie stabbilit kuntatt mal-Libja. Malta
saret Repubblika fit-13 ta' Diċembru 1974, bl-aħħar Gvernatur-Ġeneral, Sir
Anthony Mamo, jinħatar bħala l-ewwel President. Fl-1979 l-aħħar suldati Ingliżi
telqu l-Gżejjer.

L-elezzjoni ġenerali kontroversjali tal-1981 rat lill-PN jiggwadanja maġġoranza
assoluta ta' voti, anke jekk il-Partit Laburista rebaħ il-maġġoranza
tas-siġġijiet fil-Parlament. Mintoff baqa' Prim Ministru, u l-Partit
Nazzjonalista, immexxi minn Eddie Fenech Adami, nieda kampanja għat-tibdil
fil-kostituzzjoni biex tirrifletti l-maġġoranza demokratika. Mintoff irreżenja
minn Prim Ministru fl-1984, meta Karmenu Mifsud Bonnici ħa postu. Għal
darb'oħra, il-PN kiseb il-maġġoranza fl-elezzjoni tal-1987, u minħabba t-tibdil
li kien sar fil-kostituzzjoni biex is-sitwazzjoni tal-1981 ma terġax tiġri,
il-Partit Nazzjonalista ħa postu fil-gvern. Il-gvern il-ġdid kellu fil-mira li
jtejjeb ir-relazzjonijiet ta' Malta mal-Ewropa tal-Punent u l-Istati Uniti.

Il-Partit Nazzjonalista, immexxi minn Dott. Fenech Adami, flimkien mal-Aġent
Prim Ministru Guido de Marco, taw is-sostenn lejn is-sħubija ta' Malta fl-Unjoni
Ewropea.

Din saret kwistjoni taħraq fil-pajjiż, bil-Partit Laburista jopponi din
l-għażla. L-MLP rebaħ l-elezzjoni ġenerali tal-1996, u Alfred Sant, li kien qed
iservi għall-ewwel darba bħala Prim Ministru ta' Malta, imblokka l-applikazzjoni
ta' Malta għal sħubija fl-UE. Madankollu, fl-1998 il-gvern Laburista ġie
infurzat biex isejjaħ elezzjoni bikrija, wara kontroversja interna li qamet
mal-PM preċedenti u kap tal-Partit Laburista, Dom Mintoff. Il-PN rebaħ din
l-elezzjoni u reġa' għamel attivazzjoni tal-applikazzjoni għall-isħubija tal-UE.
Fl-2003 sar referendum biex il-poplu Malti jivvota jekk Malta għandhiex issir
membru tal-Komunità Ewropea. B'maġġoranza ta' aktar minn 19,000 vot favur
is-sħubija mill-91% ta' dawk li kellhom id-dritt li jivvutaw, Malta kienet fi
triqitha lejn l-UE. Il-Partit Laburista stqarr li huma mhux se jkun fidili lejn
ir-riżultat ladarba jerġgħu jitilgħu fil-poter fl-elezzjoni ġenerali ta' dik
is-sena. Madankollu, il-PN rebaħ b'maġġoranza assoluta, u Malta ngħaqdet mal-UE
f'Mejju 2004 bit-Trattat ta' Ateni. Il-progress ta' Malta qalb il-Komunità
Ewropea deher mal-ewwel hekk kif f'erba' snin mis-sħubija rnexxielu jilħaq
il-kriterji biex ikun jista' jadotta l-ewro. Dan seħħ f'Jannar tal-2008.
Sussegwentement, il-PN rebaħ għat-tielet darba konsekuttiva l-elezzjoni tal-2008
b'distakk minimu ta' madwar 1,500 vot.



https://mt.wikipedia.org/wiki/Spe%C4%8Bi

Fil-bijoloġija, speċi hija unità bażika tal-bijodiversità. Fil-Klassifikazzjoni
xjentifika, speċi tingħata isem b'żewġ partijiet, bil-Latin. L-ewwel parti huwa
l-Ġeneru bl-ewwel ittra kapitalizzata u t-tieni parti eżatt wara miktuba kollha
b'ittri żgħar.

Eżempju: il-Bniedem jagħmel parti mil-Ġeneru Homo u l-isem ta' l-ispeċi huwa
Homo sapiens. L-isem ta' l-ispeċi huwa magħmul dejjem miż-2 partijiet u
jissejjaħ isem binominali jew il-binominal u mhux mit-tieni parti biss (li
tissejjaħ l-epitet speċifiku, għall-pjanti, jew l-isem speċifiku,
għall-annimali). Il-binominal, li wara ħafna kien ġie formalizzat fil-kodiċi
bijoloġiċi tan-nomenklatura, kien introdott bħala xi ħaġa standard minn Carolus
Linnaeus fl-1700 u b'hekk irrisulta li xi drabi jissejjaħ in-"Nomenklatura
Linnaeusjana". Dak iż-żmien, it-Teorija bijoloġika kienet tgħid li l-ispeċi
jirrapreżentaw atti ta' kreazjoni indipendentement minn Alla u b'hekk kienu
kkunsidrati objettivament reali u immutabli.

Bl-avvent tat-teorija ta' l-evoluzjoni, il-kunċett ta' Speċi fil-bijoloġija
għadda minn bidla kbira, madankollu qatt ma ntlaħaq kunsens fuq id-definizjoni
tal-kelma. L-aktar definizjoni komunement użata ta' Speċi hija dik ta' Ernst
Mayr. Din id-definizjoni imsemmija bħala l-kunċett ta' speċi bijoloġika jew
il-kunċett ta' speċi isolata tgħid; l-ispeċi huma "gruppi ta' popolazjonijiet
naturali li attwalment jew potenzjalment jirriproduċu bejniethom li huma
riproduttivament isolati minn gruppi oħra ta' dan it-tip". Madankollu, ħafna
aktar kunċetti ta' Speċi huma użati (ara Definizjonijiet ta' Speċi hawn taħt).

L-isem xjentifiku ta' speċi propjament irid jinkiteb italizzat. Meta wieħed irid
jirreferi għal speċi li m'hijiex magħrufha dan għandu jsir billi juża
l-abbrevjazjoni "sp." fis-singular jew "spp." fil-plural fil-post fejn jinkiteb
it-tieni parti tal-isem tal-ispeċi jew kif jissejjaħ ukoll l-isem speċifiku jew
l-epitet speċifiku.

Speċi hija popolazjoni riproduttivament iżolata li taqsam set ta' ġeni u niċċa
komuni. Din id-definizjoni tiddefinixxi Speċi riproduttivament, ġenetikament, u
ekoloġikament...

Id-definizjoni ta' Speċi hawn fuq li parti minnha hija ta' Ernst Mayr, hija ftit
idejalistika. Din tassumi riproduzjoni sesswali, u b'hekk tħalli barra mhux
definiti klassi kbira ta' organiżmi li jirriproduċu asesswalment. Il-bijoloġisti
ta' spiss ma jkunux jafu do not know whetherjekk 2 gruppi ta' organiżmi
morfoloġikament simili humiex "potenzjalment" kapaċi jirriproduċu. Aktar minn
hekk hemm ikkunsidrata il-varjazjoni ta' b'liema grad ta' suċċess għandha
l-ibridazjoni kemm naturali kif ukoll taħt kundizzjoni sperimentali jew inkella
b'liema grad ta' suċċess uħud mil-organiżmi jużaw ir-riproduzjoni sesswali
bejniethom biex jipproduċu. B'hekk, jeżistu numru ta' definizjonijiet bi ħsieb
ta' Speċi:

Fil-prattika, dawn id-definizjonijiet ħafna drabi jaqblu ħafna bejniethom, u
d-differenzi bejniethom magħmula ħafn' aktar mil-emfasi milli
mil-kontradizjonijiet. Mhux minn ta' linqas, s'issa 'l ebda kunċett ta' Speċi li
ġie propost ma kien totalment objettiv, jew li jista jiġi applikat fil-każi
kollha mingħajr ma jkun hemm bżonn għal ġudizju. Bil-ħajja kumplessa kif inhi,
uħud argumentaw li definizjoni totalment objettiva għat-tipi kollha tal-ħajja
hija pratikament impossibli, w il-bijoloġisti għandhom jużaw l-aktar definizjoni
prattika. Għal-biċċa l-kbira tal-vertebrati, huwa il-kunċett tal-iSpeċi
bijoloġika, u sa ċertu punt (jew għal skopijiet differenti) il-kunċett
tal-iSpeċi filoġenetika. Ħafna sottospeċi tal-kunċett tal-iSpeċi bijoloġika,
huma ikkunsidrati Speċi bil-kunċett tal-iSpeċi filoġenetika; id-differenzi bejn
il-kunċett tal-iSpeċi bijoloġika w il-kunċett tal-iSpeċi filoġenetika tista
tiġborhom f'din is-sentenza il-kunċett tal-iSpeċi bijoloġika jiddefinixxi Speċi
b'konsegwenza ta' manifest ta' storja evoluzjonarja, waqt li l-kunċett
tal-iSpeċi filoġenetika jiddefinixxi Speċi b'konsegwenza ta' manifest ta'
potenzjal evoluzjonarju. B'hekk Speċi b'kunċett tal-iSpeċi filoġenetika tinħoloq
meta linjaġġ evoluzjonarju jibda jinfired, waqt li Speċi b'kunċett tal-iSpeċi
bijoloġika tinħoloq meta il-firda tal-linjaġġ evoluzjonarju tkun kompluta.

L-ideja ta' l-iSpeċi għandha storja twijla. l-iSpeċi huwa wieħed mill-aktar
Taksa jew livelli importanti fil-klassifikazjoni għal ħafna raġunijiet:

Wara użu għal-eluf ta' snien il-kunċett baqa ċentrali għal bijoloġija u għal
suġġetti relatati, biss, f'uħud mid-drabi jibqa wkoll definit ħażin u
kontroversjali.



https://mt.wikipedia.org/wiki/Saffi_tal-g%C5%BCejjer_Maltin

Il-Blat tal-gżejjer Maltin huma magħrufa bħala depożitu sedimantari u ssawru min
fdalijiet ta' qxur ta' kalċit rqiq, primarjament minn organiżmi zgħar tal-baħar
li nġemgħu f-qiegħ il-baħar. Frak tal-arzell u bebbux ieħor tal-baħar jiffurmaw
wkoll parti mit-taħlita f'dan il-proċess. Mill-aktar parti il-ġebel tal-gżejjer
Maltin jikkonsisti mill-ġebla tal-ġir. Fil-blat tal-gżejjer Maltin m'hemm ebda
minerali, jiġifieri materja prima, lanqas hemm ġebla volkanika. Il-ġeoloġija ta'
Malta tista tinqasam f'ħames saffi li huma distinti wieħed mill-ieħor u li
issawru mal-milja taż-żmien, wieħed fuq l-ieħor. L-eqdem saff, dak ta' taħt
nett, fforma madwar 25 miljun sena ilu. Minħabba effetti mill-atmosfera tul
iż-żmien, is-saffi ma jidhrux dejjem wieħed fuq l-ieħor . Dawk li kienu l-aktar
mikxufa, jew dgħajfin, xterdu fix-xejn jew għebu għal kollox. Effet ta' tibdil
ieħor fuq is-saffi b'forom oħra tal-ġebla tal-ġir sar b'imluħa tal-kalċju
maħlula fl-ilma tax-xita (Pereżempju stalakmiti u stalagtiti juffurmaw
fl-għerien). Billi ċerti saffi sfondaw, l-uċuħ ta' dawn is-saffi jinsabu
f'livelli differenti. Dan il-proċess jirriżulta f'falja jew tarġa.

Billi t-tafal l-aktar li jinħall fl-ilma, dan is-saff jista jistagħadar u
jinfirex f'medda u jagħti impressjoni li hu ħafna akbar milli hu. Miġemgħa kbar
ta' tafal jinsabu f'postijiet bħal Għajn Tuffieħa u f'bosta nħawi f'Għawdex.

Il-ġebla tal-franka jew tal-bini tieħu isimha mill-kelma "franka" li tfisser li
hija ħielsa minn saffi jew impuritajiet oħra li ma jgħamluhiex tajba għal bini.
Il-ħxuna ta' dan is-saff tvarja minn 100 sa 150 metru u fejn mikxuf, il-kulur
maż-żmien jibjad jew jisfar.



https://mt.wikipedia.org/wiki/Mirtilla

Il-mirtilla hi frotta li jagħmlu varji speċi tal-ġeneru Vaccinium (familja
tal-Ericaceae ). Dawn huma bakek żgħar blu-vjola b’togħma ħelwa u ftit
izzukrata.

L-isem kien oriġinarjament jirreferi għall-Vaccinium myrtillus , il-mirtilla
komuni, u għadu l-iżjed jirreferi għal dawn, iżda t-terminu jista' jirreferi
wkoll għall-Vaccinium uliginosum u d-diversi speċi Amerikani li xi wħud minnhom
huma kkultivati (Vaccinium caespitosum, Vaccinium corymbosum, Vaccinium
angustifolium, Vaccinium deliciosum, Vaccinium membranaceum, Vaccinium
ovalifolium, Vaccinium myrtilloides, eċċ.).

Fis-sens botaniku, il-mirtill jappartienu għall-ġeneru Vaccinium u għalhekk
it-terminu jintuża għall-ispeċi kollha tal-ġeneru.

Il-bakek jistgħu jittieklu friski jew jintużaw fit-torti jew ħelu ieħor.
It-torta tal-mirtill huwa deżerta tradizzjonali tal-istaġun fir-reġjuni
muntanjużi tal-Ewropa. Il-muffins tal-mirtill huma pasti Amerikani klassiċi.

Din hija waħda mill-bakek li għandha l-inqas zokkor u kaloriji; billi hi rikka
fil-fibra u fl-antiossidanti tajba biex taqta' l-ġuħ , u fl-istess ħin hi
dijuretiku qawwi.

Hi rikka fil-vitamini li jinħallu fl-ilma, fl-aċtu ċitriku u fl-aċtu maliku,
fl-alkalojdi indoliċi, fl-antoċjani u fit-tannini; għandha propjetajiet
antisettiċi, antidiarreatiċi, u antiemorraġiċi u kontra l-għama ta' bilejl.

Ara t-tabella ta' hawn taħt li tagħti l-kompożizzjoni tal-blueberries Amerikani.

Waħda mill-proprjetajiet notevoli li għandu l-meraq tal-mirtill hi l-kapaċità
tiegħu li jġeded il-memorja tal-firien xjuħ. Dan urih J.A. Joseph f’Boston u ġie
kkonfermat minn timijiet oħra. Mhuwiex ċar jekk dan l-effet tajjeb fuq
il-memorja hux riproduċibbli fil-bniedem . Xi riċerkaturi qegħdin jistudjaw xi
soluzzjonijiet terapewtiċi f'oqsma oħra (il-prevenzjoni tal-kanċer u l-mard
deġenerattiv).



https://mt.wikipedia.org/wiki/Mata_Hari

Mata Hari, psewdonimu ta' Margaretha Geertruida Zelle (Leeuwarden, 7 ta' Awwissu
1876 – Vincennes, 15 ta' Ottubru 1917) kienet żeffiena u aġent sigriet Olandiża,
ikkundanata għall-piena kapitali għall-attività tagħha ta' spjunaġġ matul
l-Ewwel Gwerra Dinjija.

Fl-1889, in-negozju ta' missierha tant beda sejjer ħażin li kellu jbiegħu.
L-inkwiet finanzjarju ġab ukoll miegħu inkwiet fil-familja tant li fl-4 ta'
Settembru, 1890, wassal għas-separazzjoni tal-ġenituri tagħha. Missierha mar
joqgħod Amsterdam u ommha mietet is-sena ta' wara. Margaretha trabbiet fil-belt
ta' Sneek ma' parrinuha li ħajjarha tistudja biex issir għalliema fi crèche
f'Leiden. Jidher li d-direttur tal-iskola, kien jagħtiha ħafna attenzjoni żejda,
jekk mhux fastidju, u dan ġiegħel lil parrinuha li jneħħiha mill-iskola u
jibgħatha toqgħod ma' ziju f'Den Haag.

Fl-1895, ta' tmintax-il sena, Margaretha wieġbet għal proposta li dehret fuq
gazzetta lokali fuq raġel li kien qiegħed ifittex mara. Dan kien il-Kaptan
tal-Armata Kolonjali Olandiża Rudolph MacLeod (1856–1928), li kien qiegħed jgħix
Amsterdam, wara li kien ingħata l-liċenzja għall-konvalexxenza mill-kolonja
Olandiża tal-Indoneżja billi kien marid bid-dijabete u r-rewmatiżmu. Fil-11 ta'
Lulju, 1896, Margaretha żżewġet lil Mac Leod wara li kienet kisbet il-kunsens
ta' missierha, għalkemm dan ma marx it-tieġ. Wara l-honeymoon f'Wiesbaden,
il-koppja marret toqgħod Amsterdam, f'dar oħt Rudolph, Louise.

Fit-30 Jannar, 1897, Margaretha wieldet tifel, li semmewh għal missier missieru,
Norman John. F'Mejju, il-familja ttrasferiet lejn Ġava, fejn il-kaptan kellu
jkompli s-servizz fir-raħal ta' Ambarawa, fiċ-ċentru tal-gżira. Is-sena ta' wara
marru joqgħodu Teompoeng, qrib Malang, fejn fit-2 ta' Mejju, 1898, twieldet
Jeanne Louise, li kienet tissejjaħ "Non", minn "nonah" li bil-Maliż tfisser
"iż-żgħira".

Il-ħajja fil-familja ma kinitx hienja: kien hemm il-ġlied bejn iż-żewġ
miżżewġin, kemm minħabba l-ħruxija tal-ħajja fl-irħula li ma kellhomx
il-kumditajiet tal-bliet moderni Ewropej ta' dak iż-żmien, kif ukoll minħabba
l-għira tar-raġel u t-tendenza tiegħu li jabbuża x-xorb. Is-sena ta' wara
r-raġel laħaq maġġur u kmandant tar-reġjun ta' Medan fuq il-kosta tal-Lvant ta'
Sumatra. Bħala l-mara tal-kmandant, Margaretha kella d-dmir li tistieden id-dar
l-uffiċjali l-oħra mal-familji tagħhom u saret taf in-nies importanti tal-post.
Wieħed minnhom stedinha biex tara għall-ewwel darba ż-żfin lokali ġewwa tempju.
Dan tant affaxxinaha bil-ġdudija eżotika tal-mużika u tal-movimenti li ppruvat
timitah.

Il-familja sofriet minn xokk qawwi bit-traġedja tal-mewt taċ-ċkejken Norman, li
fis-27 ta' Ġunju, 1899, miet avvelenat. Il-kawża tal-mewt kienet xi mediċina li
seftura indiġena tat lit-tfal tal-koppja, imma m'hemm l-ebda prova li din riedet
toqtolhom, iżda kien hemm suspett li żewġha, li kien subaltern taħt il-Maġġur
Mac Leod, kien ġiegħelha tagħmel hekk biex ipattiha lil ta' fuqu għal xi kastig
li kien tah. Rudolph, Margaretha u ċ-ċkejkna Non, biex jitbegħdu minn fejn tant
kellhom memorji ta' niket, irnexxielhom jittrasferixxu għal Banjoe Biro fuq
il-gżira ta' Ġava, fejn Margaretha mardet bit-tifu. Il-maġġur Mac Leod, laħaq
l-età tal-pensjoni u fit-2 ta' Ottubru, 1900, iritira mill-armata: wara ftit
iktar minn sena f'Ġava, fir-raħal ta' Sindanglaja, forsi minħabba t-talbiet ta'
martu, fil-bidu tal-1902 ħa l-familja lura lejn l-Olanda.

Margaretha kienet determinata li tipprova esperjenza ġdida f'belt kbira, u
f'Marzu tal-1903 marret Pariġi, fejn hemmhekk ma kienet taf 'il ħadd. Ippruvat
tgħix billi tagħmilha ta' mudella għal xi pitturi u tfittex xi xogħol fit-teatri
iżda b'riżultati diżappuntanti u forsi waslet ukoll għall-prostituzzjoni,
bit-tama vojta ta' suċċess. Meta l-isforzi kollha tagħha fallew iddeċidiet li
tmur lura l-Olanda, iżda s-sena ta' wara, fl-24 ta' Marzu, 1904, marret lura
Pariġi u qagħdet fil-Grand Hotel. Margaretha, li fil-fatt kienet tgħallmet
tirkeb iż-żiemel fi żmien li kienet Ġava, marret tkellem lil ċertu Sur Molier,
sid ta' ċirklu u ta' skola tal-ekwitazzjoni, u offriet li taħdem miegħu. Hu
aċċetta l-proposta tagħha u għamlet suċċess. Lejl minnhom dehret waqt festa
fid-dar ta' Molier f'żifna Ġavaniża (jew xi ħaġa tixbaħha) u Molier baqa'
entużjast bl-esebizzjoni tagħha.

Ċertu wieħed Monsieur Guimet, industrijalista u kollezzjonista tal-arti
Orjentali, taha proposta sabiex tidher bħala ġojjell Orjentali animat fil-Mużew
Guimet fil-Place de Jéna, fejn kien iżomm is-sejbiet prezzjużi tiegħu. Però biex
tagħmel dan kellha tbiddel isimha, li kien wisq borgiż u Ewropew. Guimet għażel
l-isem ta' oriġni Maliż ta' Mata Hari, "Għajn iż-Żernieq". L-esebizzjoni ta'
Mata Hari fil-Mużew Guimet saret fit-13 ta' Marzu.

Mata Hari kienet daqqa tagħmel rappreżentazzjonijiet miżmuma fid-djar esklussivi
tal-aristokratiċi u l-finanzieri u daqqa oħra tagħmel spettakli fil-postijiet
prestiġjużi ta' Pariġi: il-Moulin Rouge, it-Trocadero, il-Café des Nations, iżda
s-suċċess ġab miegħu kurżità kbira dwar ħajjitha u kien hemm bżonn li l-immaġni
privata tagħha ssir taqbel mal-immaġni pubblika. Lill-ġurnalisti, tagħthom
taħlita ta' daqsxejn verità ma ħafna gideb: "Twelidt Ġava u għext hemm għal
numru ta' snin" [ ... ] "Issograjt ħajti biex nidħol fit-tempji sigrieti
tal-Indja [ ... ] rajt iż-żeffiena mqaddsa jiżfnu quddiem l-idoli ewlenin ta'
Xiva, Visnù u tal-alla mara Kalì [ ... ] anki l-qassisin fanatiċi li jgħassu
l-altar tad-deheb, iddedikat lill-aktar terribbli mill-allat, ħasbuni żeffiena
tat-tempju [ ... ] Il-vendetta tal-qassisin Buddisti għal dawk li jipprofanaw
ir-riti [ ... ] hi terribbli [ ... ] naf sewwa l-Ġange, il-Benares, għandi demm
Induist fil-vini".

Wara l-wirja fit-teatru Olympia fit-8 ta' Awwissu 1905, Mata Hari ġiet
inkurunata bħala "il-mara li hija żifna hi stess", "artista sublimi", u bħala
dik li "rnexxiela tagħti s-sens u l-uġigħ l-iżjed profond tal-ispirtu Indjan" u
sabet ruħha mfittxija kemm mit-teatri ewlenin Ewropej kif ukoll minn ħafna rġiel
għonja u nobbli biex jiżżewġuha. Id-dawra li għamlet Spanja f'Jannar tal-1906,
kienet trijonf kbir. Billi tissodisfa l-fantasija inġenwa u mħawda, mibnija fuq
ir-realtà ta' pajjiżi mhux magħrufin, Mata Hari kienet toffri l-ispettaturi dak
kollu li kienu jistennew miż-żfin tagħha: il-faxxinu projbit tal-erotiżmu u
s-safa tal-axxetiżmu, f'sinkretiżmu assurd, fejn l-għerf ġentili ta' Buddha kien
meqjus ekwivalenti għar-riti imdemmin – li fil-fatti ma jeżistux – ta' allat
nisa Indusiti tal-biża'.

Min-naħa l-oħra, jidher li hija kellha ċertu talent għax iż-żfin tagħha
fil-ballett bil-mużika ta' Jules Massenet, Le Roi de Lahore, fit-teatru tal-opra
ta' Monako fis-17 ta' Frar kellu suċċess kbir u hi ġiet imfaħħra bħala "żeffiena
unika u sublimi" waqt li l-kompożitur Franċiż tal-ballett, kif ukoll Giacomo
Puccini, stqarru li kienu ammiraturi tagħha.

Minn Monako marret Berlin, fejn saret taf uffiċċjal għani, Hans Kiepert, li mar
magħha Vjenna u mbagħad Londra u l-Eġittu. Sadanittant, ġew ippubblikati żewġ
bijografiji tagħha, waħda miktuba minn missierha, li fiha lil bintu tellagħha
s-sema aktarx biex jonfoħ lilu nnifsu billi ivvinta stejjer li kien jiġi minn
rejiet u prinċpijiet, u oħra b'intenzjoni opposta, ta' George Priem, avukat ta'
żewġha. Mata Hari, naturalment, ikkonfermat il-verżjoni ta' missierha; dak li
qabel kien jagħmel il-kpiepel kien uffiċċjal nobbli, filwaqt li nannitha kienet
prinċipessa Ġavaniża, waqt li hi kienet ivvjaġġat mal-kontinenti kollha u kienet
għexet żmien twil New Delhi, fejn kienet ħabiba ta' maħaraġa u qatlet it-tigri,
kif kienet turi l-fer li kienet tilbes – li fil-fatt kienet xtrat minn ħanut
f'Lixandra.

Is-suċċess ipprovoka wkoll imitazzjonijiet iżda l-ebda waħda mill-imitaturi qatt
ma laħqet il-fama tagħha. Isimha kien imqabbel ma' dak tal-vedettes
tal-imgħoddi, bħal Lola Montez, u ta' żmienha, bħal Bella Otero, Cléo de Mérode
u Isadora Duncan. Fis-7 ta' Jannar 1910 f’Monte Carlo qagħlet tifħir ġdid
għaż-żifna tagħha Danse du feu li ma reġgħetx żifnet fl-Olympia f'Pariġi
għall-unika raġuni li l-ispejjeż kienu eċċessivi. Is-suċċess żied b'mod
konsiderevoli l-ispejjeż meħtieġa biex iżżomm il-ħajja soċjali bla għeda, u kien
darba biss li kienet għamlet waqfa qasira meta fis-sajf marret toqgħod f'kastell
f'Esvres, mhux bogħod minn Tours, li l-maħbub ġdid tagħħa il-bankier Félix
Rousseau poġġa għad-dispożizzjoni tagħha. Minn hemm marret f'proprjetà oħra
tal-finanzier, villa lussuża f'Neuilly, viċin ta' Pariġi.

Fl-aħħar tal-1911 laħqet il-quċċata tar-rikonoxximent artistiku billi f'La Scala
ta' Milan, ħadet sehem fl-ewwel rappreżentazzjoni ta' Armida ta' Gluck, meħuda
minn Gerusalemme liberata ta' Torquato Tasso, u rreċtat il-parti tal-Pjaċir
imbagħad, mill-4 ta' Jannar 1912 kienet f'ħames rappreżentazzjonijiet tal-Bacco
e Gambrinus, ballett ta' Giovanni Pratesi bil-mużika ta' Romualdo Marenco, fejn
kellha l-parti ta' Venere. Id-direttur tal-orkestra Tullio Serafin stqarr li
Mata Hari "hija mara eċċezzjonali, eleganti u perfetta b'sens poetiku mwieled
fiha, barra minn hekk taf xi trid u taf kif tiksbu. Għalhekk żgur li ż-żfin
tagħha tagħmlu opra tal-arti".

Fil-fatt, it-teatru Milaniż kien għaddej minn perjodu ta' dekadenza u
t-tentattivi magħmula dak iż-żmien minn Mata Hari biex tinkiseb il-kooperazzjoni
ta' mużiċisti bħal Umberto Giordano u Pietro Mascagni kienu għalxejn, bħal ma
kien ukoll it-tentattiv biex tidher mal-ballerini Russi tal-kumpanija ta'
Djagilev. Mata Hari allura stabret bil-Folies Bergères, fejn warrbet għal mument
iż-żfin orjentali u saret żingara. Fis-sajf tal-1913, marret dawra mal-Italja u
dehret f'Ruma, Napli u Palermo. Kien hemm raġuni, kienet tgħid, għaliex kienet
tant taf tajjeb iż-żfin Spanjol: bħala tfajla kienet iżżewġet lil nobbli
Skoċċiż, u kienet tgħix f'kastell antik; wara li falla ż-żwieġ tagħha, ivvjaġġat
ħafna u fit-tul ma' Spanja, fejn torero, li kien iħobbha, qatel ruħu b'idejh
fl-arena, iddisprat li hi ma kinitx tħobbu.

Fl-1914, marret Berlin biex tħejji spettaklu ġdid li fih kellha l-ħsieb li
tinterpreta żifna Eġizzjana fil-kamra tagħha fil-lukanda Cumberland. Kitbet hi
stess il-librett tal-ballett li semmiet Il-Kimera. Sadanittant stenniet li
f'Settembru kienet sejra tidher fit-Teatru Metropole f'spettaklu ieħor. Imma dan
l-ispettaklu qatt ma seħħ: l-assassinju tal-prinċep ereditarju Awstrijakk temm
il-Belle Epoque u bdiet l-Ewwel Gwerra Dinjija.

Filwaqt li l-armata Ġermaniża kienet qiegħdha tinvadi l-Belġju biex twettaq
l-operazzjoni tagħha li tagħlaq il-forzi armati Franċiżi u ttemm il-gwerra
malajr, Mata Hari kienet diġà telqet lejn l-Iżvizzera minn fejn kellha f'moħħha
li tmur lura lejn Franza, iżda filwaqt li l-bagalji baqgħu sejrin fi triqthom
lejn it-territorju Franċiż, hi nżammet fuq il-fruntiera u ntbagħtet lura lejn
Berlin. Fil-lukanda fejn irritornat, mingħajr bagalji u flus, Jon Kellermann,
industrijalista Olandiża, offrielha l-flus għall-vjaġġ u taha parir biex tmur
Frankfurt u minn hemmhekk, permezz tal-konsulat, taqsam il-fruntiera Olandiża.
Allura fl-14 ta' Awwissu 1914 l-uffiċċjali tal-konsulat Olandiż ta viża biex
tista' tmur Amsterdam lil Margaretha Geertuida Zelle, "twila metru u ħamsa u
sebgħin ċentimetru", ta' xagħar (dak iż-żmien) bjond.

Meta kienet Den Haag kien iżurha spiss fid-dar tagħha il-konslu Ġermaniż Alfred
von Kremer, li f'dan il-perjodu kriha bħala spija fis-servizz tal-Ġermanja,
inkarigata biex tipprovdi informazzjoni dwar l-ajruport ta' Contrexéville, qrib
Vittel, fi Franza, fejn kienet tista' tmur taħt l-iskuża li kienet qiegħda żżur
wieħed mill-ħafna maħbubin tagħha, il-kaptan Russu Vadim Masslov, li kien daħal
l-isptar f'din il-belt. Mata Hari, saret aġent H21 u ġiet imħarrġa fil-Ġermanja
mill-ispija famuża Elsbeth Schragmüller, iżjed magħrufa bħala Fräulein Doktor,
li tatha l-kodiċi l-ġdid AF44.

Iż-żeffiena kien diġà mgħassa mill-kontrospjunaġġ Ingliż u Franċiż meta, fl-24
ta' Mejju 1916, telqet lejn Spanja u minn hemm fl-14 ta' Ġunju marret Pariġi.
Hemm permezz ta' eks-maħbub tagħha, it-tenent tal-kavallerija Jean Hallaure, li
mingħajr ma kienet taf kien hu wkoll aġent Franċiż, fl-10 ta' Awwissu ġabha
f'kuntatt mal-kaptan Georges Ladoux, kap ta' sezzjoni tad-Deuxième Bureau,
il-kontrospjunaġġ Franċiż, biex tikseb permess biex tmur Vittel. Ladoux taha
viża u pproponielha li tidħol fis-servizz ta' Franza u Mata Hari aċċettat din
il-proposta imma talbet is-somma enormi ta' miljun frank, li ġġustifikat billi
ftaħret li kienet taf ħafna nies importanti li setgħu jkunu utli għall-kawża
Franċiża.

F'Vittel iltaqgħet mal-kaptan Russu u tħalltet mal-ħafna uffiċċjali Franċiżi li
kienu jiffrekwentaw l-istazzjon termali u wara ġimgħatejn marret lura Pariġi.
Hemmhekk, barra ma bagħtet informazzjoni dwar il-missjoni tagħha lill-aġenti
Ġermaniżi fl-Olanda u l-Ġermanja, irċiviet ukoll istruzzjonijiet mill-kaptan
Ladoux biex tgħaddi minn Spanja u tmur lura l-Olanda. Wara li nżammet għal ftit
jiem Madrid, dejjem mgħassa mill-Franċiżi u l-Ingliżi, f'Novembru siefret minn
Vigo għal Den Haag. Meta l-bastiment wasal Falmouth fir-Renju Unit, ġiet
arrestata minħabba li bi żball ħasbuha ż-żeffiena tal-flamenco, Clara Benedix,
li kienet suspettata li kienet spija Ġermaniża. Meta ġiet interrogata f'Londra
l-iżball ġie ċċarat u wara ftehim ma' Ladoux, Scotland Yard bagħtuha Spanja,
fejn żbarkat fil-11 ta' Diċembru 1916.

F'Madrid kompliet tilgħab il-logħba doppja u żammet kuntatt kemm mal-attaché
militari tal-ambaxxata Ġermaniża, Arnold von Kalle, kif ukoll ma' dak
tal-Ambaxxata Franċiża, il-kurunell Joseph Denvignes, fejn lil dan tal-aħħar
għarrfittlu bil-manuvri tas-sottomarini Ġermaniżi barra mill-kosta tal-Marokk.
Von Kalle induna li Mata Hari kienet qiegħdha tilgħab logħba doppja u bagħat
telegramma Berlin li fiha qal li "l-aġent H21" qiegħdha titlob il-flus u kienet
qiegħdha tistenna l-istruzzjonijiet. Ir-risposta kienet li l-aġent H21 kellha
tmur lura Franza biex tkompli l-missjoni tagħha u hemm tirċievi 15,000 frank.

Quddiem il-kap tal-inkjesta, il-kaptan Pierre Bouchardon, fil-bidu Mata Hari
adottat it-tattika li tiċħad kollox u sostniet li ma kinitx imdaħħla f'ebda
affari ta' spjunaġġ. Fl-ewwel interrogatorju għenha l-avukat Édouard Clunet,
eks-maħbub tagħha, li kien żamm relazzjoni ta' affezzjoni magħha. Imbagħad,
iżjed ma beda jgħaddi ż-żmien iżjed ma setgħetx tevita li tiġġustifika s-somom
kbar li l-maħbub tagħha van der Capelen kien jibgħatilha mill-Olanda – meqjusin
mill-prosekuzzjoni bħala l-ħlas għall-ispjunaġġ tagħha – li tammetti s-somom li
rċeviet f'Madrid minn von Kalle li ġġustifikat bħala sempliċi rigali, u li
tikxef storja mhux mistennija li fi Spanja kellha offerta biex taħdem bħala
aġent ta' spjunaġġ Russu fl-Awstrija. Semmiet ukoll il-proposta li għamlilha
l-kaptan Ladoux biex taħdem għal Franza, li fittxet li tisfrutta għall-vantaġġ
tagħha, biex turi l-lealtà tagħha lejn Franza.

Il-ħafna uffiċċjali Franċiżi li kienet il-maħbuba tagħhom, meta kienu nterrogati
ddefendewha u stqarrew li qatt ma kienu jqisuha bħala spija. Għall-kuntrarju,
Georges Kaptan Ladoux ċaħad li xi darba għamillha proposta biex taħdem
għas-servizzi Franċiżi, għax dejjem kien iqisha bħala spija Ġermaniża, filwaqt
li l-attaché militari f'Madrid, Elder Denvignes, sostna li kienet innamrat
miegħu bil-ħsieb li toħodlu minn moħħu sigrieti militari; rigward
l-informazzjoni dwar attivitajiet Ġermaniżi fil-Marokk, hu ċaħad li kienet Mata
Hari li ipproviedthom. Iż-żewġ uffiċċjali ma kinux kapaċi jsemmu ebda
ċirkostanzi sostanzjali kontra Mata Hari, iżda x-xhieda tagħhom fil-proċess
kellha piż determinanti. L-inkjesta ngħalqet b'murtal: l-uffiċċjal Russu
Masslov, li Mata Hari suppost kienet il-maħbuba tiegħu, kiteb li r-relazzjoni
mal-mara dejjem kien qiesha biss bħala avventura. Ir-rivelazzjoni ma kellha xejn
x'taqsam mal-pożizzjoni legali ta' Mata Hari, iżda żgur li ġegħlitha tħossha
f'iżolament drammatiku.

L-inkjesta ngħalqet fl-21 ta' Ġunju u Mata Hari ntbagħtet quddiem il-qorti.
Il-proċess, miżmum bil-bibien magħluqin, beda fl-24 ta' Lulju. Il-president
tal-qorti ta' sitt imħallfin militari kien it-tenent kurunell Albert Ernest
Somprou u fuq in-naħa tal-prosekuzzjoni kien hemm it-tenent Mornet. Xejn ġdid ma
ħareġ fil-jumejn ta' diskussjoni. Wara d-difiża appassjonata tal-avukat ta' Mata
Hari, Clunet, li qabel kien gwerrier u ngħata midalja fl-1870, fil-Gwerra
Franko-Prussjana, l-imħallfin irtiraw biex iwieġbu 8 mistoqsijiet:

Wara siegħa inqatgħetilha s-sentenza: "Il-Kunsill tal-Gwerra jikkundanna
unanimament lil Marguerite Gertrude Zelle għall-piena tal-mewt permezz
tal-fuċilazzjoni".

L-appell għar-rieżaminazzjoni tal-proċess ġie rrifjutat mill-Kunsill
tar-reviżjoni fis-17 ta' Awwissu u fis-27 ta' Settembru anki l-Qorti tal-Appell
ikkonferma s-sentenza tal-kundanna. L-aħħar tama kienet it-talba għall-maħfra li
l-avukat Clunet ppreżenta personalment lill-President Poincaré.

Maż-żernieq ta' nhar it-Tnejn, il-15 ta' Ottubru, il-Kaptan Thibaud qajjem lil
Mata Hari, li wara l-proċess kienet taqsam ċella ma' żewġ priġunieri oħra, biex
iħabbrilha li l-talba għal maħfra kienet ġiet miċħuda u wissiha tħejji
għall-eżekuzzjoni. Hi libset bl-eleganza tas-soltu, mgħejuna minn minn żewġ
sorijiet, Sor Marie u Sor Leonide, u mbagħad, fuq it-talba tagħha, il-kappillan
Arboux għammidha. Libset kappell tat-tiben ta' Firenze u l-ingwanti, u
akkumpanjata miż-żewġ sorijiet, il-kappillan, l-avukat Clunet, it-tobba Bizard,
Socquet, u Bralet u mill-gwardjani, marret fl-uffiċċju tad-direttur, fejn kiteb
tliet ittri – li però d-direzzjoni tal-ħabs qatt ma bagħtet – indirizzati lil
bintha Jeanne Louise, lil-kaptan Masslov u lill-ambaxxatur tal-Olanda, Cambon.

Imbagħad tliet vannijiet militari skortati minn draguni rikbin iż-żiemel ħadu
l-kortew lejn il-Kastell ta' Vincennes u waslu hemm fis-sitta u nofs ta' għodwa
kiesħa u biċ-ċpar. Labranzetta ma' Sor Marie, imxiet b'passi sodi lejn il-post
maħżul għall-eżekuzzjoni, fejn kienet qiegħdha tistenniha skwadra suldati li
sellmulha u ppreżentawlha l-armi. Wara li sellmet lura b'ċaqliqiet puliti ta'
rasha, ġiet marbuta ħafif mal-arblu. Billi rrifjutat l-għamad setgħet tara
quddiemha mil-qrib it-tnax-il suldat li kienu assenjati d-dmir tas-sentenza
għall-mewt: wieħed minnhom, skont ir-regola, kellu l-ixkubetta vojta.

Minn ħdax-il tir, tmienja marru fil-vojt – l-aħħar galanterija tal-militari
Franċiżi – wieħed fir-rkoppitha, wieħed f'ġenbha u wieħed dritt f'qalbha.
Il-marixxall Pétey sparalha tir f'għonqha, tir ta' grazzja, biex ikun żgur li
mietet. Ħadd ma' kien hemm li kellu d-dritt għall-ġisem u allura ġie meħud
l-Istitut tal-Mediċina Legali ta' Pariġi, fejn indifnet ġo fossa komuni. Rasha
nżammet u mbagħat insterqet fis-snin ħamsin, f'ċirkustanzi li qatt ma tfissru,
forsi biex isservi bħala relikwa makabra.



https://mt.wikipedia.org/wiki/Martin_Luteru

Martin Luteru (Eisleben, 10 ta' Novembru 1483 – Eisleben, 18 ta' Frar 1546) kien
patri Agostinjan Ġermaniż u professur tat-teoloġija li beda r-Riforma
Protestanta. Ħadha qatta' bla ħabel kontra min kien jgħallem li l-maħfra
tad-dnubiet tista' tinxtara bil-flus. Oppona lil Johann Tetzel li kien ibigħ
l-indulġenzi bil-95 teżi tiegħu fl-1517. Iċ-ċaħda tiegħu li jirtira kitbietu
ordnata minn Papa Ljun X fl-1520 u minn Karlu V tal-Imperu Qaddis Ruman
fid-Dieta ta' Worms fl-1521 wasslet għall-iskomunika mill-Papa u l-kundanna
mill-Imperatur.

Luteru kien jgħallem li s-salvazzjoni ma tinkisibx bl-opri tajba imma hija don
gratwit tal-grazzja t'Alla permezz tal-fidi f'Ġesù Kristu bħala salvatur
mid-dnub. It-teoloġija tiegħu sfidat l-awtorità papali billi għallmet li
l-Bibbja hija l-unika għajn tar-rivelazzjoni divina u li l-Insara kollha huma
saċerdoti.

It-traduzzjoni tal-Bibbja fi lsien il-poplu (flok il-Latin) għamilha iktar
aċċessibli, u dan ġab impatt qawwi fuq il-Knisja u l-kultura Ġermaniża.
L-innijiet li kiteb influwenzaw l-iżvilupp tal-kant fil-knejjes. Iż-żwieġ tiegħu
ma' Katharina von Bora wassal biex il-ministri (saċerdoti) Protestanti bdew
jiżżewġu huma ukoll.

Mhemmx dubju li fit-teoloġija ta' Luteru kien hemm xi haga gdida u originali.
Hija teologija personali hafna u mimlija emozzjoni - xi haga ferm nieqsa
fit-trattati Skolastici kesħin u nixfin ta' żmienu. B'differenza minn hafna
kitbiet ta' zmienu, tieghu kienet profondament bibblika. Kienet ukoll teologija
prattika u rilevanti, li tiffoka fuq l-issues attwali tal-gurnata. It-teologija
ta' Luteru qajmet kontroversja fl-ambjenti Kattolici, il-fehmiet tieghu bhal
nghidu ahna dwar ir-rieda u l-grazzja. Verament li ghal Luteru l-fidi kienet
kollox izda dan ma jfissirx li qatt ma ta kas tal-opri tajba. Iktar nistghu
nghidu li Luteru spostja l-enfasi li kien isir fi zmienu fuq l-irwol u l-hila
tal-bniedem fis-salvazzjoni tieghu ghall-irwol attiv ta' Alla.

Izda l-iktar ezempju car ta' din il-prattika li kienet iddarras lil Luteru kienu
l-indulġenzi. Fl-1343 il-Papa Klement VI iddikjara b'mod ufficjali li Kristu u
l-qaddisin hallew tezor ta' merti li membri ohra tal-Knisja jistghu jiehdu
ghalihom ghall-mahfra tal-kastig temporali ta' dnubiethom. Wiehed jikseb mertu
permezz ta' indulgenza, hafna drabi moghtija mill-Papa ghal xi opra tajba li
wiehed jaghmel bhal ghotja ta' flus. Maz-zmien sar ukoll taghlim ufficjali li
l-indulgenzi jistghu jigu applikati ghall-erwieh tal-purgatorju fuq
is-suppozizzjoni li huma wkoll bhala membri tal-Gisem Mistiku ta' Kristu jistghu
jiehdu sehem mill-merti tal-qaddisin. Dan it-taghlim fil-prattika naqqas
l-aspett ta' indiema personali li sa dak iz-zmien dejjem kienet parti importanti
u mehtiega ghall-indulgenza. Il-bieb kien miftuh ghal kull min, bla skrupli,
ried jipprezenta l-indulgenza bhala mezz hafif u awtomatiku ta' kif wiehed
isalva. U hekk gara fil-kaz ta' Luteru jew ahjar fil-kaz ta' Tetzel.

Il-mexxej tal-Knisja Kattolika ta' zmienu, il-Papa Ljun X (1513-21), Giovanni De
Medici, kien Papa Rinaxximentali u ghalhekk generuz hafna mal-artisti u
l-letterati minhabba l-interess tieghu li jkabbar il-kultura umanista. Izda
t-tberbiq tieghu battal il-finanzi papali u biex ipatti ghal dan u biex jibni
l-bazilika ta' San Pietru ippermetta l-bejgh tal-indulgenzi u l-bejgh ta'
ufficji tal-knisja, anke tal-kardinali. Iljun X ma kienx jimpurtah wisq mill-gid
spiritwali tal-knisja u kien insensittiv ghax-xewqa generali ta' riforma fi
knisja mimlija korruzzjoni, injoranza u tahwid dottrinali. Meta ressqulu l-kaz
ta' Luteru, Iljun X ma tax kazu u sejjah il-kwistjoni bejn Luteru u l-bejjiegha
tal-indulgenzi bhala "un bisticcio tra monaci" (glieda bejn il-patrijiet). Izda
iktar tard kellu jkun hu li jikkundanna lil Luteru fl-1520 u li jiskumnikah sena
wara.



https://mt.wikipedia.org/wiki/Maja

Il-Maja kien poplu Indjan-Amerikan li żviluppa ċiviltà meraviljuża fl-Amerika
Ċentrali u fin-nofsinhar tal-Messiku. Iċ-ċiviltà tal-Maja laħqet l-aqwa tagħha
madwar is-sena 250 W.K. u kompliet tiżviluppa għal aktar minnn 600 sena. Il-Maja
pproduċew arkitettura, pittura, xogħol tal-fuħħar u skultura mill-aqwa. Għamlu
avvanzi ta’ l-għaġeb fl-astronomija u fil-matematika u żviluppaw kalendarju
annwali preċiż. Kien fost l-ewwel popli fl-Emisfera tal-Punent b’forma ta’ kitba
avvanzata.

Il-Maja kienu jgħixu f’territorju ta’ madwar 311,000 kilometru kwadru. Illum dan
it-territorju huwa maqsum bejn il-Messiku u pajjiżi oħra ta’ l-Amerika Ċentrali.
Huwa magħmul mill-istati Messikani ta’ Campeche, Yucatán u Quintana Roo u parti
mill-istati ta’ Tabasco u Chiapas. Jinkludi ukoll Beliże, il-parti l-kbira
tal-Gwatemala u parti minn El Salvador u mill-Ħonduras. Il-qalba taċ-ċiviltà
tal-Maja kienet fil-foresta tropikali fl-artijiet il-baxxi tat-Tramuntana
tal-Gwatemala. Ħafna mill-ibliet il-kbar tal-Maja, bħal Piedras Negras, Tikal u
Uaxactún żviluppaw f’dan ir-reġjun. Sa madwar is-sena 900 W.K., iċ-ċiviltà
tal-Maja nbidlet f’ħafna modi. Eżempju, in-nies ta’ l-artijiet il-baxxi
tan-Nofsinhar abbandunaw l-ibliet u fl-aħħar mill-aħħar ir-reġjun kollu.
L-istudjużi għadhom qegħdin ifittxu għaliex is-soċjetà tal-Maja waqgħet. Huma
jeżaminaw il-kitbiet li fadal u jfittxu għal xi ħjiel fost il-fdalijiet ta’
l-ibliet tal-Maja. Bidliet kbar seħħew ukoll fit-Tramuntana ta’ l-artijiet
il-baxxi iżda l-Maja komplew jgħixu hawnhekk. Illum id-dixxendenti tal-Maja
jgħixu fil-Messiku u fl-Amerika Ċentrali. Dawn in-nies jitkellmu l-ilsna
tal-Maja u baqgħu jżommu xi drawwiet reliġjużi ta’ l-antenati tagħhom.

Il-Maja kienu jqimu ħafna allat. Manuskritt tal-Maja jsemmi aktar minn 160 alla.
Eżempju, l-Maja kienu jqimu alla tal-qamħirrun: Ah Mun, alla tax-xita: Chac,
alla tax-xemx: Kinich Ahau u alla tal-qamar: Ix Chel. Kull alla kien jinfluwenza
xi parti mill-ħajja tal-Maja. Ix Chel, eżempju, kienet l-alla tal-mediċina u
t-tinsiġ.

Ir-reliġjon kellu parti importanti fil-ħajja ta’ kuljum tal-Maja. Kull jum
fis-sena tal-Maja kellu tifsira reliġjuza speċjali u festi reliġjużi f’ġieħ xi
alla partikolari kienu jsiru matul is-sena. Il-Maja kienu jħarsu lejn l-allat
tagħhom kemm bħala għajnuna kif ukoll bħala ħsara. Biex jieħdu l-għajnuna
mingħand l-allat, il-Maja kienu jsumu, jitolbu, joffru sagrifiċċji u kienu
jagħmlu ħafna ċerimonji reliġjużi. Ċriev, klieb u dundjani kienu jiġu
ssagrifikati biex jitimgħu lill-allat. Ta’ spiss il-Maja kienu joffru demmhom
stess, li kienu jxerrdu fuq biċċiet tal-qxur tas-siġar. Il-Maja kienu jagħmlu
s-sagrifiċċji umani. Ġieli kienu jitfgħu dawn il-vittmi f’bjar fondi jew kienu
joqtluhom waqt il-funerali ta’ mexxejja kbar.

Fl-ibliet il-Maja bnew piramidi tal-franka għoljin u fuq nett kien ikun hemm
tempji żgħar. Il-qassisin kienu jitligħu t-taraġ tal-piramidi u jagħmlu
ċ-ċerimonji fit-tempji. Ħafna mill-festi reliġjużi bħal dik tas-sena l-ġdida
tal-Maja u għal kull xahar tal-Maja, kienu jsiru fl-ibliet.

Il-Maja kellhom ċerimonji speċjali meta jidfnu l-mejtin tagħhom. Il-kadavri
kienu jinżebgħu bl-aħmar u wara jgeżwruhom fi twapet tat-tiben flimkien ma’ xi
oġġetti personali tagħhom. Huma kienu jindifnu taħt id-dar fejn kienu għexu.
Mexxejja tal-Maja u persuni importanti oħra kienu jindifnu bl-aqwa ilbies
tagħhom fil-piramidi. Is-sefturi kienu jinqatlu u jindifnu magħhom, flimkien ma’
ġojjelli u għodda, biex jintużaw fid-dinja l-oħra.

Il-familja tal-Maja, kienet tinkludi aktar minn ġenerazzjoni waħda: il-ġenituri,
l-ulied u n-nanniet, kienu jgħixu taħt saqaf wieħed. Kulħadd fid-dar kien jgħin
fix-xogħol. L-irġiel u s-subien il-kbar kienu jagħmlu ħafna mix-xogħol
tal-bdiewa, bħal jaqilgħu l-ħaxix ħażin mill-għelieqi u jiżirgħu l-ħxejjex.
Kienu ukoll jikkaċjaw u jistadu. In-nisa u l-bniet il-kbar kienu jħitu
l-ħwejjeġ, jippreparaw l-ikel, irabbu t-tfal iż-żgħar u jġibu l-injam u l-ilma
għad-dar. Il-Maja ma kellhomx skejjel. It-tfal kienu jitgħallmu l-ħiliet
differenti billi josservaw l-adulti u jgħinuhom.

Il-festi reliġjużi kienu uħud mill-iktar modi ta’ rikreazzjoni favoriti
mal-Maja. Dawn il-festi kienu jsiru f’jiem speċjali matul is-sena. Waqt dawn
il-festi kien ikun hemm żfin u ikel. Ukoll, il-Maja kellhom logħba qaddisa li
kienet tixbah lill-baskitbol u kienet tintlagħab fi grawnds iddisinjati għal ta’
l-apposta. Dawk li jilgħabu riedu jgħaddu ballun tal-lastiku minn ċirku
tal-ġebel b’minkbejhom jew ġenbhom.

Il-bdiewa tal-Maja kienu jkabbru l-aktar fażola, qamħirrun u qargħa.
Il-qamħirrun kien l-ikel prinċipali tal-Maja u n-nisa kienu jippreparawh
f’diversi modi. Kienu jagħmlu torti ċatti tal-qamħirrun, li llum isejjħulhom
tortillas, bħala tip ta’ ħobż. Il-Maja kienu jużaw il-qamħirrun biex jagħmlu
xarba alkoħolika msejjħa balche, li kienu jagħmluh ħelu bl-għasel u jħawruh
bil-qoxra tas-siġra. Ħxejjex oħra mkabbra mil-Maja kienu l-avokado, t-tadam u
l-bżar aħmar. Il-bdiewa kienu jiżvojtaw l-għelieqi tagħhom billi jqaċċtu s-siġar
b’mannari tal-ġebel. Huma kienu jaħarqu s-siġar u z-zkuk u mbagħad jużaw bsaten
biex jiżirgħu ż-żerriegħa fl-irmied. Meta l-ħamrija tispiċċa min-nutrijenti,
l-bdiewa kienu jiżvojtaw art oħra u jbiddlu l-post ta’ l-għelieqi tagħhom.

Il-klieb kienu l-uniċi annimali mansi tal-Maja imma dawn in-nies kienu jkabbru
ukoll id-dundjani u n-naħal fl-għelieqi tagħhom. Il-Maja kienu jikkaċjaw
iċ-ċriev, fniek, annimal qisu ħanżir imsejjaħ peccaries u annimali slavaġġ oħra.
Kienu jistadu u jiġbru l-frott tal-baħar mix-xmajjar u l-baħar. Il-Maja kienu
ukoll jaqtgħu l-frott u l-ħxejjex mill-kampanja.

Il-ħwejjeġ tal-Maja kienu jħalluhom komdi f’dik il-klima sħuna tropikali.
L-irġiel kienu jilbsu biċċa drapp imdawwra mal-ġenbejn u mgħoddija minn bejn
is-saqajn. In-nisa kienu jilbsu lbiesi wiesgħa li kienu jwasslu sa l-għarqub.
In-nies kienu jinsġu dawn il-ħwejjeġ mill-qoton jew ħjut oħra. Il-klassijiet
għolja kien ikollhom dawn il-ħwejjeġ imżejjna bil-bizzilla u tiżjin ieħor.
Kellhom ilbies għar-ras mill-isbaħ magħmul mir-rix kollu lwien tal-għasafar
tal-ġungla. L-għonja kienu jilbsu ħafna ġojjelli, li ħafna minnhom kien ikun
imnaqqax mill-ġada ta’ lewn aħdar jew imħar ikkulurit.

Il-bdiewa tal-Maja kienu jgħixu fi rziezet jew f’irħula żgħar qrib l-għelieqi
tagħhom. Kienu jibnu d-djar tagħhom minn arbli marbutin ma’ xulxin u jużaw weraq
tal-palm jew ħaxix biex jagħmlu s-soqfa. L-ibliet tal-Maja kienu jservu bħala
ċentri għal kampanja tal-madwar. Il-poplu kien jiltaqgħa f’dawn iċ-ċentri
għall-avvenimenti importanti bħas-swieq u festi reliġjużi. L-istudjużi ma
jqablux jekk dawn l-ibliet kellhomx ħafna jew ftit residenti permanenti.
Il-qassisin u mexxejja oħra tal-Maja setgħu għexu fl-ibliet għal żmien qasir
qabel xi ċerimonji importanti u wara kienu jmorru lura fid-djar permanenti
tagħhom.

Il-Maja kienu jieħdu sehem f’xibka ta’ kummerċ li kienet tgħaqqad gruppi
differenti fl-Amerika Ċentrali. Il-popli tal-Maja ta’ l-artijiet il-baxxi kienu
jesportaw ħafna oġġetti fosthom xogħol ta’ l-idejn, prodotti tal-foresti u
l-baħar u l-ġilda tal-ġagwar. Kienu jimpurtaw il-ġada, ħġieġ vulkaniku u r-rix
ta’ għasfur imsejjaħ quetzal mill-għoljiet tal-Gwatemala fejn popli oħra li
jitkellmu l-Maja kienu jgħixu.

Il-Maja tal-Yucatán kienu jibgħatu l-melħ u qoton imżejjen bir-reqqa lejn
il-Ħonduras. Minflok kienu jirċievu ż-żerriegħa tal-kawkaw li kienu jużawha biex
jagħmlu ċ-ċikkulata. Il-Maja kienu jittrasportaw il-merkanzija sa postijiet bħal
Wied ta’ Oaxaca fil-Messiku u l-belt ta’ Teotihuacán, qrib ta’ fejn illum hemm
il-Belt tal-Messiku. Kienu jġorru ħafna mill-merkanzija fuq darahom jew fuq
l-ixmajjar f’kenuri mħaffrin. Il-Maja ma kellhomx ir-rota jew bhejjem għal-ġarr
bħaż-żwiemel jew gniedes.

L-istoriċi ftit li xejn jafu fuq il-gvernijiet tal-Maja. Kull belt tal-Maja
kienet tiggverna l-art ta’ madwarha, u l-ibliet il-kbar seta’ kellhom xi kontrol
fuq aktar bliet iżgħar. Il-mexxejja probabilment kienu jkunu kemm il-kapijiet
kif ukoll il-qassisin. Xi kap suprem, li kellu setgħat reliġjużi u politiċi,
seta’ mexxa kull belt. Il-Maja qatt ma ngħaqdu taħt gvern wieħed ċentrali. Imma
lejn l-aħħar żminijiet tal-Maja, il-mexxejja ta’ xi bliet bħal Chichen Itzá u
Mayapán kienu jikkontrollaw parti kbira mill-popolazzjoni.

Il-Maja żviluppaw mod ta’ kitba avvanzat li kienet tikkonsisti f’ħafna simboli.
Dawn is-simboli kienu jirrapreżentaw ġabra ta’ ħsejjes jew idea sħiħa u kienu
jiffurmaw tip ta’ kitba ġeroglifika.

Il-Maja kienu jżommu l-kitbiet tagħhom fuq monumenti kbar tal-ġebel msejjħa
stele, kif ukoll fuq xi bini u għodda tad-dar. Kienu jużaw l-istele biex ifakkru
dati importanti u biex iżommu tifkira t’avvenimenti kbar fil-ħajja tal-mexxejja
tagħhom u tal-qraba tal-mexxejja. Il-Maja kienu jagħmlu ukoll kotba tal-karti
magħmula mill-qoxra tas-siġra tat-tin. Għadhom jeżistu ħafna kotba tas-seklu 12
sas-seklu 16. Dawn fihom tabelli astronomiċi, informazzjoni fuq ċerimonji
reliġjużi u kalendarji li juru jiem fortunati għal attivitajiet bħall-biedja u
l-kaċċa.

Avvanzi oħra kulturali tal-Maja jinkludu l-iżvilupp tal-matematika u
l-astronomija. Il-Maja kienu jużaw sistema matematika bbażata fuq in-numru 20,
minflok l-10 kif inhi s-sistema deċimali użata llum. Tikek u linji kienu
jirrapreżentaw in-numri, u simbolu speċjali kien jirrapreżenta ż-żero.
Il-Matematiċi jqisu l-invenzjoni taż-żero bħal waħda mill-ikbar invenzjonijiet
tad-dinja. Il-qassisin tal-Maja żviluppaw tagħrif astronomiku billi kienu
josservaw il-pożiżżjonijiet tax-xemx, tal-qamar u ta’ l-istilel. Huma għamlu
tabelli li jbassru l-eklissi u l-orbità tal-pjaneta Venere.

Il-qassisin kienu jużaw ukoll il-matematika u l-astronomija biex joħolqu żewġ
tipi ta’ kalendarji. Wieħed kien almanakk qaddis ta’ 260 jum. Kull jum kien
imsemmi b’wieħed mill-20 isem tal-ġurnata u numru minn 1 sa 13. Kull wieħed
mill-20 isem tal-ġurnata kellu xi alla assoċjat miegħu. Il-qassisin kienu
jbassru r-risq it-tajjeb jew ħażin billi jistudjaw il-kombinazzjoni ta’ l-allat
man-numri. Il-Maja kellhom ukoll kalendarju b’365 jum, ibbażat fuq l-orbità
tad-dinja madwar ix-xemx. Dawn il-jiem kienu maqsuma fi 18-il xahar ta’ 20 jum
il-wieħed, u ħames jiem oħra fl-aħħar tas-sena. Il-Maja kienu jqisu dawn l-aħħar
ħames t’ijiem bħala ta’ xorti ħażina ħafna. Waqt dan iż-żmienu kienu jsumu,
jagħmlu s-sagrifiċċju u jevitaw xogħol mhux meħtieġ.

Il-Maja kienu jużaw ħxejjex u l-maġija biex ifejjqu l-mard. Iżda l-istudjużi
ftit jafu dwar it-tagħrif tal-Maja tal-mediċina.

Il-Maja ipproduċew arkitettura, pittura, xogħol tal-fuħħar u skultura mill-aqwa.
Arkitetti tas-sengħa bnew piramidi tal-franka għoljin, b’tempji żgħar fuqnett.
Huma ħolqu tip ta’ ħnejja billi bnew il-ġenb ta’ żewġ ħitan dejjem aktar qrib
iktar ma’ titla l-fuq. Il-vojt bejn iż-żewġ ħitan kien jiġi mgħaqqad b’sensiela
ta’ ġebel ċatt. Il-Maja bnew ukoll bini kbir u baxx fejn il-kapijiet u
l-qassisin probabilment kienu jgħixu qabel xi ċerimonja importanti. Ħafna
mill-bini tal-Maja kellhom tiżjin ċatt imsejjaħ moxt tal-bejt, li kien joħroġ
mill-għola ponta tas-saqaf. Dawn il-moxtijiet tal-bjut, bħal kampnari
tal-knejjes, kienu jagħtu lil bini d-dehra ta’ għoli kbir.

L-artisti tal-Maja kienu jżejnu l-ħitan b’murali ikkuluriti li kienu juru figuri
b’daqs reali qed jieħdu sehem f’battalji u festi. L-artisti kienu jagħmlu
d-dawra minn barra tal-figuri u mbagħad jimlewhom bil-kulur. Rari kienu jagħmlu
shading tal-kulur. Pittura tixbah lil din tinsab fuq il-fuħħar tal-Maja.

Il-Maja kienu jagħmlu skulturi żgħar tat-tafal u oħrajn kbar mill-ġebel. Ħafna
mill-iskulturi ż-żgħar kienu figuri ta’ rġiel u nisa. L-iskulturi l-kbar, li xi
wħud minnhom kienu għoljin aktar minn 9 metri, kienu mnaqqxa b’figuri ta’ allat
u persunaġġi importanti f’poża riġida.

Il-qalba taċ-ċiviltà tal-Maja żviluppat f’dak li llum huwa d-dipartiment (stat)
ta’ El Petén, fil-Gwatemala. L-ewwel bdiewa setgħu qagħdu f’dan ir-reġjun sa
mill-2500 Q.K. bit-tama li jsibu art fertili għall-ħxejjex tagħhom. Dawn in-nies
kienu jgħixu f’irħula żgħar u kienu jieħdu l-ikel mill-foresta tal-madwar barra
li jkabbru l-ħxejjex.

Sas-sena 800 Q.K., l-artijiet il-baxxi tal-Maja kienu kollha mgħammra. F’dak
iż-żmien, grupp imsejjaħ l-Indjani Olmeki kienu jgħixu fl-art fil-punent
tal-Maja. Probabilment l-Olmeki kienu l-inventuri tan-numri u l-kitba fl-Amerika
Ċentrali. Kellhom ukoll arti żviluppata ħafna. Iċ-ċiviltà ta’ l-Olmeki
influwenzat iċ-ċiviltà tal-Maja li kienet qed tiżviluppa. Il-Maja bħal l-Olmeki
bdew jibnu piramidi u jnaqqxu monumenti fil-ġebel. Barra dan, stampi ta’ l-alla
ġagwar ta’ l-Olmeki beda jitfaċċa fl-arti tal-Maja.

Il-perjodu Klassiku taċ-ċiviltà tal-Maja kienet bejn l-250 W.K. sas-sena 900.
F’dawn is-snin il-Maja waqqfu l-aqwa bliet tagħhom u għamlu kisbiet kbar fl-arti
u x-xjenza. F’dan iż-żmien il-Maja bdew id-drawwa li jtellgħu l-istele biex
jfakkru l-avvenimenti importanti fil-ħajja tal-mexxejja tagħhom.

Matul l-ewwel 300 sena tal-perjodu Klassiku, il-belt Messikana ta’ Teotihuacán
kienet iċ-ċentru t’imperu kbir. Iċ-ċiviltà ta’ Teotihuacán kellha influwenza
kbira fuq l-arti u l-arkitettura tal-Maja. Il-waqgħa ta’ Teotihuacán għal ħabta
tas-sena 600 affetwat lil Maja temporanjament. Dan narawh billi l-Maja waqfu
xogħol ta’ bini fl-ibliet tagħhom u waqfu l-bini ta’ l-istele. Wara perjodu
qasir, iċ-ċiviltà tal-Maja rkuprat u kompliet tikber għal madwar 300 sena.
Imbagħad, fil-bidu tas-ena 800, il-Maja waqfu jtellgħu l-istele, f’belt wara
l-oħra. Huma abbandunaw iċ-ċentri prinċipali tagħhom fl-artijiet il-baxxi
tan-nofsinhar waħda wara l-oħra u finalment telqu għal kollox mir-reġjun
tan-nofsinhar. L-istudjużi għadhom qed ifittxu r-raġunijiet għall-waqgħa
taċ-ċiviltà tal-Maja. Xi esperti jemmnu li l-waqgħa seħħet minħabba fatturi bħal
mard, għaks u d-dħul ta’ gruppi oħra fir-reġjun tal-Maja. Iżda xi storiċi oħra
jemmnu li l-bdiewa tal-Maja qamu kontra t-tmexxija tal-kapijiet u l-qassisin
għal xi raġuni u b’hekk waslu għal waqgħa tas-soċjetà tal-Maja.

Iċ-ċentri tal-Maja fit-tramuntana tal-Yucatán damu xi 100 sena aktar minn dawk
ta’ l-artijiet il-baxxi tan-nofsinhar. Anke wara li l-Maja abbandunaw iċ-ċentri
tat-tramuntana, huma komplew jgħixu f’dan ir-reġjun. Għal ħabta tas-sena 950
W.K., il-Yucatán ġie invadut mit-Tolteki, poplu mill-artijiet l-għolja ċentrali
tal-Messiku. It-Tolteki kienu stabilixxew imperu fil-Messiku bil-kapitali
f’Tula, fit-tramuntana tal-Belt tal-Messiku tal-lum. Huma ħadu l-kontrol
tal-belt antika tal-Maja ta’ Chichen Itzá u ħakmu l-poplazzjoni kollha tal-Maja
tat-tramuntana. It-Tolteki influwenzaw l-arti u l-arkitettura tal-Maja u daħlu
l-qima lejn alla serp bir-rix msejjaħ Kukulcán. Tula waqgħet f’nofs is-seklu 12,
u l-ħakma tat-Tolteki fil-Yucatán spiċċat fl-1200.

Grupp ġdid ta’ mexxejja tal-Maja waqqfu belt kapitali f’Mayapán wara li ntemmet
il-ħakma tat-Tolteki. Il-Maja reġgħu taw il-ħajja lill-kultura tagħhom u reġgħu
bdew itellgħu l-istele. Iżda xi bidliet kienu seħħew fis-soċjetà tagħhom.
Eżempju ta’ dan huwa l-fatt li l-affari u l-kummerċ saru l-fatturi dominanti
fil-kultura tal-Maja u mhux ir-reliġjon. L-ibliet tal-Maja saru ċentri
kummerċjali mill-aqwa, u l-poplu sara attiv f’negozju bil-baħar.

Madwar is-sena 1440, xi mexxejja ta’ xi bliet tal-Maja qamu kontra l-mexxejja
tal-Mayapán u għelbuhom. Il-Yucatán ġie maqsum f’ħafna stati separati li kienu
ta’ spiss fi gwerer. Fil-bidu tas-seklu 16, il-konkwistaturi Spanjoli invadew
it-territorju tal-Maja. Sa nofs is-seklu 16 kienu għelbu l-Maja kollha li kien
fadal.

Illum, ħafna min-nies tal-Messiku u l-Amerika Ċentrali jitkellmu waħda
mill-kważi 20 lingwa u djaletti li żviluppaw mill-lingwa antika tal-Maja. Xi
wħud minn dawn in-nies jgħixu fl-artijiet għolja tal-Messiku u l-Gwatemala. Xi
oħrajn jgħixu fil-parti ta’ fuq tal-peniżola tal-Yucatán fil-Messiku.
Probabilment, il-Jukatani tal-Yucatán, huma l-aktar dixxendenti diretti
tal-Maja. Ħafna mid-dixxendenti tal-Maja jaħdmu l-art kif kienu jaħdmuha
l-antenati tagħhom u għadhom iżommu xi drawwiet reliġjużi tagħhom.

Il-fdalijiet taċ-ċentri ċerimonjali tal-Maja huma attrazzjonijiet turistiċi.
Siti fil-Messiku jinkludu l-fdalijiet f’Bonampak u Palenque f’Chiapas, u Chichen
Itzá fit-tramuntana tal-Yucatán. It-turisti jżuru ukoll il-fdalijiet ta’ Tikal
fil-Gwatemala u dawk ta’ Copán fil-Ħonduras.



https://mt.wikipedia.org/wiki/Lady_Gaga

Stefani Joanne Angelina Germanotta (New York, 28 ta' Marzu 1986), magħrufa aħjar
bħala Lady Gaga, hija kantanta Amerikana. Lady Gaga bdiet tesebixxi ruħha
fix-xena tal-mużika rock ta' Lower East Side ġewwa New York City u daħlet
f'Tisch School of the Arts, waħda fost l-iskejjel taħt l-Università ta' New
York. Suċċessivament iffirmat ma' Streamline Records, kumpanija li kienet
tifforma parti mill-Interscope Records. Fl-ewwel żminijiet mal-Interscope, hi
ħadmet bħala liriċista għal diversi kantanti stabbiliti u laqtet għajn Akon li
għaraf l-kapaċitajiet vokali tagħha, u iffirmaha mad-ditta diskografika tiegħu,
Kon Live Distribution.

L-ewwel album tagħha, The Fame, li ħareġ fid-19 ta' Awwissu, 2008, wasal
fl-ewwel post fir-Renju Unit, il-Kanada, l-Awstrija, il-Ġermanja u l-Irlanda, u
mal-ewwel għaxra f'numru ta' pajjiżi madwar id-dinja; fl-Istati Uniti, dan wasal
fit-tieni post tal-klassifika Billboard 200 u fl-ewwel post tal-klassifika
Dance/Electronic Albums tal-istess Billboard. L-ewwel żewġ kanzunetti tagħha,
"Just Dance" u "Poker Face", miktuba u prodotti t-tnejn li huma minn RedOne,
saru suċċess internazzjonali, fejn spiċċaw fil-quċċata tal-Billboard Hot 100
fl-Amerika u rebħu unuri għall-Aqwa Album Elettroniku/Dance u l-Aqwa Rikording
Dance. Mal-bidu tal-2009 bdiet l-ewwel tour tagħha, The Fame Ball Tour.
Mar-raba' kwart tas-sena, kienet ħarġet it-tieni album tagħha bl-isem ta' The
Fame Monster, li kien jinkludu l-kanzunetta "Bad Romance", waqt li bdiet
it-tieni tour tagħha, The Monster Ball Tour.

L-ispirazzjoni għal Lady Gaga huma l-kantanti glam rock David Bowie u Queen, u
kif ukoll il-mużiċisti pop Madonna u Michael Jackson. Hi stqarret kif il-moda hi
wkoll sors ta' ispirazzjoni għall-kitba u l-esebizzjonijiet tagħha. Sa Awwissu
2010, Gaga biegħet iktar minn 13-il miljun album u 51 miljun diska madwar
id-dinja. Il-magażin Time, f'Mejju tal-2010, poġġiet lil Gaga fil-lista tat-Time
100 tal-aktar persuni influwenti fid-dinja. F'Ġunju tal-2010, Forbes niżżlet lil
Gaga bħala r-raba' fil-lista tal-aktar ċelebrità b'saħħithom u influwenti
fid-dinja; hi wkoll tinsab fit-tieni post tal-aktar mużiċista b'saħħitha
fid-dinja.

Stefani Germanotta twieldet New York nhar it-28 ta' Marzu, 1986, l-ikbar tifla
ta' Joseph Germanotta, imprenditur tal-internet Taljan Amerikan, u Cynthia
Bissett. Hi tgħallmet il-pjanu meta kellha erba' snin; ta' tlettax ikkomponiet
l-ewwel ballata għall-pjanu u ta' erbatax bdiet tkanta f'serati fejn l-udjenza
setgħet tesebixxi ruħha quddiema il-mikrofonu. Fl-età ta' ħdax-il sena,
Germanotta bdiet tattendi l-Kunvent tal-Qalb ta' Ġesù, skola Kattolika privata
f'Upper East Side ġo Manhattan, imma sostniet fuq kif hi mhix ġejja minn xi
sfond soċjali sinjur, fejn stqarret li l-ġenituri "[huma] t-tnejn ġejjin minn
familji ta' klassi baxxa, u għalhekk ħdimna għal kollox — ommi kienet taħdem
mit-tmienja sat-tmienja 'l bogħod mid-dar, fit-telekomunikazzjoni, u l-istess
kien jagħmel missieri." L-imħabba li kellha għall-palk dehret fiż-żmien li
kienet tattendi l-iskola sekondarja, fejn kienet ingħatat l-irwol prinċipali ta'
Adelaide f'Guys and Dolls u ta' Philia f'A Funny Thing Happened on the Way to
the Forum. Hi stess tistqarr fuq kif il-ħajja akkademika tagħha matul dan
iż-żmien kienet waħda "ta' dedikazzjoni, ta' studju, u ta' dixxiplina" imma
wkoll "b'xi ftit ta' nuqqas ta' sigurtà". Kif qalet f'intervista, "Kienu
jgħadduni biż-żmien minħabba li jew kont inkun wisq provokattiva jew wisq
eċċentrika, u għalhekk bdejt nillimita ruħi xi ftit. Ma kontx inħossni
nappartjeni għal tal-madwar, u ħassejtni qisni skerz." Studenta li kienet
tattendi magħha l-iskola sekondarja fakkret kif "Hi kellha grupp ta' ħbieb;
kienet studenta bil-għaqal. Kienet tħobb ħafna s-subien, però l-kant kien
in-numru wieħed."

Ta' sbatax-il sena, eżattament, nhar it-23 ta' Awwissu, 2003, Germanotta daħlet
fit-Tisch School of the Arts tal-Università ta' New York. Hemmhekk hi studjat
il-mużika u tejjbet l-abbilitajiet tagħha bħala liriċista fejn il-kitbiet tagħha
kienu jduru madwar l-arti, ir-reliġjon, il-problemi soċjali u l-politika.
Germanotta ħasset kif hi kienet iktar kreattiva minn biċċa minn sħabha
tal-klassi. "Ġaladarba titgħallem fuq kif għandek taħseb dwar l-arti, tista'
tgħallem lilek innifsek," stqarret. Mat-tieni semestru tat-tieni sena ta' studju
hi ħalliet l-iskola sabiex tiffoka iktar fuq il-karriera mużikali tagħha.
Missierha kien qabel li jħallsilha l-kera għal sena, bil-patt u l-kundizzjoni li
terġa' tidħol fit-Tisch jekk ma kienx se jirnexxielha.

Lady Gaga għall-bidu iffirmat kuntratt ma' Def Jam, meta kellha dsatax-il sena,
wara li d-diskografiku L. A. Reid kien semagħha tkanta fil-kuritur mill-uffiċċju
tiegħu. Madanakollu, il-kantanta ċaħdet li hi u Reid kienu qatt iltaqgħu u
l-kuntratt ġie xolt wara biss tliet xhur. Madwar sena wara ġiet skoperta
mid-diskografiku Vincent Herbert li taha kuntratt mal-Interscope Records
f'Jannar tal-2008. Hi rnexxielha tħalli 'l kulħadd impressjonat għall-widna lejn
il-mleodija u għall-abilitajiet bħala kantawtriċi, u bdiet taħdem bħala
kantawtriċi, fejn kitbet għall-Konvict Muzik, it-tikketta diskografika ta' Akon,
u għal artisti bħal Fergie, Pussycat Dolls, Britney Spears u New Kids on the
Block. Għal Britney Spears kitbet "Quicksand" u "Amnesia", li suċċessivament ġew
inklużi bħala bonus track fl-album Circus. Fl-ewwel xhur tal-2007, Jimmy Iovine,
il-president tal-Interscope Records, indunat bit-talent tagħha u fuq parir ta'
Akon, li kien l-ewwel fost dawk li emmnu bit-talenti vokali tagħha, iddeċieda li
jagħtiha kuntratt diskografiku.

Għall-2007 kollu, Lady Gaga ħadmet b'mod kostanti mal-ħabiba tagħha, DJ u
ballerina Lady Starlight. Iż-żewġt iħbieb bdew jesebixxu flimkien f'diversi
kunċerti u manifestazzjonijiet lokali bħal fil-Mercury Lounge u r-Rockwood Music
Hall. L-esebizzjonijiet tagħhom, taħt l-isem ta' "The Ultimate Pop Burlesque
Rock Show", kienu jagħtu ġieħ għall-varjetà tas-snin sebgħin. F'Awwissu 2007,
it-tnejn li huma ġew invitati biex jipparteċipaw f'festival mużikali
Lollapalooza, fejn issorprendu lill-udjenza preżenti b'esibizzjoni deskritta
bħala selvaġġa.

Grazzi għall-kollaborazzjoni ma' Akon, Gaga bdiet tibni l-materjal proprju
tagħha, fejn ħadmet bi sħiħ għall-ewwel album tagħhom, viċin tim ta' produtturi
bħal RedOne u Rob Fusari. Wara li għall-bidu bdiet tiċċentra l-mużika tagħha fuq
id-dance elettronika avant-garde, sabet it-triq mużikali tagħha meta bdiet
tavviċina aktar għall-pop melodiku u għall-glam rock ta' David Bowie u l-grupp
Queen;

Nhar it-8 ta' April iddebuttat bil-kanzunetta "Just Dance", li laħqet
instantanjament it-tien post fil-klassifika dance tal-Istati Uniti u fl-ewwel
post f'seba' pajjiżi — l-Awstralja, l-Irlanda, il-Kanada, l-Olanda, ir-Renju
Unit u l-Istati Uniti. F'Awwissu tal-2008 ippubblikat l-album debuttanti tagħha,
The Fame, fejn fih għamlet analisi ta' kull aspett tal-fama u li wieħed isir
famuż. L-album jiġbor fih diversi ġeneri mużikali, li jmorru mid-dance
għall-elettropop. Fil-frattemp, Lady Gaga bdiet taħdem fil-proġett kollettiv
imsejjaħ "Haus of Gaga", fejn ikkollaboraw ma' Gaga fuq il-ħwejjeġ tagħha,
ix-xenografija u sperimentazzjoni ta' tipi ġodda ta' ħsejjes. Fil-proġett
ipparteċipaw stilisti u produtturi, li taw ħajja għal tim kreattiv fuq mudell
tal-"Factory" ta' Andy Warhol.

It-tieni silta mużikali mill-album The Fame, "Poker Face", ħarġet fit-23 ta'
Settembru, 2008, u sparat fil-quċċata ta' madwar għoxrin pajjiż, ħafna minnhom
ikunu swieq mużikali kbar. "Poker Face" saret ukoll it-tieni kanzunetta
konsekuttiva ta' gaga li waslet fl-ewwel post fil-Billboard Hot 100 f'April
2009. Suċċessivament, il-Haus of Gaga bdiet iddawwar l-attenzjoni tagħha lejn
is-suq Amerikan b'Gaga tipparteċipa fl-ewwel serje ta' kunċerti flimkien
mal-kollegi tagħha fl-Interscope, New Kids on the Block, li kienu għadhom kif
reġgħu ngħaqdu. Hi dehret bħala arista mistiedna fil-kanzunetta "Big Girl Now"
mill-album ġdid tagħhom, The Block. L-album The Fame kompla jimpressjona
fil-klassifiki mondjali, fejn laħaq l-ewwel post fil-Kanada u l-Irlanda, u
l-kanzunetti tiegħu ma naqsux li jidhru wkoll fil-quċċatta ta' diversi
klassifiki.

Fl-2009 bdew l-ewwel rikonoxximenti tal-ħidmiet tagħhoma, bil-kanzunetta "Just
Dance" tiġi nominata bħala "L-Aqwa Produzzjoni Dance" fil-51 edizzjoni
tal-Grammy Awards, li suċċessivament ġie mirbuħ minn "Harder, Better, Faster,
Stronger" ta' Daft Punk. Fit-18 ta' April 2009, flimkien ma' Brandon Flowers
tal-grupp The Killers, esebixxiet flimkien mal-Pet Shop Boys fuq il-palk
tal-BRIT Awards 2009.

Nhar it-3 ta' Frar 2009 ġiet ippubliakta t-tielet kanzunetta tal-album, "Eh, Eh
(Nothing Else I Can Say)", li rċiviet ħafna rikonoxximenti fl-Awstralja, fi New
Zealand u Franza, minkejja li ma rnexxilhiex tħalli l-istess marka bħad-diski
preċedenti. Xahar wara ħarġet ir-raba' kanzunetta, "LoveGame" li kisbet suċċess
fl-Amerika. Il-vidjo ta' din il-kanzunetta, madanakollu, qajjem ħafna polemiki
f'diversi pajjiż fejn ġie ċċensurat u saħansitra, l-istazzjon televiżiv
Awstraljan Network Ten irrifjuta li jdoqq dan il-vidjo minħabba kontenut
sesswalment espliċitu.

Nhar it-12 ta' Marzu 2009 ingħata l-bidu t-tour fl-Amerika ta' Fuq, The Fame
Ball Tour, prodott fuq il-mudell tal-kollettiv Haus of Gaga, b'esebizzjonijiet
multimedjali, fejn barra li dan it-tour kien jikkonċentra fuq il-mużika, ta
importanza lill-moda u t-teknoloġija. Is-sett ta' kunċerti kienu jinvolvi tapep
differenti, minn Los Angeles, San Diego, San Francisco u diversi postijiet oħra.
Barra minnhekk, biex tippromwovi s-cd tagħha, esebixxiet f'diversi programmi
televiżi kemm dawk Amerikani kif ukoll dawk barranin.



https://mt.wikipedia.org/wiki/Gana

Il-Gana, magħrufa uffiċjalment bħala r-Repubblika tal-Gana, huwa stat sovran li
jinsab fil-Golf tal-Ginea u l-Oċean Atlantiku fl-Afrika tal-Punent. Il-pajjiżi
konfini tagħha huma l-Kosta tal-Avorju fuq il-Punent, Burkina Faso
fit-Tramuntana, it-Togo fuq il-Lvant u l-Golf tal-Ginea u l-Oċean Atlantiku
fin-Nofsinhar.

Qabel ma ġiet kolonizzata, fil-Gana kienu jgħixu numru ta' popli fil-biċċa
mir-renji Akan. Stati mhux Akani maħluqa mill-poplu Dagomba kienu jeżistu wkoll.
Qabel il-kuntatt mal-Ewropej, il-kummerċ bejn l-Akani u stati oħra Afrikani
stagħnew grazzi għar-rikezza tad-deheb tal-Akani. Il-kummerċ mal-istati Ewropej
beda mal-kuntatt mal-Portugiżi fis-seklu 15. Fl-1874, il-Brittanja kisbet
il-kontroll fuq diversi partijiet tal-pajjiż fejn assenjathom l-istatus ta' Gold
Coast. Din kisbet l-indipendenza mir-Renju Unit fl-1957, biex sar l-ewwel pajjiż
Afrikan li għamel dan.

Il-Gana hija t-tieni l-ikbar produttur tal-kakaw, u waħda mill-ikbar produtturi
tad-deheb fid-dinja. Fit-territorju tagħha hemm ukoll il-Lag Volta, l-ikbar lag
artifiċjali fid-dinja.

It-terminu Gana ifisser "Re Gwerrier" u kien it-titlu mogħti lir-rejiet
tal-Imperu tal-Gana, għalkemm dan l-imperu kien iktar fit-Tramuntana minn fejn
illum hemm il-pajjiż tal-Gana.



https://mt.wikipedia.org/wiki/FIFA

Il-Fédération Internationale de Football Association (bil-Franċiż għal
Federazzjoni Internazzjonali tal-Assoċazzjoni tal-Futbol), magħrufa aħjar bħala
l-FIFA (pronunzjata /fifə/ jew /fifæ/), hija l-federazzjoni internazzjonali li
tieħu ħsieb il-futbol. Il-kwartieri ġenerali tagħha jinsabu f'Żurigu,
l-Iżvizzera u l-president attwali huwa Joseph Blatter. Il-FIFA hija responsabbli
għall-organizazzjoni u t-tmexxija tal-kompetizzjonijiet importanti tal-futbol,
bl-aktar waħda magħrufa tkun it-Tazza tad-Dinja, li ilha ssir mill-1930.

Il-FIFA għandha 208 assoċjazzjoni membru, li hi sittax iktar mill-Ġnus Magħquda.

Il-bżonn ta' organizzazzjoni waħda li tħares il-logħba dinjija dehret evidenti
speċjalment fil-bidu tas-seklu 20 bil-popolarità ta' logħbiet internazzjonali
tkompli teskala. Il-FIFA ġiet fundata f'Pariġi fil-21 ta' Mejju 1904; l-isem u
l-akronimu bil-Franċiż għadhom jeżistu sal-lum il-ġurnata, anke barra minn
pajjiżi li ma jitkellmux il-Franċiż. L-ewwel president kien Robert Guérin.

Il-FIFA ippresidiet l-ewwel kompetizzjoni internazzjonali tagħha fl-1906, imma
din ma tantx intlaqgħet b'approvazzjoni jew suċċess. Din, flimkien ma' fatturi
ekonomiċi, wasslet għas-sostituzzjoni ta' Guérin ma' Daniel Burley Woolfall
mill-Ingilterra, li kienet diġà assoċjazzjoni membru. It-turnew segwenti li ġie
ospitat kien dak tal-futbol fl-Olimpjadi tas-sajf 1908 f'Londra, fejn kien aktar
ta' suċċess, minkejja l-preżenza ta' futbolers professjonisti, ħaġa li ma kinitx
konformi mal-prinċipji oriġinarji tal-FIFA.

Is-sħubija tal-FIFA kibret 'il barra mill-Ewropa bl-applikazzjoni tal-Afrika
t'Isfel fl-1909, l-Arġentina u ċ-Ċili fl-1912, u l-Kanada u l-Istati Uniti
fl-1913.

Matul l-Ewwel Gwerra Dinjija, b'ħafna futbolers jintbagħtu fuq il-front
tal-gwerra u l-possibilità ta' vjaġġar għal partiti internazzjonali kienet
severament limitata, kien hemm ftit logħbiet internazzjonali u s-sopravivenza
ta' din l-organizzazzjoni kien punt esklammativ kbir. Fi tmiem il-gwerra, wara
l-mewt ta' Woolfall, l-organizzazzjoni ġiet immexxija mill-Olandiż Carl
Hirschmann. Grazzi għalih il-FIFA ma ġietx xolta, però għall-prezz tal-irtirar
tal-Home Nations (tar-Renju Unit) li saħqu li ma kinux lesti li jipparteċipaw
f'kompetizzjonijiet internazzjonali flimkien mal-għedewwa riċenti tagħhom
fil-Gwerra Dinjija. Il-Home Nations aktar tard reġgħu reġġgħu lura s-sħubija
tagħhom.

Xi pajjiżi kellhom l-għażla li jagħżlu f'liema konfederazzjoni jikkompetu
minħabba l-pożizzjoni ġeografika tagħhom. Bħala riżultat, numru ta' pajjiżi
transkontinentali li jinkludu r-Russja, l-Armenja, it-Turkija, l-Ażerbajġan u
l-Ġeorġja għażlu li jkunu parti mill-UEFA minkejja li parti sostanzjali minn
pajjiżhom tinsab fl-Asja. L-Iżrael, allavolja jinsab kollu kemm hu fl-Asja,
ingħaqad mal-UEFA fl-1994, wara snin li t-timijiet tal-futbol tiegħu kienu
bbojkotjati minn minn diversi pajjiżi tal-AFC. Il-Każakistan mexa mill-AFC
għall-UEFA fl-2002. L-iktar pajjiż riċenti li għamel bidla fil-konfederazzjoni
hi l-Awstralja li bidlet iż-Żona Oċeanika ma' dik Ażjatika f'Jannar tal-2006.

Il-Gujana u s-Surinam minn dejjem kienu parti mill-konfederazzjoni tal-CONCACAF,
minkejja li huma pajjiżi Sud-Amerikani.

Il-FIFA tirrikonoxxi 208 assoċjazzjoni nazzjonali u t-tim nazzjonali tal-irġiel
rispettiv tagħhom, kif ukoll 129 tim nazzjonali tan-nisa (ara l-lista ta'
timijiet nazzjonali tal-futbol u l-kodiċi tal-pajjiżi rispettivi tagħhom). Fatt
kurjuż huwa li l-FIFA għandha iktar membri mill-Ġnus Magħquda minħabba li l-FIFA
tirrikonoxxi numru ta' entitajiet li mhumiex sovrani bħala pajjiżi distini,
fosthom l-erba' Home Nations fi ħdan ir-Renju Unit. Il-klassifika dinjija
tal-FIFA toħroġ kull xahar u telenka t-timijiet nazzjonali skont il-prestazzjoni
tagħhom fil-kompetizzjonijiet internazzjonali, fażijiet ta' kwalifikazzjoni u
logħob ta' ħbiberija. Hemm ukoll il-klassifika dinjija femminili tal-FIFA
għat-tim nazzjonali tan-nisa, li tiġi aġġornata erba' darbiet fis-sena.

Ir-regoli tal-logħba li jmexxu l-logħba tal-futbol mhumiex biss responsabilità
tal-FIFA; huma huma responsabilità ta' organizzazzjoni li ġġib l-isem ta' IFAB
(International Football Association Board). Il-FIFA għandha erba' rappreżentanti
f'dan il-bord, bl-erba' membri l-oħra jkunu provduti mill-assoċjazzjonijiet
tal-futbol fl-Ingilterra, l-Iskozja, il-Galles u l-Irlanda ta' Fuq, bħala
rikonoxximent tal-kontribuzzjoni unika fil-kreazzjoni u l-istorja tal-logħba.
Il-bidliet proposti jgħaddu biss meta maġġoranza ta' sitta minn tmienja
japprovaw il-proposta.

Il-FIFA, kull sena, tagħti l-unur tal-Plejer tas-Sena lill-aktar futboler
maskili u femminili prestiġjuż tas-sena, bħala parti minn ċeremonja annwali fejn
fiha jingħataw ukoll l-unuri għat-timijiet u anki għal xi ħidma speċjali
fix-xena tal-futbol internazzjonali.

Bħala parti miċ-ċelebrazzjonijiet f'għeluq il-mitt sena fl-2004, il-FIFA
organizzat "Il-Parita taċ-Ċentinarju" bejn Franza u l-Brażil, l-aktar timijiet
b'suċċess f'dawn l-aħħar għexieren ta' snin. F'din l-okkażjoni, Pelé, għamel
lista ta' fost l-aqwa plejers ta' kull żmien. Din il-lista, il-FIFA 100,
tinkludi 50 futbolers li kienu għadhom attivi meta ġiet ippubblikata l-lista
(waħda minnhom kienet mara), u 75 plejer irtirat (fejn inkluda lilu nnifsu u
mara, imma ma inkludiex plejers li m'għadhomx ħajjin). Il-lista oriġinarjament
kienet ippjanata għal 100 futboler però Pelé ħassha tqila biex jagħżel mija biss
u allura semma 125 plejer.



https://mt.wikipedia.org/wiki/Difensur

Fil-logħba tal-futbol, id-difensur hu dak il-plejer li jkun imsejjaħ biex
jiddefendi l-iskwadra tiegħu mill-azzjonijiet ta' l-attakkanti tat-tim
avversarju.

Ix-xogħol tad-difensur ċentrali jew stopper hu li jwaqqaf il-plejers tat-tim
oppost, partikularment lill-attakkanti, milli jiskurjaw, u jevitaw li l-ballun
jidħol fil-kaxxa tal-penalty. Kif l-isem tagħhom stess jissuġġerixxi, huma
jilgħabu f'pożizzjoni ċentrali. Ħafna timijiet jużaw żewġ difensuri ċentrali, li
jkunu quddiem il-gowler. Hemm żewġ strateġiji difensivi wżati minn difensuri
ċentrali: id-difiża ta' żona, fejn id-difensur ċentrali jżomm erja speċifika
tal-grawnd, u d-difiża ta' plejer, fejn kull difensur ċentrali jieħu l-inkarigu
li jżomm plejer partikulari ta' l-opponenti.

Fil-ġurnata tal-lum insibu diversi difensuri popolari, u fost dawn insibu lil
Rio Ferdinand, Nemanja Vidić, John Terry, Alessandro Nesta, Carles Puyol, Fabio
Cannavaro, Marco Materazzi, Ricardo Carvalho, Rafael Márquez, William Gallas,
Ivan Cordoba u Lúcio.

Din it-tip ta' pożizzjoni hi aktar versatili milli dik tad-difensur ċentrali,
fejn plejer libero (bil-Malti: "liberu") jgħin biex ineħħi l-ballun mit-tim
oppost jekk dan ta' l-aħħar jilħaq jaqbeż il-linja difensiva. Il-pożizzjoni
tiegħu jew tagħha hi aktar fluwida mid-difensuri l-oħra li jkunu nkarigati biex
jimmarkaw plejer partikulari. L-abilità li plejer liberu jaqra l-logħba hi aktar
vitali milli għal difensur ċentrali. Plejer liberu hu ħafna drabi mistenni li
jibda' l-kontrattakki, u b'hekk ikollu bżonn l-abilità fuq il-kontroll
tal-ballun u l-passaġġi minn difensur ċentrali. Franz Beckenbauer hu tabilħaqq
fost l-aqwa plejer liberu li qatt lagħbu din il-logħba.

Xi plejers prominenti li jilgħabu fuq il-faxxa difensiva huma Ashley Cole,
Patrice Evra, Daniel Alves, Gianluca Zambrotta, Philipp Lahm, Roberto Carlos,
Javier Zanetti, Clemens Fritz u Sergio Ramos.

Fl-evoluzzjoni tal-logħba moderna, difensuri fuq il-ġwienaħ huma l-kombinazzjoni
ta' difensuri fuq il-faxex u midfilder fuq il-ġwejnħa. Huma huma ħafna drabi
aktar avventurużi minn difensuri fuq il-faxex u jkunu mistennija li jipprovdu
aktar spazjun f'tim mingħajr midfilders fil-ġwienaħ. Huma jrid ikollu stamina
eċċezzjonali, iridu jipprovdu passaġġi fuq l-attakk u jiddefendu kontra attakki
fuq il-faxex. Midfilder difensiv hu ħafna drabi wżat biex jimla l-avvanzi
tal-plejer fuq il-ġwienaħ.



https://mt.wikipedia.org/wiki/Arkan%C4%A1lu_Mikiel

Mikiel huwa wieħed mit-tliet arkanġli li jissemmew b'isimhom fil-Bibbja,
flimkien ma' Rafel u Gabrijel. L-isem Mikiel ġej mil-espressjoni "Mi-ka-El" li
tfisser "min hu bħal Alla?"

San Mikiel jissemma darbtejn fit-Testment il-Qadim u darbtejn fit-Testment
il-Ġdid. Jissemma darbtejn fil-Ktieb tal-Profeta Danjel bħala l-Prinċep li
jħares lill-ulied tal-Poplu t'Alla, lil-Lhud, fi żmien il-jasar tal-Babilonja.

Fl-Ittra ta' San Ġuda jissemma San Mikiel jiġġieled max-xitan fuq il-ġisem ta'
Mosè.

Fl-Apokalissi 12, 7-8, insibu r-rebħa tal-anġli mmexxija minn San Mikiel fuq
x-xjaten wara battalja qalila.

San Mikiel jissemma wkoll f’kotba Apokrifi bħal “De principiis” ta’ Oriġenu u
“Rivelazzjoni ta' Mosè”.

Fil-Koran, l-anġlu Mikiel jissemma darba, fis-Sura 2:98. L-Arkanġlu Mikiel huwa
wieħed mill-erba' Arkanġli għall-Misilmin u wieħed minn tnejn imsemmijin
b’isimhom fil-Koran, flimkien ma' Gabrijel.

It-tradizzjoni Nisranija tħares lejn San Mikiel bħala dak li jiġġieled kontra
x-xitan, dak li jsalva l-erwieħ fil-punt tal-mewt, dak li jħares lill-Knisja, u
dak li jieħu l-erwieħ għand Alla għall-ġudizzju. L-Insara tal-bidu kienu jpoġġu
l-morda taħt il-ħarsien ta' San Mikiel. San Mikiel hu marbut ma’ ħafna nixxigħat
bil-qawwa li jfejqu madwar l-Ewropa, bħal fi Chiarotopa ħdejn Kolossae u dawk
f’Khonas. Fis-Santwarju ta’ Sosthenion, qrib Kostantinopli jingħad li San Mikiel
deher lill-Imperatur Kostantinu. F’Ruma, jingħad li l-Arkanġlu deher fuq
il-Moles Hadriani fis-sena 950 w.K. waqt purċissjoni mill-Papa Girgor
għall-ħelsien mill-pesta. Jingħad ukoll li fis-seklu 6 w.K. l-Arkanġlu Mikiel
deher fuq il-muntanja Gargano fin-nofsinhar tal-Italja.

F'Malta nsibu tliet knejjes iddedikati lil San Mikiel: fis-Salini (Burmarrad),
fl-Iklin u fl-Imqabba. Kien hemm oħra Ħaż-Żebbuġ.

L-Arkanġlu Mikiel huwa l-patrun tal-morda, tal-kavallieri, tal-baħħara u
tal-bejjiegħa tal-merċa. Hu patrun ukoll ta’ Franza u tal-Ġermanja.

L-aħħar ġrajja marbuta mal-interċessjoni qawwija ta’ San Mikiel seħħet mal-1150
sena wara, sewwasew fl-1656. In-naħa ta’ isfel tal-Italja kienet maħkuma
mill-marda qerrieda tal-pesta. Quddiem din l-epidemija, li ħalliet eluf ta’ nies
mejta, l-Arċisqof, Alfonso Puccinelli, sam u talab lil San Mikiel Arkanġlu.
Barra minn hekk, kiteb talba u poġġieha quddiem l-istatwa tal-Arkanġlu li hemm
fis-santwarju tiegħu fil-Gargano. Nhar it-22 ta’ Settembru, waqt li kien qiegħed
jitlob fil-kappella tal-palazz tiegħu fuq Monte Sant’Angelo kien hemm bħal
terremot u San Mikiel dehrlu f’dija li tgħammex. L-Arkanġlu ordnalu biex ibierek
il-ġebel tal-għar u jnaqqax fuqhom is-sinjal tas-Salib u l-ittri MA (Mikiel
Arkanġlu).

Matul iż-żminijiet, is-santwarju fuq il-Gargano kien post li ra eluf ta’
pellegrini li żaruh. Fost l-għadd bla tarf ta’ pellegrini li telgħu fuq
il-muntanja Gargano insibu lill-Papiet Ġelasju I, San Ljun IX, Urbanu II,
Alessandru III, Gregorju X, San Ċelestinu V, Ġwanni XXIII (meta kien għadu
Kardinal) u Ġwanni Pawlu II. Fost is-slaten li żaru din il-Bażilika Ċelesti
nsibu lil Ludoviku II, Ottone III u ommu Teofane, Karlu t’Anġù, Alfonsu
t’Aragona, is-Slaten Borboni Ferdinandu I u II, Vittorju Emanuele III u Umberto
ta’ Savoja. Ma’ dawn nistgħu nżidu wkoll xi qaddisin bħal San Franġisk t’Assisi,
Santa Briġida tal-Isvezja, San Alfons Maria de Liguori, San Geraldu Maiella u
San Piju ta' Pietralcina.

Dun Ġorġ Preca kien devot kbir tal-Arkanġlu San Mikiel. Dun Ġorġ kien
jirrakkonta kif darba meta kellu madwar ħames snin kien ghaddej il-Belt
mas-seftura tal-familja u waqqfu uffiċjal żagħżugħ li qegħedlu f’idu arloġġ
tad-deheb. Dan l-uffiċjal sparixxa f'daqqa u anke l-arloġġ. Dun Ġorġ kien
persważ li dak l-uffiċjal ma kien ħadd ħlief l-arkanġlu San Mikiel u l-arloġġ
kellu jkun l-Arloġġ ta’ Talb li Dun Ġorġ stess kellu jikteb għas-soċji
tal-MUSEUM biex jitolbuh kull kwarta.

Nhar l-4 ta' Novembru 1946, bil-barka ta' Dun Ġorġ, soċju tal-MUSEUM u
eks-impjegat tat-Tarzna, Toni Agius, mgħejjun l-iktar mill-Assistent Superjur
Ġenerali Karmenu Callus, fetaħ skola tas-Soċjetà tal-MUSEUM, bl-isem Skola St
Michael li fil-bidu kienet f’dar jisimha Villa Violette, il-Marsa. Iżda erba’
snin wara, fl-1951 is-Soċjetà akkwistat biċċa art kbira fl-inħawi ta’
Fleur-de-Lys. Nhar id-19 ta’ Mejju 1951, Dun Ġorġ imdawwar mis-soċji, għalliema
u tfal, bierek l-ewwel ġebla tal-iskola u talab b’dal-kliem:

L-epika ta’ John Milton, Paradise Lost tirrakkonta fis-sitt ktieb l-istorja
tal-ġlieda bejn l-anġli t-tajbin immexxija mill-Arkanġlu Mikiel kontra x-xjaten.

L-Arkanġlu Mikiel hu l-karattru priċipali, maħdum minn John Travolta, fil-film
Michael (1996).

Fil-film Ghost Rider (2007), l-Arkanġlu Mikiel huwa wieħed mill-karattri
prinċipali.



https://mt.wikipedia.org/wiki/%C4%A0eneru_(tassonomija)

Fin-Nomenklatura Binominali użata mad-Dinja kollha, l-isem ta' organiżmu huwa
magħmul minn 2 partijiet: l-isem ġeneriku (dejjem kapitalizzat) u l-isem
speċifiku (magħruf bħala "epithet"). Eżempju huwa Homo sapiens, l-isem
xjentifiku tal-ispeċi Umana li tagħmel parti mill-Ġeneru Homo.

Il-burduri bejn il-Ġeneri kienu storikament suġġettivi, iżda bl-avvent
tal-Filoġenetika, sar ferm aktar komuni li l-livelli tassonimiċi kollha 'l fuq
mil-livell speċifiku jridu jkunu ristretti għal gruppi li juru biċ-ċar li huma
monofiletiċi, dan ifisser li d-dixxendenti ta' Takson anċestrali jridu jiġu
miġbura flimkien fi grupp wieħed, anke jekk uħud minnhom ma jkunux jaqsmu
l-karatteristiċi viżibli kollha mal-bqija. Dan kollu fil-kodiċi taż-Żooloġija
jew tal-Botanika qatt ma kien rekwiżit u b'hekk din hija diskussjoni taħraq
għaddejja l-ħin kollu fil-qasam tas-sistematika; jekk wieħed għandux jibbaża fuq
il-Kladistika jew fuq il-Fenetika. Fil-present, il-biċċa l-kbira
tal-klassifikazjonijiet ibbażati fuq il-Fenetika qegħdin jiġu bil-mod il-mod
mibdula bi klassifikazjonijiet ibbażati fuq il-Kladistika (eż. Reptilia u
Amphibia ma għadhomx użati).

Ġeneru f'Renju jista' jiġi użat bħala isem ta' Ġeneru jew Takson ieħor f'Renju
ieħor, għalkemm l-International Code of Zoological Nomenclature u
l-International Code of Botanical Nomenclature jagħtu l-parir biex dan ma jsirx.
Hemm 'il fuq minn 5000 minn dawn l-ismijiet użati f'aktar minn Renju wieħed.
Eżempji huma Anura li huwa isem ta' Ordni taż-Żrinġijiet imma huwa wkoll isem
ta' Ġeneru ta' pjanti u Aotus li huwa isem ta' Ġeneru tal-pjanta tal-piżelli u
ta' Xadina tal-lejl.

Ovvjament fl-istess Renju isem ġeneriku partikolari jista' jintuża għal Ġeneru
wieħed. Dan jispjega għaliex il-Ġeneru tal-platipu huwa Ornithorhynchus —
għall-ewwel George Shaw fl-1799 kien semmieħ Platypus, iżda kien diġa' użat għal
insett minn Johann Friedrich Wilhelm Herbst fl-1793 u peress li l-platipu u
l-insetti jagħmlu parti mill-istess Renju l-Animalia, l-isem Platypus ma setax
jintuża għat-tnejn li huma u b'hekk Johann Friedrich Blumenbach fis-sena 1800,
għall-platipu, ippublika l-isem xjentifiku Ornithorhynchus bħala sostitut.

Il-Ġeneru bħala Takson fil-ġerarkija obbligatorja qiegħed eżatt taħt il-Familja
u livell aktar 'l fuq mill-ispeċi.

Il-Ġeneru bħala Takson fil-ġerarkija f'tassonomija kumplessa huwa Takson bejn
l-Infratribu u s-Sottoġeneru (jew Sezzjoni fil-botanika).



https://mt.wikipedia.org/wiki/Voltaire

François-Marie Arouet, magħruf iżjed bil-laqam ta' Voltaire (Pariġi, 21 ta'
Novembru 1694 – Pariġi, 30 ta' Mejju 1778) kien filosfu, kittieb, drammaturgu u
poeta Franċiż. Kien wieħed mill-ikbar animaturi u esponenti tal-Illuminiżmu u
l-isem ta' Voltaire jibqa' għal dejjem marbut ma' dan il-moviment kulturali.

François-Marie Arouet Le Jeune uffiċjalment twieled fil-21 ta' Novembru fl-1694
f'Pariġi minn familja għanja tal-borgeżija. Kif qal l-għaref stess bosta drabi,
id-data tat-twelid meħuda mir-reġistru tal-magħmudija, hi x'aktarx ħażina billi
kellu ħafna problemi tas-saħħa u l-magħmudija setgħet saret xi disa' xhur wara.
Missieru, François Arouet, kien nutar għani u Ġansenista ħerqan, waqt li ommu,
Marie Marguerite d'Aumart, kienet ġejja minn familja qrib in-nobbiltà. Ħuha,
minn naħa l-oħra – dejjem skont Voltaire – kien Ġansenista fanatiku.

Beda l-istudji tiegħu fl-1704 fil-kulleġġ magħruf tal-Ġiżwiti ta'
Louis-le-Grand. Dak iż-żmien iż-żagħżugħ Voltaire wera ħerqa kbira għall-istudji
umanistiċi: fuq kollox għar-retorika u l-filosofija. Minkejja li kien kritiku
ħafna tal-Ġiżwiti, rabba ammirazzjoni kbira lejn l-għalliema tiegħu u l-ħidma
tal-Kumpanija ta' Ġesù fiċ-Ċina u l-Paragwaj. Fl-1711 ħalla l-kulleġġ u nkiteb
skont ix-xewqa ta' missieru, fl-iskola superjuri tal-liġi. Ir-relazzjonijiet ma'
missieru marru għall-agħar, għax dan ma kienx jaqbel mal-vokazzjoni poetika li
kien qiegħed jaqbad u l-ħbiberija kontinwa ma' gruppi libertini.

Il-kitba polemika tiegħu għamlet suċċess minnufih fis-salotti tan-nobbli;
minħabba xi wħud mill-versi tal-1717, kontra ir-reġġenti ta' Franża Filippu
t'Orléans, ġie arrestat u maqful fil-ħabs tal-Bastilja. Fl-1723 ippublika
l-poeżija La Ligue li kien kiteb fil-ħabs. Fl-1728, dan ix-xogħol reġa' ġie
ppubblikat bit-titlu ta' Henriade.

L-appoġġ li wrew għall-ewwel in-nobbli ta' Franza ma damx wisq ma għeb. Minħabba
l-kitba niggieża tiegħu daħal fi ġlieda mal-Kavallier de Rohan. Dan ġiegħel
lis-sefturi tiegħu jagħtu xebgħa lil Voltaire u ma laqax l-istedina tiegħu għal
dwell. Il-protesti tal-poeta żagħżugħ għamlu kollox agħar u reġa' ntefa' l-ħabs.
Wara żmien qasir ta' eżilju barra Pariġi, Voltaire kellu jemigra lejn
l-Ingilterra (1726-1729). Fil-Gran Brittanja, fejn kien jaf ħafna kittieba u
filosfi ta' kultura demokratika, fosthom Robert Walpole, Jonathan Swift,
Alexander Pope u George Berkeley, żviluppa l-ideat Illuministi kontra
l-assolutiżmu fewdali ta' Franza. Hemmhekk kiteb l-Ittri Ingliżi (jew Ittri
Filosofiċi), li għalihom ġie kundannat mill-ġdid billi dawn kienu immirati
kontra l-ancien régime. Matul l-eżilju ħa l-laqam ta' "Voltaire". In-nisel ta'
dan l-isem mhux żgur u hu s-suġgett ta' ħafna dibattitu:

Kien għadu eżiljat f'Lorraine, reġjun ta' Franza, minħabba x-xogħol l-istorja
ta' Karlu XII (Histoire de Charles XII) tal-1731, meta kiteb it-traġedja Brutu
(Brutus) u wara Il-fanatiżmu jew Muħammet (Le fanatisme ou Mahomet), Mérope,
it-trattat Elementi tal-filosofija ta' Newton (Eléments de la philosophie de
Newton) u wkoll ix-xogħol storiku Is-seklu ta' Lwiġi XIV (Le Siècle de Louis
XIV). Dak iż-żmien beda relazzjoni mal-mara nobbli Madame du Châtelet, u, xi
snin wara man-neputija tagħha, Madame Denis.

Mill-1749 għall-1752 kien joqgħod Berlin, mistieden ta' Federiku II tal-Prussja,
li kien jammirah u ħatru ċambellan. Voltaire kien jinqala' ħafna
fl-ispekulazzjoni finanzjarja u minħabba fiha kellu x'jgħid mar-re li ġiegħel li
jarrestawh bil-ħruxija għal żmien qasir fi Frankfurt. Wara dan l-inċident,
għaddew ħafna snin qabel ma reġgħu għamlu paċi.

Billi ma setax jerġa' lura Pariġi, mar joqgħod Ġinevra, sakemm kisirha mar-
Repubblika Kalvinista u fl-1755 mar jgħix Lożanna fil-kastelli ta' Ferney u
Tournay, li kien xtara. F'dan il-perjodu kiteb it-traġedja Oreste (1750),
meqjusa bħala waħda mix-xogħlijiet minuri tat-teatru ta' Voltaire.

Sa daż-żmien kien sar famuż u punt ta' riferiment għall-Ewropa illuminista
kollha. Bil-parodija ta' Ġovanna t'Arc fit-Tfajla ta' Orléans (La Pucelle
d'Orléans) daħal f'polemika mal-knisja kattolika. F'Candide jew l-ottimiżmu
(Candide ou l'Optimisme) (1759), per mezz tal-allegorija, Voltaire waqqa'
għaċ-ċajt ir-reliġjon, it-teologi, il-gvernijiet, l-armati, il-filosfiji u
l-filosfi u b'iżjed qawwa attakka l-ottimiżmu ta' Gottfried Leibniz. Ir-rumanz,
li baqa' l-espressjoni letterarja tal-ħsieb tiegħu l-iżjed li rnexxiet, kien
kontra kull providenzjaliżmu u fataliżmu. Minnu beda kampanja akkanita kontra
s-superstizzjoni u l-fataliżmu favur iżjed tolleranza u ġustizzja.

B'dan it-tir kiteb it-Trattat fuq it-tolleranza (Traité sur la tolérance) (1763)
u d-Dizzjunarju filosofiku (Dictionnaire philosophique) (1764). Fl-aħħar xogħol
filosofiku tiegħu, Il-filosfu injorant (Le philosophe ignorant) (1766), Voltaire
insista fuq il-limitazzjoni tal-libertà umana, li qatt ma tikkonsiti fl-assenza
ta' xi mottiv jew determinazzjoni.

Fl-1778 mar lura Parigi fejn daħal fil-Mażunerija u miet xahar wara. Fit-28 ta'
Frar 1778, erba' xhur qabel mewtu, f'ittra lis-segretarju tiegħu Vagnière,
stqarr:

Minkejja s-suċċessi li kellu ma ndifinx bil-knisja. Din tidher li kienet ukoll
ir-rieda tiegħu għax meta qabel ma miet qassis stiednu biex iqerr, irrifjuta u
qallu "Issa mhux il-ħin li nagħmel ħbieb ġodda". Fl-1794, matul ir-Rivoluzzjoni
Franċiża il-fdalijiet tiegħu ittieħdu fil-Panthéon ta' Pariġi.

Voltaire ma kienx jemmen li Franza (u in ġenerali l-ebda nazzjon) kienet lesta
għal demokrazija sħiħa: għalhekk qatt ma kien jaqbel mal-ideat repubblikani
(allavolja, wara mewtu sar wieħed mill-"missirijiet" tar-Rivoluzzjoni). Mbiegħed
mill-ideat populisti u radikali, ħlief fejn kienet tidħol ir-reliġjon
fil-politika (kien antiklerikali konvint), il-pożizzjoni politika tiegħu kienet
ta' wieħed liberali moderat, kontra n-nobbiltà u favur monarkija kostituzzjonali
tat-tip Ingliż. Madanakollu billi kien jibża' li l-aristokrazija jieħdu
f'idejhom ħafna poter żejjed akkost tal-borgeżija u r-re, kien favur
l-assolutiżmu mdawwal u, għal ċerti żminijiet kien qrib ħafna l-politika ta'
Katerina II tar-Russja u Federiku II tal-Prussja. F'dak li kellu x'jaqsam
mas-sistema ġudizzjarju kien kontra t-tortura u l-piena tal-mewt (ħlief f'ċerti
każi) u kien laqa' ħafna l-ideat ta' Cesare Beccaria.

Fost l-esperjenzi l-iżjed sinjifikattivi tal-ħajja intelletwali ta' Voltaire
irridu ngħoddu żgur il-vjaġġi fl-Olanda u fuq kollox fl-Ingilterra; hemm
iż-żagħżugħ Pariġin rahom jipprattikaw it-tolleranza reliġjuża u l-libertà
tal-espressjoni ta' ideat politiċi, filosofiċi u xjentifċi. Għal wieħed li ma
kienx jissaporti r-repressjoni mill-ħakkiema u l-kleru (forsi ħaġa li kienet
ġejja mill-esperjenza li kellu fl-iskejjel riġidi tal-Ġiżwiti) l-Ingilterra
għalih dehret bħala s-simbolu ta' ħajja mdawla u ħielsa.

Voltaire intefa' fuq il-kultura Ingliża fejn studja d-duttrina rivoluzzjunarja
xjentifika ta' Newton u d-deiżmu u l-empiriżmu ta' Locke u għama warajhom. Minn
din il-laqa' mal-filosofija Ingliża, ħareġ kunċett ta' xjenza msejsa fuq
l-esperimenti, li kien jifhmu bħala d-determinazzjoni tal-liġijiet tal-fenomeni,
u kunċett ta' filosofija li kien jifhmu bħala analiżi u kritika tal-esperjenza
umana f'oqsma diversi. Hekk twieldu l-"Lettres sur les anglais" jew "Lettres
philosophiques" (1734) li fetħu u wessgħu ix-xefaq razzjonali Ewropew imma
fl-istess ħin ġibdu fuqu burraxka ta' persekuzzjoni.

Il-problema prinċipali għal Voltaire kien l-eżistenza ta' Alla, li l-għarfien
tagħha hu fondamentali biex naslu għal nozzjoni meqjusa tal-bniedem. Il-filosfu,
l-eżistenza ta' Alla, ma ċaħadhiex bħalma għamlu xi Illuministi oħra li stqarru
li kienu atej (Diderot, D'Holbach u oħrajn) għaliex ma sabux prova tal-eżistenza
ta' Esseri Suprem, imma ħa pożizzjoni anjostika. Ra l-prova tal-eżistenza t'Alla
fl-ordni kbira li hemm fl-univers. Hekk kif kull xogħol irid xi ħadd li għamlu,
Alla jeżisti bħala l-awtur tad-dinja. Jekk irridu nagħtu kawża għall-eżistenza
tal-esseri, hemm bżonn nammettu li jeżisti esseri ħallieq. Kien jgħid:

Il-pożizzjoni tiegħu kienet waħda deista; Alla jeżisti u minkejja li nsibu ħafna
diffikultajiet f'din il-fehma, id-diffikutajiet huma ikbar jekk nieħdu
l-opinjoni kuntrarja. L-Alla ta' Voltaire mhux l-alla rivelat, u lanqas l-alla
fis-sens panteista, bħal dak ta' Spinoza. Hu tip ta' Arkittet Kbir tal-Univers,
arluġġar ta' magna perfetta. Voltaire ma ċaħadx il-Providenza, imma mhux dik
tat-tip nisrani; skond il-fehma tiegħu (bħal ħafna ta' żmienu), il-bniedem kien
hieni fl-istat tan-natura, għax kellu l-istint u r-raġuni, imma ċ-ċiviltà
ħassret din l-hena: mela jeħtieġ li naċċettaw id-dinja kif inhi u nippruvaw
intejbuha kemm nistgħu. Din il-fehma, kienet imsaħħa mill-istudju tax-xjenza ta'
Newton, li fittxet il-liġijiet tal-fenomeni u mhux il-kawżi tagħhom, u hekk
kellha konnessjoni qawwija mal-metafiżika teistika, għax timplika twemmin
razzjonali f'esseri suprem. Voltaire kien jemmen f'Alla li jaqqgħad, Alla
tal-bnedmin kollha: universali bħar-raġuni, Alla ta' kulħadd.

Waħda mill-għedewwa kbar tiegħu kienet il-Knisja kattolika (li kienet issejjaħlu
l-infami), u hu ipprova ikkisser il-Kattoliċeżmu billi jippriedka l-validità
tar-reliġjon naturali. It-twemmin tiegħu fil-prinċipji tal-morali naturali kellu
l-għan li jaqqgħad spiritwalment il-bnedmin, ikunu x'ikunu d-differenzi
fid-drawwiet u l-użanzi tagħhom, u għalhekk fit-"Trattat fuq it-tolleranza"
(1763), saħaq fuq it-tolleranza kontra l-fanatiżmu u s-superstizzjoni (li kienu
għar-reliġjon bħal ma kienet l-astrologija għall-astronomija) u per mezz ta'
ħafna kitba oħra antiklerikali saħaq fuq il-lajċità. Biex ir-reliġjonijiet
pożittitivi jinħelsu minn dawn il-feriti, jinħtieġ li dawn il-kulti
(il-Kristjaneżmu wkoll) jinbidlu fir-reliġjon naturali, u jeħilsu
mill-patrimonju dogmatiku tagħhom u jimxu mad-dawl tar-raġuni.

Mill-Kristjaneżmu Voltaire aċċetta t-tagħlim morali, jiġifieri s-sempliċità,
l-umanità, il-karità, u kien tal-fehma li meta nippruvaw nirriduċu din
id-duttrina għall-metafiżika nagħmluha għajn ta' żbalji. Ħafna drabi Voltaire
faħhar id-duttrina Nisranija kif ippriedkaha Kristu u d-dixxipli tiegħu, u
waħħal għad-deġenerazzjoni fil-fanatiżmu fl-istruttura li l-bnedmin, u mhux
Kristu, taw lill-knisja . Il-Kristjaneżmu jekk ngħixuh b'mod razzjonali, jaqbel
sewwa mal-liġi tan-natura.

Voltaire kien qiegħed immexxi polemika doppja, kontra l-intolleranza u
l-korruzzjoni tal-Kattoliċeżmu u fl-istess ħin kontra l-materjaliżmu. Kien jgħid
li "l-ateiżmu ma jopponix id-delitti imma l-fanatiżmu jġiegħlhom issiru",
allavolja wara ikkonkluda li l-ateiżmu dejjem joqtol il-virtù fis-soċjetà u
għalhekk aħjar ikollok reliġjon, anki waħda falza, milli ma jkollikx.

Voltaire madankollu rrifjuta li jammetti kwalunkwe intervent minn Alla fid-dinja
umana. Is-Suprem, il-magna tal-univers qabbadha timxi, mingħajr ma ndaħal iżjed
wara, għalhekk il-bniedem hu ħieles, jiġifieri għandu l-poter li jaġixxi, anki
jekk il-libertà tiegħu hi limitata. Mil-bqija "jkun stramb jekk in-natura
kollha, il-kwiekeb kollha jobdu l-liġijiet eterni, u li animal żgħir twil ħames
piedi jista' jaġixxi dejjem kif irid skond il-kapriċċi tiegħu".

Ta' minn isemmi wkoll il-polemika li Voltaire kellu kontra Blaise Pascal,
l-awtur tal-"Provinciales" u l-"Pensees", li kienet fuq kollox polemika kontra
l-apoloġetika u l-pessimiżmu Nisrani in ġenerali. Voltaire qal li kien qiegħed
jiddefendi l-umanità kontra dak il-"miżantropu sublimi", li jgħallem il-bnedmin
jobodu n-natura tagħhom stess. Qal li iżjed minn kontra l-"Provinciales", ried
jintefa' kontra l-"Pensees", f'difiżà ta' konċezzjoni differenti tal-bniedem,
dik li tisħaq iżjed fuq il-komplessità tar-ruħ u l-multipliċità tal-imġiba,
sabiex il-bniedem jirrikonoxxi u jaċċetta kif inhu, u ma jippruvax ikun iżjed
milli hu.

Mix-xogħlijiet storiċi kbar tiegħu l-"Historie de Charles XII" (1731), "Le
siècle de Louis XIV" (1751), l-"Essai sur les moeurs et l'esprit des nations"
(1754-58), twieldet l-istorja "tal-ispirtu uman", billi dawn wessgħu immensament
l-orizzont storiku, u nqatgħu radikalment mill-viżjoni
teoloġiko-providenzjalistika tal-imgħoddi tal-bniedem u mill-istorja li tfaħħar
il-ħakkiema. Voltaire kien jinteressa ruħu fil-popli u d-drawwiet tagħhom; qablu
l-istorja kienet l-istorja tad-dinja Nisranija, marbuta mal-Ewropa, u wara saret
l-istorja universali tal-progress uman. Bil-progress uman kien jifhem
il-kontroll li r-raġuni kellha fuq il-passjonijiet, li minħabba fihom irabbu
l-għeruq il-preġudizzji u l-iżbalji; infatti fl-"Essai" kien dejjem iwissi fuq
il-periklu li jitfaċċa l-fanatiżmu.

L-għan tal-istorja m'għadux iżjed l-għarfien t'Alla, dan mhux l-iskop
tal-bniedem, li għandu minflok jiddedika ruħu biex jifhem u jsir jaf lilu
nnifsu. L-għarfien tal-istorja mhux ħlief l-għarfien tal-bniedem stess.
L-istorja saret l-istorja tal-illuminiżmu, tad-tidwil progressiv li l-bniedem
iwettaq hu stess, tas-sejba progressiva tal-prinċipju razzjonali tiegħu.
Shaftesbury qal li l-umoriżmu hu l-aħjar rimedju kontra s-superstizzjoni u
l-intolleranza u ħadd ma jippratika dan il-prinċipju aħjar minn Voltaire;
infatti "il-mod li juża joqrob ħafna lejn dak ta' karikaturista, dejjem jibqa'
viċin il-mudell li jibda minnu imma jilgħab bih u jagħwġu b'sengħa kbira biex
jagħti l-interpretazzjoni tiegħu".

In ġenerali Voltaire irrappreżenta l-Illuminiżmu, bi ispirtu kritiku u aċituż,
bix-xewqa għaċ-ċarezza u l-luċidità, biċ-ċaħda tal-preġudizzji u l-fanatiżmu
superstizzjuż, b'fiduċja soda fir-raġuni, imma mingħajr ottimiżmu żejjed jew
fiduċja żejda fil-parti kbira tan-nies. Ir-rumanz satiriku "Candide" (1759) huwa
eżempju ta' dan. Fih Voltaire iwaqqa' għaċ-ċajt l-ottimiżmu filosofiku li kien
jiddefendi Leibniz. Infatti jakkuża bl-ikbar ħruxija l-ottimiżmu ipokrita,
il-"tout est bien" u t-teorija tal-aħjar mid-dinjiet possibbli, għax it-triġrib
tagħna jagħmluh jidher agħar u juruh bħala inevitabbli u marbut intrisekament
mal-univers. Kontra dan hemm l-ottimiżmu veru, jiġifieri t-twemmin fil-progress
uman li x-xjenja u l-filosofija illuminista jġibulna.



https://mt.wikipedia.org/wiki/Venere_(pjaneta)

Din il-Pjaneta hija msemmija għall-alla Rumana tal-Imħabba. Minħabba li hija
ftit biss iżgħar mill-Art iżda jinstab iżjed viċin tax-Xemx, qabel kienu jaħsbu
li Venere kienet xi ġenna tropikali; infatti hija infern tropikali b'temperaturi
li jlaħħqu m'ogħla s-sema, atmosfera tossika u xitaaċituża. Venere hija l-eqreb
pjaneta tad-Dinja. Bħalma hija Merkurju, Venere qatt ma tkun 'il bogħod ħafna
mix-Xemx. Filgħodu kmieni u filgħaxijiet, tiddi brillantament fuq ix-Xefaq;
Venere hi ħafna drabi msejħa 'il-Kewba ta' Filgħodu'. Apparti mix-Xemx, u
l-Qamar, Venere hija l-iktar ħaġa brillanti li nistgħu naraw fis-sema.

L-istruttura interna ta' Venere hija wisq probabbli simili ħafna ta' dik
tal-Art,b'qalba tan-nikel u ħadid imdawra b'mantle tas-silicate. Ma jidhirx li
Venere għandha ġibda manjetika qawwija ħafna. Dan jista' jkun minħabba li ddur
bil-mod ħafna fuq l-assi tagħha, fil-fatt, Venere tieħu biss 243 jum biex ddur
360º, jew inkella jista' jkun li minħabba li m'għandhiex qalba likwida esterna.
Barra li hija bil-mod ħafna ir-rotazzjoni ta' Venere hija
retrograda--fid-direzzjoni opposta tal-Pjaneta l-oħra (bl-eċċezzjoni ta' Uranju)
u l-pożizzjoni opposta ta' kif idur max-Xemx. Kawża ta' dan jista' jkun li
kienet impatt enormi li soffra l-Pjaneta matul l-istorja bikrija tiegħu, iżda
l-ebda evidenza ta' dan m'għadha ġiet skoperta.



https://mt.wikipedia.org/wiki/UEFA

L-Unjoni tal-Assoċjazzjoniet tal-Futbol Ewropew (bl-Ingliż: The Union of
European Football Associations), hi l-amministrazzjoni li tikkontrolla l-futbol
Ewropew. Ħafna drabi tiġi riferuta bl-akronimu tagħa UEFA (pronunzjata
/juˈeɪ̪fə/).

Il-UEFA tirrapreżenta l-assoċjazzjoniet nazzjonali tal-futbol tal-Ewropa, fejn
tieħu ħsieb il-kompetizzjonijiet fuq bażi nazzjonali u dawk tal-klabbs madwar
l-Ewropa kollha u tieħu ħsieb il-flus regalati, ir-regoli u d-drittijiet
tal-istampa ta' dawn il-kompetizzjoniet. Diversi assoċjazzjoniet nazzjonali
tal-futbol li ġeografikament jagħmlu mal-Asja huma msieħba mal-UEFA minflok
fiż-Żona Ażjatika. Dawn jinkludu l-Armenja, il-Ġeorġja, il-Każakistan,
it-Turkija, l-Iżrael, Ċipru, ir-Russja u l-Ażerbajġan (l-Iżrael u l-Każakistan
kienu qabel membri tal-AFC). Ċipru għażlu li jkunu meqjusa bħala nazzjon
tal-futbol Ewropew — dan kellu l-għażla tal-Ewropa, l-Asja jew l-Afrika.

Din l-assoċjazzjoni hi waħda mill-ikbar konfederazzjonijiet tal-futbol tal-FIFA.
Mill-konfederazzjonijiet kollha, din l-assoċjazzjoni hi l-aktar b'saħħitha f'dak
li jirrigwarda rikkezza u influwenza fuq il-logħba. Virtwalment kważi kull
plejer ta' klassi jinsab jilgħab fl-aqwa kampjonati tal-Ewropa u dan minħabba
tal-paga tajba li jingħataw mill-aktar klabbs tal-futbol sinjuri, partikularment
fl-Ingilterra, il-Ġermanja, l-Italja u Spanja. Ħafna mit-timijiet nazzjonali
l-aktar b'saħħithom fid-dinja jinsabu fil-UEFA. Mit-32 tim li daħal għat-Tazza
tad-Dinja 2006, erbatax kienu allokati għat-timijiet tal-UEFA, u s'issa fl-ewwel
għoxrin post tal-klassifika mondjali tal-FIFA insibu erbatax-il tim Ewropew.

Il-UEFA ġiet imwaqqfa fil-15 ta' Ġunju 1954 ġewwa Bażel, l-Iżvizzera wara
diskussjoni bejn l-Assoċjazzjoni tal-Futbol Franċiża, Taljana u Belġjana.
Il-kwartieri ġenerali kienu jinstabu f'Pariġi sal-1959 meta l-organizzazzjoni
mxiet lejn Bern. L-ewwel Segretarju Ġenerali kien Henri Delaunay u Ebbe Schwarts
kien l-ewwel president. Iċ-ċentru amministrattiv ilu miftuħ sa mill-1995 u
jinsab f'Nyon, l-Iżvizzera. Fil-bidu kienet magħmula minn 25 assoċjazzjoni
nazzjonali, iżda illum insibu fiha 53 assoċjazzjoni.

1: L-Iżrael kien jagħmel parti mill-AFC bejn l-1972 u l-1994. Fl-1994 ingħaqad
mal-UEFA 2: Il-Każakistan kien jagħmel parti mill-AFC. Fl-2002 ingħaqad mal-UEFA

1: Ir-rekords tal-Ġermanja jinkludu 10 apparenzi taħt il-Ġermanja tal-Punent 2:
Ir-rekords tas-Serbja jinkludu 9 apparenzi taħt il-RFS tal-Jugożlavja, 9 taħt
ir-RF tal-Jugożlavja, u 1 taħt is-Serbja u Montenegro 3: Ir-rekords
tar-Repubblika Ċeka jinkludu 8 apparenzi taħt iċ-Ċekoslovakkja 4: Ir-rekords
tar-Russja jinkludu 7 apparenzi taħt l-Unjoni Sovjetika 5: L-Iżrael għamel
apparenza taħt iż-Żona Ażjatika



https://mt.wikipedia.org/wiki/Thomas_Edison

Thomas Alva Edison (Milan, 11 ta' Frar 1847 – West Orange, 18 ta' Ottubru 1931)
kien inventur u negozjant Amerikan. Huwa żviluppa bosta mezzi li influwenzaw
il-ħajja madwar id-dinja bil-kbir, inkluż il-fonografu, il-kamera tal-istampa
mottiva u l-bozzap rattika. Imlaqqam, "Is-saħħar tal-park ta' Menlo", huwa kien
wieħed mill-ewwel inventuri li applika l-prinċipji tal-produzzjoni tal-massa u
l-ħidma f'tim għall-proċess tal-invenzjoni , u minħabba hekk, u huwa ta' sikwit
imfaħħar bil-kreazzjoni tal-ewwel laboratorju tal-industrija u tar-riċerka.

Edison huwa r-raba' l-iktar inventur profiliku fl-istorja, u jżomm 1,093 ażjenda
privattiva f'ismu, kif ukoll patenti oħra fir-Renju Unit, fi Franza u
fil-Ġermanja. Huwa mfaħħar ukoll, għan-numru sostanzjali ta' invenzjonijiet li
kkontribwixxa għall-komunikazzjoni tal-massa, u, partikolarment
it-telekomunikazzjonijiet. Fost dawn l-invenzjonijiet telekomunikattivi nistgħu
nsibu l-istokk tiker, li jirreġistra l-vot b'mod mekkaniku, il-batterija
għall-karozza li tiffunzjona bl-elettriku, il-qawwa elettrika u l-irrikordjar
tal-mużika u tal-istampa mottiva

Ix-xogħol avvanzat tiegħu f'dawn l-oqsma kien l-axonali tal-karriera prekarja
tiegħu bħala operatur telegrafiku. Edison żviluppa s-sistema ta' ġenerazzjoni u
ta' distribuzzjoni tal-enerġija elettrika għad-djar, għan-negozju u
għall-fabbriki-żvilupp kruċjali fid-dinja moderna u industrijalizzata. L-ewwel
stazzjon tal-enerġija tiegħu kien ibena fi triq il-perli, ġewwa Manhatten, f'New
York.

Mary Edison mietet fl-età ta' 29 sena fid-9 ta' Awwissu tal-1884, il-kawża
prinċipali tal-mewt tagħha ma ġietx magħrufa: probabbli hija mietet minħabba
tumur f'moħħha jonkella minħabba doża eċċessiva tal-Morfina. F'dawk is-snin,
it-tobba kienu jirrikmandaw il-morfina lin-nisa sabiex tittratta il-varjetà ta'
kawżi, u r-riċerkaturi jemmnu li ftit mis-sintomi tagħha dehru li kienu
assoċjati mal-avvelenar tal-morfina.

Fl-24 ta' Frar, 1886, fl-età ta' disa' u tletin sena, Edison iżżewweġ lil Mina
Miller, ta' għoxrin sena (1866-1947) f'Akron, Ohio. Hija kienet it-tifla
tal-inventur Lewis Miller, ko-fondatur tal-Istutizzjoni ta' Chautauqua u
benefattur tal-karitajiet metodiċi. Huma nisslu tliet ulied flimkien:

Edison beda l-karriera tiegħu bħala inventur f'Newark, New Jersey, permezz ta'
ripetitur awtomatiku u tal-mezzi telegrafiċi mtejba tiegħu, imma dik
l-invenzjoni li tagħtu l-iktar ġieh kienet, mingħajr ebda dubju, il-fonografu,
tal-1877. Dan is-suċċess tant ma kienx mistenni mill-pubbliku li deher daqs li
kieku kienet invenzjoni maġika, tal-futur li ġie qabel il-waqt. Edison ġie
konoxxut bħala "Is-saħħar tal-park ta' Melno", fi New Jersey.

L-ewwel fonografu tiegħu rrikordja fuq il-fojl tal-landa madwar ċilindu mħaffer,
però l-kwalità tal-ħoss kienet terribbli u r-rikordji setgħu jintlaghbu għal
ftit drabi biss. Fl-1860s, mudell irristrutturat bl-użu ta' ċilindri
tal-kartonċin miksijin bix-xemgħa ġie kkreat minn: Alexander Graham Bell,
Chichester Bell u minn Charles Tainter. Din hija waħda mir-raġunijiet speċifiċi
li ġegħlet lil Thomas Edison ikompli jaħdem sabiex fl-aħħar mill-aħħar
jirnexxilu joħloq verżjoni itjeb tal-fonografu.



https://mt.wikipedia.org/wiki/Surinam

Is-Surinam, uffiċjalment magħrufa bħala r-Repubblika tas-Surinam
(Olandiż:Republiek Suriname), huwa pajjiż fit-tramuntana tal-Amerika t'Isfel.
Imiss mal-Gujana Franċiża fil-lvant, fil-punent mal-Gujana, fin-nofsinhar
mal-Brażil u fit-tramuntana l-Oċean Atlantiku, il-pajjiż huwa wieħed miż-żewġ
pajjiżi, flimkien mal-Gujana Franċiża, li m'għandhux fruntiera ma kwalunkwe
pajjiż jitkellemubl-Ispanjol fil-kontinent. Is-Surinam ġie kkolonizzat
mill-Ingliżi u l-Olandiżi fis-seklu 17.

Fl-1667, il-pajjiż kien maqbud mill-Olandiżi, li rregolaw lis-Surinam bħala
Guiana Olandiża sal-1954. F'dak iż-żmien ġie nnominat bħala wieħed mill-pajjiżi
kostitwenti (Olandiż:landen) tar-Renju tal-Olanda, li jmiss għall-Olanda u
l-Antilli Olandiżi. Fil-25 ta' Novembru 1975, il-pajjiż tas-Surinam ħalla
r-Renju tal-Olanda biex isir indipendenti. Il-pajjiż huwa membru tal-CARICOM,
huwa spiss meqjus bħala pajjiż tal-Karibew u għandhu kummerċ frekwenti u
l-iskambju kulturali mal-pajjiżi tal-Karibew.



https://mt.wikipedia.org/wiki/Skjavit%C3%B9

L-iskjavitù, magħruf ukoll bħala l-jasar, hu sistema fejn persuni huma ttrattati
bħala proprjetà li jiġu mixtrija u mibjugħa, u huma sfurzati li jaħdmu. Skjavi
jistgħu jinżammu kontra r-rieda tagħhom mill-mument tal-qabda tagħhom, xiri jew
twelid, u huma jiġu mċaħħda mid-dritt li jitilqu, li jirrifjutaw li jaħdmu jew
li jitlob kumpens. Storikament, l-iskjavitù kien rikonoxxut minn ħafna
soċjetajiet filwaqt li fi żminijiet aktar riċenti, l-iskjavitù sar illegali
fil-pajjiżi kollha. Madanakollu hu jkompli permezz tal-jasar tad-dejn, sefturi
domestiċi miżmuma fil-magħluq, f'ċerti adozzjonijiet fejn it-tfal huma sfurzati
li jaħdmu bħala skjavi, suldati tfal, u ż-żwieġ sfurzat. Il-jasar hu
uffiċjalment illegali fil-pajjiżi kollha, iżda għad hemm madwar 20 sa 30 miljin
skjav madwar id-dinja. Il-Mawritanja kienet l-aħħar pajjiż li uffiċjalment
għamel l-iskjavitù illegali (fl-1981 u fl-2007), iżda madwar 10% sa 20%
tal-popolazzjoni tagħha hija stmata li tgħix fi skjavitù. It-traffikar
tal-bnedmin huwa primarjament użat fuq in-nisa u tfal f'industriji sesswali.



https://mt.wikipedia.org/wiki/Sette_Giugno

Is-7 ta' Ġunju hija festa nazzjonali fil-Gżejjer Maltin għax titfakkar il-mewt
ta' 4 Maltin waqt irvellijiet fil-Belt Valletta.

L-Ewwel Gwerra Dinjija damet għaddejja mill-1914 sa l-1918. Din il-gwerra kienet
miġġielda prinċiparjament mill-Ingilterra, ir-Russja u Franza fuq naħa
(l-Alleati) u l-Ġermanja, l-Imperu Awstrijak u l-Imperu Ottoman fuq in-naħa
l-oħra (l-Qawwiet Ċentrali). Diversi pajjiżi ngħaqdu ma’ naħa jew m’oħra u
għalhekk hija magħrufa bħala Gwerra Dinjija. F’dan iż-żmien Malta kienet għadha
kolonja tal-Imperu Ingliż. Għalhekk l-effetti tal-Ewwel Gwerra Dinjija nħassu
fuq Malta ukoll. F’din il-gwerra Malta ma ġietx attakkata iżda kienet użata
bħala Bażi Navali u bħala sptar. Fil-fatt f’din il-gwerra Malta ħadet il-laqam
ta’''Nurse of the Mediterranean''. Madwar 30 sptar ġew imwaqqfa f’Malta biex
jilqgħu lill-feruti tal-gwerra. Fost dawn l-isptarijiet kien hemm is-Sacra
Inferemeria (Dar il-Mediterran), l-isptar ta’ Bighi u dak ta’ St.Andrews.

L-Ewwel Gwerra Dinjija ġabet ħafna skarsezzi fost il-Maltin. Għalhekk f’dak
iż-żmien kien hawn ħafna għaks u faqar minkejja l-ħafna xogħol. Il-ħobż għola
d-doppju. Il-Gvern Ingliż għamel taxxi ġodda minflok id-dazju, li kien naqas
minħabba li naqas il-kummerċ. Minflok daħlu taxxi fuq iċ-ċinema u taxxa fuq
is-suċċessjoni. Din il-qagħda ħażina wasslet għall-moviment fost il-ħaddiema.
Fl-1916 waqfet Union fit-tarzna: Malta Government Workers Union. Wara l-gwerra
l-qagħda ħażina kompliet.

Fi Frar 1919, saret l-ewwel laqgħa tal-Assemblea Nazzjonali mmexxija minn
Filippo Sciberras sabiex ifasslu Kostituzzjoni u jgħadduha lill-Gvern Ingliż
biex japprovaha. Fis-7 ta’ Ġunju 1919 kienet qed issir it-tieni laqgħa
tal-Assemblea Nazzjonali fil-belt Valletta meta folla kbira nġabret il-belt
Valletta bħala turija ta’ appoġġ. Il-folla tilfet il-kontroll meta rat li xi
ħwienet ħallew il-bandiera Ingliża tittajjar fuq il-bjut. Huma waddbu l-ġebel u
attakkaw il-Bibljoteka, l-imħażen ta’ negozjanti tal-qamħ u l-istamperija
tal-gazzetta The Daily Malta Chronicle (gazzetta favur l-Ingliżi). Membri
Ingliżi fil-''Union Club'' ipprovokaw lill-Maltin billi waddbu soldi qalb
il-folla. Meta l-pulizija Maltija ma setgħetx tikkontrolla l-folla, ssejħu
s-suldati Ingliżi li sparaw fuq il-folla. Hawn inqatlu tliet Maltin, Wenzu Dyer,
Ġużeppi Bajada u Manwel Attard. L-għada l-folla telgħet tpoġġi kuruni fil-post
fejn inqatlu l-Maltin. Membri tal-Union Club reġgħu pprovokaw lill-Maltin.
Il-folla reġgħet saħnet. Din id-darba ħarġu l-marines u qatlu lil Karmenu Abela.

Wara dan l-avveniment, il-Gvern Ingliż ried jikkalma s-sitwazzjoni. Bagħat
Gvernatur ġdid - Lord Plumer - u fl-1921 Malta ngħatat kostituzzjoni ġdida.
F’din il-kostituzzjoni l-Maltin kisbu Gvern immexxi mill-Maltin li għall-ewwel
darba seta’ jagħmel liġijiet fi ħwejjeġ lokali. Dan jissejjaħ Gvern Responsabbli
(responsible self-government). Għall-ewwel darba Malta kellha Prim Ministru u
Ministri. L-ewwel Prim Ministru kien Joseph Howard tal-Partit ''Unione Politica
Maltese''.

F’din il-kostituzzjoni l-Gvernatur xorta baqa’ fuq il-kostituzzjoni u seta’
jirtiraha meta jħoss il-bżonn. Hekk ġara fl-1933, meta l-Gvern Ingliż ħa
l-kostituzzjoni minħabba li ħass li l-PN, li kien fil-Gvern, kien qed jagħmel
wisq propoganda favur il-lingwa Taljana. Hekk kif l-Ewropa kienet riesqa lejn
it-Tieni Gwerra Dinjija u l-Italja kienet immexxija minn Mussolini, il-Gvern
Ingliż ra li din il-kostituzzjoni kienet tagħti wisq poter lill-Maltin u dan
seta’ jkun ta’ periklu għal Malta bħala kolonja Ingliża.



https://mt.wikipedia.org/wiki/Semitiku

Is-Semitiku mhuwiex ilsien wieħed iżda grupp ta' ilsna mitkellma mill-popli
tal-Lvant Nofsani, f'partijiet tal-Afrika u fil-gżejjer Maltin.

Il-kelma semitiku ġejja minn Sem, bin Noè (ara Ġenesi 10, 21-31; 11, 10-26).
Ismu ntgħażel biex ifisser dawk il-popli li jissejħu ulied Sem fil-Bibbja,
is-Semiti. L-ewwel art tas-Semiti kienet il-Peniżola Għarbija. Madwar 3000 sena
qK is-Semiti bdew jemigraw lejn artijiet iżjed fertili u tħalltu man-nies
tal-Fertile Crescent, jiġifieri l-Mesopotamja, is-Sirja u l-Palestina. Fost dawn
insibu l-Akkadej, l-Amurrin (Babiloniżi, Kananej u Feniċi), il-Lhud,
l-Assirjani, l-Aramej u l-Kaldej. Gruppi oħra qasmu l-Baħar l-Aħmar
għall-Etijopja. Ir-rebħiet tal-Għarab fil-bidu tal-Medju Evu ferrxu l-influwenza
semitika mill-Persja, tul l-Għarabja ta' Fuq sa Spanja.

Il-kontribut li taw is-Semiti liċ-ċiviltà kien wieħed kbir. It-tliet
reliġjonijiet monoteistiċi kbar: il-Ġudaiżmu, il-Kristjaneżmu u l-Islam, bdew
kollha fost dawn il-popli. Fil-qasam lingwistiku kienu s-Semiti li vvintaw
l-alfabett - sett żgħir ta' sinjali biex jinkitbu l-kliem u l-ismijiet kollha
ta' lingwa.

Waħda mill-karatteristiċi tal-ilsna semitiċi hija li dawn huma mibnija fuq
it-trilitteriżmu jew aħjar is-sistema trikonsonantali. Il-biċċa l-kbira
tal-kliem hu mibni madwar tliet konsonanti li dejjem iżommu l-pożizzjoni tagħhom
u li madwarhom iduru jew jitbiddlu l-vokali u xi drabi jiżdiedu wkoll xi
konsonanti. Il-qrubija bejn l-ilsna semitiċi jidher fil-fatt li l-istess għerq
ikun jinstab f'dawn il-lingwi. Ngħidu aħna, l-għerq slm, jinstab
fl-Assiro-Babiloniż, fil-Lhudi (shalom), fl-Aramajk, fl-Għarbi (salam),
fil-Malti (sliem) u f'ilsna oħra.



https://mt.wikipedia.org/wiki/Premier_League_Malti

Il-Premier League Malti, magħruf aħjar bħala l-BOV Premier League għal
raġunijiet ta' sponsorizzazzjoni, huwa l-ogħla livell tal-futbol Malti. Dan huwa
organizzat mill-Malta Football Association u ilu jintlagħab mill-1909.
Fis-sistema tal-futbol Malti, relegazzjoni minn dan il-kampjonat twassal
għall-Ewwel Diviżjoni.

Qabel l-1980, dan il-livell tal-futbol Malti kien magħruf bħala L-Ewwel
Diviżjoni. Madanakollu, dan ġie msemmi mill-ġdid għal Premier League fejn għadu
hekk sal-lum, sabiex it-titlu tal-Ewwel Diviżjoni ttieħed mil-livell subordinat
(preċedentament magħruf bħala It-Tieni Diviżjoni). Skont il-koeffiċjenti
tal-UEFA, dan il-kampjonat huwa kklassifikat bħala l-44 l-iktar kompetittiv fost
il-membri ta' din il-konfederazzjoni.

L-istorja tal-futbol f'Malta tmur lura lejn in-nofs tas-seklu 19 grazzi
għall-Ingliżi, minħabba li Malta kienet kolonja tagħhom. Madanakollu, il-logħob
kien biss logħob ta' ħbiberija. L-ewwel kampjonat Malti ntlagħab fl-1909–10 u
kien jikkonsisti bejn ħames timijiet, bir-rebbieħ tal-ewwel edizzjoni jkun
it-tim ta' Floriana. Is-sena ta' wara ma nżamm l-ebda kampjonat, biex b'hekk
it-tieni edizzjoni saret fl-istaġun 1911–12. Għal darb'oħra kien it-tim Furjaniż
li kiseb it-titlu nazzjonali, tragward li reġa' rrepeta s-sena ta' wara, fejn
fiż-żewġ okkażjonijiet ħalla dejjem lil warajh lit-tim tal-Ħamrun.

Kien fil-fatt it-tim Ħamruniż li temm is-sekwenza ta' tliet titli konsekuttivi
tat-tim tal-Floriana meta kiseb it-titlu fl-1914. Wara serje ta' kampjonati
qabel u matul l-Ewwel Gwerra Dinjija li ma rat l-ebda dominju minn xi tim
partikulari, fl-istaġun 1919–20 wasal l-ewwel titlu nazzjonali għal Sliema
Wanderers. Flimkien mal-Floriana, is-Sliema ffurmaw dwett imbattibbli
fil-kampjonat fejn sal-1940, is-Slimiżi ħadu 11-il titlu waqt li l-Furjaniżi
ġabu 9 titli.

Fi tmiem il-gwerra ħareġ avversarju ġdid fit-tiġrja għat-titlu, Valletta, li
rnexxielu jwaqqaf il-predominanza taż-żewġ timijiet "kbar" ta' dak iż-żmien,
fejn f'erba' snin rebaħ tliet titli. Mill-1948 reġa' ħareġ għad-dawl id-dwett
ta' Sliema-Furjana b'10 titli bejniethom (4 għas-Sliema u 6 għall-Floriana).

Fis-snin sittin ra realtà ġdida fil-kamp tal-futbol Malti hekk kif it-tim minn
Raħal Ġdid, Hibernians, f'dak id-deċennju kiseb tliet titli. Bejn l-1978 u
l-1988, għal ħdax-il staġun, Sliema Wanderers u Floriana naqsu li jżidu trofej
oħra mal-vetrina tal-unuri. Fil-fatt kienu Valletta (3 darbiet), Hibernians (3
darbiet), Ħamrun Spartans (3 darbiet), u Rabat Ajax (darbtejn) li kisbu t-titlu
nazzjonali.

Fl-istaġun 2005–06 ra lil Sliema Wanderers jitilgħu fl-ewwel post għan-numru ta'
tliet nazzjonali mirbuħa, wara r-rebħ tal-kampjonat. Dan poġġiehom b'titlu
vantaġġ fuq il-Floriana. Il-millenju l-ġdid wassal ukoll għall-ewwel rebħiet
tal-kampjonat nazzjonali lil Birkirkara u lil Marsaxlokk.

Dan il-kampjonat jikkonsisti minn sett ta' tnax-il tim, skont it-tibdliet li ġew
introdotti fil-bidu tas-sena 2011, u jinqasam f'żewġ fażijiet. L-istaġun, li
jibda minn Awwissu u jintemm fix-xahar ta' Mejju, jingħata l-bidu tiegħu permezz
tal-ewwel rawnd fejn kull tim jilgħab kontra t-timijiet l-oħra għal darbtejn.
Meta kull tim ikun lagħab 18-il logħba d-diviżjoni tinqasam fi tnejn u l-punti
jinqasmu bin-nofs. Dawk li jkunu spiċċaw fl-ewwel sitt postijiet fl-ewwel rawnd
jidħlu fiċ-Championship Pool u l-aħħar erbgħa jilgħabu fir-Relegation Pool.

L-ewwel tliet postijiet fil-kampjonat jaffettwaw il-post li jingħata
fil-kompetizzjoni tal-UEFA. Ir-rebbieħa tal-kampjonat jidħlu fl-ewwel rawnd ta'
kwalifika tal-UEFA Champions League, waqt li dawk li jikklassifikaw fit-tieni u
fit-tielet post jieħdu sehem fl-ewwel rawnd ta' kwalifika tal-UEFA Europa
League. L-aħħar żewġ timijiet mir-Relegation Pool jiġu relegati għall-Ewwel
Diviżjoni. Barra minn hekk, klabb ieħor jikkwalifika awtomatikament għat-tieni
rawnd ta' kwalifikazzjoni għall-Europa League bir-rebħ tal-U*BET FA Trophy.

Il-lista segwenti ta' tnax-il tim huma dawk li se jikkompetu fl-istaġun 2013–14.



https://mt.wikipedia.org/wiki/Peter_Serracino_Inglott

Il-Professur Fr.Peter Serracino Inglott, magħruf sempliċiment bħala Father
Peter, (Valletta, 26 t'April, 1936 - 16 ta' Marzu, 2012) kien saċerdot, filosfu,
lettur internazzjonali u eks-Rettur tal-Università ta' Malta. Deskritt bħala
bniedem intelliġenti ħafna, viżjunarju kbir, u mimli tjubija, huwa kien attiv
f'movimenti Kattoliċi, u kien ċentrali fir-rikostruzzjoni tas-sistema edukattiva
Maltija.

Bin Oscar u Maria Calamatta, Serracino Inglott kien ordnat qassis f'Milan
fl-1962 minn Kardinal Montini li aktar 'il quddiem ġie proklamat Papa Pawlu VI.

Hu studja f'Malta, Pariġi, u Oxford fejn kien Rhodes Scholar u rebaħ il-Premju
tal-Kanċillier għall-Ingliż. Studja fl-Institut Catholique de Paris (BD cum
laude 1958-1960) u fl-Università Cattolica del Sacro Cuore (Ph.D. 1960-1963)
b'teżi fuq it-Tractatus Logico-Philosophicus ta' Wittgenstein. Għallem
il-filosofija f'Malta, Ottawa, Venezja u Milan. Kien membru ta' diversi korpi
internazzjonali u ppublika ħafna artikli fuq l-arti u l-kultura Maltija,
l-estetika u r-reliġjon, u fuq il-fruntieri bejn il-filosofija u x-xjenzi
soċjali.

Serracino Inglott kien professur tal-estetika fl-Instituto Internazionale di
Arte e Liturgia ta' Milan, visiting professor fl-Università ta' Pariġi II
(Sorbonne – Pantheon) (1989-1990), UNESCO Fellow fl-Open University, UK (1978) u
guest lecturer fl-universitajiet ta' Cincinnati, Milan (Cattolica), Venezja (Ca
Foscari), Palermo u l-Kulleġġ tal-Ewropa fi Bruges (1989, 1990).

Għal disa' snin bejn l-1987 u l-1996 serva bħala Chairman tal-Kunsill Malti
għax-Xjenza u t-Teknoloġija. Fl-istess snin kien ukoll Konsulent tal-Prim
Ministru ta' Malta ta' dak iż-żmien Eddie Fenech Adami. Reġa' serva bħala
Konsulent bejn l-1998 u l-2004. Minkejja dan f'mewtu, Joseph Muscat, il-Mexxej
tal-Partit Laburista stqarr li "l-Professur Peter Serracino Inglott kien
protagonist ewlieni tal-ħajja intellettwali ta' pajjiżna għall-kważi nofs seklu.
Għamilna għażliet politiċi differenti minn xulxin iżda ir-rispett u l-istima
tagħna lejh bħala bniedem, bħala studjuż, bħala saċerdot, u bħala Malti li ħabb
lill-pajjiżu, kienu għoljin ħafna. Minkejja dawn l-għażliet, kien hemm art
komuni ta' soċjetà aktar ġusta, aktar tolleranti u aktar miftuħa. F'ismi, f'isem
marti Michelle, il-familja tiegħi u l-Partit Laburista nesprimi s-sogħba tagħna
għat-telfa ta' dan l-intelletwali ewlieni Malti."

Fl-aħħar ftit xhur ta' ħajtu, hu beda jsoffri mill-marda Creuzfeldt-Jakob.
Il-funeral tiegħu sar fit-23 ta' Marzu 2012, wara li tpoġġa għall-qima
tal-pubbliku, l-ewwel fuq il-kampus tal-Universita', u aktar tard il-Knisja
tal-Ġiżwiti l-Belt. Il-quddiesa presente catavere saret fil-Knisja ta' San Pawl
il-Belt stess, wara korteo li telaq mill-Knisja tal-Ġiżwiti.



https://mt.wikipedia.org/wiki/Papa_%C4%A0wanni_Pawlu_II

Il-Papa San Ġwanni Pawlu II (Latin. : Ioannes Paulus PP. II; Taljan: Giovanni
Paolo II; Pollakk: Jan Pawel II), imwieled Karol Józef Wojtyła (18 ta' Mejju
1920 – 2 ta' April 2005), kien il-264 papa fl-istorja tal-Knisja Kattolika
mis-16 ta' Ottubru 1978 sa mewtu. Kien it-tieni l-iktar Papa li kellu pontifikat
twil, wara Piju IX li dam sitt snin iktar minnu. Huwa l-uniku Papa Slav u
Pollakk s'issa. Kien l-ewwel Papa mhux Taljan wara iktar minn erba' sekli ta'
Papiet Taljan, sa minn Papa Adrijanu VI mill-1522. Kien l-iktar mexxej dinji li
żar pajjiżi: 129 pajjiż. Iddikjara 483 qaddis u 1340 beatu, iktar mill-Papiet
l-oħra kollha f'daqqa. Fl-1 ta' Mejju 2011 hu nnifsu kien iddikjarat Beatu fi
Pjazza San Pietru mis-suċċessur tiegħu Papa Benedittu XVI. Fis-27 ta’ April
2014, dakinhar ukoll Festa tal-Ħniena Divina, kien iddikjarat qaddis fi Pjazza
San Pietru minn Papa Franġisku.

Karol Wojtyla twieled nhar it-18 ta’ Mejju 1920, f’Vadovize (Wadowice)
fin-nofsinhar tal-Polonja, viċin tal-fruntiera maċ-Ċekoslovakkja, 50 kilometru
minn Krakovja u 30 kilometru minn Auschwitz. Dakinhar li twieled kien hemm
l-eklissi tax-xemx bħal dakinhar tal-funeral tiegħu tiegħu 85 sena wara.
Dakinhar li twieled ukoll, Marshal Jozef Pilsudski daħal trijonfalment Varsavja
wara li l-forzi Pollakki għamlu l-akbar rebħa fuq l-Armata l-ħamra: il-konkwista
tal-belt Ukrajna ta’ Kiev. Dakinhar, eluf ta’ Pollakki imlew it-toroq biex
jilqgħu lir-rebbieħ ta’ Kiev. Riedu jgħaddu kważi sittin sena oħra biex
il-Polonja terġa’ tesperjenza ferħ u tama bħal dik, meta t-tarbija li kienet qed
titwieled dakinhar kellha tirritorna trijonfalment f’Varsavja, bħala Mexxej
tal-Knisja fl-1979.

Ommu Emilia, imwielda Kaczorowska,ta' dixxindenza Litwana, kellha 36 sena meta
kella lilu. Kienet "l-isbaħ mara u l-iktar waħda eleganti ta' Vadovize" iżda
saħħitha kienet dgħajfa. Sitt snin qabel kienet tilfet it-tifla tagħha, Olga.
Semmietu Karol għal missieru, iżda kienet issejjaħlu Lolek.

Meta beda jikber u kien il-Liċeo, Karol beda jiddedika l-ħin liberu tiegħu kollu
għal passatemp ġdid tiegħu: id-drama. Sħabu ma kellhomx dubju li kien se jsir
attur. Malajr sar star. Kien attur u awtur tat-teatru rapsodiku. Daħal fi
“Studio 38”, ċirkolu teatrali mwaqqaf minn Tadeusz Kudliński. Kienu snin sbieħ
għalih. Il-ġirien spiss kienu jisimgħuh nieżel it-taraġ ikanta hu u sejjer
għar-rehearsals. Kien ħabib b'mod speċjali ta' tfajla attriċi miegħu, Ginka.

Kull min ma kellux xogħol approvat mill-Ġermaniżi kien qed jirriskja li jispiċċa
deportat fil-Ġermanja. L-universitajiet għalqu u Karol kellu jieqaf mill-istudji
fil-Letteratura Pollakka li kien għadu kif beda ftit iktar minn sena qabel
fl-Università ta’ Krakovja. Karol kien sema' d-diskors vjolenti, antislav ta'
Frank li kien laqqa' l-lekċerers kollha tal-Università ta' Krakovja biex
imbagħad arrestahom u iddeportahom. In-Nażisti mhux biss riedu jeqirdu l-pajjiż,
iżda ukoll l-għeruq tiegħu, il-kultura u l-ilsien Pollakk.

Fil-ħarifa tal-1940, Karol beda jaħdem f’barriera immexxija mill-fabbrika
Ġermaniża Solvay. Għal tmien sigħat sħaħ kuljum kien sfurzat jaħdem barra
f’temperaturi li kienu jinżlu sa 22 grad taħt iż-żero. Darba Karol ra wieħed
minn sħabu jmut waqt ix-xogħol wara li waqgħet fuqu biċċa blata. Ħass l-uġigħ u
r-rabja tal-ħaddiema l-oħra u l-agunija tal-armla tal-ħaddiem mejjet. Dakinhar
Wojtyla kien ħażżeż dawn il-versi:

Darba waqt li kien qed jaħrab minn raid tal-SS, Karol sar jaf lil Jan
Tiranovski, ħajjat, iżda wkoll mistiku li fehem it-taqbida li kien hemm f'ruħ
Karol u qabbdu t-triq għall-vokazzjoni. Fi kliem Karol, id-deċiżjoni tiegħu li
jsir saċerdot immaturat ruħha bis-sehem tiegħu fit-tbatija, fit-teatru tal-biża'
ta' dak iż-żmien, fis-sagrifiċċju ta' tant żgħażagħ tal-ġenerazzjoni tiegħu u
fil-qari tal-kitbiet ta' San Ġwann tas-Salib, li l-ħajjat kien laqqgħu magħhom.
L-iskop tas-saċerdozju tiegħu u allura ta' ħajtu, kellu jkun li jsir bniedem
għall-oħrajn, li jiddefendi d-dinjità ta' kull bniedem, hu min hu u jinsab fejn
jinsab.

F’Ottubru 1942, Karol ħabbat il-bieb biex jidħol fis-seminarju klandestin ta’
Krakovja. Karol baqa’ jaħdem fil-fabbrika, u fil-ħin liberu kien jistudja.
F’Awissu 1945 f’Varsavja qamet rewwixta tal-Pollakki kontra n-Nażisti li fiha
eluf ta’ Pollakki sfaw mejta. Biex ma jiġrix hekk fi Krakovja wkoll il-Gestapo
bdew jiġbru l-irġiel kollha taħt il-ħamsin sena. L-Isqof biex iħares
lis-seminaristi ġabarhom kollha fil-Palazz tiegħu. Karol issa kien deċiż li jsir
saċerdot. L-Isqof libbishom is-suttana biex jekk jinterrogawh ikun jista’ jgħid
li kienu qassisin. Karol kien imfittex mill-Uffiċju tax-Xogħol. Kien l-Isqof
stess li mar biex jingassa lil Karol mill-fabbrika Solvay.

Wara sena u nofs ta’ studju f’Ruma fl-Angelicum tad-Dumnikani fejn kien bagħtu
l-Isqof u fejn qara lil San Tumas t'Akwinu u San Ġwann tas-Salib, Dun Karol
wasal lura l-Polonja. (Fit-8 ta' April 1948 Wojtyla fil-vaganzi tal-Għid mar
Assisi, u wara San Giovanni Rotondo fejn assista quddiesa ta' Padre Pio ta'
Pietrelcina. Reġa' mar San Giovanni Rotondo fl-1 ta' Novembru 1974). Mill-ewwel
beda jduq il-ħakma ġdida Komunista.

Is-Sovjetiċi u l-gvern Pollakk bdew jimponu l-Istaliniżmu fil-pajjiż,
bil-vjolenza bla ebda rispett tal-libertà. Il-Kardinal Stefan Wyszynski, Primat
tal-Polonja, ġie arrestat. It-Tygodnik Powszechny, pubblikazzjoni Kattolika li
fiha kien jikteb ukoll Wojtyla, tingħalaq. Saċerdoti u attivisti oħra Kattoliċi
ġew arrestati u uħud minnhom kundannati għall-mewt.

Il-Komunisti kien jibżgħu minn Wyszynski imma lil Wojtyla ma kinux jarawh
perikoluż, għax ma kinux iqisuh bħala bniedem tal-politika, imma sempliċiment
studjuż b'tendenzi mistiċi u b'passjoni għat-tagħlim u l-kultura. Fl-aħħar
għaxar snin Wyszynski kien sar is-simbolu tal-Knisja Pollakka, difensur
tat-tradizzjoni Kattolika tal-pajjiż kontra r-reġim Komunista. Bejn l-1953 u
l-1956 kien intefa’ l-ħabs iżda meta ħareġ irnexxielu jġib ħelsien għall-Knisja
li fl-ebda pajjiż ieħor Komunista ma kellha.

Nhar l-4 ta’ Lulju 1958, Dun Karol issejjaħ f’Varsavja mill-Kardinal Stefan
Wyszynski. Dak il-ħin Wojtyla kien għall-vaganzi f'għadira fit-tramuntana
tal-Polonja, fuq il-kayak. Il-Kardinal kellu idea li dan il-qassis sportiv ta’
38 sena ma kienx aħrax biżżejjed fil-konfront tar-reġim Komunist, u lanqas biss
proponieh bħala kandidat għall-episkopat. Iżda l-Vatikan għażel lilu. Meta
wasal, Wyszynski refa’ karta minn fuq l-iskrivanija u qallu, “Din hija ittra
interessanti li rċevejna mingħand il-Papa,” beda. “Isma, jekk jogħġbok: ‘Qed
naħtar lil Dun Karol Wojtyla isqof awżiljarju ta’ Krakovja; esprimi
l-approvazzjoni tiegħek għal din il-ħatra.” Il-kardinal ħares lejn Wojtyla.
“Taċċetta?” staqsieh. Wojtyla wieġeb iva, u hekk sar l-Awżiljarju tal-Arċisqof
Eugeniusz Baziak, u kien ordnat isqof fit-28 ta' Settembru 1958. Kien l-iżgħar
isqof fil-Polonja. Erba' snin wara, Baziak miet u Wojtyła nħatar amministratur
temporanju tad-djoċesi.

Minn Ottubru 1962, l-Isqof Wojtyła beda jieħu sehem fil-Konċilju Vatikan
II(1962–1965), fejn ta kontribut għal żewġ digrieti mill-iktar importanti,
id-Digriet fuq il-Libertà Reliġjuża (bil-Latin, Dignitatis Humanae) u
l-Kostituzzjoni fuq il-Knisja fid-Dinja tal-Lum(Gaudium et Spes).

Nhar it-13 ta' Jannar 1964, Papa Pawlu VI ħatru Arċisqof ta' Krakovja. Fi żmien
l-arċiveskovat ta' Wojtyla kien hemm il-kwistjoni ta' Nowa Huta li kellha tkun
belt mudell tal-Komuniżmu fi Krakovja. Ma kienx maħsub li tinbena knisja f’din
il-belt Komunista iżda Wojtyla mill-bidu, hekk kif sar isqof ħadem kemm felaħ
biex iġib permess ħa jibni knisja. Meta ra li l-Komunisti ma jridux jafu, mar
fuq is-sit fejn kellha tinbena l-Knisja u ċċelebra l-Quddies ta’ Nofs il-Lejl
tal-Milied barra fis-silġ f’temperaturi taħt iż-żero. U fl-1977 il-knisja nbniet
u ssemmiet l-Arka tal-Mulej. Lill-awtoritajiet Komunisti kien jibgħatilhom
ruxxmata petizzjonijiet biex jinbnew seminarji ġodda, knejjes ġodda u biex isiru
l-purċissjonijiet. U meta l-gvern ipprova jwaqqaf milli jiġi mgħallem
il-katekiżmu lit-tfal, Wojtyla rreżista bil-qawwa kollha. Pawlu VI sejjaħ lil
Wojtyla “un uomo coraggioso e magnifico”. Fl-1976 kien għażel lilu biex
jipprietkalu fl-Eżerċizzji tar-Randan.

Fl-1962 Wojtyla kien bagħat ittra lil Patri Piju ta' Pietrelcina, fejn fiha
talbu jitlob għal waħda omm żagħżugħa Pollakka li kienet kważi fl-aħħar għax
kellha tumur fi griżmejha. Għaddew biss ftit ġranet u Woytla reġa’ kitiblu biex
jirringrazzjah għax il-mara kienet qalgħet il-grazzja.

Il-Papa Pawlu VI ħatar lill-Isqof Wojtyla Kardinal fl-1967. Kienu saru ħbieb
kbar, u kien għenu f’numru ta’ enċikliki u dokumenti. Nhar is-6 t’Awissu 1978
il-Papa Pawlu VI miet fl-età ta’ 81 sena. Kien ilu Papa 15-il sena, mill-1963.
Sentejn qabel in-New York Times, ġurnal Amerikan kien semma’ lil Wojtyla fost
l-għaxar kardinali li jistgħu jsiru Papa. Dakinhar tal-mewt tal-Papa, Wojtyla
qaddes għalih f’monasteru Franġiskan f’Kalvarja (Polonja), post għall-qalbu
ħafna, fejn kienu jieħu gruppi jagħmlu l-Via Sagra. Il-patrijiet rawh inkwetat.
Wara Pawlu VI, ntgħażel l-Isqof ta’ Venezja Albino Luciani li ħa l-isem ta’
Ġwanni Pawlu I, l-ewwel Papa b’żewġ ismijiet: il-Papa tat-Tbissima u ħabib
tal-foqra. Iżda Ġwanni Pawlu I miet b’attakk f’qalbu, nhar id-29 ta’ Settembru
1978, wara biss 33 jum. Wojtyla reġa’ qaddes f’Kalvarja quddiem l-altar
iddedikat lil Massimiljanu Kolbe. Talab biex il-kardinali jagħmlu għażla
għaqlija. Qabel ma telaq għal Ruma qal lil sħabu: “Ħbieb tiegħi, itolbu
għalija.” Qabel miet, Luciani qal lis-segretarju tiegħu: “Seta’ jintgħażel
bniedem aħjar minni. Pawlu VI diġà kien wera min kellu jkun is-suċċessur tiegħu:
kien bil-qiegħda quddiemi fil-Kappella Sistina. Hu jrid jiġi, għax jien se
nitlaq.” Bil-qiegħda quddiemu kien hemm il-Kardinal Wojtyla. Meta x-xufier ta’
Wojtyla sema’ minn fuq ir-radju bl-aħbar tal-mewt ta’ Luciani u qalha
lill-Kardinal, Woytla kesaħ u bjad. Kien jaf x’kien hemm lest għalih.

Il-folla kienet qed tistenna l-barka tradizzjonali Urbi et Orbi iżda qabel
il-Papa għamel xi ħaġa mhux tas-soltu. Tkellem mal-folla b’mod familjari,
b’Taljan b’aċċent Pollakk: Carissimi fratelli e sorelle, għadna mnikkta bil-mewt
tal-maħbub tagħna l-Papa ġwanni Pawlu I, u għalhekk il-Kardinali sejħu Isqof
ġdid ta’ Ruma. Sejħulu minn pajjiż ‘il bogħod, ‘il bogħod iżda qrib, minħabba
l-għaqda tagħna fit-tradizzjonijiet tal-Knisja. Kont imbeżża’ li naċċetta din
ir-responsabbiltà, iżda qed nagħmel dan fi spirtu ta’ ubbidjenza lejn il-Mulej u
b’fiduċja sħiħa f’Marija, Ommna l-iktar qaddisa.” Il-folla diġà kien ħakimha,
iżda ssokta: “Ma nafx jekk nistax nesprimi lili nnifsi fil-lingwa tagħkom - le,
fil-lingwa tagħna, it-Taljan. Jekk nagħmel l-iżbalji, tridu tikkoreġuni.”

Min sparalu nqabad mill-ewwel. Kien terrorista Tork, bl-isem ta’ Ali Agca.
Sentejn qabel, kien ħarab minn ħabs fit-Turkija fejn kien intefa’ għax qatel
editur ta’ gazzetta. Meta ħarab bagħat ittra lil din il-gazzetta li kienet tgħid
“L-uniku skop li kelli meta ħrabt kien biex noqtol lill-Papa.” Dan ġara
fiż-żmien meta l-Papa kien qed jagħmel żjara fit-Turkija. Disat ijiem qabel
l-attentat, il-gvern Tork wissa lill-pulizija Taljana li Agca kien qiegħed
fl-Italja b’passaport falz. Imma l-pulizija ma laħqux sabuh qabel ġara
l-attentat. Iżda r-raġuni vera wara l-attentat fuq il-ħajja tal-Papa saret
wieħed mill-ikbar misteri mhux solvuti tas-sekli għoxrin. ħafna kienu konvinti
li s-Sovjetiċi jew l-alleati Komunisti tagħhom kienu l-moħħ wara dan l-attentat.
Li hu żgur hu li l-Papa kien skomdu ħafna għall-Komunisti u huma xtaqu jeħilsu
minnu. Fl-1984, qorti Taljana akkużat lis-servizzi sigriet Bulgari li riedu
jeħilsu mill-Papa biex iwaqqfu l-moviment tal-ħaddiema fil-Polonja.

Il-Papa jgħid li kienet il-Madonna ta’ Fatima li salvatu minn dak l-attentat.
Fil-fatt kien fit-13 ta’ Mejju ta’ 64 sena qabel (1917) li l-Madonna dehret lil
tliet itfal u qaltilhom tliet sigrieti, fosthom li “Ir-Russja għad tikkonverti,
fl-aħħar tirbaħ il-qalb tiegħi.” Il-Papa jgħid li “ma setgħux kienu huma li
vvintaw din it-tħabbira. La kienu jafu l-istorja u lanqas il-ġeografija, u wisq
anqas kellhom tagħrif dwar movimenti soċjali u żvilupp ta’ ideoloġiji. U
b’danakollu seħħ kulma kienu ħabbru.” Il-Papa żar is-santwarju ta’ Fatima
darbtejn: L-ewwel darba fl-1982 biex jirringrazzja l-Madonna li salvatu
eżattament sena qabel. Il-bullet li t-tobba qalgħu mill-ġisem tal-Papa tpoġġa
mad-djamanti tal-kuruna li titqiegħed fuq ras il-Madonna f’okkażjonijiet
speċjali. F’din iż-żjara, raġel b’sikkina prova joqtlu. Reġa’ mar fl-1991 wara
li spiċċa l-Komuniżmu fl-Ewropa tal-Lvant u kkonsagra d-dinja kollha lill-Verġni
Marija.

Papa Ġwanni Pawlu II kien iqatta’ ljieli mixħut minn tulu għall-qiegħa tal-art,
kien isum qabel l-ordinazzjoni saċerdotali u episkopali u kien jiflaġella lilu
nnifsu. Dan iddikjarah il-promutur tal-kawża tal-kanonizzazzjoni tiegħu Mons
Slawomir Oder. Meta kien qed jindirizza lill-ġurnalisti fit-tnedija tal-ktieb
WHY HE’S A SAINT: THE REAL JOHN PAUL II ACCORDING TO THE POSTULATOR OF HIS
BEATIFICATION CAUSE, Mons Oder qal li l-Papa Ġwanni Pawlu II kien juża
l-mortifikazzjoni fuqu nnifsu fost affarijiet oħra biex jimxi iktar 'il quddiem
fil-ħajja tal-perfezzjoni.

Lech Walesa, kien mexxej ta’ Solidarnosc (Solidarjetà) għaqda Pollakka
tal-ħaddiema li sfidat ir-reġim Komunista tal-Polonja. Mill-bidu nett tal-ġlieda
tiegħu, Walesa kellu l-appoġġ sħiħ tal-Papa li ltaqa’ miegħu kemm -il darba kemm
f’Ruma kif ukoll fil-Polonja. Meta mar Ruma f’Jannar 1981, Walesa qal,“L-iben
ġie jara lil missieru.” F’Mejju seħħ l-attentat fuq il-Papa. F’Diċembru r-reġim
Pollakk daħħal il-liġi marzjali għax kien qed jibża’ minn gwerra ċivili. Walesa
ntefa’ l-ħabs fejn dam kważi sena. Wara 8 snin Walesa rnexxielu jġib
elezzjonijiet demokratiċi li waqqgħu l-gvern Komunista u ħolqu demokrazija
Pollakka ġdida fl-1989.

Fl-1 ta’ Diċembru 1989, fil-Vatikan, seħħet il-laqgħa storika bejn Mikhail
Gorbachev, il-mexxej tal-Unjoni Sovjetika u l-Papa. Laqgħa “mhejjija
mill-Providenza” li temmet sebgħin sena ta’ nuqqas ta’ fiduċja bejn il-Knisja u
l-eqdem stat ateu fid-dinja. Gorbachev wiegħed li jdaħħal liġijiet dwar
il-libertà sħiħa reliġjuża liċ-ċittadini Sovjetiċi, wegħda li saret realtà
f’inqas minn sena. Il-Papa bierek ir-riformi li kien qed iwettaq Gorbachev
f’pajjiżu. Jumejn wara, saret f’Malta l-laqgħa storika bejn Gorbachev u George
Bush, il-President Amerikan. Iżda iktar ma għadda żmien, Gorbachev ikter beda
jitlef il-popolarità tiegħu, u Boris Yeltsin beda jsib appoġġ ikbar. Dan kompla
kiber f’Awissu 1991 meta sar kolp ta’ stat kontra Gorbachev li ġie fi tmiemu
bis-saħħa ta’ Yeltsin. Waqt li Gorbachev kien arrestat, il-Papa appella
għall-ħelsien tiegħu. F’Diċembru l-Unjoni Sovjetika spiċċat, Gorbachev irriżenja
u Yeltsin sar President. Fl-ewwel tas-sena 1996 Yeltsin u l-Papa bagħtu messaġġi
ta’ awguri lil xulxin fejn assiguraw lil xulxin li kienu rkupraw, wara li matul
dik is-sena it-tnejn li huma kellhom interventi mediċi.

Nhar it-2 t’Awissu 1990 l-Iraq okkupa l-Kuwajt, pajjiż żgħir iżda sinjur għax
produttur taż-żejt. Il-Papa mill-ewwel ikkundanna din l-okkupazzjoni għax kull
nazzjon għandu d-dritt għall-eżistenza ħielsa tiegħu. Iżda meta l-Amerika
flimkien ma’ pajjiżi bdew jippreparaw għal gwerra kontra l-Iraq, il-Papa tkellem
ċar u tond kontra l-gwerra għax “Alla jikkundanna l-gwerra” li hi mewt u
vjolenza. Il-Papa ħass id-dulur ta’ dawk kollha li sofrew matul il-gwerra li
seħħet f”Jannar 1991: in-nies tal-Kuwajt, is-suldati joqtlu lil xulxin,
il-vittmi innoċenti tal-eħrex bumbardamenti li qatt rat l-istorja tal-bniedem.
Wara din il-gwerra l-ġnus Magħquda mponiet embargo fuq l-Iraq. Il-Papa kkundanna
dan l-embargo, li fih il-poplu Iraqi safa nieqes mill-iktar ħwejjeġ essenzjali,
bħal ikel u mediċini.

Il-Papa minn dejjem ħass il-bżonn li jkun djalogu bejn il-Lhud u l-Insara.
Fit-13 t’April 1986 għamel l-ewwel żjara li qatt għamel Papa f’sinagoga, wara
San Pietru. Huwa żar is-sinagoga ta’ Ruma, komunità eqdem mill-eqdem knisja
Nisranija f’Ruma. Meta San Pietru u San Pawl waslu Ruma, sabu li hemm hekk diġà
kien hemm komunità Lhudija. Waqt li kien qed jitkellem fis-sinagoga, il-Papa, li
sejjaħ lill-Lhud “ħutna l-kbar” kien kważi se jibki. Meta kien żgħir il-Papa
tilef bosta ħbieb (Lhud Pollakki) li ttieħdu fil-kampijiet ta’ Auschwitz. Darba,
meta kien żgħir, kien mar f’sinagoga fir-raħal tiegħu ma’ missieru biex jisma’
kantur magħruf. Issa kien bilqiegħda jisma’ kor ikanta “Ani Maamin” (Jiena
nemmen) li kienet titkanta mil-Lhud ikkundannati fil-kampijiet Nażisti fi
triqthom lejn il-kmamar tal-gass. Il-Papa kkundanna kemm -il darba
l-anti-semitiżmu u talab maħfra għal dawk il-membri tal-Knisja li matul
l-istorja baqgħu passivi quddiem ġrajjiet li ħallew miljuni ta’ Lhud mejta.

Huwa reġa' żar Malta f'Mejju 2001 biex ibbeatifika l-ewwel tliet beati Maltin,
Dun Ġorġ Preca, Marija Adeodata Pisani u Nazju Falzon.

Fl-aħħar tlettax -il sena ta' ħajtu Karol Woytla, li meta sar Papa fl-1978 kien
bniedem sportiv u enerġetiku, kellu jċedi għat-tbatijiet tal-marda Parkinson's.
Minkejja t-tbatijiet imqanqla minn din il-marda, huwa kompla bil-vjaġġi tieghu.
Kemm -il darba alluda għat-tbatijiet tiegħu fil-metafora Kristjana tas-salib.
Xbieha li kompliet toħroġ tul l-aħħar jiem.

Il-mewt ta’ Ġwanni Pawlu II tħabbret fid-9.37pm tas-Sibt 2 ta' April 2005, wara
li fil-bulettin mediku tas-7.00 pm, il-kundizzjoni ta’ saħħtu kienet deskritta
bħala li qalbet għall-agħar. Żdiedlu id-deni, u l-perjodi li fihom ma jkunx
konxju komplew isiru aktar spissi. Sorsi kkwotati minn mezzi tax-xandir Taljani
qalu li l-Papa qabad it-triq tal-mewt: “Diġà qiegħed imiss lill-Kristu.” L-aħbar
tal-mewt kienet ikkonfermata mill-Vatikan madwar l-9.50pm. Sa mill-Ġimgħa, l-1
ta' April madwar 70,000 ruħ kienu nġabru fi Pjazza San Pietru, f’Ruma, biex
jitolbu, ikantaw u jimmeditaw l-aħħar sigħat ta’ Ġwanni Pawlu II. Fid-dinja
kollha sar talb fil-knejjes, anke fiċ-Ċina, fejn il-gvern ma jagħrafx l-awtorità
tal-Vatikan fuq il-qassisin tal-pajjiż. Sar talb għall-Papa kemm f’komunitajiet
Ortodossi, kif ukoll dawk Iżlamiċi. F’Kuba, il-Prelat tal-pajjiż tħalla iwassal
il-kundizzjoni tal-Papa lill-poplu minn fuq ir-radju, f’konċessjoni unika
mogħtija mill-gvern Komunista. F’messagg li għadda lill-ġurnalisti, il-portavuċi
Navarro Valls qal li l-Papa ipprova jitkellem meta kien mgħarraf bin-numru ta’
nies li kien hemm jitlobu għalih fi pjazza San Pietru. Skond Navarro Valls,
il-Papa tenna l-kliem: “Jiena ġejt għandkom, u issa ġejtu intom għandi...
Grazzi...”

Waqt konferenza stampa li saret fil-White House, il-President Amerikan George W.
Bush qal li l-“Knisja Kattolika tilfet lir-ragħaj tagħha. Id-dinja tilfet
paladin tal-ħelsien tal-bniedem... nirringrazzjaw lil Alla li bagħat persuna
bħalu... eroj ta’ żminijietna”. Bħala sinjal ta’ rispett, Bush ordna li l-bnadar
Amerikani kollha jittajru mezz’asta.

Kofi Annan, is-Segretarju Ġenerali tal-Ġnus Maghquda, qal li “l-Papa kien
imhasseb hafna dwar id-dinja li nghixu fiha u bhali kien jemmen li fil-gwerer,
kulhadd hu tellief”.

Il-President Russu Vladimir Putin qal li “l-umanità se tibqa’ tghozz il-wirt
storiku u politiku li halla l-Papa Gwanni Pawlu II”.

Il-President Palestinjan Mahmoud Abbas iddeskriva lill-Papa bhala “figura
religjuza kbira li ddedika hajtu kollha biex jiddefendi l-valuri tal-paci,
helsien, gustizzja u ugwaljanza ghar-razez u r-religjonijiet kollha, kif ukoll
id-dritt tal-poplu Palestinjan li jkollu l-istat indipendenti tieghu”.

Il-Prim Ministru Ingliz Tony Blair qal li “anki jekk ma jkollokx fidi religjuza,
kulhadd seta’ jinnota li Gwanni Pawlu II kien bniedem b’fidi spiritwali vera u
profonda hafna”.

Id-Dalai Lama, il-mexxej spiritwali tal-Buddisti fit-Tibet, qal li hu kellu
l-istess valuri tal-Papa: il-battaja kontra r-regimi Komunisti, armonija bejn
ir-religjonijiet u thassib dwar il-fatt li l-valuri materjali kienu qeghdin
jitpoggew qabel dawk spiritwali.

Il-President tal-Kummissjoni Ewropea, Josè Manuel Barroso, qal li l-Papa Gwanni
Pawlu II se jibqa’ maghruf bhala bniedem li hadem biex jerga’ jgib l-ghaqda
fl-Ewropa u biex jinfirxu madwar l-istess kontinent il-helsien u d-demokrazija.
“L-Ewropej m’huma se jinsew qatt il-hidma tieghu favur il-paci u d-dinjità
umana”, hu stqarr f’messagg li hareg bhala tislima ghall-mewt tal-Mexxej
tal-Knisja Kattolika. Minbarra l-kondoljanzi lill-Vatikan u lill-Knisja
Kattolika, Barroso baghat messagg ta’ solidarjetà lill-pajjiz li minnu gej
il-Papa, il-Polonja.

L-investigazzjoni djoċesana tal-kawża ta’ beatifikazzjoni bdiet f’Ġunju 2005 u
ntemmet f’April 2007. F’Diċembru 2009, Benedittu XVI awtorizza l-promulgazzjoni
tad-digriet tal-virtujiet erojċi tal-predeċessur tiegħu. Il-Kongregazzjoni,
eventwalment eżaminat il-każ ta’ fejqan mirakoluż bl-interċessjoni ta’ dan
il-Papa; każ ta’ Swor Marie Simon Pierre Normand li fieqet mill-marda
tal-Parkinson’s, l-istess marda li kien ibati minnha l-istess Papa Pollakk.

Ġwanni Pawlu II kien ibbeatifikat fl-1 ta' Mejju 2011, Ħadd fuq l-Għid il-Kbir,
jum li fih titfakkar il-festa tal-Ħniena Divina. Kien Ġwanni Pawlu II innifsu li
istitwixxa din il-festa. Huwa kien miet fil-vġili tal-istess festa fl-2005.
Il-komunikat maħruġ mill-Vatikan fakkar li l-kawża ta’ beatifikazzjoni ta’
Ġwanni Pawlu II bbenefikat minn dispensa pontifiċja li ppermettiet li l-kawża
tibda qabel il-perijodu ta’ ħames snin mill-mewt tal-individwu li statutorjament
huma neċessarji. Fl-istess ħin, saħaq l-istess komunikat, in-normi kanoniċi dwar
il-kawża ta’ beatifikazzjoni u kanonizzazzjoni kienu osservati b’mod rigoruż.

Madwar miljun pellegrin ħonqu Pjazza San Pietru u t-toroq tal-madwar hekk kif
il-Papa Benedittu XVI ibbeatifika lill-predeċessur tiegħu Ġwannu Pawlu II.
Il-ġisem ta’ Ġwanni Pawlu II ittieħed mill-kripta għall-Bażilika ta’ San Pietru
proprja, fejn skont it-tradizzjoni jitpoġġew l-iġsma tal-papiet beatifikati,
traspożizzjoni li saret mingħajr eżumazzjoni, jiġifieri l-ġisem tal-papa Pollakk
ma kienx jidher. Minflok, il-qabar kien magħluq b’irħama sempliċi bil-kitba
Beatus Ioannes Paulus II. Il-ġisem ta’ Ġwanni Pawlu II tqiegħed fil-kappella ta’
San Sebastjan, li tinsab bejn il-kappella tal-Pietà u dik tas-Sagrament
Imqaddes.

Din kienet l-ewwel darba fl-aħħar elf sena li Papa iddikjara beatu
lill-predeċessur tiegħu. Għal din iċ-ċerimonja kien hemm 90 delegazzjoni
uffiċjali minn diversi pajjiżi, fosthom membri ta’ ħames familji Rjali Ewropej u
sittax –il Kap ta’ stat fosthom il-mexxej kontroversjali taż-Żimbabwe, Robert
Mugabe.

Il-miraklu li wassal għall-kanonizzazzjoni kien dak ta’ Floribeth Mora, mara
mill-Kosta Rika li fieqet minn anewriżma ċelebrali bl-interċessjoni ta’ Ġwanni
Pawlu II ftit wara l-beatifikazzjoni tieħu. Dan kien approvat fit-2 ta’ Lulju
2013 u kkonfermat minn Papa Franġisku jumejn wara.

Il-Kanonizzazzjoni tiegħu flimkien ma' dik ta' Papa Ġwanni XXIII saret il-Ħadd
27 ta’ April 2014, dakinhar ukoll Festa tal-Ħniena Divina, fi Pjazza San Pietru.



https://mt.wikipedia.org/wiki/Ordni_Militari_Sovran_ta%27_Malta

L-Ordni tal-Kavallieri Ospitaljeri, magħrufin aħjar f'Malta bħala l-Kavallieri
ta' San Ġwann, hija għaqda li bdiet bħala fondazzjoni Benedittina li tieħu ħsieb
il-kura ta' dawk morda fl-Art Imqaddsa fis-Seklu XI; imma ma damitx ma saret
ordni kattoliku-militari ta' kavallieri li kienu jieħdu ħsieb jibnu kastelli u
mkejjen iffortifikati matul xi rotot fl-Art Imqaddsa, biex jgħinu u jiddefendu
l-pellegrini. Ħabba l-ħafna battalji u konfrontazzjonijiet li seħħu, l-Ordni
beda jispeċjalizza fl-assistenza medika, u wieħed ma jistgħaġibx meta anke llum
jiltaqa' mas-salib bi 8 ponot fuq xi ambulanza jew bħala stemma ta' xi
organizzazjoni tal-ewwel għajnuna.

Bħala ringrazzjament għal ħafna ħajjiet salvati, l-Ordni beda jirċievi ħafna
territorji fl-Ewropa li bdew jiġu organizzati fi prijurati u kommanderiji, u
l-qliegħ minn dawn l-artijiet kien imur għall-manteniment tal-Ordni,
tal-isptarijiet u ovvjament, għall-armata. Iktar tard, meta l-Ordni kellu
flotta, il-qliegħ beda jintuża biex jinżammu l-iġfna tal-Pirati tal-Knisja.
Iktar ma beda jgħaddi żmien, iktar bdew jingħataw artijiet u dipendenzi fl-Art
Imqaddsa stess u allura, flimkien ma' ħutom it-Templari, iktar bdew jiffokaw fuq
id-difiża militari tal-artijiet.

Bil-mod il-mod, l-Ordni beda jsir b'saħħtu u sinjur. Però il-fatt li kienu
sinjuri u militarment sodi ma waqqafx lill-misilmin milli jkeċċuhom mill-Art
Imqaddsa u wara li tkeċċew minn Ġerusalemm u Akri, dawn ħatfu lil Rodi minn
idejn l-Imperu Biżantin li kien qiegħed jitmermer bil-mod. F'Rodi, l-Ordni kien
imexxi f'sovranità għalih; Huma kellhom palazzi, vilel, u swar, u l-fatt li Rodi
kienet qrib ħafna t-Turkija (li bdiet issir iċ-ċentru tal-Iżlam), kien ifisser
li l-Kavallieri kienu lokati f'post eċċellenti biex jaħtfu bastimenti merkantili
tal-musulmani. Fl-1480, Rodi ġiet assedjata għall-ewwel darba mill-forzi
Ottomani, iżda l-Ordni rebaħ dan l-ewwel assedju; l-istess ma ġarax fl-1522,
meta Sulejman II prova jerġa' jaħtaf lil Rodi u din id-darba l-Ottomani
irnexxielhom.

Però tant kienu tqabdu b'ħila li Sulejman II ħallihom jitilqu b'kull unur
militari, u wara seba' snin ta' vjaġġar, l-Ordni ingħatatlu t-tmexxija tal-gżirs
tà Malta, mill-Imperatur Karlu V, f'isem il-Viċi Re tà Sqallija, b'ċens tà
falkun fis-sena.

Wara l-Assedju l-Kbir tal-1565, l-Ordni sar ħaġa waħda mà Malta: Kien hawn li
twieled l-isem Kavallieri ta' Malta. B'mod differenti minn ħakkiema oħra ta' din
il-gżira, l-Ordni ma kellux dar oħra barra l-gżira. U allura, peress li l-gżira
issa saret id-dar tagħhom, huma investew ħafna f'Malta, ħafna iktar minn
ħakkiema oħra. Mhux hekk biss, il-membri tal-Ordni kienu kollha minn familji
nobbli, u bħala Ordni kellhom ukoll ħafna kapital u artijiet minn żminijiet li
kienu jiddefendu l-pellegrini. Dan il-kapital u l-qliegħ minn qbid ta'
bastimenti merkantili Iżlamiċi, beda jintuża f'Malta mill-Kavallieri u
l-fdalijiet artistiċi u tal-arkitettura ta' dawn iż-żminijiet jibqgħu fost
l-ikbar fl-istorja ta' Malta, b'mod speċjali l-ġahwra tagħhom, il-Belt Valletta.

Damu jmexxu 'l Malta sa Ġunju tal-1798 meta l-Ordni kellha ċċedi l-gżejjer
Maltin lil Napuljun wara li danżbarka t-truppi tiegħu fuq il-gżejjer. Wara li
tkeċċew minn Malta, l-Ordni sfaxxa għalkemm wara xi żmien reġà ġie iffurmat
bħala l-Ordni Militari Sovran tà Malta, bil-kwartieri prinċipali f'Palazzo
Malta, f'Ruma.



https://mt.wikipedia.org/wiki/Olanda

Il-Pajjiżi l-Baxxi (bl-Olandiż: Nederland) hu pajjiż fl-Ewropa. Aktar minn 16
miljun ruħ jgħixu fih. Fit-tramuntana u l-punent tal-Pajjiżi l-Baxxi jinsab
il-Baħar tat-Tramuntana. Lejn il-lvant hemm il-pajjiż tal-Ġermanja u
fin-nofsinhar hemm il-pajjiż tal-Belġju. Il-Pajjiżi l-Baxxi huma wieħed
mill-pajjiżi li bdew l-Unjoni Ewropea. In-nies li jgħixu fIl-Pajjiżi l-Baxxi
jissejħu "Olandiżi". Il-lingwa tal-Pajjiżi l-Baxxi hi wkoll imsejħa Olandiż.
Il-belt kapitali ewlenija tal-Pajjiżi l-Baxxi hi Amsterdam. Madankollu din
mhijiex il-post fejn il-gvern għandu s-sedi tiegħu. Il-Kamra tad-Deputati
(bl-Olandiż: "Kamer Tweede") tinsab fi il-Ħag.

Il-Pajjiżi l-Baxxi jissejħu hekk għax l-art togħla metru wieħed biss 'l fuq
mil-livell tal-baħar. Terz tal-art hija taħt il-livell tal-baħar. Il-Pajjiżi
l-Baxxi huma msejħin ukoll l-Olanda. L-Olanda jew Holland bl-Olandiż kien żona
rikka ħafna fil-parti tal-punent tal-Pajjiżi l-Baxxi, u b'hekk sar l-iżball. Xi
nies li ma jgħixux fil-parti tal-punent tal-Pajjiżi l-Baxxi jiddejqu meta n-nies
isejħu tal-pajjiż l-Olanda. Holland tfisser "art bis-siġar" għaliex ir-reġjun
ta' Holland kien miksi bil-foresti.

Fl-aħħar tal-Medjuevu id-Dukat tal-Borgonja, pajjiż li issa sar parti minn
Franza, kien jiġbor fih sbatax-il reġjun. Dawk iż-żoni kienu jissejħu l-Pajjiżi
l-Baxxi. Meta bint Duka iżżewwġet ir-re ta' Spanja, il-Pajjiżi l-Baxxi saru
parti minn Spanja. Fis-seklu 16 ħafna mill-Olandiżi saru Protestanti. Ir-re ta'
Spanja ma ħax pjaċir u ried l-Olandiżi kollha jkunu Kattoliċi. Iddeċieda li
l-Protestanti kollha għandhom jinqatlu. Naturalment il-poplu Olandiż ma għoġbux
dan, u fl-1568 dawn bdew gwerra kontra Spanja. Il-gwerra damet sal-1648, u
għalhekk tissejjaħ il-Gwerra ta’Tmenin Sena. Il-mexxej importanti tal-Olandiżi
f'din l-gwerra kien Willem van Oranje (Guliermu ta' Oranġe) imsejjaħ ukoll
Guliermu s-Sieket.

Fl-1648 il-Pajjiżi l-Baxxi u Spanja ffirmaw trattat tal-paċi. Il-poplu Olandiż
seta' jżomm l-art kollha li kien rebaħ. Il-parti tal-Pajjiżi l-Baxxi li ma kinux
rebħu l-Olandiżi baqgħet parti minn Spanja. Aktar tard din il-parti saret
il-pajjiż tal-Belġju.

Meta l-Pajjiżi l-Baxxi saru indipendenti, kienu pajjiż speċjali ħafna. Dak
iż-żmien kważi l-pajjiżi kollha tal-Ewropa kienu ggvernati minn re, iżda
l-Pajjiżi l-Baxxi ma kieux. Il-Pajjiżi l-Baxxi kienu magħmulin minn seba'
provinċji, li kienu mmexxija mill-bliet il-kbar. Il-bliet kienu ggvernati
mill-muniċipju li kien magħmul minn ċittadini għonja. Flimkien dawn il-provinċji
kienu ggvernati minn stadtholder, li għalkemm kellu ħafna qawwa, imqabbel
mar-rejiet tal-pajjiżi ewropej l-oħra kellu ħafna inqas potenza. Fil-seklu 17,
il-Pajjiżi l-Baxxi kien il-pajjiż l-aktar għani u wieħed mill-aktar pajjiżi
qawwijin fid-dinja. Għalhekk l-Olandiżi jsejħu s-seklu 17 l-Età Mdehba. Huma
kellhom artijiet madwar id-dinja. L-art l-aktar importanti kienet l-Indji
tal-Lvant, pajjiż li llum jissejaħ l-Indoneżja. L-Olandiżi waqqfu ukoll il-belt
New York, li kienu jsejħulha Amsterdam il-Ġdida. L-Amerikani nattivi kienu jseħu
din iż-żona Manhattan u fl-1628 huma bigħuha lill-Olandiżi għal 60 Gilder.
Il-Pajjiżi l-Baxxi ġġieldu ħafna gwerer kontra pajjiżi oħra Ewropej, speċjalment
kontra l-Ingilterra. Michiel de Ruyter, ammirall Olandiż, sar eroj Olandiż meta
għeleb il-flotta Ingliża qrib Londra.

Fis-seklu 18 il-Pajjiżi l-Baxxi ftaqru. Ħafna nies ħasbu li dan kien it-tort
tal-istadtholders. Ħafna ħasbu li kellhom wisq poter u riedu jeħilsu minnhom.
Fl-1789 il-poplu Franċiż iddepoża r-re tiegħu. L-armati Franċiżi attakkat
pajjiżi oħra biex ineħħu l-mexxejja tagħhom ukoll. Fl-1795 dawn attakkaw
Il-Pajjiżi l-Baxxi. L-iStadtholder Guliermu V]] kellu jaħrab lejn l-Ingilterra.
Il-Pajjiżi l-Baxxi ingħata isem ġdid, ir-Repubblika Batavjana u sar demokrazija.
Iżda l-Franċiżi ma kinux kuntenti bil-mexxej Olandiż, u allura fl-1806
l-imperatur Franċiż Napuljun għamel lil ħuh Louis Bonaparte re tal-Pajjiżi
l-Baxxi. Louis sar popolari Fl-Pajjiżi l-Baxxi, iżda l-imperatur għal darb'oħra
ma kienx kontenut bih, u minħabba dan fl-1810 il-Pajjiżi l-Baxxi saru parti minn
Franza.

Fl-1815 Napuljun ġie megħlub, u l-Pajjiżi l-Baxxi reġgħu saru indipendenti.
Il-mexxejja tal-pajjiżi Ewropej ħasbu li kienet idea tajba li jagħmlu l-Pajjiżi
l-Baxxi aktar b'saħħithom, biex jagħmluhom kapaċi li jirreżistu invażjoni oħra
Franċiża. Għalhekk il-Belġju u l-Lussemburgu ġew miżjuda mal-Pajjiżi l-Baxxi.
Ir-re Guliermu, bin l-istadtholder Guliermu V, sar re. Il-Belġjani ma kinux
kuntenti bir-re Olandiż. Fl-1830 dawn irbellaw. Guliermu bagħat armata, Kien
aqwa ħafna mill-Belġjani iżda wara għaxart ijiem il-Franċiż bagħtu armata biex
jgħinuhom. Fl-1831 il-Belġjani għażlet re għalihom, u l-Belġju sar pajjiż
indipendenti.

Xi nies ħasbu li r-re Olandiżi kellu wisq poter. Riedu li jagħtuh inqas qawwaa u
jivvutaw għall-gvern huma infushom. Fl-1848 kien hemm irbelli vjolenti kontra
r-rejiet ta' bosta pajjiżi Ewropej. Ir-re Olandiż beża' li ħa jiġri l-istess
fil-Pajjiżi l-Baxxi. Għalhekk ħalla lil Johan Rudolf Thorbecke jikteb
kostituzzjoni. Minn dak iż-żmien in-nies setgħu jivvotaw. Għall-ewwel l-irġiel
għonja biss kienu jistgħu jivvutaw. Mill-1919 kulħadd sar jista' jivvota.

Fl-Ewwel Gwerra Dinjija, il-Pajjiżi l-Baxxi ma ġilldux. L-Olandiżi riedu jibqgħu
newtrali fit-Tieni Gwerra Dinja wkoll, imma fl-1940 il-pajjiż ġie invadut u
okkupat mill-Ġermanja. Bħal fil-pajjiżi l-oħra kienu okkupaw, il-Ġermaniżi bdew
joqtlu l-Lhud. Anne Frank kienet tifla Lhudija li għexet fil-Pajjiżi l-Baxxi.
Hija mietet f'[ kamp tal-konċentrament]] Ġermaniż. Meta hi u l-familja tagħha
kienu qed jistaħbew mill-Ġermaniżi, kitbet djarju. Wara l-gwerra djarju tagħha
sar famuż ħafna. Fl-1944 l-armata Amerikana, Kanadiża, Pollakka u Brittanika
lliberat in-nofsinhar tal-Pajjiżi l-Baxxi mill-Ġermaniżi. Riedu jaqsmu x-mara
Renu sabiex jilliberaw il-bqija tal-pajjiż, iżda ġew megħluba mill-Ġermaniżi. Ħa
sa Mejju tal-1945 qabel ma' l-pajjiż kollu ġie liberat. Matul il-ħames snin
tal-okkupazzjoni Ġermaniża, mietu 250,000 ruħ fil-Pajjiżi l-Baxxi.

Wara l-gwerra Il-Pajjiżi l-Baxxi saru wieħed mill-pajjiżi l-iżjed għonja
fid-dinja. Fl-2004 il-Ġnus Magħquda qalu li l-Pajjiżi l-Baxxi kienu l-ħames
l-aħjar pajjiż biex wieħed jgħix fih.

Il-Pajjiżi l-Baxxi huma monarkija kostituzzjonali. Dan ifisser li l-pajjiż
għandu re jew reġina, iżda l-veru poter hu f'idejn il-parlament, magħżul
mill-poplu Olandiż. In-nies Olandiż kollha li għandhom 18-il sena jew aktar
jistgħu jivvutaw. Hemm elezzjoni kull erba' snin. Wara l-elezzjonijiet,
il-partiti li jġibu l-maġġoranza tal-voti joħolqu kabinett. Il-kabinett
jikkonsisti fi prim ministru u bosta ministri.

Il-Pajjiżi l-Baxxi huma magħrufin għall-tolleranza fil-politika. Il-Pajjiżi
l-Baxxi huma l-uniku pajjiż fejn id-drogi ħfief mhumiex kompletament meqjusin
illegali. Barra minn hekk il-Pajjiżi l-Baxxi huma wieħed mill-ftit pajjiżi li
jippermettu ż-żwieġ bejn l-istess, l-ewtanażja u l-prostituzzjoni sa ċertu punt.

Minħabba li huma minn tal-ewwel demokraziji parlamentari, il-Pajjiżi l-Baxxi
kienu pajjiż modern sa mit-twaqqif tagħhom. Fost affiljazzjonijiet oħrajn
il-pajjiż huwa membru fundatur tal-Unjoni Ewropea (UE), in-NATO, l-OECD, il-WTO
u ffirma wkoll il-protokoll ta' Kjoto. Flimkien mal-Belġju u l-Lussemburgu,
jagħmlu parti mill-unjoni ekonomika tal-Benelux. Il-pajjiż jilqa' fi ħdanu ħames
qrati internazzjonali: Il-Qorti Permanenti tal-Arbitraġġ, il-Qorti
Internazzjonali tal-Ġustizzja, It-Tribunal Kriminali Internazzjonali
għall-Ex-Jugożlavja, il-Qorti Kriminali Internazzjonali u t-Tribunal Speċjali
għal-Libanu. L-ewwel erbgħa jinsabu f' il-Ħag bħalma tinsab l-aġenzija
tal-intelliġenza kriminali tal-UE Europol. Għalhekk li din il-belt ġiet imsejħa
"l-kapitali legali tad-dinja".

Minbarra dawn Aruba, Curaçao u Sint Maarten huma wkoll parti mir-Renju
tal-Pajjiżi l-Baxxi.

Fil-fatt il-parti kbira mill-Olanda inħolqot mill-ramel li karkru l-ħafna
xmajjar li jgħaddu minnha. L-iżjed importanti fosthom huma r-Renu, il-Maas,
l-Ijssel u l-iScelt. Parti kbira mill-Pajjiżi l-Baxxi hi taħt il-livell
tal-baħar. Dan hu hekk billi l-Olandiżi nixxfu ħafna lagi u partijiet tal-baħar
biex joħolqu dawk li jgħidulhom polders. Għalhekk għandhom dan il-qawl "Alla
ħoloq id-dinja, iżda l-Olandiżi ħolqu l-Pajjiżi l-Baxxi." Minħabba dan
il-Pajjiżi l-Baxxi huma ċatti ħafna. Fix-xlokk nett tal-Pajjiżi l-Baxxi,
fl-Limburg, hemm xi għoljiet. Għalhekk, dan ir-reġjun hu attrazzjoni turistika
għal ħafna Olandiżi. L-għola punt fi-Pajjiżi l-Baxxi, Vaalserberg, huwa 321
metru 'l fuq mil-livell tal-baħar.

Il-parti l-kbira tan-nies fil-Pajjiżi l-Baxxi jitkellmu l-Olandiż. Fi Friesland
madwar 200,000 ruħ jitkellmu l-Friżjan. Xi Olandiżi jitkellmu bid-djaletti.
Id-djaletti Sassoni mitkellma fil-parti tal-grigal tal-Pajjiżi l-Baxxi huma
pjuttost simili għall-Ġermaniż Baxx.

Skont stħarriġ magħmul fl-2006, 25% tal-poplu Olandiż huma Insara u 3% jemmnu
f'xi reliġjon organizzata oħra, bħall-Ġudaiżmu, l-Iżlam jew l-Induiżmu eċċ u 26%
għandhom twemmin spiritwali mhux marbut ma 'reliġjon. L-44% l-oħra mhumiex
reliġjużi.



https://mt.wikipedia.org/wiki/Neolitiku

Neolitiku tfisser il-ġebla ġdida. Iż-żmien Neolitiku ta' Malta (mgħarruf ukoll
bħala Żmien il-Ħaġar) jinqasam f'tlett perjodi. Dawn insejħulhom Żmien Għar
Dalam; Żmien Skorba Griża u Skorba Ħamra.

Ħafna żmien ilu, il-gżejjer Maltin kienu jagħmlu parti mill-muntanji li nsibu
fil-punent tal-Baħar Mediterran u għalhekk qabel ma' il-livell tal-baħar
għola,Malta u Għawdex ma kienux gżejjer. Din it-teorija hija mibnija fuq żewġ
fatturi,li huma: l-ewwel,ir-riżultati li ħarġu minn studju li sar taħt il-baħar
bejn l-Afrika u Sqallija, filwaqt li t-tieni huwa, il-fossili li nstabu f'Għar
Dalam u postijiet oħra madwar Malta u Għawdex. F'dan il-għar instab għadam ġebli
ta'ippopotami,iljunfanti,ċriev,orsijiet u bhejjem oħra kbar u slavaġ li qatt ma
setgħu jgħixu fuq dawn il-gżejjer.

L-istudjużi jaħsbu li aktar ma' beda jgħaddi ż-żmien, aktar ġew nies minn barra
jgħammru fuq dawn il-gżejjer. Dawn in-nies ma baqgħux jgħixu biss f'għerien,
iżda kien hemm minnhom li bdew jibnu d-djar (għarajjex) ċkejkna sempliċi
magħmula mit-tajn. Ħafna djar viċin xulxin bdew jieħdu qagħda tar-raħal żgħir.
Minn dawn l-irħula ċkejkna li kont issibhom imxerrda madwar il-Gżejjer
Maltin,illum baqa' biss xi ftit fdalijiet żgħar tagħhom. Fi Skorba viċin
l-Imġarr instabu xi pedamenti u fdalijiet ta' bini ta' tempji u ta' djar minn
żmien il-Preistorja. Sfortunatament, illum baqa' biss xi ftit fdalijiet u
pedamenti. Skorba huwa maqsum f'żewġ fażi:Skorba Griża u Skorba Ħamra. Wara li
għadda xi ftit żmien, il-kulur tal-fuħħar griż ma ntogħġobx u għalhekk inħoloq
fuħħar ta' lewn aħmar skur.



https://mt.wikipedia.org/wiki/Merkurju_(pjaneta)

Merkurju huwa l-pjaneta l-aktar viċin tax-Xemx, u t-tieni l-iżgħar pjaneta
tas-Sistema Solari. Merkurju jorbita f’inqas minn 88 jum. Qatt 'il bogħod wisq
mix-Xemx, Merkurju xi drabi jista’ jidher jiddi fil-baxx tal-punent
immedjatament wara nżul ix-Xemx jew baxx fil-lvant eżatt qabel ż-żerniq.

Ir-Rumani semmew dan il-pjaneta wara d-divinità Rumana Merkurju, possibilment
minħabba l-moviment pjuttost veloċi tiegħu. Is-simbolu astronomiku ta' Merkurju
huwa ċirku fuq linja qasira vertikali, b'salib taħt u nofs-ċirku fuq iċ-ċirku.
Din hija verżjoni stilizzata ta' ras id-divinità bl-elmu tal-ġwienaħ. Qabel il-5
seklu QK, dan il-pjaneta kellu żewġ ismijiet, għax kien għadu mhux magħruf illi
dan il-pjaneta seta jidher fuq iż-żewġ naħat tax-xemx; b'hekk ħoloq ċertu
konfużjoni. Filgħaxija kien magħruf bħala Ermes, filwaqt li meta kien jidher
filgħodu kien magħruf bħala Apollo, li kien assoċjat ħafna ma' l-alla Grieg
tax-xemx, Elios. Pitagora huwa kreditat talli għaraf li dawn iż-"żewġ pjaneti"
kienu fil-verità, l-istess pjaneta.

Il-kulturi Ċiniżi, Koreani u Ġappuniżi jirreferu għal dan il-pjaneta bħala
l-Istilla ta' l-Ilma, ibbażat fuq il-Ħames Elementi.

Id-densità ta' Merkurju tixbah ħafna lil dik tal-Art, iżda huwa maħsub li
proporzjonalment, fiha daqs darbtejn iżjed ħadid mill-pjaneti oħrajn. Il-qalba
tiegħu hi magħmula minn nikil u ħadid, u jestendi għal ¾ tar-radju tal-pjaneta.

L-kamp manjetiku ta' Merkurju hija baxxa ħafna, u minħabba li Merkurju jdur fuqu
nnifsu bil-mod, huwa improbbabli li l-kamp manjetiku tiegħu hija kkawżata
mill-moviment rotazzjonali tal-qalba likwida tiegħu. Iżda hu improbbabli wkoll
li l-qalba għadha likwida, għaliex hu pjaneta ta' daqs zgħir u viċin wisq
tax-Xemx biex jieħu dak it-tul ta' żmien biex jagħqad. Xi astronomi jemmnu li
l-kamp manjetiku hu kkawżat minn xi ġibda ffriżata ġol-qalba.

L-atmosfera tiegħu hija rqiqa ħafna wkoll, u tipproduċi pressa ta’ 2 x 10-11 ta'
dik tal-Art. L-iktar element komuni huwa l-ossiġnu, segwit mis-sodju u
l-idroġenu. Jinstabu ukoll atomi ta’ potassju u elju. L-idroġenu u l-elju huma
maqbudin mir-riħ solari; l-ossiġnu, sodju u potassju wisq probbabli kienu
meħlusin minn ġebel ivvaporizzat waqt in-nifdiet mikrometejorojdjali.

Il-wiċċ ta' Merkurju jsofri mill-iktar tibdil fit-temperaturi estremi minn kull
pjaneta ieħor. L-atmosfera rqiqa tiegħu ma sservix biex tipproteġġih mis-sħana
estrema tax-Xemx. Minħabba d-distanza ravviċinata max-Xemx, it-temperatura ta'
wiċċ Merkurju taf tilħaq sa 700K (427 °C/800 °F). Minħabba r-rotazzjoni ħafifa
fuq l-assi tiegħu u l-perjodu rotazzjonali mgħaġġel, l-iljieli jafu jdumu għal
xhur sħaħ. Għaldaqstant, it-temperaturi fl-iljieli ta' Merkurju jistgħu jkunu
baxxi immens: 100K (-173 °C/-279 °F), wieħed mill-iksaħ mkejjen tas-Sistema
Solari.

Minħabba li Merkurju jdur kważi għal kollox perpendikularment fuq il-pjan
tal-orbita tiegħu, hemm reġjuni fil-poli--fuq l-artijiet ta' xi krateri--li qatt
ma jaraw Xemx. Ritratti tar-radar reċenti juri li jista' jkun li fuq wiċċ
Merkurju jinstabu depożiti ta' silġ magħmul mill-ilma.

S'issa, vettura spazjali waħda rnexxilha tersaq viċin l-ewwel pjaneta. Fl-1974 u
l-1975, Mariner 10 għamel tliet titjiriet f'serbut ta' 756 km (470 mil) imma,
minħabba l-mod kif Merkurju jorbita max-Xemx, kien possibli biss li jittieħdu
ritratti ta' 45% biss ta' wiċċu. Wiċċ Merkurju huwa mħaffer u jista' jiġi maqsum
f'għoljiet u xgħajriet. L-għoljiet huma iżjed mħaffra mix-xgħajriet. Il-krateri
ta' Merkurju huma simili għall-krateri li jinstabu fuq il-qamar u kienu mħaffrin
l-iżjed mill-impatti tal-metjoriti kmieni fil-ħajja tas-sistema solari. Il-ħofor
iż-żgħar huma għamla ta' bowls. Il-ġibda manjetika ta' Merkurju hija bejn wieħed
u ieħor 2.5 darbiet iktar minn dik tal-qamar, materjal (ejecta) li jiġi provokat
mill-impatti ma' jivvjaġġax daqshekk 'il bogħod bħal fuq wiċċ il-qamar.

L-ikbar konsegwenza ta' impatti hija il-Caloris Basin b'dijametru ta 1,340
kilometru (833 mil), li sar xi 3,850,000,000 sena ilu meta oġġett ta' xi 150 km
(90 mil) ħabat ma' Merkurju. L-impatt sismiku vvjaġġa dritt tul il-pjaneta
kollha u frakkassa l-wiċċ fuq il-parti opposta. Il-Basin huwa mdawwar minn irdum
konċentritiku (concentric ridges) 'il fuq minn 2 km (1.2 mil) għoljin.

Ix-xgħajriet jestendu madwar u fil-Caloris Basin, dan seta' kien magħmul minn
lava maħlula tippenetra l-wiċċ. Merkurju għandu xi għamliet waħdanin
bħat-tawalin, sinwużi għamliet qishom—għoljiet magħrufa bħala lobate scraps.
Dawn jestendu mill-għoli minn 100 metru għal 2 km (1.2 mil) u mit-tul minn 20 sa
500 km (12 sa 300 mil). Ġew iffurmati meta Merkurju kesaħ u għaqad bil-mod,
b'hekk ġew maħluqa dawn ix-xorta ta' tikmix fil-magma ssolidifikata.



https://mt.wikipedia.org/wiki/Marietta_Robusti

Marietta Robusti (1560? – 1590) kienet pittriċi Venezjana tar-Renaxximent.
Kienet waħda mill-ftit artisti nisa magħrufa ta' dak iż-żmien, grupp li fih
insibu 'l Sofonisba Anguissola, Lucia Anguissola, Lavinia Fontana, u Diana
Scultori Ghisi.

L-uniku sors primarju magħruf li jagħti xi dettalji fuq il-ħajja ta' Marietta
Robusti hu l-ktieb ta' Carlo Ridolfi, Il-ħajja ta' Tintoretto, ippublikat
għall-ewwel darba fl-1642, għalkemm kienet diġà msemmija daqsxejn fix-xogħol ta'
Raffaelo Borghini Il Riposo della Pitura e della Scultura tal-1584. Dawn iż-żewġ
sorsi ma jaqblux fuq is-sena ta' twelidha: skont Borghini, twieldet fl-1555,
waqt li Carlo Ridolfi jgħid li twieldet fl-1560.

Marietta twieldet u għexet Venezja, l-ikbar mill-ulied tal-pittur Jacopo
Robusti, li mingħandu wirtet il-laqam la Tintoretta (li tfisser tinturiera
ċkejkna minħabba missier Jocopo li kien tintore jew tinturier). Għalhekk hi
magħrufa bl-ismijiet Marietta Robusti, Marietta Tintoretto, jew la Tintoretta.

Billi d-drawwiet ta' dak iż-żmien kienu jeħtieġu li l-mara tibqa' dejjem ġo
darha u ma jkollhiex x'taqsam mal-bejgħ u l-produzzjoni tal-arti fil-publiku,
Marietta u l-kontemporanji tagħha nisa ma setgħux jidħlu fid-dinja tal-arti
ħlief permezz ta' missirijiethom u ħuthom.

Marietta tħarġet bħala artista fl-ambjent kollaborattiv tal-ħanut tax-xogħol ta'
missierha, fejn x'aktarx kienet tgħin fil-pitturi tiegħu billi tpinġi l-isfondi
u tlesti l-kontorn tal-figuri skont ma' kien jinqasam ix-xogħol is-soltu
fil-ħwienet tal-pittura ta' dak iż-zmien. Sa fejn nafu aħna, mix-xhieda li
għandna, Marietta qatt ma kellha ordnijiet għal xogħol reliġjuż importanti bħal
titulari tal-artali u tiżjin ieħor għal knejjes, u li kienet primarjament
ritrattista.

Carlo Ridolfi iddeskriva fit-tul ir-relazzjoni intima li kellha ma' missierha
Jacopo. Meta kienet tifla mhux biss kienet tkun miegħu fil-ħanut tax-xogħol,
imma kienet tilbes ta' tifel biex tmur kullimkien miegħu. L-Imperatur
Massimiljanu u r-re Filippu II ta' Spanja it-tnejn urew interess biex
jimpjegawha bħala pittriċi tal-qorti, imma missierha ċaħad din l-istedina
f'isimha għax ma felaħx iħalliha titilqu. Fl-1578 irranġalha biex tiżżewweġ
ġojjellier Venezjan, Mario Augusta, biex jiżgura li tibqa' qribu. Jacopo ħa
ħsieb li Marietta titgħallem tkanta u ddoqq il-klaviċimbalu, il-klavikordu u
l-ljutu.

L-unika pittura li żgurament nistgħu nattribwuha lil Marietta Robusti hi
l-Awtoritratt tagħha (c. 1580; Gallerija tal-Uffizi, Firenze). Dan ir-ritratt
juri l-Marietta quddiem klaviċimbalu, iżomm test mużikali li ġie identifikat
bħala l-madrigal ta' Philippe Verdelot, "Madonna per voi ardo". Hemm minn hu
tal-fehma li dan it-test, li jiftaħ bil-kliem "Sinjura tiegħi, ninħaraq
bl-imħabba għalik u int ma temminix", jissuġġerixxi li l-pittura nħolqot għal
raġel, aktarx żewġ Marietta Robusti.

Fost l-attribuzzjoniet hemm ukoll: Raġel Xiħ u Tifel (c. 1585; Kunsthistorisches
Museum, Vjenna); Ritratt ta' Ottavio Strada (c. 1567-68; Stedelijk Museum,
Amsterdam); u żewġ pitturi żgħar tal-Madonna bil-Bambin (id-dati mhux magħrufin,
Cleveland Museum of Art, Ohio). Jaħsbu li r-Ritratt ta' Żewġt Irġiel
(Gemäldegalerie Alte Meister, Dresden), iffirmat "MR", hu l-uniku xogħol
iffirmat ta' Marietta Robusti li baqa'.



https://mt.wikipedia.org/wiki/Lista_ta%27_pajji%C5%BCi_skont_il-popolazzjoni

Din hija lista ta' pajjiżi skont il-popolazzjoni. Il-lista tinkludi pajjiżi
indipendenti u territorji dipendenti abitati ibbażati fuq l-istandard ISO
3166-1. Il-popolazzjoni ta' kull pajjiż hi mogħtija wkoll bħala persentaġġ
tal-popolazzjoni tad-dinja, li skont l-arloġġ tal-popolazzjoni tal-Bureau
taċ-Ċensiment tal-Istati Uniti hi stmata li hi 7.071 biljuni.

Skond stima separata mill-Ġnus Magħquda, qabżet is-7 biljuni f'Ottubru tal-2011.
Iż-żoni li jiffurmaw parti integrali minn stati sovrani, bħall-pajjiżi tar-Renju
Unit, huma magħduda bħala parti mill-istati sovrani kkonċernati. Mhumiex inklużi
entitajiet oħra, bħall-Unjoni Ewropea, li mhumiex stati sovrani, u territorji
dipendenti li m'għandhomx popolazzjoni permanenti, bħall-klejms ta' diversi
pajjiżi għall-Antartika.

Iċ-ċifri użati f'din tabella huma bbażati fuq l-istima l-aktar riċenti jew
projezzjonijiet mill-awtoritajiet taċ-ċensiment nazzjonali meta jkunu
disponibbli u ġeneralment jiġu approssimati. Fejn ma jkunx hemm informazzjoni
nazzjonali aġġornata disponibbli, iċ-ċifri huma bbażati fuq l-istimi tal-2012
mid-Diviżjoni tal-Popolazzjoni tad-Dipartiment tan-Ġnus Magħquda
għall-Affarijiet Ekonomiċi u Soċjali. Minħabba li l-figuri miġbura ma jinġabrux
fl-istess ħin f'kull pajjiż, jew bl-istess livell ta' preċiżjoni, il-paraguni
numeriċi li jirriżultaw jistgħu jagħtu konklużjonijiet mhux korretti. Barra minn
hekk, it-total tal-figuri tal-pajjiżi kollha mhux daqs it-total tad-dinja.



https://mt.wikipedia.org/wiki/Lidl

Lidl Stiftung & Co. KG (formalment Schwarz Unternehmens Treuhand KG) huwa
supermarkit skont globali Ġermaniż, ibbażat Neckarsulm, Baden-Württemberg,
Ġermanja, huwa jopera aktar minn 10,000 ħwienet madwar l-Ewropa. Huwa jifforma
parti mill-kumpannija azjenda Schwarz Gruppe, li wkoll jippossjedi l-ktajjen
tal-ħanut Handelshof u l-ipermarkit Kaufland.

Il-kumpanija twaqqfet fit-1930ijiet minn membru tal-familja Schwarz, u kienet
imsejħa Schwarz Lebensmittel-Sortimentsgroßhandlung (bl-Ingliż:Schwarz Assorted
Wholesale Foods). Lidl ilhu miftuħ milll-1973 u stabbilixxa lilu nnifsu
għall-aktar minn 20 pajjiż madwar l-Ewropa. L-isem Lidl huwa l-kunjom ta' sieħeb
in-negozjant preċedenti ta' Josef Schwarz, Ludwig Lidl, għalliem tal-iskola
rtirat, u iben Josef Dieter Schwarz xtara d-drittijiet għall-ismu għal 1,000
Marki Ġermaniż, peress li ma setax juża l-isem Schwarz Markt; schwarzmarkt
jfisser "markit iswed". Lidl huwa parti mill-Grupp Schwarz, il-ħames l-akbar
bejjiegħ bl-imnut fid-dinja mal-bejgħ ta' $82.4 biljun (2011).

Fl-1930, Josef Schwarz sar sieħba fis-Südfrüchte Großhandel Lidl & Co.,
grossista tal-frott, u huwa żviluppa l-kumpannija fl-ingrossa tal-ikel ġenerali.
Fl-1977, taħt ibnu Dieter Schwarz, l-iSchwarz-Gruppe beda biex jiffoka fuq swieq
ta' skont, supermarkits kbar, flus kontanti u jġorr swieq bl-ingross. L-ewwel
ħanut ta' skont ta' Lidl fetaħ fl-1973, bl-ikkopjar tal-kunċett ta' Aldi.
Schwarz rigoruż neħħa l-merkanzija li ma kienx qed tbigħ mill-ixkafef, u naqqas
l-ispejjeż billi żamm id-daqs tal-ħwienet bl-żgħar imnut kemm jista 'jkun.
Sas-sena 1977, il-katina ta' Lidl firxet 33 ħwienet ta' skont.



https://mt.wikipedia.org/wiki/Kir%C4%A1i%C5%BCistan

Il-Kirġiżistan (Kirġiż: Кыргызстан Kyrgyzstan; Russu: Киргизия jew Кыргызстан),
uffiċjalment ir-Repubblika Kirġiża (Kirġiż: Кыргыз Республикасы Kyrgyz
Respublikasy; Russu: Кыргызская Республика Kyrgyzskaya Respublika), li qabel
kien magħruf bħala Kirghizia, huwa pajjiż allokat fl-Asja Ċentrali. Peress li
huwa interkjuż u muntanjuż, il-Kirġiżistan huwa mdawwar mill-Każakistan lejn
it-tramuntana, l-Użbekistan lejn il-punent, it-Taġikistan lejn il-Lbiċ u c-Ċina
lejn il-Lvant. Il-kapitali u l-akbar belt hija Bishkek.

L-Istorja tal-Kirgiżtan tmur lura għal aktar minn 2,000 sena, tinkludi varjetà
ta' kulturi u imperi. Għalkemm il-pajjiż huwa ġeografikament iżolat mill-art
muntanjuża ħafna tiegħu, dan ikkontribwixxa biex iżomm il-kultura antika tiegħu.
Storikament, il-Kirġiżistan kien f'salib it-toroq ta' diversi ċiviltajiet kbar,
jiġifieri bħala parti mir-Rotta Silk u rotot kummerċjali u kulturali oħra. Hekk
kif kien hemm sensiela abitata twila ta' tribujiet indipendenti u mexxejja ta'
gruppi, il-Kirġiżistan kien perjodikament taħt il-ħakma barranija u laħaq
is-sovranità bħala stat-nazzjon wara t-tifrik tal-Unjoni Sovjetika fl-1991.



https://mt.wikipedia.org/wiki/Kardinal

Kardinal tal-Knisja Kattolika huwa prelat, magħżul direttament mill-isqof ta'
Ruma (il-Papa) biex ikun kollaboratur dirett tiegħu fil-funzjoni tiegħu ta'
ragħaj tal-Knisja Kattolika.

M’hemm l-ebda kriterju speċifiku biex isqof jew saċerdot jintagħżel biex isir
kardinal. Hija prerogattiva tal-Papa. Minkejja li hemm klawsoli sħaħ fil-liġi
kanonika dwar il-ħatra tal-kardinali, kollox hu bbażat fuq l-għażliet li jkun
għamel il-Papa nnifsu u l-klawsoli jipprovdu biss għad-dmirijiet u drittijiet li
jkollhom il-kardinali wara li jagħżilhom u jaħtarhom il-Papa.

Kull Papa kien kardinal sal-jum li l-konklavi eleġġih Papa. Għalhekk irid jara
li minn żmien għal żmien l-għadd ta’ kardinali jkun adattat u mqassam b’mod li
jirrappreżenta firxa wiesgħa mid-dinja kattolika biex jagħżel suċċessur għal
meta jmut hu. Ma jeżistix perjodu preċiż meta Papa għandu jaħtar kardinali
ġodda. Il-Papa jaf li jrid jimxi ma’ dak li kien deċiż fil-5 ta’ Novembru 1973
minn Papa Pawlu VI li l-massimu ta’ kardinali biex jagħżlu Papa ġdid ikun ta’
120 (Acta Apostolicae Sedis, 1973, Vol. LXV, p. 163). Fit-22 ta’ Frar 1996
Ġwanni Pawlu II ikkonferma dan il-massimu (Universi Dominici Gregis). Ġwanni
Pawlu II kien ħatar b’kollox 231 kardinal ġdid. Ir-raba' u l-aħħar Konċistorju
pubbliku ta'Papa Benedittu XVI sar fit-18 ta' Frar 2012. Bih l-għadd ta’
Kardinali eletturi, jiġifieri l-għadd ta’ dawk il-Kardinali li jkunu jistgħu
jieħdu sehem f’konklavi biex jeleġġu Papa ġdid se jkun ta’ 125. Kemm ilu elett
Papa seba’ snin ilu, Benedittu XVI innomina b’kollox 68 Kardinali eletturi, anki
jekk tlieta minnhom diġà tilfu l-jedd li jivvutaw f’konklavi minħabba li qabżu
t-80 sena, waqt li tnejn oħra mietu.

Dawn l-isqfijiet jinħatru kardinali jew tkun saret drawwa li l-isqof tat-tali
belt magħrufa jkun ukoll kardinal, jew għax bħala persuni jkollhom merti kbar.
Jidher ukoll li, kif jaħsbu ħafna osservaturi attenti, ikun hemm xi polemiċi jew
kontroversji f’dawk il-pajjiżi bejn il-Knisja u l-Istat u allura l-Papa jidhirlu
li għandu jagħti spinta lill-isqof tal-post ħalli jidher iktar b’saħħtu
f’għajnejn in-nies kollha f’dak il-pajjiż. F’dan is-sens, infatti, fis-snin
sittin, fi żmien il-kwistjoni Politiko-Reliġjuża, kien hawn għidut li l-arċisqof
Mikiel Gonzi jista’ jsir kardinal, ħaġa li ma seħħitx. L-istess ġara fl-2010
meta kien hawn għidut li l-arċisqof Pawlu Cremona jista' jsir kardinal fi żmien
il-kwistjoni tar-referendum tad-divorzju.

Il-Kardinali jiffurmaw dak li jissejjaħ il-Kulleġġ tal-Kardinali li jaf il-bidu
tiegħu fis-sena 1150 u sal-15-il seklu ma kienx jilħaq iktar minn tletin u kien
ikun magħmul minn uħud bit-titlu ta’ kardinal imma li ma jkunux isqfijiet.
Maż-żmien l-għadd kompla jikber sakemm fil-15 ta’ April 1962 il-Papa Ġwanni
XXIII ordna li l-kardinali kellhom ikunu kollha isqfijiet (Motu Proprio ‘Cum
gravissima’).

Fis-6 ta’ Jannar 2012 f’Ruma, li l-Papa Benedittu XVI, wara l-Angelus ta’
nofsinhar, ħabbar li kien se jlaqqa’ Konċistorju biex jinnomina 22 membru ġdid
tal-Kulleġġ tal-Kardinali, fosthom lill-Malti Prospero Grech. Il-Papa dakinhar
iddeskriva lil Patri Prospero Grech OSA bħala “professur emeritu ta’ għadd ta’
universitajiet Rumani u Konsultur tal-Kongregazzjoni tad-Duttrina tal-Fidi”.
Patri Prospero huwa t-tieni Kardinal Malti fl-istorja tal-Knisja, wara li
fis-seklu dsatax Malta kellha Kardinal ieħor, Fabrizio Sceberras Testaferrata,
li kien nominat Kardinal mill-Papa Piju VII fil-Konċistorju tas-6 t’April 1818.
Il-Kardinal Sceberras Testaferrata kien mill-Belt Valletta. Tul is-27 sena li
dam Kardinal sal-mewt tiegħu f’Awwissu 1843, il-Kardinal Sceberras Testaferrata
pparteċipa fi tliet konklavi li taw lill-Knisja tliet Papiet.



https://mt.wikipedia.org/wiki/Jum_l-Indipendenza_(Malta)

Jum l-Indipendenza hija waħda mill-ħames Festi Nazzjonali li għandha Malta,
flimkien ma' Jum il-Ħelsien, Is-Sette Giugno, Il-Vitorja u Jum ir-Repubblika.
Jum l-Indipendenza ifakkar il-kisba tal-indipendenza tal-gżejjer Maltin
mir-Renju Unit nhar il-21 ta' Settembru 1964.

Skont il-Kostituzzjoni tal-1964, Malta saret demokrazija parlamentari fi ħdan
il-Commonwealth, l-għaqda tan-nazzjonijiet li kienu jiffurmaw parti mill-Imperu
Britanniku. Wara l-Indipendenza, ir-Reġina Eliżabetta II baqgħat is-sovrana ta'
Malta bit-titolu ta' Reġina ta' Malta u bil-gvernatur ġenerali jeżerċita
l-awtorità f'isimha, filwaqt li d-direzzjoni u l-kontroll tal-gvern u
tal-affarijiet nazzjonali kienu f'idejn il-kabinett fit-tmexxija ta' prim
ministru Malti.

Dakinhar, Ġorġ Borġ Olivier sar l-ewwel Prim Ministru ta' Malta indipendenti, u
bħala l-mexxej il-ġdid, ta bidu għaċ-ċelebrazzjonijiet f'dan il-jum mill-iktar
memorabbli fl-istorja ta' Malta.

F'Ġunju tas-sena 1962, Borg Olivier kien għamel talba formali biex Malta ssir
indipendenti u f'Settembru 1962 attenda l-laqgħa tal-Prim Ministri
tal-Commonwealth. Fit-13 ta' Lulju, 1963, Borg Olivier mexxa delegazzjoni
tal-Gvern Malti fil-Konferenza dwar l-Indipendenza ta' Malta u li fi tmiemha
tħabbar li Malta ser issir indipendenti. Kellu diversi taħdidiet mal-Gvern
Ingliż. Il-Kostituzzjoni għal Malta Indipendenti għaddiet mill-Parlament, u
approvata mill-poplu f'referendum fi Frar tal-1964.

Nhar il-21 ta' Settembru, 1964, Malta saret pajjiż indipendenti. Dakinhar Borg
Olivier tkellem hekk fl-Arena tal-Indipendenza, il-Furjana, huwa u jindirizza
lill-Prinċep Filippu, Duka ta' Edinburgh:

Eventwalment, taħt gvernijiet Laburisti, Malta saret Repubblika fit-13 ta'
Diċembru, 1974, u kisbet l-awtonomija assoluta fit-31 ta' Marzu, 1979, fl-hekk
imsejjaħ, Jum il-Ħelsien. Fl-1987, kien ġie deċiż li Malta jkollha ħames festi
nazzjonali.

Nhar is-16 ta' Settembru 2009 il-Prim Ministru Lawrence Gonzi ippropona li Jum
l-Indipendenza għandu jkun il-Jum Nazzjonali ta’ Malta minflok ma jkollna ħames
festi nazzjonali. Meta intervistat mill-ġurnal Illum, l-istoriku Henry Frendo,
fisser kif mir-riċerki tiegħu, jirriżulta li



https://mt.wikipedia.org/wiki/Imperu_Kushan

L-Imperu Kushan (ċ. Seklu I–Seklu III) kien stat li fl-aqwa tiegħu, bejn
l-105–250, kien jifrex minn Tajikistan sal-Baħar Kaspjan sa l-Afganistan u
l-isfel fil-wied tax-Xmara Ganges. L-imperu inħoloq mit-tribù Kushan ta'
lYuezhi, li kien poplu mill-Xinjiang moderna, Ċina, possibilment relatat
mat-Tocharians. Kellhom kuntatti diplomatiċi ma' Ruma, Persja Sassanja u Ċina, u
għal ħafna sekli kienu fiċ-ċentru ta' skambji bejn il-Lvant u l-Punent.

L-isem Kushan ġej mill-kelma Ċiniża Guishuang (Ċ:貴霜) li kienet tiddiskrivi
wieħed mill-ħames tribujiet ta' l-Yuezhi (Ċ:月氏), konfederazzjoni laxka ta' popli
Indo-Ewropej li jitkellmu verżjonijiet tal-lingwa Tocharian. Kienu
l-Indo-Ewropej li joqgħodu l-iktar fil-Lvant, li kienu jgħixu fil-Baċir Tarim
fil-Xinjiang tal-lum il-ġurnata, sakemm ġew imkeċċija lejn il-Punent
mill-Xiongnu fil176–160 q.K. Il-ħames tribujiet Yuezhi huma magħrufa fl-istorja
Ċiniża bħala Xiūmì (Ch:休密), Guishuang (Ch:貴霜), Shuangmi (Ch:雙靡), Xidun (Ch:肸頓),
u Dūmì (Ch:都密).

Il-Yuezhi waslu fir-renju Ellenistiku ta' Greco-Bactria, fit-territorju Bactrian
(Afganistan u Uzbekistan ta' fuq) fil-135 q.K ċirka, u rrimpjazzaw id-dinastiji
Griegi t'hemmhekk, li mxew fil-baċir Indus (illum fil-Pakistan) fil-parti
tal-punent tar-Renju Indo-Grieg.

Ċirka il-225, Vasudeva I miet u l-Imperu Kushan ġie maqsum f'żewġ partijiet, dak
tal-lvant u dak tal-punent. Bejn il-224–240, is-Sasanians invadew Bactria u
l-Indja ta' Fuq, fejn huma magħrufa bħala l-Indo-Sassanians.

Għall-ħabta tal-270, il-Kushani tilfu t-territorji tagħhom fil-pjanura
tal-Ganges, fejn ġie stabbilit l-Imperu Gupta ċirka 320.

F'nofs is-Seklu IV vassal Kushan fil-Pakistan, bl-isema ta' Kidara, ħa l-poter u
kisser id-dinastija antika tal-Kushan. Huwa ħoloq renju magħruf bħala r-Renju
Kidarite, avolja hu probabilment kien jikkunsidra lilu nnifsu bħala Kushan, kif
inhu indikat bl-istil Kushan li adotta għall-muniti tiegħu. Il-Kidariti jidru li
kienu pjuttost prosperużi, għalkemm fuq skala iżgħat mill-predeċessuri Kushani
tagħhom.

Il-fdalijiet ta' l-Imperu Kushan kienu eventwalment imwarrba fis-Seklu V
bl-invażjonijiet tal-White Huns, u iktar 'il quddiem bl-espansjoni ta' l-Iżlam.



https://mt.wikipedia.org/wiki/Hibernians_FC

Hibernians Football Club hu klabb tal-futbol Malti bbażat fir-Raħal Ġdid. Huwa
wieħed mill-aqwa timijiet tal-futbol f'Malta. Il-klabb twaqqaf fl-1922, iżda
l-futbol fir-Raħal Ġdid, immur lura għall-1894. It-tim għandu storja twila ta'
suċċess. Il-Hibernians huwa l-uniku tim li dejjem lagħab fl-ogħla diviżjoni
Maltija. Il-Hibernians kienu wkoll l-ewwel tim li rrappreżenta lil Malta
fil-kompetizzjoni tal-UEFA, fl-1961. Hibs kif isejħulhom għal qosor, kisbu xi
riżultati notevoli fil-kompetizzjonijiet tal-UEFA inklużi dro ta' 0−0 kontra
l-ġganti tal-futbol Ewropej bħal Manchester United u Real Madrid. Il-ġirien
tagħhom Tarxien Rainbows huma meqjusa bħala l-akbar rivali.

L-Arma tal-klabb turi l-istrixxi tradizzjonali suwed u abjad, il-kuluri
tal-Hibernians. Hija turi wkoll il-pagun, il-Mascot tal-klabb, minn fejn ġie
l-laqam tal-klabb. L-Arma tal-klabb fl-1969 kellha l-istrixxi suwed u bojod, u
l-bandiera tar-Raħal Ġdid, li minnhom il-klabb oriġina u s-Salib ta' Malta
wkoll, bl-isem tal-klabb fuq il-fruntiera tal-arma. Fl-1994, id-diretturi biddlu
l-arma għal waħda aktar ordinarja, turi biss il-pagun, l-istrixxi tradizzjonali
u l-isem tal-klabb fuq l-arma. L-Arma kienet kompletament sewda u bajda,
għalkemm xi kultant, il-pagun kien imfassal blu. Għal darb'oħra l-klabb bidel
l-arma fl-2000 biex jimmodernizzaw l-arma u biex jagħtu l-klabb dehra ġdida
għat-80 anniversarju tiegħu. Din l-aħħar arma għall-darb'oħra turi l-istrixxi
flimkien mal-pagun u għal darb'oħra l-bandiera tar-Raħal Ġdid, bl-isem tal-klabb
Hibernians FC Paola Malta fuq il-fruntiera. Turi wkoll is-sena 1922, is-sena li
fiha twaqqaf il-klabb.

Il-Hibs saru l-ewwel klabb tal-futbol Malti li kellhu grawnd tiegħu stess meta
l-Grawnd tal-Hibernians kien inawgurat fid-9 ta' Novembru, 1986. Madankollu,
il-Hibernians jilagħbu parti tal-kampjonat tagħhom fil-Grawnd Nazzjonali f'Ta'
Qali, peress li l-logħbiet tal-Premier League jintlagħbu hemmhekk. Il-Grawnd
jintuża għal sessjonijiet ta' taħriġ tal-klabb u l-Malta Football Association
ddeċidiet li dan il-grawnd jintuża għall-logħbiet tal-ewwel diviżjoni. Diversi
timijiet barranin wkoll għamlu użu minn din il-faċilità għall-kampijiet ta'
taħriġ fix-xitwa. Il-grawnd jintuża huwa wkoll mit-tim nazzjonali Malti
tar-rugby. Hibs lagħbu l-ewwel logħba tagħhom Ewropea f'dan il-grawnd fit-23 ta'
Lulju 1996 meta huma kellhom logħba kontra Ural Sverdlovsk Oblast fl-Intertoto
Cup.

L-isponser tal-kits hija l-kumpannija prinċipali tal-president tal-klabb Tony
Bezzina. Il-disinjaturi Taljani Errea huma l-manifatturi tal-kit riċenti.

L-oriġini tal Hibernians ġew ttraċċjati lura għall-era hekk imsejħa dilettanti
tal-futbol Malti. Fl-1922 klabb ġie ffurmat f'Paola jirrappreżenta l-Parti
Kostituzzjonali ta' Gerald Strickland. Il-klabb pparteċipa fil-Kampjonat ġdid
tad-dilettanti li kien għadhu kemm ġie ibbażat fl-istess sena. Madankollu, dawn
kienu l-aħħar ftit snin tagħhom sakemm l-istaġun 1927/28 meta t-tim ta'
Constitutionals FC kien irriformat biex issir wieħed mill-aqwa fil-futbol
tad-dilettanti.

Fl-istaġun 1960-61, finalment wara 30 sena ta' stennija għas-suċċess, wasal
iż-żmien għall-Hibernians li jirbħu l-ewwel Kampjonat Malti tagħhom. U dan kien
biss il-bidu tal-era ġdida fil-futbol Malti. Fl-1961 Hibernians kienu l-ewwel
tim li ħadhu sehem fil-kompetizzjoni tal-UEFA. Għall-ewwel darba Hibernians
ltaqgħu kontra ċampjins Svizzeri Servette, fit-Tazza Ewropea, li kienu tilfu
ż-żewġ logħbiet 5-0 fl-Isvizzera u 1-0 f'Malta.

Fl-istess sena Hibernians kitbu avveniment stabbilit ieħor importanti, dik ta
rebħa tal-FA Trophy għall-ewwel darba, meta rebħu lil Valletta 1-0. Fl-1962
Hibernians għamlu debutt ieħor fil-kompetizzjoni tal-UEFA, din id-darba fil-Cup
Winners' Cup. Hibernians tfasslu kontra Olympiacos tal-Greċja, iżda l-aħħar
irtira, Hibernians għamlu t-triq għar-rawnd ta wara. Allura l-Hibs lagħbu kontra
d-detenturi tat-tazza, li kienu l-Ispanjoli Atlético Madrid. Għal darb'oħra
l-barranin kienu aħjar u huma rebħu ż-żewġ labgħiet 4-0 fi Spanja u riżultat
rispettabbli 1-0 f'Malta. Kmieni fl-1963, Hibernians kelljom logħba ta'
ħbiberija kontra Chelsea li ġew Malta għal kamp ta' taħriġ. In-naħa Ingliża
rebħet il-logħba 1-0.

Fl-istaġun 1966-67 Hibernians ġew lura għas-suċċess meta rebħu t-tieni kampjonat
tagħhom. Fl-1967 imbagħad Hibernians kitbu parti oħra fl-istorja tagħhom, meta
marru jilagħbu kontra Manchester United. Kienet mistennija minn kulħadd li
ċ-ċampjins Ingliżi jgħaddhu mill-fażi, wara li rebħu 4-0 f'Old Trafford, iżda
b'mod sorprendenti, Hibs was biex jilagħbu t-tieni rawnd f'Malta, kontra
l-ċampjins ukoll, li Hibs għamlu 0-0, dan ir-riżultat huwa wieħed mill-mumenti
mhux minsija għall-Hibs u l-partitarji Maltin. Fl-istess sena fil-logħba ta'
ħbiberija fil-Grawnd tal-Gżira Hibs rebħu l-logħba kontra Portsmouth 1-0.

Fl-istaġun 1968-69 Hibernians kienu l-ewwel tim f'Malta biex jipparteċipaw
fit-Tazza Inter-Cities Fairs. Huma kienu abbozzati ma Aris Thessaloniki
tal-Greċja. Il-partitarji Pawlisti kienu kburin wara r-riżultati pożittivi
fis-sena preċedenti kontra klabbs magħrufa Ingliżi. L-entużjażmu tagħhom kiber
aktar wara Hibs tilfu biss 1-0 iżda dawn tħallew b'togħma ħażina għall-Pawlisti
meta tilfu 6-0 f'darhom.

Fl-aħħar tal-istaġun Hibs rebħu darb'oħra l-kampjonat Malti għat-tielet darba.
Fil-istess istaġun il-ġganti Taljani AC Milan waslet fil-gżejjer Maltin biex
jilagħbu logħba ta' ħbiberija kontra ċ-Ċampjins Maltin. It-Taljani lestew
il-logħba bl-iskor favurijhom 2-0. Fis-sena 1969 ġganti tal-futbol Ingliżi
oħrajn ġew Malta biex jilagħbu logħba ta' ħbiberija kontra Hibernians. Din
id-darba Arsenal kellhom jaqsmu il-logħba ma Hibernians bl-iskor 0-0.

Fl-istaġun 1969-70 Hibernians kwalifikaw biex jilagħbu fit-Tazza taċ-Ċampjins, u
ġew imfassla maċ-ċampjins Ċekoslovakki FC Spartak Trnava. Fl-ewwel leg f'Malta,
Hibs ġabet l-logħba 2-2 kontra l-viżitaturi, iżda Hibs tilfu barra min darhom
bl-iskor ta' 4-0. FC Spartak Trnava laħqu semi-finali tat-tazza f'dak l-istaġun.
Fl-aħħar tal-istaġun Hibs rebħu darb'oħra Trofew ieħor, għal darb'oħra billi
jirbħu l-Valletta 2-1.

Fl-istaġun segwenti, Hibs lagħbu fil-kompetizzjoni Ewropea wara li rebħu l-FA
Trophy. Avversarji tagħhom għall-Cup Winners’ Cup kien it-tim Spanjol Real
Madrid. L-ewwel leg kien intlagħab Fl-Istadju tal-Gżira. Kontra l-aspettattivi,
Hibernians marru tajjeb u spiċċaw il-logħba fid-dro ta' 0-0. Fil-logħba
tar-ritorn fi Spanja it-tim Malti sofra telfa ta' 5-0 iżda xorta taw
prestazzjoni tajba. Dak l-istess istaġun il-Madrideni tilfu l-finali tat-tazza.
Fl-istaġun istess Hibernians rebħu tielet trofew u t-tieni wara xulxin.
Fil-logħba tal-finali huma rebħu lil-Sliema Wanderers 2-0.

Fl-istaġun 1971-72 Hibernians reġaw ipparteċipaw għal darb'oħra fil-Cup Winners’
Cup. Huma ġew ma Fram Reykjavik mill-Iżlanda. Hibs għadda r-rawnd fuq punteġġ
aggregat ta' 3-2 wara li rebaħ l-ewwel logħba 3-0 u tilfu t-tieni leg 0-2.
Fit-tieni rawnd Hibs ffaċċjataw tim ieħor famuż, Steaua Bucharest tar-Rumanija.
Hibs irnexxielhom iżommu l-logħba mingħajr gowl billi ġew dro kontra l-ġganti
Rumeni kemm fid-darhom u kemm barra min darhom iżda kienu sfortunati li ġew
eliminati wara li l-ballun ħabat ma plejer ta' Hibs u daħal fix-xibka fil-ħin
żejjed.

Hibs lura fix-xena tal-futbol Ewropew fl-istaġun 1974-1975 meta lagħbu fit-Tazza
tal-UEFA Cup kontra Amsterdam mill-Olanda. L-Olandiżi rebħu ż-żewġ logħbiet 5-0
u 7-0 rispettivament.

Fl-istaġun 1976-77, Hibernians għal darb'oħra ħadu sehem fit-Tazza tal-UEFA.
Huma kienu abbozzati ma Grasshopper tal-Isvizzera. Hibs lagħbu l-ewwel logħba
barra minn darhom u tilfu 7-0, fil-logħba tar-ritorn l-isvizzeri rebħu l-logħba
2-0.

Tony Bezzina ħa ħsieb il-klabb fl-istaġun 1978-79. L-istaġun għall-Hibs beda
bil-logħob tat-Tazza tal-UEFA kontra Braga tal-Portugall. Il-Portugiż rebħu
l-ewwel logħba 5-0 quddiem l-ispettaturi tagħhom, it-tieni logħba f'Malta
spiċċat b'rebħa rari 3-2 għal Hibernians. Fil-kompetizzjonijiet domestiċi, Hibs
rebħu ir-raba kampjonat tagħhom.

Fl-istaġun 1979-80, Hibs lagħbu fit-Tazza taċ-ċampjins fejn kienu ġew mat-tim
Irlandiż, Dundalk. Hibs naqsu milli jikkwalifikaw għall-fażi li jmiss wara li
tilfu l-ewwel leg 2-0 fl-Irlanda u rebħu l-logħba tar-ritorn 1-0 f'Malta.
Hibernians kisbu suċċess ieħor kif huma rebħu l-Tazza Maltija għar-raba 'darba,
meta rebħu lil Sliema Wanderers 2-1 fil-finali.

Fl-istaġun 1980-81 Hibs ffaċċjaw darb'oħra skwadra Irlandiża fil-Cup Winners’
Cup, din id-darba Waterford United. Hibs rebħu l-ewwel logħba 1-0 imma tilfu
fil-vjaġġ tar-ritorn fl-Irlanda 4-0. Fl-istess staġun Hibs rebħu l-ħames titolu
tal-kampjonat domestiku.

Fl-istaġun 1981-82 immarkat il-50 anniversarju mill-fondazzjoni tal-klabb. Hibs
bdew l-istaġun b'logħbiet fil-Tazza taċ-Ċampjins kontra t-tim Jugożlav Partizan
Belgrade fejn tilfu 1-2 f'darhom u 8-1 barra min darhom. Fil-kampjonati
domestiċi Hibs kisbu suċċessi ġodda, billi rebħu s-sitt titolu tal-kampjonat
Malti. Il-klabb wkoll rebaħ il-ħames Trofew wara li rebħu lil Sliema Wanderers
2-0. Din kienet l-ewwel u li għaddha biss darba li l-klabb rebaħ il doppjetta.

Fl-istaġun 1982-83 beda b'logħbiet tat-Tazza taċ-Ċampjins, jitilfu iż-żewġ
logħbiet kontra ċ-ċampjins Pollakki Widzew Łódź 2-1 f'darhom u 3-1 barra min
darhom.

Fl-istaġun 1986-87 Hibernians darb'oħra lagħbu fil-Tazza tal-UEFA kontra Botev
Plovdiv tal-Bulgarija. Huma kienu telliefa soda 10-0 fuq aggregat wara li tilfu
0-2 fil-Grawnd Nazzjonali Ta' Qali u 8-0 fil-Bulgarija. Fl-istess sena Hibs
fetħu l-istadju tagħhom stess, il-Grawnd tal-Hibernians f'Kordin fuq
il-periferija tar-Raħal Ġdid.

Fl-1990, Hibs stieden lill-klabb Taljan Palermo għal logħba ta' ħbiberija li
saret fil-Ground tal-Hibernians. L-Isqallin rebaħ il-logħba 2-1. Wara tliet snin
barra mill-kompetizzjonijiet Ewropej Hibernians kellhom sehem fit-Tazza tal-UEFA
fl-1990-1991 kontra Partizan Belgrade. Fl-ewwel leg f'Malta, Hibs tilfu 0-3 u
fit-tieni partita t-tim mill-Jugożlavja rebaħ 2-0.

Fit-22 ta' Novembru 1992, Indridi Einarsson, plejer Iżlandiż fuq self
mill-Fylkir miet fl-raqda wara li lagħab logħba għall-Hibernians.

Fl-istaġun 1993-94 raw il-ħatra tal-Ingliż Brian Talbot bħala kowċ. Midfielder
internazzjonali preċedenti, Talbot kellu karriera magħrufa bħala plejer ma
Ipswich, Arsenal, Watford u Fulham rebbieħa 2 FA Cups fir-ringiela l-ewwel ma
Ipswich u imbagħad ma Arsenal fl-1978 u 1979. Il-ħatra tiegħu immedjatament
għamlet impatt kif Hibs rebħu l-Premier League Malti wara ħdax-il sena.
Il-partitarji kienu fis-sema seba wara li l-klabb rebaħ il-kampjonat fl-istil
ta' telfa waħda biss kontra Ħamrun Spartans u rebħu żewġ rivali diretti,
Floriana U Valletta fl-aħħar tliet logħbiet tal-kampanja tal-kampjonat.
Fl-istess sena Hibs ukoll rebħu s-Super Cup Maltija għall-ewwel darba, wara li
rebħu lil-Floriana bl-għoti tal-penalties wara li l-logħba ntemmet 2-2. Bħala
parti miċ-ċelebrazzjonijiet tal-klabb organizzat logħba ta' ħbiberija kontra
l-ġenb Taljan Reggiana fejn tilfu b'gowl wieħed.

Iċ-Ċampjins tal-kampjonati minn nazzjonijiet dgħajfa ma baqgħux eliġibbli biex
jilagħbu fil-UEFA Champions League minħabba tibdil fl-istruttura
tal-kompetizzjoni. Fl-istaġun 1994-95 Hibernians għalhekk kellhom sehem
fit-Tazza tal-UEFA minkejja li kienu ċampjins renjanti Maltin. Huma kienu
abbozzati ma Dinamo Minsk tal-Bjelorussja. Hibs tilfu l-ewwel logħba
fil-Bjelorussja 1-3 iżda rebħu il-logħba tar-ritorn 3-1 kontra kull aspettattiv.
Il-Pawlisti kien madankollu eliminati wara l-ħin żejjed, rebħu l-logħba 4-3 imma
tilfu 6-5 fuq l-aggregat. Plejer Bjelorussju li skorja wieħed minn 3 gowls
fl-ewwel leg kien tard instab pożittiv għad-drogi. Il-UEFA issospendit il-plejer
u mmultat lid-Dinamo Minsk iżda ma rrevokawx il-kwalifika din kienet tal-aħħar
għall-fażi li jmiss. Fl-istess sena l-Hibs rebħu l-Premier League Malti
għat-tmien darba u t-tieni fil-filliera. Il-Hibs rebħu l-Kampjonat b'telfa waħda
biss,kontra Sliema Wanderers.

Fl-istaġun 1995-96 Hibs lagħbu fit-Tazza tal-UEFA kontra Chornomorets Odesa
tal-Ukrajna u tilfu ż-żewġ logħbiet, 5-2 f'Malta u 2-0 fl-Ukrajna.

Fl-istaġun 1996-97 Hibs lagħbu fl-Intertoto Cup wara li spiċċaw fir-raba
fil-Premier League Malti fl-istaġun preċedenti. Il-Pawlisti tilfu l-logħbiet
kollha 4; jitilfu 2-1 kontra Uralmash Yekaterinburg tar-Russja fil-Grawnd
tal-Hibernians; 4-1 fil-Bulgarija kontra CSKA Sofia; 2-0 fil-Grawnd
tal-Hibernians kontra RC Strasbourg ta' Franza u 5-3 fit-Turkija kontra
Kocaelispor.

Fl-istaġun 1997-98 Hibs lagħbu kontra IBV Vestmannaeyar tal-Iżlanda fil-Cup
Winners' Cup, jitilfu 1-0 f'darhom u 3-0 barra min darhom. Hibs rebħu s-sitt
Tazza Maltija wara li rebħu lil Valletta 2-1 fil-finali.

Fil-bidu tal-1998 Hibs laqghu t-tim nazzjonali tal-futbol Pollakk. Bħala parti
mill-kamp ta' taħriġ tagħhom f'Malta il-Pollakki lagħbu kontra Hibernians
f'Kordin. Il-viżitaturi rebħu l-logħba 1-0. Il-Hibs reġaw lagħbu fil-Cup
Winners’ Cup, fl-istaġun 1998-99. Fl-aħħar edizzjoni ta' din it-tazza, il-Hibs
lagħbu kontra Amica Wronki tal-Polonja. Il-Hibs tilfu barra min darhom 4-0 u 1-0
f'darhom.

Il-Hibs bdew l-istaġun 2000-01 b'logħba tal-Intertoto Cup kontra Zagłębie Lubin
tal-Polonja, li tilfu l-logħba 4-0 barra min darhom u jirbħu l-logħba tar-ritorn
1-0.

Fl-istaġun 2001-02, il-Hibs ċċelebrat il-80 anniversarju mill-fondazzjoni
tagħhom u l-25 anniversarju minn meta Tony Bezzina nħatar President. Il-klabb
rebaħ id-disa' Premier League Malti tiegħu wara battalja iebsa ma Birkirkara.

Hibs bdew l-istaġun 2002-03 bil-logħob tal-ewwel kkwalifiki tal-UEFA Champions
League kontra Shelbourne tal-Irlanda. Il-partitarji Pawlisti kienu ħerqana biex
jaraw il-klabb tagħhom jilagħbu għal darb'oħra din tazza prestiġjuża wara 19-il
sena. Hibs kwalifikaw għall-fażi li jmiss wara li kienu ġew dro ta' 2-2 f'darhom
u rebħa 1-0 kemmxejn aċċidentali f'Dublin. Fit-tieni rawnd tal-kwalifikazzjoni
Hibs lagħbu kontra l-magħrufa Boavista tal-Portugall jitilfu l-ewwel logħba 4-0
iżda fit-tieni Hibs ġew dro 3-3 f'darhom.

Fl-istaġun 2003-04 il-klabb rappreżentati lil-Malta fit-Tazza Intertoto wara
finitura fir-raba 'post fl-edizzjoni preċedenti tal-Premier League Malti. Huma
kienu eliminati minn AC Allianssi tal-Finlandja fl-ewwel rawnd
tal-kwalifikazzjoni wara telfa 1-0 fil-Finlandja u 1-1 f'darhom.

Fl-istaġun 2004-05 Hibs pparteċipaw għal darb'oħra fl-Intertoto Cup kontra
Slaven Belupo, winning the first match 2-1 in Malta iżda jitilfu l-logħba
tar-ritorn 3-0.

Hibs bdew l-istaġun 2005-06 tagħhom mat-Tazza tal-UEFA meta ltaqaw kontra Omonia
Nicosia. Iż-żewġ logħbiet spiċċaw fir-rebħa 3-0 għall-Ċiprijotti. Il-klabb
spiċċa l-istaġun f'termini tajba, billi rebħu t-Tazza Maltija għas-seba 'darba
wara li sfrattaw lil Floriana 1-0 fil-finali.

Fl-istaġun 2006-07 bdiet ukoll mat-Tazza tal-UEFA meta ltaqaw kontra Dinamo
Bucharest tar-Rumanija. Ir-Rumeni kienu superjuri u rebħu 4-0 f'Malta u 5-1
fir-Rumanija. L-istaġun ntemm b'rebħa tat-8 Tazza Maltija għall-Pawlist. Il-Hibs
rebħu lil Sliema Wanderers 3-0 bl-għoti tal-penalties wara l-logħba ntemmet
fl-iskor 1-1.

Fl-istaġun 2007-08 ra lil-Hibs jilagħbu fit-Tazza tal-UEFA Cup kontra Vojvodina
tas-Serbja, jitilfu 5-1 fis-Serbja u 2-0 f'darhom. Fl-istess staġun, il-Hibs
rebħu s-Super Cup Maltija għat-tieni darba meta rebħu lil-Marsaxlokk 3-1.
L-istaġun madankollu ipproċeda ħażin għall-Pawlisti kif huma spiċċaw fil-7 post
fil-kampjonat, jilagħbu l-aħħar żewġ rawnds tal-kampjonat fil-Grupp
tar-relegazzjoni. Huma kienu wkoll eliminati fil-fażi kwart tal-finali Tazaz
Maltija, jitilfu kontra ċ-ċampjins Valletta 2-1.

Fl-istaġun 2008-09 raw titjib enormi mill-Hibernians. Fl-Ewropa tilfu 3-0 fuq
aggregat mat-tim Sloven ND Gorica. Taħt Mark Miller huma amministrati biex
jieħdu t-titlu tal-kampjonat wara battalja iebsa twila ma Valletta FC. Fl-aħħar
partita Hibernians riedu biss punt kontra Valletta FC biex jieħdu t-titlu.
Fil-taqbila li ġibdet l-ikbar folla għal xi żmien Hibernians żammu l-Valletta
fid-dro. Ir-riżultat intemm bħala gowl (0-0) tippermetti Hibernians li jieħdu
l-titolu u l-ewwel stilla tagħhom. Fl-FA Trophy Hibernians irnexxielhom li
jmorru l-kwarti tal-finali li huma tilfu ma Sliema.

Fl-istaġun 2009-10 kien diżappuntanti. Huma tilfu fuq aggregat 6-0 kontra FK
Mogren tal-Montenegro fiċ-Champions League li kien ppreċeda staġun ħażin.
Hibernians lestew fis-sitt post, fil-qiegħ tal-Grupp taċ-Championship u tilfu
d-derby kontra Tarxien Raindows 3 darbiet infila. Fl-FA Trophy Hiberians tilfu
bil-penalties kontra Qormi wara dro ta' 1-1.



https://mt.wikipedia.org/wiki/Guy_de_Maupassant

Guy de Maupassant (5 t’Awwissu 1850 Tourville-sur-Arques (Seine-Maritime),
Franza - 6 ta’ Lulju, 1893, Pariġi) kien kittieb Franċiż tal-aħħar tas-seklu
XIX.

Maupassant ħalla marka importanti fuq il-letteratura Franċiża bis-sitt rumanzi
tiegħu, fosthom Une vie fl-1883, Bel ami fl-1885, Pierre et Jean fl-1887/1888,
imma fuq kollox bin-novelli (iżjed minn 300), xi mdaqqiet imsejħin rakkonti,
bħal Boule de Suif fl-1880, Les Contes de la bécasse fl-1883 jew Le Horla
fl-1887. Dawn jolqtuna bil-qawwa realistika tagħhom, bl-element ta’ fantastija u
bil-pessimiżmu li spiss jispiċċa fix-xejn, imma anki bis-sengħa stilistika.
Il-karriera letterarja ta’ Guy de Maupassant kienet biss ta’ għaxar snin –
mill-1880 sa l-1890 – sakemm ftit ftit iġġenen u ta’ 43 sena miet b’dil-marda.
Guy de Maupassant kien diġa famuż f’ħajtu u l-fama tiegħu baqgħet qawwija
sal-lum, imġedda minn bosta adattamenti tax-xogħlijiet tiegħu għaċ-ċinema
(pereżempju Jean Renoir) u għat-televiżjoni (pereżempju Claude Santelli).

Maupassant twieled fix-château de Miromesnil, Tourville-sur-Arques
(Seine-Maritime) . Il-familja Maupassant kienet waħda antika li ġiet minn
Lorraine u marret Seine-Maritime (in-Normandija) f’nofs is-seklu XIX. Missieru,
Gustave de Maupassant, iżżewweġ fl-1846 lil Laure le Poittevin, tfajla
tal-borgeżija. Din, ta' tifla, ma’ ħuwa Alfred, kienet ħabiba ta’ Gustave
Flaubert, bin kirurgu minn Rouen, li kellu jkun ta’ influwenza kbira fil-ħajja
ta’ binha. Kienet mara ta’ kultura mhux komuni, tħobb il-letteratura klassika,
l-iżjed ‘il Shakespeare. Mifruda minn żewġha, rabbiet waħidha ż-żewġ subien
tagħha, Guy u Hervé, il-kbir.

Fl-1870, ftit wara li ħa l-baccalauréat, inkiteb bħala volontier għall-Gwerra
Franko-Prussjana. Għall-ewwel kien fl-amministrazzjoni u mbagħad fl-artillerija
fejn ħa parti fl-irtirata tal-armati Normandiżi quddiem l-avvanz tal-Germaniżi.
Wara l-gwerra, ħallas lil xi ħadd biex jagħmel is-servizz militari minfloku u
ħalla n-Normandija għal Pariġi fejn għadda għaxar snin, l-ewwel jaħdem
fil-Ministeru tal-Baħar u mill-1878 fil-Ministeru tal-Edukazzjoni. Matul dawn
l-għaxar snin kien imdejjaq ħafna u l-unika distrazzjoni kienet li jmur
bil-kenura fuq is-Seine nhar ta’ Ħadd u fil-vaganzi.

Gustave Flaubert ħadu taħt ġwinħajh u kien miegħu qiesu missier letterarju li
għenu u ggwidah fid-dħul tiegħu fil-ġurnaliżmu u l-letteratura. Għandu iltaqa’
mar-rumanzier Russu Ivan Turgenev u ma’ Émile Zola, kif ukoll ma’ bosta kittieba
tal-iskejjel naturalisti u realisti. F’daż-żmien kiteb ħafna versi u biċċiet
qosra.

Beda jikteb wkoll artikli għal bosta ġurnali importanti bħal Le Figaro , Gil
Blas, Le Gaulois u l’Écho de Paris u mbagħad fil-ħin li kien jibqagħlu kien
jikteb ir-rumanzi u n-novelli. Fl-1879 ippublika l-ewwel ktieb, Histoire du
vieux temps li kien fih xi mitt paġna. Flimkien ma’ Zola, fl-1880 ikkontribwixxa
għall-ġabra tax-xogħol tal-kittieba naturalisti, Les Soirées de Médan, bl-ewwel
novella tiegħu, Boule de Suif, li mill-ewwel għamlet suċċess kbir u Flaubert
iddiskriviha bħala "kapulavur li jibqa’".

Fl-1881, ippublika l-ewwel volum ta’ novelli bit-titlu La Maison Tellier, li
f’sentejn kellu tnax-il edizzjoni; fl-1883, lesta l-ewwel rumanz tiegħu Une vie,
li biegħ ħamsa u għoxrin elf kopja f’inqas minn sena. Bil-flus li qala’ minn La
Maison Tellier bena d-dar "La Guillette" f’Étretat.

Fir-rumanzi tiegħu ikkonċentra l-osservazzjonijiet kollha mifruxin fin-novelli.
It-tieni rumanz tiegħu, Bel-ami, deher fl-1885 u kien stampat 37 darba f’erba’
xhur. Fl-1887/1888 kiteb wieħed mill-kapulavuri tiegħu, Pierre et Jean.

L-antipatija naturali li kellu għas-soċjetà, ġegħlitu jirtira fis-solitudni u
l-meditazzjoni. Ivvjaġġa fit-tul fl-Alġerija, l-Italja, l-Ingiliterra,
il-Bretanja, Sqallija, u l-Alvernja u kull vjaġġ kien is-soltu jfisser kotba
ġodda. Mar kroċjata fuq il-yacht privat tiegħu "Bel-Ami" imsemmi għar-rumanz
tiegħu Bel-Ami li kiteb fl-1885. Din il-kroċjata, li fiha għadda Cannes, Agay u
Saint-Tropez, ispiratu biex jikteb Sur l’eau. Dan l-ivvjaġġar ma żammux milli
jagħmel ħbieb fost in-nies letterarji importanti ta’ żmienu: Alexandre Dumas
it-tifel kien iħobbu bħala missieru. Guy intlaqgħat ukoll mid-dħulija
tal-istoriku-filosfu Taine li ltaqa’ f’Aix-les-Bains.

Flaubert baqa’ l-gwida letterarju tiegħu waqt li l-ħbiberija ta’ Maupassant ma’
l-aħwa Goncourt ma damitx wisq; il-frankezza tiegħu u l-opinjoni qarsa tal-ħajja
umana ma kinetx taqbel ma’ l-ambjent ta’ tqassqis, skandlu, dupliċità u kritika
għajjura li ż-żewġ aħwa ħolqu madwarhom taħt li-iskuża ta’ salon letterarju
fl-istil tas-seklu XVIII.

Fl-aħħar snin trabbiet fih ġibda esaġerata għas-solitudni, biża’ kostanti
mill-mewt u ċertu paranoja, forsi minħabba l-marda tas-sifili li kien ħa
f’żogħżitu. Fl-ewwel ta’ Jannar tal-1892 ipprova joqtol ruħu b’idejħ billi jxoqq
gerżumtu. Għalhekk ħaduh Pariġi fil-klinika tat-tabib Émile Blanche fejn miet
b’paralisi ġenerali, xahar qabel ma għalaq 43 sena, fis-6 ta’ Lulju tal-1893,
wara li kien mitluf minn sensieh għal sitt xhur. Iċ-ċertifikat tal-mewt kien fih
li "twieled Sotteville, qrib Yvetot" u din bdiet il-polemika fuq post twelidu.

L-idejat ta’ Maupassant fuq l-arti narrativa jidhru speċjalment fil-Prefazju ta’
Pierre et Jean bit-titlu Le roman fl-1887/1888.

Maupassant ċaħad ir-rumanz romantiku u l-"viżjoni tiegħu sfurmata, sopra-umana,
poetika" u r-rumanz simbolista kkaratterizzat b’psikoloġiżmu żejjed u kitba
artistika żejda, u żamm ma’ l-ideal tar-"rumanz objettiv" li jfittex ir-realiżmu
imma jaf il-limiti tiegħu. Għalih, "ir-realiżmu hu viżjoni personali tad-dinja
li hu (il-kittieb) jipprova jikkomunika billi jirriproduċih fi ktieb" u biex
jikseb dan ir-rumanzier immexxi mill personalità tiegħu jagħmel għażla
mir-realtà. "Dejjem lilna nfisna irridu nuru", isostni kif ukoll li r-rumanz hu
kompożizzjoni artistika, "ġabra bis-sengħa ta’ fatti żgħar minn fejn joħroġ
is-sens definittiv tax-xogħol". Maupassant jiċħad ukoll in-naturaliżmu
b’dokumentazzjoni dettaljata żżejjed u li jipprova jagħti realiżmu sħieħ bħal
dak ta’ Zola, imma jippratika realiżmu mingħajr ma’ jħalli l-moralità żżommu
milli jiddiskrivi r-realtà sordida bħal fil-mewt ta’ Forestier f’Bel-Ami jew
tal-kelba f’Kapitlu X ta’ Une vie.

Fl-aħħar Maupassant b’tribut lil Flaubert reġa’ uża l-formula ta’ Buffon li
skontu "it-talent hu sabar twil" u żamm "lingwa ċara, loġika u nervuża", kontra
il-kitba artistika tas-snin 1880-1890 pereżempju tal-aħwa Goncourt.

It-ton realista hu mifrux ma’ kullimkien bl-għażla ta’ dettalji tal-ħajja ta’
kuljum, l-imġiba tal-persunaġġi u l-effetti tal-lingwa pittoreska, imma it-ton
fantastiku jikkaretterizza bil-qawwa ċerti xogħlijiet fejn l-irreali jeżisti
bħala realtà possibbli, billi l-awtur jisfrotta it-tema tal-ġenn (La chevelure –
La tombe - Le Horla…).

Miexi parallelament ma’ dawn, hemm it-ton dramatiku li sikwit jinkiseb
bil-preżenza ta’ xi theddida (il-ġenn f’Le Horla – in-niket quddiem il-mewt ta’
Bel-Ami…) jew l-għib ta' xi ħadd (l-istupru u l-qtil tat-tifla Roque, il-firda
f’Boitelle – bosta mwiet flimkien f’Une vie - suwiċidju ta’ Miss Harriet…). Din
l-opinjoni pessimista u mnikkta tal-bnedmin u ħajjithom, viżjoni sewdenija
tal-imġiba soċjali u personali bejniethom, f’xi każi ġġiegħelna nitkellmu wkoll
fuq it-ton traġiku bħal f’La Folle jew f’Le père Amable.

Għall-inqas it-ton komiku jidher ukoll għalkemm hu spiss aħrax. Il-komiku
jintuża fil-kliem u l-ġesti kif ukoll fil-karattri b’karikaturi ta’ raħħala
(« La ficelle » – « La Bête à Maît’ Belhomme ») jew fil-persunaġġ ta’ raġel
imqarraq mill-mara li ma jafx x’inhu jiġri f’Pierre et Jean, u joħroġ ukoll
il-komiku fid-drawwiet tal-impjegati (L’héritage) jew ta’ borgeżin ġodda bħal
f’Bel-Ami fejn jitħalltu pereżempju l-imħabba u l-flus.

Imbagħad, wara ħafna mixi u bosta żjariet, mar id-dar tal-ġenituri tiegħu. Ommu
kienet qed tistennieh magħluqa f’kamritha. (…)

Waqt li r-rumanzi huma miktubin fi stil klassiku fit-tielet persuna, minn punto
di vista dominanti, in-novelli jużaw varjetà narrativa kbira u fihom Maupassant
jilgħab bl-għażla ta’ rakkontaturi differenti. Fil-fatti hemm xi rakkonti
fit-tielet persuna indirizzati direttament lill-qarrej (Une partie de campagne –
Aux champs - Deux amis - Mademoiselle Fifi - Boule de suif...) u xi rakkonti
fl-ewwel persuna fejn in-narratur li jista’ jkun persunaġġ prinċipali jew
sekondarju, jirrakkonta xi tifkira personali (Un réveillon – Mon oncle Sosthène
– Qui sait ?...) u dan jiġġustifika l-isem ta’ conte. F’xi wħud minn dawn
tal-aħħar ir-rakkontatur prinċipali jindirizza xi semmiegħ jew semmigħa u
jirrakonta xi ġrajja f’ħajtu (Conte de Noël - Apparition - La main ...).
X’imdaqqiet ir-rakkonti fl-ewwel persuna huma midfuna f’rakkont iżjed vast fejn
xi persunaġġ jgħid quddiem xi persunaġġi oħra xi storja li kien sema’ qabel (La
rempailleuse) jew li kien ħa parti fiha (La main – La petite Roque...). Xi drabi
oħra, ir-rakkont hu ppreżentat bħala manuskritt (La chevelure) jew ittra
(Lui ?).

Hekk l-għana ta’ temi ttratti, il-viżjoni personali tad-dinja li toħroġ
mis-sengħa tal-kitba tiegħu jqegħdu ‘l Guy de Maupassant fil-quċċata
tal-kittieba tal-proża tas-seklu IX u b’mod partikulari jagħmluh l-akbar awtur
tan-novelli fil-litteratura Franċiża.

Ix-xogħlijiet immarkati (ktieb elettroniku) jistgħu jinkisbu b’xejn f’format
elettroniku fil-Project Gutenberg. Imxi mal-ħolqa biex issibhom.



https://mt.wikipedia.org/wiki/G%C4%A7ana

L-għana hu l-mużika tradizzjonali ta' Malta. Il-versi li jitkantaw fl-għana
għandhom melodija li tistħajjilha ballata Sqallija b'laqta medjo-orjentali.
Infatti l-għana jista' jitqies bħala l-eku tal-passat storiku ta' Malta li
jinkludi ħafna influwenzi Għarab u Ewropej, grazzi għad-diversi ħakkiema li
ħakmu lil Malta u l-Maltin.

Forsi huwa propju għal dawn l-assoċjazzjonijiet, li l-għana llum f'Malta għad
għandu ċerta stmerrija u jiġi mwarrab minn bosta nies. Malta llum il-ġurnata
titqies bħala pajjiż Ewropew u fil-maġġorparti Kattoliku, u allura huma ħafna
dawk li jippreferu ifarfru l-passat storiku tagħhom għax jidentifikaw ruħhom
iktar ma' l-Ewropa Kristjana milli l-Afrika Islamika.

Ġużè Cassar Pullicino, studjuż rinomat tal-folklor Malti, isostni li l-ewwel
għana jmur lura lejn l-1792, jiġifieri fi żmien il-Kavallieri ta’ San Ġwann.
Kavallier Franċiż bl-isem ta’ F.-E. de Saint-Priest ippubblika ktieb jismu Malte
par un voyageur françois (Malta minn Vjaġġatur Franċiż), li fih jinkludi tliet
għanjiet kif ġew irrakontati lilu minn librar Malti, Gioacchino Navarro. Waħda
minn dawn l-għanjiet kienet:

L-għana minn dejjem kien iktar popolari lejn in-nofsinhar tal-gżira u allura ma
jistax jonqos li ħafna għannejja jiġu minn dawk l-inħawi. Pereżempju,
miż-Żejtun, ħarġu ħafna għannejja ta’ fama, bħal ngħidu aħna Mikiel Abela
"il-Bambinu" li miet fl-1991, u Frans Baldacchino "il-Budaj" (li miet ħesrem
fl-età ta' 63 sena, nhar it-21 ta' Ġunju 2006) li se jibqa' mfakkar bħala
għannej popolari u l-akbar esponent ta’ l-għana f’Malta.

L-għanna fl-għoli jew kif inhu magħruf aħjar bħala għana la Bormliża (jiġifieri,
mill-belt ta' Bormla), hu pjuttost rari u ftit li xejn għad fadal għannejja li
jipprattikawh. L-għana fil-għoli hu mżewwaq b'laqtiet medjo-orjentali u
b'melodiji pjuttost Arabiċi. Il-fatt li dan jissejjaħ "fil-għoli", jagħti
x'jifhem li dan it-tip ta' għana kien jitkanta b'vuċi għolja jew falsetto;
infatti huwa probabbli li dan it-tip ta' għana kien u għadu kkunsidrat bħala
rari, propju minħabba l-fatt li mhux kulħadd huwa kapaċi jilħaq it-ton għoli
rikjest minn dan it-tip ta' għana. Jidher ukoll li l-għana fil-għoli kien
probabbilment l-iktar għana popolari man-nisa.

L-oriġini tal-isem la bormliża huwa pjuttost oskur. Bormla fi żminijiet antiki
kienet port importanti u kienu ħafna dawk il-vapuri tal-merkanzija Għarab li
kienu jidħlu fil-port, normalment b'xi tagħbija qoton. Allura jista' jkun li
l-Maltin addottaw il-melodiji li kienu jisimgħu mill-baħħara Għarab u minnhom
ħolqu dan it-tip ta' għana. Ta' min jgħid imma li din l-ipoteżi qatt ma kienet
ikkonfermata.

It-temi ta' dan l-għana jvarjaw minn stejjer u leġġendi tradizzjonali (li jmorru
lura anki sal-Medju Evu) sa avvenimenti storiċi jew oħrajn ta' importanza
partikolari. Dawn normalment ikunu stejjer ta' diqa u swied il-qalb fejn
jiddominaw l-imħabba mitlufa, il-mewt, delitti u traġedji oħra. L-użu ta'
l-iskali minuri biex jinħolqu l-melodiji jgħin sew biex tinħoloq l-atmosfera
neċessarja biex l-għannej jirrakkonta b'mod effettiv dawn l-għanjiet pjuttost
malinkoniċi.

Din normalment tieħu l-forma ta' storja żgħira b'laqta umoristika. Il-mibki
Fredu Abela "il-Bamboċċu" kien rinomat ħafna għal dan it-tip ta’ għana fejn
probabbilment jibqa' magħruf l-aktar għall-makjetta tiegħu Taxi Mary.

Apparti minn hekk, mhux l-ewwel darba li għannejja stabbiliti jżuru pajjiżi
barranin bħal ngħidu aħna l-Kanada, l-Ingilterra u l-Awstralja u jmorru jgħannu
hemm. Ta' min jinnota li dawn il-pajjiżi għandhom storja ta' immigrazzjoni
Maltija, u dan ikompli juri kemm il-Maltin huma konservattivi fejn jidħlu
drawwiet u tradizzjonijiet nazzjonali.

Frans Baldacchino "Il-Budaj" jista' jingħad li għamel l-għana aktar aċċessibbli
lin-nies u fetaħ orizzonti ġodda lill-għana Malti. Saħansitra wasal biex
introduċa l-għana bħala rappreżentazzjoni teatrali. Il-Budaj għamel ukoll isem
barra minn Malta u anke rrekordja CD u ppubblika ktieb. Forsi fattur li għenu
ħafna fil-ħidma tiegħu favur l-għana huwa l-karattru sempliċi tiegħu u l-kariżma
li għandu. Frans Baldacchino kellu wkoll xi xogħol mal-banda folkloristika
Etnika, u dan għen biex tkompli tinfirex il-popolarità ta' l-għana kemm f'Malta
u kemm barra mill-pajjiż.

Minbarra l-Budaj, hemm ukoll nies oħra fosthom il-Maestro Charles Camilleri li
għenu biex iżidu l-popolarità ta' l-għana. Dan ta' l-aħħar infatti għamel
arranġamenti klassiċi ta' melodiji użati komunement fl-għana li ġew ukoll
irrekordjati fuq CD.



https://mt.wikipedia.org/wiki/Frida_Kahlo

Magdalena Carmen Frieda Kahlo y Calderón jew Frida Kahlo (Coyoacán, 6 ta' Lulju
1907 – Coyoacán, 13 ta' Lulju 1954) kienet pittriċi Messikana li kellha sehem
importanti fil-moviment artistiku Messikan ta' żmienha.

Fl-1922, iffalsifikat id-data ta' twelidha u bidlitha fis-7 ta' Lulju 1910,
is-sena tal-bidu tar-Rivoluzzjoni Messikana, u madwar l-1935 neħħiet l-"e" minn
isimha Frieda.

Omm l-artista, Matilde Calderón y González, li kienet ukoll pittriċi (El
condabrebbra, membru tal-moviment surrealista) (1876-1932) twieldet il-Messiku.
Kienet it-tielet tifla ta' Isabel González y González, ġejja minn familja ta'
ġenerali Spanjoli, u l-fotografu Antonio Calderón, ta' nisel Amerindjan minn
Morelia.

Missier Frida, Carl Wilhelm Kahlo (1871-1941), imwieled Pforzheim
f'Baden-Württemberg il-Ġermanja, ma kienx, kif kienet tgħid il-leġġenda mifruxa,
Lhudi ta' nisel Ġermano-Awstro-Ungeriż iżda Ġermaniż Luteran mill-borgeżija ta'
Baden , li mar il-Messiku fl-1891, fl-età ta' 19-il sena. Kienu jsejħulu
Guillermo, it-traduzzjoni ta' Wilhelm għall-Kastiljan. Hu kien bin il-ġojjellier
u orafu Jakob Kahlo u Henriette Kaufmann.

Fl-1936 Frida Kahlo pinġiet Nannieti, ommi u missieri u jien fejn tirrakkonta
l-istorja tal-oriġini tagħha bħala siġra tar-razza. Fuq hemm in-nanniet.
Issimbolizzat in-nanniet tan-naħa t'ommha bl-art, u n-nanniet tan-naħa ta'
missierha premezz tal-bahar. Fin-nofs hemm il-ġenituri tagħha fil-poża
tar-ritratt tat-tieġ u taħt hemm hi bħala tifla żigħra fil-ġnien tad-"Dar
il-Kaħla" fejn twieldet u mietet.

Fl-età ta' 6 snin, Frida qabadha l-poljo. Minħabba dan, riġlejha l-leminija ma
kibritx kemm kellha u sħabha fl-iskola laqqmuha "Frida z-zoppa".

Fl-1922, fl-età ta' 16-il sena, daħlet l-Escuela Nacional Preparatoria, meqjusa
bħala l-aħjar skola fil-Messiku. Kienet tixtieq issir tabiba u minkejja
l-interess tagħha fl-arti, ma kellha l-ebda pjan biex tintefa' f'karriera
artistika. Fil-bidu Frida kienet tibbrilla fl-istudji u kienet tinteressa ruħha
fil-politika u tfittex, bħal ħafna mill-kontemporanji tiegħu, li twaqqaf spirtu
Messikan f'pajjiżha li kien għadu kif sar indipendenti.

Fl-1928, Kahlo Frida inkitbet fil-Partit Komunista Messikan. Kienet interessata
partikolarment fl-emanċipazzjoni tan-nisa fis-soċjetà Messikana li kienet macho
ħafna. Iddeċidiet minn kmieni f'ħajjitha li ma tridx timxi fl-istess triq bħal
maġġoranza tan-nisa Messikani l-oħra. Xtaqet issiefer, tistudja, riedet
il-libertà u d-divertiment. Fl-istess sena, Frida iltaqgħet ma' Diego Rivera
(1886-1957) fl-awditorju tal-iskola tagħha (fejn dan kien qiegħed ipinġi pittura
fuq il-ħajt). Kien hemm fejn ratu għall-ewwel darba.

F'Novembru tal-1930, marru joqgħodu San Francisco billi Rivera kellu kummissjoni
biex ipinġi xi pitturi fuq il-ħajt għall-Borza ta' San Francisco u l-Iskola
tal-Belle Arti ta' California, li saret San Francisco Art Istitut. Frida saret
taf l-artisti u l-patruni fosthom Albert Bender. Dan kien għen lil Diego Rivera
jikseb permess biex jidħol l-iStati Uniti. Biex tirringrazzjah fl-1931 Frida
pinġiet ritratt doppju ta' Frida y Kahlo Diego Rivera ispirat mir-ritratt
tat-tieġ tagħhom.

Fl-1930, kellha l-ewwel l-ewwel korriment. Wara l-inċident, qallulha li qatt ma
jista' jkollha tfal iżjed billi kellha l-pelvi maqsum fi tliet postijiet, u
minħabba f'hekk ma setgħetx ikollha tqala bla problemi billi t-tarbija ma
setgħetx toqgħod f'pożizzjoni normali. Matul iż-żjara tagħhom f'Detroit, reġgħet
saret tqila. Kmieni f'din it-tieni tqala, Frida marret tara tabib fl-isptar
Henry Ford, li ta parir li żżomm it-tarbija u ma ttemmx it-tqala tagħha. Qallha
li tista' twelled permezz ta' ċesarja. Minkejja l-ottimiżmu tat-tabib, kellha
korriment ieħor fl-4 ta' Lulju 1932. Irrappreżenat is-sentimenti tagħha, is-sens
ta' solitudni u abbandun wara t-telfa tat-tarbija fil-pittura L-isptar Henry
Ford jew Is-sodda ttir, li fiha pinġiet fetu maskili kbir f'pożizzjoni
embrijonika, it-tarbija li tilfet fil-korriment, "iċ-ċkejken Diego" li ttamat li
żżomm għal tul it-tqala.

Wara dan l-episodju ikraħ, Frida Kahlo pinġiet xi pitturi li rriflettew l-għeja
tagħha u l-istmerrija li kellha għall-iStati Uniti u għall-Amerikani filwaqt li
żewġha baqa' affaxxinat b'dan il-pajjiż u ma riedx jitilqu. Hi esprimiet
l-opinjoni tagħha dwar il-pajjiż tal-"gringos" fil-pitturi Awtoritratt fuq
il-fruntiera bejn il-Messiku u l-iStati Uniti u Il-libsa tiegħi imdendla hawn.
Minkejja l-ammirazzjoni tagħha għall-progress industrijali tal-iStati Uniti,
Frieda li kienet nazzjonalista Messikana, fuq in-naħa l-oħra tar-Río Bravo,
ħassietha qiesa ħuta barra mill-ilma. Sadanittant, fl-1932 mietet ommha.

F'Diċembru tal-1933, Diego Rivera qabel li jmorru lura l-Messiku. Marru joqgħodu
San Ángel, f'dar mibnija mill-ħabib tagħhom Juan O'Gorman li kien perit u
pittur. Minħabba l-problemi tas-saħħa Frida kellha terġa' tmur l-isptar għal
raxkament.

Fl-1935, pinġiet żewġ pitturi biss, waħda minnhom kienet Ftit barxiet żgħar, li
tevoka il-mewt ta' mara minnħabba l-għira. Frida Kahlo indunat li żewġha kellu
relazzjoni ma' oħtha, Cristina. Imweġġa' fil-fond telqet mid-dar u marret
toqgħod fiċ-ċentru tal-belt tal-Messiku. Matul dan il-perjodu, kellha bosta
relazzjonijiet barra ż-żwieġ, xi wħud ma' nisa oħrajn. F'nofs l-1935, marret New
York ma' żewġt iħbieb nisa. Damet ma reġgħet lura l-Messiku sakemm kienet temmet
ir-relazzjoni bejn oħtha u żewġha fl-aħħar tas-sena.

Fit-9 ta' Jannar 1937, il-President Lázaro Cárdenas del Río uża l-poter
kostituzzjonali tiegħu biex jagħti l-ażilu politiku lil Leon Trotsky. Frida u
Diego stednu 'l Trotsky biex ma' martu Natalia Sedova joqgħod fid-dar tagħom, La
Casa Azul (Id-Dar il-Kaħla). Żviluppat affari qasira, jgħidu li kienet
appassjonata, bejn Trotsky u Frida. Fl-aħħar ta' din l-avventura, l-artista
offrietlu "bl-affezzjoni" f'għeluq sninu, is-7 ta' Novembru 1937, Awto-ritratt
dedikat lil Leon Trotsky fejn pinġiet ruħha liebsa sabiħ b'karta f'idejha
bid-dedikazzjoni:

F'Settembru tal-1938, André Breton , teoriku tas-surrealiżmu, intbagħat
il-Messiku mill-Ministeru tal-Affarijiet Barranin Franċiż biex jagħti taħdita
dwar l-istat tal-poeżija u l-pittura fl-Ewropa. Huwa u martu Jacqueline Lamba,
qagħdu mal-koppja Kahlo-Rivera. Frida Kahlo ċaħdet li kienet surrealista:

Fil-bidu ta' Ottubru tal-1938, Frida Kahlo ppreżentat ix-xogħlijiet tagħha
fil-gallerija ta' Julien Levy f'New York. Nofs il-ħamsa u għoxrin xogħlijiet
ippreżentati nbigħu. Matul iż-żjara tagħha, kellha relazzjoni mal-fotografu
Nickolas Murray.

Fl-1939 Frida marret Pariġi għall-wirja kbira fuq l-Messiku organizzata
mill-gvern Cárdenas fil-gallerija Pierre Colle. Hemm qagħdet ma' André Breton u
ltaqgħet mal-pitturi Yves Tanguy, Picasso u Wassily Kandinsky.

Pariġi ma għoġbithiex għax sabitha maħmuġa. L-ikel ma qabilx magħha u qabditha
kolibaċillożi. Il-wirja ma għoġbithiex lanqas: fl-opinjoni tagħha "kienet
invadietha dik il-qabda wlied il-qħab li huma s-surrealisti, sabetu żejjed dak
l-irmixk kollu" esibit f'isem il-Messiku.

Biex tagħqad, Pierre Colle, ixxukkjat bir-rudezza tal-pitturi ta' Frida rrifjuta
li jurihom fil-gallerija tiegħu.

F'ittra lil Louis Murray, esprimiet l-istmerrija profonda tagħha
għall-intellettwali Pariġini:

F'Diċembru tal-1938, Frida u Diego ddivorzjaw. Hi reġgħet bdiet tħoss uġigħ kbir
fis-sinsla u qabditha mikożi akuta f'idejha l-leminija. F'Settembru tal-1940,
marret San Francisco biex jikkuraha t-tabib Eloesser. Biex tirringrazzjah
għall-kura tagħha, pinġietlu Awtoritratt dedikat lil Dr Eloesser. Il-pittura
kellha din id-dedikazzjoni

Fl-1942, l-artista bdiet tikteb id-djarju tagħha li fih ikkumentat dwar
tfulitha, żgħożitha u ħajjitha. Fl-istess sena ġiet eletta membru tas-Seminario
de Cultura Mexicana, organizzazzjoni mwaqqfa mill-Ministru tal-Affarijiet
Kulturali u magħmula minn 25 artist u intellettwali. Kellha bħala missjoni li
tinkoraġġixxi t-tixrid tal-kultura Messikana permezz ta' wirjiet, konferenzi, u
l-pubblikazzjoni ta' xogħlijiet.

Fl-1943, tat klassi tal-pittura fl-Akkademja tal-Belle Arti, iżda minħabba
s-saħħa kellha tgħallimha f'darha. Kellha wġigħ kontinwu f'sieqha l-leminja u
f'darha li ma ħallihiex timxi sewwa. Kellha tilbes kurpett tal-ħadid (dan narawh
f' Kolonna Maqsumacolumn). F'Ġunju tal-1946, għamlet operazzjoni f'daharha li
ħallietilha żewġ ċikatriċi kbar fin-naħa t'isfel ta' daharha.

Fl-aħħar tas-snin 1940, il-qagħda tas-saħħa ta' Frida Kahlo marret għall-agħar
u, fl-1950, kellha terġa' tidħol l-isptar ABC fil-belt tal-Messiku. Damet hemm
disa' xhur. L-operazzjoni l-ġdida fuq is-sinsla kienet ikkumplikata
b'infjammazzjoni u minħabba dan ħtieġet operazzjoni oħra. Damet sa wara s-sitt
operazzjoni (minn total ta' seba') qabel ma setgħet terġa' tibda tpinġi, imma
kellha tagħmel dan mimduda fuq daħarha. Fir-Rebbiegħa tal-1953, il-fotografa
Lola Álvarez Bravo organizzat l-ewwel wirja ta' Frida Kahlo weħida fil-Messiku.
It-tabib ma ħallihiex tqum, u ħaduha fuq is-sodda tal-isptar sal-gallerija biex
tieħu sehem fil-ftuħ.

Però, minn naħal għall-oħra tal-aħħar pittura tagħha, li pinġiet eżatt qabel ma
mietet kitbet: Viva la Vida ("Viva l-Ħajja").



https://mt.wikipedia.org/wiki/Ewropa_t%27Isfel

L-Ewropa t'Isfel huwa sottoreġjun tal-kontinent Ewropew. M'hemm l-ebda
definizzjoni ċara u unika għal dan it-terminu, li tista' tvarja skont fatturi
ġeografiċi, kulturali, lingwistiċi u storiċi. Ġeneralment, hu kkunsidrat li
pajjiżi bħal Spanja, il-Portugall, l-Italja u l-Greċja, u wkoll il-pajjiżi
kollha Mediterranji tal-kontinent Ewropew jagħmlu parti mill-Ewropa t'Isfel.
In-Nofsinhar ta' Franza hi inkluża fil-parti l-kbira tat-tifsiriet ta' dan
it-terminu.

Ġeografikament, l-Ewropa t'Isfel hi n-nofs l-iktar fin-Nofsinhar tal-kontinent.
Madanakollu, din id-definizzjoni hi relattiva; fil-fatt, m'hemmx konfini ċari.
Il-katina muntanjuża tal-Alpi tifforma konfini veri u proprji bejn l-Italja u
l-kumplament tal-Ewropa, sabiex timmarka d-diviżjoni radikali bejn iż-żewġ
"Ewropi": dik ċentrali u ta' fuq fit-Tramuntana u dik t'isfel u Mediterranja
fin-Nofsinhar.

Għall-pubblikazzjoni uffiċjali, il-Ġnus Magħquda tiġbor il-pajjiżi skont
is-sottoreġjunijiet. Is-sottodiviżjoni tal-ONU tiġbor dawn l-istati u
territorji:

Id-definizzjoni klimatika tal-Ewropa t'Isfel hi simili għal dawk taż-żoni
bil-klima Mediterranja, ikkunsidrat il-karattru tipiku tal-pajjiżi tal-Ewropa
t'Isfel. Din iż-żona tal-Ewropa tirrapreżenta wkoll l-oriġini tal-biċċa l-kbira
tat-tradizzjonijiet kulinari tal-Ewropa t'Isfel (bħaż-żejt taż-żebbuġa u
l-inbid). Iż-żona Mediterranja toffri wkoll pajsaġġi simili, bħal żoni
bl-għoljiet, ftit żoni tal-pjanura, foresti tal-arżnu u taż-żebuuġa: iż-żoni li
jaqsmu din il-morfoloġija huma ż-żewġ terzi tal-Portugall, il-parti t'isfel ta'
Spanja, il-kosti tan-Nofsinhar ta' Franza bil-Korsika, il-kosta tal-Kroazja,
il-Bożnija u Ħerżegovina, il-Montenegro, l-Albanija, il-Greċja, Ċipru u Malta.

Il-pajjiżi tal-Ewropa Latina huma ħafna drabi assoċjati mal-kunċett tal-Ewropa
t'Isfel, speċjalment l-Ewropa tal-Lbiċ. Il-Greċja u l-Balkani huma spiss
assoċjati mat-terminu ta' Ewropa tax-Xlokk.



https://mt.wikipedia.org/wiki/Birkirkara_FC

Birkirkara Football Club hu klabb tal-futbol Malti mill-belt ta' Birkirkara,
l-akbar belt fil-gżira ta' Malta. Fl-istaġun 2009-2010, huma kienu ċ-ċampjins
Maltin. Il-klabb attwalment jilgħab fil-Premier League Malti u ġew rebbieħa
tal-kampjonat fi tliet okkażjonijiet. Dan hu wieħed mis-sitt klabbs li kienu
rebħu 5 unuri ewlenin fil-futbol Malti.

Birkirkara Ultras 1997 (BU97) beda f '25 Frar 1997, meta grupp ta' partitarji
leali ta' Birkirkara kellhom il-mentalità fihom, iddeċiedew li jkollha
partitarji u jiffurmaw grupp affidabbli. L-għan kien li jagħtu appoġġ kostanti
matul il-logħbiet kollha f'Birkirkara, Malta, u fil-kompetizzjonijiet tal-UEFA.
Il-grupp bdew biss bi ftit nies, iżda l-grupp kiber u s-sapport kiber. Dan
il-grupp jorganizza l-appoġġ f'kull logħba, bl-użu tal-banners, bnadar, u appoġġ
kontinwu mit-tisfir u ċapċip. Il-grupp huwa bl-ebda mod konnessi ma Birkirkara
FC, ​​u huwa grupp indipendenti liberu. L-ebda fondi qatt ġew mogħtija
lill-grupp ultras mill-klabb. Fondi huma magħmula minn bejgħ merkanzija u
donazzjonijiet mill-membri. Il-fondi huma magħmula minn bejgħ tal-merkanzija u
donazzjonijiet mill-membri.



https://mt.wikipedia.org/wiki/Birgu

Il-Birgu hija belt żgħira li kellha rwol kruċjali fl-Assedju l-Kbir tal-1565. Fi
tmiem il-2005 din il-belt kienet tgħodd 3,033 ruħ, li minnhom kien hemm 1,557
ir-raġel u 1,476 il-mara.

Il-Birgu twaqqaf fuq lsien t'art fil-Port il-Kbir, wara l-kenn tal-Forti
Sant’Anġlu, magħruf fiż-Żmien Nofsani bħala l-Castrum Maris, hu kien iservi
bħala l-port prinċipali tal-gżejjer Maltin. Mal-wasla tal-Kavallieri ta' San
Ġwann fl-1530, il-Birgu sar il-bażi tal-flotta tal-Ordni, u il-kwartieri
prinċipali tal-Kavallieri, għaliex il-belt kapitali, l-Imdina, kienet 'il ġewwa
fil-gżira u mhux prattika għal flotta.

L-Ordni saħħaħ il-Forti ta' Sant Anġlu, tella swar fuq in-naħa ta' ġewwa u
ffortifika il-peniżola fil-qrib, l-Isla.

Wara l-Assedju tal-1565, il-Gran Mastru La Vallette iddeċieda li jibni belt
ġdida fl-għolja ta' faċċata, l-Għolja Xiberras, dik li maż-żmien saret il-Belt
Valletta. Wara l-Assedju, il-belt tal-Birgu tlaqqmet bħala Città Vittoriosa,
"il-belt rebbieħa" bit-Taljan.

Fost in-nies magħrufa mill-Birgu li taw kontribut nazzjonali hemm Pawlu Boffa,
Prim Ministru Laburista bejn l-1947-50 u li twieled hawn fit-30 ta' Ġunju 1890.
Id-dar tiegħu fejn twieled u trabba tinsab bħalissa fi stat ta' telqa.

It-tim tal-futbol Vittoriosa Stars twaqqaf minn Feliċ Grima fl-1906, għalkemm
hemm ħjiel li Vittoriosa Melita kienu diġa lgħabu fl-1902. Fl-1912 bdew jieħdu
sehem fil-Kampjonat Malti. Għalkemm il-Vittoriosa Stars huma tim minn belt
żgħira xorta baqgħu jieħdu sehem, anki jekk l-unuri kienu l-ftit. Fl-1954-55
rebħu t-Tieni Diviżjoni u s-sena ta' wara dehru fl-għola kampjonat Malti. Wara
sena ġew relegati, sakemm fl-1975-76 ġew it-tieni fit-Tieni Diviżjoni u
promossi. Din id-darba rnexxilhom iżommu sentejn mal-kbar sakemm fl-1977 tilfu
posthom.

Illum it-tim jilgħab fil-format ġdid tal-Kampjonat Premier. Il-każin preżenti
jinsab fid-dar imsejjħa Domus Panis Celestis, illi qabel kienet isservi bħala
waħda ta' tagħlim reliġjuż tal-Mużew.



https://mt.wikipedia.org/wiki/Ba%C4%A7ar_Liguri

Il-Baħar Liguri (Taljan:Mar Ligure; Franċiż:Mer Ligurienne) jista' jitqies bħala
fergħa żgħira li hija parti mill-Baħar Mediterran, bejn ir-Rivjera Taljana
(Ligurja u Toskana) u l-gżira ta' Korsika. Wisq probabbli, dan il-baħar huwa
msemmi għall-poplu Liguri tal-imgħoddi, li kien jabita f'dawn l-inħawi.

Il-baħar f'din iż-żona jmiss ma' tliet fruntieri partikolari, dawn huma:
l-Italja, Franza u l-Monako. Jekk wieħed kellu jħares lejn il-lvant għandu
jinnota li l-baħar Liguri jmiss mal-Baħar Tirren ukoll, allura wieħed jista'
jgħid li l-ilma baħar huwa ċċirkolat u anki rriċiklat b'xi mod jew ieħor bejn
dawn iż-żewġ ibħra maġġuri. Però, wieħed ma jistax jinsa li dan il-baħar imiss
mal-Mediterran ukoll, li jinsab lejn il-punent tal-lokazzjoni tiegħu. Ġenova
hija l-iktar belt prominenti f'din iż-żona. Il-kosta tal-majjistral hija mfaħħra
għall-veduti sbieħ u għall-klima favorevoli li toffri.

Il-Golf ta' Ġenova huwa meqjus bħala l-iktar post li jinsab fit-tramuntana.
Il-baħar jirċievi l-ilma rikjest mix-Xmara Amo, li tinsab lejn il-punent, u minn
bosta xmajjar oħra li joriġinaw fl-Appennini. Il-portijiet ta' Ġenova, ta' Le
Spazia u Livorno jinsabu fuq il-kosta ġeblija tagħha. Il-baħar huwa xi ftit jew
wisq 9,300 pied (2,850 metru) fond, lejn il-Majjistral tal-gżira Franċiża ta'
Korsika.

Madwar 84,000 kilometru kwadru ta' territorju marittimu huwa kopert u protett
mill-assoċjazzjoni SPAMI sabiex jiġi kkonservat in-numru kbir ta' ċetaċej
(baleni u delfini) ħalli jkunu jistgħu jitgawdew mill-ġenerazzjonijiet li għad
iridu jiġu fil-futur. Din l-assoċjazzjoni ilha mwaqqfa sa mill-1991.



https://mt.wikipedia.org/wiki/Tupaja

Tupaji huma mammiferi omnivori ta' daqs żgħir mifruxa mal-foresti tropikali
fix-Xlokk tal-Asja. It-tupaji jiffurmaw żewġt familji Tupaiidae u Ptilocercidae
u l-ordni kollu Scandentia. Hemm 20 speċi mifruxa ma' 5 ġeneri. It-tupaji
għandhom l-għola rata ta' massa ċelebrali meta imqabbla ma' dik ta' ġisimhom,
saħansitra akbar minn dik tal-bniedem.

Għalkemm imsejħa ġrieden tas-siġar, dawn m'humiex ġrieden ta' veru (għalkemm
darba kienu klassifikati magħhom fl-ordni Insectivora) u mhux kollha jqattgħu
ħajjithom fis-siġar. Fost affarijiet oħra t-tupaji huma uħud mill-ftit annimali
li jieklu l-frotta tar-Rafflesia.

It-tupaji darba kienu jagħmlu parti mal-ordni Insectivora u wara, minħabba ċertu
similaritajiet interni, mal-ordni Primates, ma' dan tal-aħħar kienu klassifikati
bħala proxximji primittivi. Madanakollu, l-aħħar studji tal-filoġenija
molekulari wrew li t-tupaja għandhom jiġu klassifikati f'ordni għalihom
Scandentia u flimkien mal-ordnijiet Primates u Dermoptera, jiffurmaw il-klad
Euarchonta. Il-klad Euarchonta tiġi oħt il-klad Glires u din hi ffurmata
mill-ordnijiet Lagomorpha u Rodentia, u ż-żewġ gruppi jiffurmaw
l-Euarchontoglires.



https://mt.wikipedia.org/wiki/Titan

Skont il-mitoloġija Griega, it-Titani kienu t-tnax-il wild ta' Gaea u Uranu,
l-art u s-sema, flimkien ma' wħud mill-ulied tat-tnax. Magħrufin għad-daqs
enormi u għas-saħħa barranija tagħhom, it-Titani kienu għal żmien twil
il-ħakkiema supremi tal-univers. Kronu, l-iktar Titan importanti, kien
il-ħakkiem tal-univers sa ma tneħħa mit-tron minn ibnu Żews. Fost il-bqija
tat-Titani hemm Oċeanu, ix-xmara li kienet tiċċirkola madwar id-dinja; Tetis,
il-mara tiegħu; Mnemosine, l-alla mara tal-memorja; Temis l-alla mara
tal-ġustizzja divina; Iperjone, il-missier tax-xemx, tal-qamar u taż-żerniq;
Iapetu, missier Prometeu, li ħalaq il-bnedmin; u Atlas, dak li kien iżomm
id-dinja fuq spallejh.

Meta Żews ħadha kontra missieru, mit-Titani kollha, Prometeu u Oċeanu biss tawh
daqqa t'id, u b'hekk kienu onorati waqt li l-oħrajn kienu kkundannati jgħammru
f'Tartaru. Mal-milja taż-żmien, iżda, Żews reġa' għamel ħbieb mat-Titani, u
Kronu inħatar bħala l-mexxej waqt l-Era tad-Deheb.



https://mt.wikipedia.org/wiki/Tim_nazzjonali_tal-futbol_tal-%C4%A0ermanja

It-tim nazzjonali tal-futbol tal-Ġermanja (Ġermaniż:Die deutsche
Fußballnationalmannschaft) jirrappreżenta lil Ġermanja f'kompetizzjoniet
internazzjonali tal-futbol mill-1908. It-tim huwa kkontrollat
​​mill-Federazzjoni tal-futbol tal-Ġermanja (Deutscher Fußball-Bund), li
twaqqfet fl-1900. Mill-1950 sal-1990, kien essenzjalment it-tim tal-Ġermanja
tal-Punent,Id-DFB, ri inawgurata fl-1949, inkorporat il-klabbs tal-Berlin
tal-Punent ukoll, hekk f'dawk iż-żmienijiet "Deutschland" kienet it-tim
tar-Repubblika Federali u l-Berlin tal-Punent (ħadd ma sejjaħ it-tim b'dak
l-isem, s'issa) hekk kif id-DFB hija bbażata fi Frankfurt, li tinsabu
fil-Ġermanja tal-Punent preċedenti. Taħt l-okkupazzjoni u diviżjoni alleata,
żewġ timijiet nazzjonali oħra separati kienu rikonoxxuti wkoll mill-FIFA: it-tim
Saarland (1950–1956) u tim tal-Ġermanja tal-Lvant (1952–1990). Dawn iż-żewġ
timijiet ġew assorbiti flimkien mar-rekords tagħhom mit-tim nazzjonali kurrenti.

Il-Ġermanja hija wieħed minn tliet l-aktar timijiet nazzjonali suċċessivi
fil-kompetizzjonijiet internazzjonali, wara li rebħet total ta' tliet Tazzi
tad-Dinja (1954, 1974, 1990) u tliet Kampjonati Ewropej (1972, 1980, 1996). Huma
ġew ukoll finalisti tliet darbiet fil-Kampjonati Ewropej, erba' darbiet
fit-Tazza tad-Dinja, u ġew erba' darbiet fit-tielet postijiet. Il-Ġermanja
tal-Lvant rebħu il-medalja tad-deheb fl-Olimpjadi fl-1976. Il-Ġermanja hija
l-unika nazzjon li rebħet kemm it-Tazza tad-Dinja tal-irġiel u tan-nisa.
L-istaff tal-kowċing attwali tat-tim nazzjonali jinkludu lil kowċ attwali
Joachim Löw, il-kowċ assistent Hans-Dieter Flick, il-kowċ tal-gowlers Andreas
Köpke, il-kowċis atletiċi Shad Forsythe u Oliver Bartlett, id-direttur sportiv
Robin Dutt, u l-maniġer tat-tim Oliver Bierhoff.

L-24 plejers li ġejjin kienu msemmija għall-logħba ta' ħbiberija kontra
l-Ekwador fid-29 ta' Mejju 2013 u kontra l-Istati Uniti. Apparenzi u gowls huma
korretti mit-2 ta' Ġunju 2013.



https://mt.wikipedia.org/wiki/Tazza_tad-Dinja_tal-Futbol_2014

It-Tazza tad-Dinja tal-Futbol 2014 se tkun l-għoxrin edizzjoni tat-Tazza
tad-Dinja tal-FIFA, avveniment dinji tal-futbol li jsir kull erba' snin. Huwa
skedat li din il-kompetizzjoni ssir bejn it-12 ta' Ġunju u t-13 ta' Lulju 2014
fil-Brażil. Din se tkun it-tieni darba li dan il-pajjiż se jkun qed jospita din
il-kompetizzjoni, bl-ewwel darba tkun fl-1950. Il-Brażil ġie magħżul mill-FIFA
bħala l-pajjiż ospitu fl-2007, b'dan il-kampjonat isir għall-ewwel darba
fl-Amerika t'Isfel mill-edizzjoni tal-1978 fl-Arġentina, u l-ħames darba f'dan
il-kontinent.

F'Marzu tal-2003, il-FIFA ħabbret li l-kampjonat se jsir f'pajjiż Sud-Amerikan
għall-ewwel darba mill-1978, bħala parti mill-politika l-ġdida ta' rotazzjoni
fejn it-Tazza tad-Dinja ssir f'diversi konfederazzjonijiet. Id-deċiżjoni fissret
li din se tkun l-ewwel darba li żewġ edizzjonijiet tat-Tazza tad-Dinja saru
barra mill-Ewropa. Il-Brażil u l-Kolombja biss uffiċjalment tefgħu l-kandidatura
tagħhom, però wara li dan tal-aħħar irtira mill-proċess, il-Brażil ġie
uffiċjalment elett bħala l-pajjiż ospitu fit-30 ta' Ottubru 2007.

Tnax-il grawnds (sebgħa ġodda u ħamsa rinnovati) fi tnax-il belt ġew magħżula
għal dan il-kampjonat. B'differenza tal-edizzjoni tal-1950, meta
l-konċentrazzjoni tal-logħob kienet fin-Nofsinhar u x-Xlokk, fl-2014 il-bliet li
se jilqgħu l-logħob fihom, ilkoll ibliet tal-istati federali, se jkopru
r-reġjunijiet prinċipali tal-Brażil.

F'laqgħa ġenerali li saret f'Żurigu, l-Iżvizzera, bejn it-2 u t-3 ta' Marzu
2011, il-Kumitat Eżekuttiv tal-FIFA iddeċieda l-allokazzjoni tal-postijiet
fil-fażi finali tal-kompetizzjoni għal kull konfederazzjoni. It-tlugħ tal-poloz
saru fit-30 ta' Lulju 2011 ġewwa Rio de Janeiro.

Il-UEFA u l-CAF għandhom numru garantit ta' postijiet, filwaqt li n-numru ta'
pajjiżi li jikkwalifikaw mill-konfederazzjonijiet l-oħra jiddependi
mill-play-offs bejn it-tim klassifikat il-ħames fl-AFC u t-tim klassifikat
il-ħames fil-CONMEBOL, u bejn it-tim klassifikat ir-raba' tal-CONCACAF u t-tim
klassifikat l-ewwel mill-OFC.

Fil-fażi tal-eliminazzjoni diretta jkun hemm erba' rawnds fejn kull tellief jiġi
eliminat. Dawn ir-rawnds huma r-rawnd tal-aħħar 16, il-kwarti tal-finali,
is-semifinali, u l-finali (u logħba għat-tielet post). Jekk logħba f'din il-fażi
tispiċċa fi dro wara il-ħin normali, żewġ perjodi ta' ħin barrani (15-il minuta
'l wieħed) isegwu sabiex joħroġ ir-rebbieħ. Jekk it-timijiet jibqgħu indaqs,
isiru l-għoti tal-penalties.

Qabel iċ-ċerimonja tal-ftuħ tat-Tazza tal-Konfederazzjonijiet 2013 fl-Estádio
Mané Garrincha, barra l-grawnd saru dimostrazzjonijiet organizzati min-nies li
ma kienux kuntenti bl-ammont ta' fondi pubbliċi li ġew minfuqa għat-Tazza
tad-Dinja. Kemm il-President Brażiljana Dilma Rousseff kif ukoll il-President
tal-FIFA Sepp Blatter ġew ibbuwjati bil-kbir hekk kif tħabbru li kienu se
jagħmlu d-diskors tagħhom għall-ftuħ tal-kompetizzjoni, li wassal sabiex il-FIFA
tiddeċiedi li fiċ-ċerimonja tal-ftuħ tat-Tazza tad-Dinja 2014 ma jsiru l-ebda
diskorsi.

Id-dimostrazzjonijiet kienu parti minn numru ta' rvellijiet li saru f'diversi
bliet Brażiljani li għall-bidu ġew provokati miż-żieda fin-nollijiet
għat-trasport pubbliku, u komplew jikbru sabiex jesprimu d-diżappunt qawwi fuq
l-amministrazzjoni tal-finanzi tal-pajjiż. Protesti oħrajn saru quddiem partiti
oħra matul it-Tazza tal-Konfederazzjonijiet.

Blatter qal li d-dimostranti "m'għandhomx jużaw il-futbol sabiex issemmgħu
t-talbiet tagħhom", u li l-ispiża pubblika għal dan il-kampjonat huma għal
"affarijiet li huma għall-futur, u mhux biss għat-Tazza tad-Dinja". Il-President
Rousseff irrispondiet b'indirizz pubbliku fejn stqarriet: "il-flus li ntefqu
għall-bini tal-grawnds huma forma ta' finanzjament li se jiġi mħallas lura
mill-kumpaniji u l-gvernijiet li qegħdin jużaw dawn il-grawnds".



https://mt.wikipedia.org/wiki/Tazza_tad-Dinja_tal-Futbol_2006

It-Tazza tad-Dinja tal-Futbol 2006 kienet it-tmintax-il edizzjoni tat-Tazza
tad-Dinja tal-Futbol, li hu avveniment mondjali tal-futbol li jsir kull erba'
snin. Dan sar bejn id-9 ta' Ġunju u d-9 ta' Lulju 2006 ġewwa l-Ġermanja, li
kisbet id-dritt li tospita dan it-turnew f'Lulju tas-sena 2000. Kien hemm 198
tim nazzjonali li ħadu sehem fil-fażi ta' kwalifikazzjoni mis-sitt
konfederazzjonijiet, fażi li bdiet f'Settembru tal-2003. Wieħed u tletin tim
ikkwalifikaw għall-fażi finali, flimkien mal-pajjiż ospitu tal-Ġermanja.

Dan it-turnew ġie mirbuħ mill-Italja wara li fil-finali għelbu lil Franza 5–3
wara l-għoti tal-penalties, wara li l-partita sal-ħin supplementari baqgħet
fissa 1–1. B'hekk l-Italja kisbet ir-raba' titlu mondjali. Fil-partita ta'
spareġġ għat-tielet u r-raba' post, il-Ġermanja rebħet lill-Portugall bl-iskor
ta' 3–1 biex kisbet it-tielet post.

It-Tazza tad-Dinja 2006 tibqa' fost l-iktar avvenimenti qatt segwiti fuq
it-televiżjoni hekk kif laħqet kwota ta' 26.29 biljun spettatur (mhux uniku),
matul il-kampjonat kollu. Il-finali attirat udjenza rekord ta' 715.1 miljun
persuna. Bħala r-rebbieħ, l-Italja rrapreżentat lid-Dinja fit-Tazza
tal-Konfederazzjonijiet 2009.

L-idea tat-tieni Tazza tad-Dinja fil-Ġermanja ħarġet waqt il-kumitat ġenerali
tad-Deutscher Fußball-Bund, f'Novembru tal-1992. Il-president ta' din
l-assoċjazzjoni Egidius Braun, u d-direttur tal-istampa Wolfgang Niersbach kienu
l-promoturi ewlenin ta' din l-idea, li attirat is-sosten kemm min-nazzjon sħiħ
kif ukoll mill-assoċjazzjonijiet ġiriena. Lejn tmiem l-1996, wieħed mill-ikoni
tal-isports fil-Ġermanja, Franz Beckenbauer, issieħeb mat-tim u mill-1998 mexxa
l-kumitat għall-kandidatura.

Il-Ġermanja ppreżentat uffiċjalment l-offerta tagħha flimkien mal-Brażil,
l-Ingilterra, il-Marokk u l-Afrika t'Isfel. L-approċċ ta' rotazzjoni
kontinentali wassal biex l-Afrika t'Isfel tidher bħala l-favorita għat-Tazza
tad-Dinja. Bl-istess approċċ, il-Ġappun u l-Korea t'Isfel ġew preċedentament
eletti biex jorganizzaw l-edizzjoni tal-2002 għall-ewwel darba fuq art Ażjatika.

L-għażla tal-ospitu għall-edizzjoni tal-2006 saret fis-7 ta' Lulju 2000 ġewwa
Żurigu, fl-Iżvizzera. Il-Brażil irtiraw mill-kandidatura tliet ijiem qabel u
uffiċjalment taw is-sapport tagħhom lill-Afrika t'Isfel, fejn dan tal-aħħar
irċieva wkoll is-sosten tal-president tal-FIFA Sepp Blatter. Mumenti qabel
it-tfigħ tal-vot, Blatter stqarr "Ejjew nagħmlu l-istorja! Inġibu id-Dinja Lejn
l-Afrika". Fl-ewwel rawnd il-Marokk irċieva 3 voti, l-Ingilterra 5, l-Afrika
t'Isfel 6 u l-Ġermanja 10, b'ta' l-ewwel jiġi eliminat. Fir-rawnd suċċessiv
l-offerta tal-Ingilterra ġiet imwaqqa' wara li rċiviet 2 voti, waqt li ż-żewġ
kontendenti l-oħra ppareġġaw bi 11-il vot. Fl-aħħar sett ta' votazzjoni, ħafna
pprevedew li kien se jkun hemm parità ta' 12-il vot, li kellha tħalli
d-deċiżjoni f'idejn Blatter, li preżumibbilment kien jagħżel l-offerta
Sud-Afrikana. Madanakollu, il-votazzjoni ntemmet bi 12-il vot f'favur
il-Ġermanja, 11 f'favur l-Afrika t'Isfel u astensjoni waħda li waslet
mir-rappreżentat ta' New Zealand, Charles Dempsey.

L-għażla tal-Ġermanja bħala s-sede tal-kompetizzjoni, minflok l-Afrika t'Isfel
(li eventwalment ingħatat l-organizzazzjoni tat-Tazza tad-Dinja 2010), kienet
dipendenti fuq diversi fatturi. Waħda minnhom kienet, il-kunflitt fuq in-numru
ta' postijiet għall-Asja fit-Tazza tad-Dinja 2002, bi Blatter ikompli jsaħħaħ
l-idea li jinżammu l-erba' postijiet waqt li l-president tal-UEFA ippropona
logħba eliminatorja bejn it-tim klassifikat fil-ħames post fiż-Żona Ażjatika u
tim nazzjonali ieħor mill-UEFA, proposta li finalment ġiet aċċettata. Matul
il-votazzjoni, l-erba' rappreżentati Ażjatiċi unanimament sostnew l-kandidatura
Ewropea għad-detriment tal-pożizzjoni li ttieħdet minn Blatter. Aktar minn hekk,
Dempsey, li kien ivvotta lill-Ingilterra, kien rappurtat li ġiet persważ
mid-delegati Ażjatiċi biex jastjeni.

Il-kontroversja fuq id-deċiżjoni li kien ħa Dempsey kibret aktar meta xi għajdut
infiltra li hu kien irċieva rikatti mill-Ġermaniżi. Is-sitwazzjoni ġiet
finalment kjarifikata: is-sors tal-għajdut milli jidher kienet ittra mingħand
ir-rivista satirika Ġermaniża Titanic li ntbagħtet lil diversi delegati (fosthom
'l Dempsey) fejn offrewlhom arloġġ tal-kuku u perżut jekk jivvutaw
lill-Ġermanja.

198 tim daħlu fil-fażi ta' kwalifikazzjoni għat-Tazza tad-Dinja 2006.
Il-Ġermanja ngħatat post garantit bħala l-ospitu tal-kompetizzjoni, filwaqt li
l-31 post li kien għad baqa' kienu maqsuma bejn il-konfederazzjonijiet
kontinentali. Din kienet l-ewwel darba li r-rebbieħ tal-edizzjoni preċedenti ma
ngħatax id-dritt ta' kwalifikazzjoni awtomatika. Tlettax-il post kienu affiljati
għat-timijiet tal-UEFA (Ewropa), ħamsa għat-timijiet tal-CAF (Afrika), erbgħa
għat-timijiet tal-CONMEBOL (Amerika t'Isfel), erbgħa għat-timijiet tal-AFC
(Asja), u tlieta għat-timijiet tal-CONCACAF (Amerika ta' Fuq, Ċentrali, u
l-Karibew). Il-żewġ postijiet li kien għad baqa' kienu deċiżi minn partita ta'
spareġġ bejn tim miż-Żona Ażjatika u dik tal-CONCACAF u oħra bejn
il-Konfederazzjoni Sud-Amerikana u dik tal-OFC (Oċeanja).

Din l-edizzjoni rat tmien timijiet nazzjonali li rnexxielhom jikkwalifikaw
għall-ewwel darba għall-fażi finali. Dawn kienu l-Angola, il-Gana, il-Kosta
tal-Avorju, ir-Repubblika Ċeka, it-Togo, it-Trinidad u Tobago, l-Ukrajna u
s-Serbja u Montenegro. Ir-Repubblika Ċeka u l-Ukrajna kienu qed jagħmlu l-ewwel
preżenza tagħhom bħala pajjiżi indipendenti, imma qabel kienu ġew rappreżentati
miċ-Ċekoslovakkja u l-Unjoni Sovjetika rispettivament; is-Serbja u Montenegro
kkompetew bħala r-Repubblika Federali tal-Jugożlavja lura fl-1998, kif ukoll
għamlu parti mit-tim Jugożlav tal-1930 u l-1990. Għall-ewwel darba mit-1982,
is-sitt konfederazzjonijiet ġew rappreżentati fil-fażi finali.

L-organizzazzjoni tat-turnew kien f'idejn kumitat (Organisationskomitee,
imqassar bħala OK) immexxi minn Franz Beckenbauer. Horst Schmidt, l-ewwel
viċi-president, kellu f'idejh l-organizzazzjoni tal-impjanti u l-istadji,
is-sigurta, il-finanzi, it-trasport u l-amministrazzjoni. Wolfgang Niersbach,
it-tieni viċi-president, serva bħala l-kap tal-istampa u nkarigat
għall-pubbliċità, l-informazzjoni u t-teknoloġija. Theo Zwanziger mexxa
l-ħwejjeġ legali u r-riżorsi umani, waqt li l-affarijiet li kienu jikkonċertnaw
l-arti u l-kultura, it-turiżmu u l-akkomodazzjoni kienu f'idejn Fedor Radmann.

Dan il-kumitat organizzattiv kien magħmul minn 14-il membru u kumitat ta'
superviżjoni ta' 10 persuni. Mal-grupp ingħaqdu ambaxxaturi sportivi Ġermaniżi:
Jürgen Klinsmann, Oliver Bierhoff, Karl-Heinz Rummenigge u Rudi Völler.
Sussegwentament, 15-il ambaxxatur irrappreżentaw l-ibliet ospiti differenti.

Tnax-il belt minn 20 kandidat ġew magħżula bħala s-sede tal-partiti tat-Tazza
tad-Dinja, fejn bliet bħal Bremen, Düsseldorf, Mönchengladbach, Bochum u
Duisburg ma kienux fost il-lista finali. Fil-bliet magħżula, l-istadji bdew
bil-preparamenti neċessarji. Waqt li uħud minnhom sarilhom manutenzjoni żgħira,
oħrajn ġew kompletament restawrati u oħrajn speċifikament mibnija.

Kull fażi kellha bżonn ta' investiment li varja bejn it-48 u l-280 miljun ewro.
Aktar minn hekk, intefqu 1,380 miljun ewro iktar fuq il-bini ta' stadji ġodda.
Din l-ispiża qabżet dik li ntefqet matul it-turnew tal-1974, liema edizzjoni rat
jintefqu 242 miljun Mark Ġermaniż (madwar 121 miljun ewro) għat-titjieb ta' kull
faċilità sportiva.

Matul it-turnew, ħafna mill-grawnds ġew msemmijin b'ismijiet differenti, hekk
kif il-FIFA tipprojbixxi l-isponsorizzazzjoni ta' stadji sakemm l-isponsors
tal-istadju jkunu wkoll sponsors uffiċjali tal-FIFA. Dawn l-ismijiet il-ġodda
jidhru bejn il-parentesi fit-tabella segwenti.

Il-FIFA eleġġiet 23 referi professjonali minn total ta' 44. Minn dawn,
il-Gwatemalan Carlos Batres, il-Grieg Kyros Vassaras u l-Ispanjol Manuel Mejuto
Gonzalez irtiraw minħabba raġunijiet ta' saħħa, u posthom ħaduhom it-Taljan
Roberto Rosetti, l-Ispanjol Luis Medina Cantalejo u l-Messikan Marco Antonio
Rodriguez. Min-naħa l-oħra, ir-referi Taljan Massimo de Santis ġie sospiż
mill-FIFA wara irregolaritajiet li ġraw fl-istaġun 2005–06 tal-kampjonat Taljan,
fl-iskandlu famuż tal-Calciopoli. Ir-referi Ġamajkan Peter Prendergast ġie
mweġġa' ftit jiem qabel il-bidu tal-kompetizzjoni. L-ebda minn dawn ir-referis
ma ġew sostitwiti, biex b'hekk il-lista baqgħet ta' 21 uffiċjal.

L-aqwa tmien timijiet nazzjonali tat-Tazza tad-Dinja 2006 ġew magħżula mill-FIFA
fuq diversi kriterji, fosthom skont il-pożizzjoni fil-klassifika mondjali
tal-FIFA, u ġew imħabbra fis-6 ta' Diċembru 2005. Dawn it-timijiet kienu
jifformaw Urna A. Urna B kellha timijiet li ma kinux ikkwalifikaw f'ras is-serje
tal-Amerika t'Isfel, l-Afrika u l-Oċeanja, waqt li Urna Ċ kellha tmienja
mid-disa' skwadri Ewropej li kien għad baqa', barra s-Serbja u Montenegro. Urna
D kellha timijiet tal-CONCACAF u dawk Ażjatiċi. L-Urna Speċjali kellha
lis-Serbja u Montenegro. Dan sar biex b'hekk ikun evitat li grupp ikollu tliet
timijiet Ewropej. F'din l-urna, is-Serbja u Montenegro kienet ittellgħet
l-ewwel, u wara kien imiss it-timijiet tal-grupp tagħha (l-Arġentina, l-Olanda u
l-Kosta tal-Avorju). It-tmien timijiet f'ras is-serje ttellgħu bħala l-ewwel
timijiet għall-gruppi rispettivi.

Fid-9 ta' Diċembru 2005, sar it-tlugħ tal-poloz. Wara l-poloz, diversi esperti
tal-futbol stqarrew li Grupp Ċ kien jidher li kien se jkun il-grupp tal-mewt.
Minkejja din l-idea qabel il-bidu tat-turnew, dan il-grupp ma laħaqx
l-aspettattiva li nħolqot fuqu, hekk kif l-Arġentina u l-Olanda kkwalifikaw
b'logħba waħda x'tintlagħab, wara li t-tnejn li huma rebħu lill-Kosta tal-Avorju
u s-Serbja u Montenegro.

L-ewwel rawnd, jew il-fażi tal-gruppi, rat lit-tnejn u tletin tim diviż fi tmien
gruppi ta' erba' timijiet kull wieħed. Kull grupp kien ibbażat fuq sistema ta'
kollha kontra kulħadd a basi ta' sitt partiti, fejn kull tim jilgħab partita
waħda kontra kull tim li jinsab miegħu fil-grupp. Is-sistema ta' punti wżata hi
dik tradizzjonali: tliet punti għal rebħa, punt għal pari u xejn għal telfa.
L-ewwel żewġ timijiet fil-grupp iggwadanjaw post fil-fażi ta' L-Aħħar Sittax.

Minkejja li l-Ġermanja naqset li tirbaħ dan it-titlu mondjali, dan it-turnew
kien ikkunsidrat bħala suċċess kbir għall-Ġermanja. L-istadji u s-sistema ta'
trasport kienu ta' kwalità, u l-poplu Ġermaniż kien imfaħħar minħabba
l-ospitalità u l-entużjażmu li wera. Il-Ġermanja esperjenzat żieda ta' spirtu
patrijottiku hekk kif kien hemm numru kbir ta' bnadar Ġermaniżi mxejra, fejn
tradizzjonalment, wara t-Tieni Gwerra Dinjija, it-tixjir ta' bnadar Ġermaniżi ma
tantx kien jintgħoġob mis-soċjetà Ġermaniża, anke meta t-tim Ġermaniż kien
jilgħab.

Minkejja s-suċċess bikri min-naħa tal-Awstralja, l-Ekwador u l-Gana,
il-kampjonat immarka r-ritorn tad-dominju tal-qawwiet tradizzjonali tal-futbol.
Erba' snin wara l-kampjonat tal-2002, fejn timijiet mill-Amerika ta' Fuq
(l-Istati Uniti), l-Afrika (is-Senegal), u l-Asja (il-Korea t'Isfel) kienu waslu
sal-fażijiet eliminatorji, u t-Turkija spiċċat fit-tielet post, din id-darba
t-tmien l-aqwa timijiet klassifikati għamlu progress għall-fażi eliminatorja, u
l-ebda tim mill-kwarti tal-finali ma kien barra mill-Ewropa jew l-Amerika
t'Isfel. Sitta mit-tmien timijiet kwalifikati rebħu xi darba dan it-titlu
mondjali, bl-Ukranja u l-finalista tellief tal-Kampjonati Ewropej 2004,
il-Portugall, ikunu biss l-uniċi timijiet nazzjonali li mhumiex parti minn dan
il-"grupp". L-Arġentina u l-Brażil kienu eliminati fil-kwarti tal-finali, fejn
ħallew finali kollha Ewropea għar-raba' darba fl-istorja wara dik tal-1934,
l-1966 u l-1982.

Il-plejer Ġermaniż Miroslav Klose skorja 5 gowls biex b'hekk spiċċa rebbieħ
taż-Żarbuna tad-Deheb, fejn dan in-numru ta' gowls hu l-inqas numru ta' gowls li
qatt ġew skurjati minn rebbieħ ta' dan l-unur mill-edizzjoni tal-1962. L-ebda
plejer skorja aktar minn tliet gowls. Mit-tim rebbieħ tal-Italja ħadd ma skorja
aktar minn żewġ gowls, minkejja li għaxar plejers differenti skurjaw gaħt-tim,
biex wettqu rekord għall-aktar plejers li skurjaw minn tim partikulari.

Għall-ewwel darba fit-Tazza tad-Dinja, l-ewwel u l-aħħar gowls tal-kampjonat ġew
skurjati minn difensuri. Philipp Lahm tal-Ġermanja skorja l-ewwel gowl
fil-kampjonat u anki fil-logħba li t-tim Ġermaniż lagħab kontra l-Kosta Rika
wara 5 minuti. Fil-finali, Marco Materazzi, skorja l-aħħar gowl tal-kampjonat;
fl-20 minuta kontra Franza.

Ikkomparat mal-edizzjonijiet preċedenti tat-Tazza tad-Dinja, dan il-kampjonat
jibqa' mfakkar għan-numru kbir ta' karti sofor u ħomor li ġew murija, fejn
għeleb ir-rekord li sar fit-Tazza tad-Dinja 1998. Il-plejers irċevew total ta'
345 karta safra u 28 karta ħamra, b'Valentin Ivanov juri 16-il karta safra u 4
karti ħomor fil-partita tal-aħħar sittax bejn il-Portugall u l-Olanda.
Il-Portugall kellhom żewġ plejers sospiżi għall-partiti tal-kwarti tal-finali u
tas-semifinali, rispettivament. Il-President tal-FIFA Sepp Blatter stqarr li
għal kampjonati futuri jista' jsir xi tibdil ta' regoli biex b'hekk xi karti
sofor akkumulati ma jħallux plejer jitlef il-finali, jekk it-tim ikompli
fil-kompetizzjoni. Din l-edizzjoni rat ukoll avveniment kurjuż, fejn l-Ingliż
Graham Poll bi żball ta tliet karti sofor lill-plejer Kroat Josip Šimunić
fil-partita kontra l-Awstralja, qabel ma' dan tal-aħħar ġie suċċessivament
imkeċċi.

In-numru kbir ta' karti sofor u ħomor qajmu diskussjoni fuq ir-referis.
L-uffiċjali tal-FIFA u l-President Sepp Blatter irċevew kritika li allegatament
għamlu regoli li huma wisq riġidi.

Il-fażi eliminatorja kienet rawnd ta' eliminazzjoni diretta, fejn it-tellief
kien jiġi eliminat awtomatikament. Din involviet is-sittax-il tim li kkwalfika
mill-fażi tal-gruppi. Kien hemm erba' rawnds, fejn f'kull waħda kienu jiġu
eliminati nofs it-timijiet li kkompetew f'dik il-fażi. Ir-rawnds suċċessivi
kienu: L-Aħħar sittax, il-Kwarti tal-finali, is-Semifinali u l-Finali. Kien hemm
ukoll il-logħba għat-tielet u r-raba' post. Għal kull logħba f'din il-fażi, jekk
il-logħba tispiċċa pari wara l-ħin normali, tletin minuta kienu jintlagħbu
(maqsuma f'żewġ taqsimiet ta' ħmistax-il minuta 'l waħda); jekk il-partita
tibqa' pari, ikun imiss l-għoti tal-penalties biex jiġi ddeterminat ir-rebbieħ
tal-konfront. Riżultati wara l-ħin supplementari huma mmarkati bħala (ħs), u
riżultati wara l-għoti tal-penalties huma mmarkati bħala (pen).

Il-Grupp tal-Istudju Tekniku tal-FIFA għal kull partita ta l-unur tal-Plejer
tal-Partita għal plejer partikulari. Andrea Pirlo tal-Italja rebaħ l-iktar numru
ta' unuri tal-Plejer tal-Partita; total ta' tlieta. Miroslav Klose, Agustin
Delgado, Arjen Robben, Zé Roberto, Alexander Frei, Michael Ballack, u Patrick
Vieira kolla rċevew żewġ unuri.

It-Tim All Star hi skwadra tat-23 plejer li l-aktar impressjonaw matul it-Tazza
tad-Dinja 2006, kif ġew magħżula mill-Grupp tal-Istudju Tekniku tal-FIFA. It-tim
finali ġie magħżul minn aktar minn 50 plejer nominat, u ġie magħżul skont
il-prestazzjonijiet individwali mit-tieni rawnd 'il quddiem.

Miroslav Klose kien l-aqwa skorer tal-kampjonat u rċieva ż-Żarbuna tad-Deheb
wara li skorja 5 gowls fit-Tazza tad-Dinja. Dan kien l-iżgħar numru ta' gowls
skurjati mill-aqwa skorer tal-kampjonat tat-Tazza tad-Dinja minn meta sitt
plejers spiċċaw b'total ta' erba' gowls fit-Tazza tad-Dinja 1962. Matul din
l-edizzjoni 149 gowl ġew skurjati (erba' minnhom kien awtogowls).



https://mt.wikipedia.org/wiki/Sa%C4%A7ara

Is-Saħara fl-Afrika ta' Fuq, hu wieħed mill-ikbar deżerti tad-dinja. L-Antartika
hi wkoll deżert u hi ikbar.

Hu mdawwar mill-Oċean Atlantiku, il-Muntanji Atlas, il-Baħar Mediterran,
il-Baħar l-Aħmar, u r-reġjun ta' Saħel. Ġo fih hemm partijiet minn ħafna
pajjiżi, fosthom il-Marokk, l-Alġerija, it-Tuneżija, il-Libja, l-Eġittu,
il-Mawritanja, il-Mali, in-Niġer, Ċad, l-Eritrea, is-Saħara tal-Punent u
s-Sudan. Il-parti l-kbira tiegħu mhux abitabbli imma xi nies jirnexxilhom jgħixu
fil-postijiet fejn hemm l-ilma.

Id-Deżert Saħara fih xi 9,065,000 kilometru kwadru. Kien hemm żmien meta kien
ikbar u żmien meta kien iżgħar. Wara l-aħħar Żmien is-Silġ sar iżjed fertili,
imbagħad reġa' nixef. Hu l-isħan post fid-dinja, imma mhux l-iżjed nixef.
L-iżjed nixef hu d-Deżert Atacama fl-America ta' Fuq. Is-Saħara bejn wieħed u
ieħor hu daqs l-iStati Uniti f'daqqa.

L-ogħla muntanja hi ta' 3415-il metru, u hi l-Emi Koussi f'Ċad. Xi quċċati
tal-muntanji huma miksijin bil-borra anki fis-sajf. Il-katina tal-muntanji
ewlenija hi tal-Muntanji Atlas fl-Alġerija. L-iżjed post baxx hu l-għammieq
tal-Qattara fl-Eġittu, li hu xi 130 metru taħt il-livell tal-baħar. Witjiet
bir-ramel u duni jagħmlu xi 25% tas-Saħara. Il-bqija hu muntanji, steppi b'ħafna
ġebel u oażi.

Hemm bosta xmajjar li jgħaddu mis-Saħara. Però, kollha jinxfu fis-sajf barra
x-Xmara Nil u x-Xmara Niġer.

Il-minerali metalliċi huma importanti ħafna għall-pajjiżi Saħarin. L-Alġerija u
l-Mawritanja għandhom bosta depożiti kbar tal-ħadid. Hemm ukoll depożiti
tal-uranju, imma n-Niġer għandha l-iżjed minn dawn. Hemm ħafna fosfati
fil-Marokk u fis-Saħara tal-Punent. Fl-Alġerija l-iżjed li hemm żejt. Iż-żejt hu
importanti għall-pajjiż kollu. Waqt bl-estrazzjoni taż-żejt l-ekonomija
tas-Saħara kibret, ftit għenet lill-popolazzjoni indiġena, billi ħaddiema
tas-sengħa jinġiebu minn pajjiżi oħra.

L-iġmla dromedarji u l-mogħos huma l-annimali mansi li nsibu l-iżjed spiss
fis-Saħara. Id-dromedarju hu l-favorit tan-nomadi minħabba kemm jiflaħ ix-xemx u
l-ħila tiegħu fil-ġiri.

L-iskorpjun isfar (Leiurus quinquestriatus) jista' jkun 10ċm twil. Dan hu
perikuluż ħafna u l-velenu tiegħu fih ħafna agitoxin u scyllatoxin. Però tingiża
minn dan l-iskorpjun rari toqtol adult f'saħħtu.

Hemm bosta speċi ta' volpi li jgħixu fis-Saħara, fosthom il-vulpes zerda, vulpes
pallida u l-vulpes rueppellii. L-Addax nasomaculatus, antelopa kbira bajda,
tista' tgħaddi kważi sena fid-deżert mingħajr ma tixrob. L-għażżiela dorcas hi
għażżiela tal-Afrika ta' fuq li wkoll tista' tgħaddi ħafna żmien mingħajr ilma.

Il-geparda tas-Saħara (Acinonyx jubatus hecki) tgħix fl-Algerija, Togo,
in-Niġer, Mali, Benin, u Burkina Faso. Baqa' inqas 250 geparda adulta, li huma
kawti u jaħarbu kull preżenza tal-bniedem. Il-geparda tevita x-xemx minn April
sa Ottubru u tisken taħt l-arbuxxelli bħall-balaniti u l-akaċji. Is-soltu jkunu
ta' kulur ċar.

Fost l-annimali l-oħra hemm il-varanidi, l-iraċi, is-sriep Cerastes, u numru
żgħir ta' likawuni (Lycaon pictus) forsi f'14-il pajjiż biss u n-nagħam.

Jgħixu annimali oħra fis-Saħara (għasafar l-iżjed) bħal-lonkura tal-munqar fiddi
(Lonchura cantans) u l-gardell ta' wiċċu iswed (Lagonosticta larvata), fost
l-oħrajn. Hemm ukoll kukkudrilli tad-deżert żgħar (Crocodylus suchus)
fil-Mawritanja u fix-xagħri għoljin ta' Ennedi ta' Ċad.



https://mt.wikipedia.org/wiki/Ru%C5%BCar_Briffa

Rużar Briffa (1906 - 1963) kien poeta u dermatologu Malti daqskemm figura
ewlenija fil-letteratura Maltija.

Flimkien ma’ sieħbu Ġużè Bonnici, fl-1931 waqqaf l-Għaqda tal-Malti –
Università, li għadha attiva sal-lum, u beda joħroġ ir-rivista Leħen il-Malti.

Dan kien kliem il-poeta nnifsu li deher fl-ewwel ġabra ta’ poeżiji li ppubblika
bl-isem Poeżiji fl-1971 grazzi għall-insistenza tat-tieni mara tiegħu Louisette
u ta’ ħabibu P. Valentin Barbara. Il-biċċa l-kbira tal-poeżiji tiegħu kitibhom
fuq folji maqtugħa ta’ xi ktejjeb tal-but jew fuq in-naħa ta’ ġewwa ta’ pakketti
vojta tas-sigaretti. Oħrajn kitibhom fuq karti tar-riċetti mediċi, fuq boroż,
insomma, fuq kulma kien jiġi għal idejh f’waqt ta’ muża.

Dawn il-versi jalludu għall-protesta li kienet saret fl-Empire Stadium
mis-sapporters Maltin fit-2 ta’ Marzu, 1945 qabel ma bdiet il-logħba ta’
ħbiberija bejn Malta u t-tim Jugoslav, Hadjuk ta' Split (Hrvatski nogometni klub
Hajduk Split), li dik il-ħabta kien magħruf mad-dinja kollha. L-King’s Own Band
daqqew kemm l-innu nazzjonali Jugoslav u kemm il-God Save the King, mingħajr ma
daqqew l-Innu Malti. Il-folla maqrusa fil-laħam il-ħaj qamet bil-wieqfa u bdiet
tkanta spontanjament il-versi ta’ Dun Karm fuq mużika ta’ Dr Robert Sammut. Dan
il-waqt emozzjonanti ferm li kien baqa’ fuq fomm kulħadd għal ġimgħat sħaħ,
tpenġa permezz tal-kelma minn Rużar Briffa fil-poeżija t’hawn fuq. F`din
il-poezija jidher is-sens qawwi ta` patrijotizmu tal-Maltin li qamu mill-apatija
li kien fiha taht hakmiet barannin.

Hawn jinħass il-poeta introvers li bil-lirika tiegħu fassal il-pedament
tal-poeżija moderna Maltija

Rużar Briffa miet nhar it-22 ta’ Frar, 1963. Il-bijografija sħiħa tiegħu dehret
fl-1984 f'xogħol tal-Professur Oliver Friggieri.



https://mt.wikipedia.org/wiki/Radja_Nainggolan

Radja Nainggolan (Antwerp, 4 ta' Mejju 1988) huwa futboler internazzjonali
Belġjan li jilgħab professjonalment mal-klabb Taljan ta' Roma u mat-tim
nazzjonali Belġjan, bħala midfilder.

Imwieled f'Antwerp minn omm Belġjana u missier Indoneżjan, Nainggolan beda
l-karriera fil-futbol mal-klabb ta' Germinal Beerschot, sakemm fl-2005 ingħaqad
mal-klabb ta' Piacenza. Għal Piacenza lagħab fi 38 logħba fl-istaġun 2008–09
fejn skorja tlett gowls hekk kif il-klabb temm l-impenji tiegħu għall-istaġun
fl-10 post. Fis-27 ta' Jannar 2010 ing]aqad ma' Cagliari fuq bażi ta' self,
bl-oppzjoni li jixtruh fl-aħħar tal-istaġiun. Iddebutta fis-Serie A fis-7 ta'
Frar 2010, meta lagħab seba' minuti fit-telfa ta' 3–0 kontra Inter. Fil-21 ta'
Ġunju 2010, Cagliari ħabbru li kienu akkwistaw nofs id-drittijiet ta'
Nainggolan, bin-nofs l-ieħor jinxtara fi tmiem is-suq tat-trasferimenti ta'
Jannar 2011.

Nainggolan għamel id-debutt tiegħu għall-klabb il-ġdid fid-9 ta' Jannar 2014,
billi beda b'rebħa ta' 1–0 kontra Sampdoria fil-kwarti tal-finali tal-Coppa
Italia 2013–14.

Fit-22 ta' Frar 2014 Nainggolan skorja l-ewwel gowl tiegħu għat-tim kapitali,
f'rebħa ta' 1–0 kontra Bologna 1909. It-tieni gowl wasal fid-19 ta' April kontra
ACF Fiorentina (l-istess riżultat) biex it-tim kiseb kwalifika awtomatika
għall-UEFA Champions League.

Nainggolan għamel l-ewwel dehra għall-Belġju fid-29 ta' Mejju 2009, kontra
ċ-Ċili fit-Tazza Kirin.

Fil-5 ta' Marzu 2014 Nainggolan skorja l-ewwel gowl internazzjonali tiegħu fi
dro ta' 2-2 kontra l-Kosta tal-Avorju ġewwa Brussell.



https://mt.wikipedia.org/wiki/Otto_von_Bismarck

Otto Eduard Leopold von Bismarck (Schönhausen, 1 ta' April, 1815 –
Friedrichsruh, 30 ta' Lulju, 1898) kien politiku Ġermaniż lejn l-aħħar tas-seklu
19, u figura dominanti fl-isfera globali. Bħala Ministerpräsident, jew Prim
Ministru, tal-Prussja mill-1862 tal-1890, hu kellu sehem importanti
fl-unifikazzjoni tal-Ġermanja. Fl-1867 hu sar Kanċillier tal-Konfederazzjoni
Ġermaniża tat-Tramuntana. Hu fforma l-Imperu Ġermaniż fl-1871, fejn sar l-ewwel
Kanċillier tiegħu u kien persuna importanti fit-treġija tiegħu sakemm ġie mneħħi
minn postu fl-1890. Il-diplomazija tiegħu ta' Realpolitik flimkien mat-tmexxija
stretta tiegħu, wassluh għal-laqam tiegħu ta' "Il-Kanċillier tal-Ħadid".

Wara l-mewt tiegħu, nazzjonalisti Ġermaniżi għamlu lil Bismarck l-eroj tagħhom u
bnew mijiet ta' monumenti li jigglorifikaw is-simbolu ta' tmexxija b'saħħitha.
L-istoriċi jfaħħruh bħala politiku moderat u biljanċat li kien il-moħħ wara
l-għaqda tal-istati kollha Ġermaniżi taħt imperu wieħed. Hu ħoloq nazzjon
b'politika soċjali progressiva, riżultat li kien imur kontra l-objettivi tiegħu
fil-bidu. Bismark, Luteran devot ubbidjenti lejn il-kuruna, ippromwova gvern
permezz ta' burokrazija b'saħħitha b'monarkija eridetarja fuq nett.

Bismarck twieled f'Schönhausen, stat pjuttost għani fil-Punent ta' Berlin
fil-Provinċja ta' Sassonja, fil-Prussja. Missieru, Karl Wilhelm Ferdinand von
Bismarck, kien proprjetarju tal-artijiet magħruf aħjar bħala Junker u
eks-uffiċċjal militari tal-Prussja; ommu, Wilhelmine Luise Mencken, kienet bint
uffiċċjal tal-gvern f'Berlin. Minkejja li fiżikament Bismarck kien jixbah lil
missieru u minn barra kien jidher bħala Junker — immaġni li kienet megħjuna
mill-fatt li kien iħobb jilbes uniformi militari, minkejja li ma kienx uffiċċjal
regulari — hu kien aktar kożmopolitan u b'edukazzjoni aħjar min-normal għal
irġiel li ġejjin minn dan l-isfond soċjali. Hu kien jikteb u jitkellem b'mod
fluwenti bl-Ingliż, bil-Franċiż, u bir-Russu.

Bismarck irċieva l-edukazzjoni tiegħu fl-iskejjel sekondarji ta'
Friedrich-Wilhelm u Graues Kloster. Mill-1832 sal-1833 studja l-liġi
fl-Università ta' Göttingen fejn kien membru tal-Corps Hannovera qabel ma daħal
fl-Università ta' Berlin (1833–35).

Waqt li kien f'Göttingen, Bismarck sar ħabib ta' student Amerikan John Lothrop
Motley, li ddeskriva lil Bismarck bħala Otto v. Rabenmark fin-novella tiegħu
Morton's Hope, or the Memoirs of a Provincial (1839). Motley, aktar tard sar
storiku eminenti u diplomatiku.

Minkejja li Bismark xtaq li jsir diplomatiku, beda l-istudju tiegħu bħala avukat
f'Aachen u Potsdam. Madanakollu, ftit dam f'din il-linja, wara li kien poġġa
l-karriera tiegħu f'xifer l-irdum meta kien ħa permess mhux awtorizzat biex
jiġri wara żewġ tfajliet Ingliżi, l-ewwel lil Laura Russell, neputija tad-Duka
ta' Cleveland, u wara lil Isabella Loraine-Smith, bint reverendu għani. Hu ma
rnexxielux jiżżewweġ lill-ebda waħda minnhom. Għal sena serva fl-armata u sar
uffiċċjal fil-Landwehr (riżerva), qabel ma reġa' lura biex imexxi l-ġid
tal-familja f'Schönhausen wara l-mewt ta' ommu.

Fl-età ta' tletin sena, Bismarck kellu ħbiberija intensa ma' Marie von Thadden,
li kienet għadha kif iżżewwġet lil ħabib minn tiegħu. Taħt l-influwenza tagħha
sar Luteran Pjetista, u aktar tard kiteb kif fis-sodda tal-mewt ta' Marie kien
talab għall-ewwel darba minn mindu kien żgħir. Bismarck iżżewweġ lill-kuġina ta'
Marie, in-nobbli Johanna von Puttkamer f'Alt-Kolziglow fit-28 ta' Lulju, 1847.
Iż-żwieġ twil u hieni tagħhom ta ħajja lil tliet itfal, Herbert (t. 1849),
Wilhelm (t. 1852) u Marie (t. 1847). Johanna kienet mara mistħija u reliġjuża —
minkejja li kienet magħrufha għall-ilsien jaqta' li kellha — u fil-ħajja
pubblika tiegħu, Bismarck kien xi drabi akkumpanjat minn oħtu Malwine ("Malle")
von Arnim.

Waqt btala waħdu f'Biarritz fis-sajf tal-1862 (qabel ma sar Prim Ministru
tal-Prussja), Bismarck kellu relazzjoni romantika ma' Kathy Orlov, il-mara ta'
tnejn u għoxrin sena ta' diplomatiku Russu — mhuwiex magħruf jekk ir-relazzjoni
bejniethom kinitx sesswali. Bismarck żamm lil martu infurmata fuq din
il-ħbiberija l-ġdida permezz ta' ittra, u f'sena sussegwenti Kathy ħassret
il-pjanijiet li tiltaqa' ma' Bismarck f'vaganza oħra wara li semgħet li martu u
l-familja tiegħu se jakkumpanjawh din id-darba. Huma komplew jiktbu lil xulxin
sal-mewt prematura ta' Kathy fl-1874.

Fis-sena taż-żwieġ tiegħu, fl-1847, Bismarck ġie magħżul bħala rappreżentant
fil-leġislatura moħluqa ġdida tal-Prussja, il-Vereinigter Landtag. Hemmhekk, hu
kiseb ir-reputazzjoni bħala politiku rjali u reazzjonarju. Apertament, hu sostna
l-idea li l-monarka għandu dritt divin li jmexxi.

F'Marzu tal-1848, il-Prussja sabet ruħha f'rivoluzzjoni (waħda mill-ħafna li
qamu f'dik is-sena madwar diversi pajjiżi Ewropej), li kompletament affettwat
it-tmexxija tar-Re Federiku Guljelmu IV. Il-monarka, minkejja li għall-bidu
kellu l-intenzjoni li juża' l-forza biex joħnoq ir-rivoluzzjoni, iddeċieda li ma
jħallix 'l Berlin lejn is-sigurtà offerta mill-kwartieri ġenerali tal-militar
f'Potsdam. Hu offra diversi konċessjonijiet lil-liberali: hu libes il-kuluri
rivoluzzjonarji (iswed, aħmar u deheb, preżenti anke llum fil-bandiera
tal-Ġermanja demokratika), wiegħed kostituzzjoni, qabel li l-Prussja u stati
oħra jingħaqdu f'pajjiż wieħed, u ħatar lil-liberali Ludolf Cam bħala
Ministru-President.

Għall-bidu, Bismarck prova jqajjem lill-foqra tal-istat tiegħu f'armata fi
triqitha lejn Berlin f'isem ir-Re. Bil-moħbi hu wasal Berlin sabiex joffri
s-servizzi tiegħu, imma minflok ġie mitlub sabiex jagħmel lilu nnifsu utli billi
jirranġa l-provisti tal-ikel għall-Armata mill-istati tiegħu f'każ li jkun hemm.
Ħu r-Re, il-Prinċep Guljelmu (ir-Re u l-Imperatur futuri Guljelmu I) kien ħarab
lejn l-Ingilterra, u Bismarck ikkomplotta mal-mara ta' Guljelmu Augusta sabiex
tpoġġi lit-tifel żagħżugħ tagħhom (ir-Re futuri Federiku III) fuq it-tron
Prussjan f'post ir-Re Federiku Guljelmu IV—Augusta ma kien se jkollha xejn, u
minħabba f'hekk spiċċat tobgħod lil Bismarck, minkejja li aktar tard Bismarck
għen sabiex jirkupra relazzjoni professjonali bejn ir-Re u ħuh, li ma kienux
f'termini tajba bejniethom. Bismarck ma kienx membru tal-Landtag elett dik
is-sena. Imma r-rebħa liberali ftit li xejn saddet sa tmiem is-sena, u dan kien
minħabba ġlied intern li dgħajjfu lill-moviment, waqt li l-konservattivi reġgħu
inġabru flimkien, iffurmaw grupp intern ta' konsulenti u reġgħu ħadu kontroll
ta' Berlin. Minkejja li ngħatat kostituzzjoni, dak li ngħata kien wisq 'il
bogħod minn dak rikjest mir-revoluzzjonarji.

Fl-1849, Bismarck ġie elett fil-Landtag. F'din il-fażi tal-karriera, hu oppona
li l-Ġermanja tingħaqad, fejn argumenta li b'konsegwenza t'hekk il-Prussja
titlef l-indipendenza tagħha. Hu aċċetta l-ħatra tiegħu bħala wieħed
mir-rappreżentanti tal-Prussja fil-Parlament t'Erfurt, assemblea ta' stati
Ġermaniżi li ltaqgħu sabiex jiddiskutu pjanijiet għall-unifikazzjoni, imma biss
sabiex jopponi b'mod aktar effettiv il-proposti ta' dan il-grupp. Il-Parlament
naqas li jġib 'il quddiem l-idea ta' unifikazzjoni u dan minħabba li naqset
is-sosten taż-żewġ stati Ġermaniżi l-iktar importanti, il-Prussja u l-Awstrija.
Fl-1850, wara disputa fuq Hesse, il-Prussja ġiet umiljata u sfurzata sabiex
tiffirma mal-Awstrija (sostnuta mir-Russja) il-Qbil ta' Olmütz; pjan ta'
unifikazzjoni għall-Ġermanja taħt il-gwida Prussjana, propost mill-Prim Ministru
Prussjan Radowitz, ġie wkoll abbandunat.

Fl-1851, Federiku Guljelmu ħatar lil Bismarck bħala r-rappreżentant tal-Prussja
fid-Dieta tal-Konfederazzjoni Ġermaniża fi Frankfurt. Bismarck irriżenja
mis-siġġu fil-Landtag, imma ġie maħtur fil-Kamra tal-Lords Prussjana xi snin
wara. Fi Frankurt daħal fi "gwerra" mar-rappreżentant Awstrijak, il-Konti Thun,
fejn insista li għandu jiġi trattat ugwalment bħal li jikseb l-istess privileġġi
li ħa Thun, dik li jpejjep u jneħħi l-ġakketta waqt il-laqgħat.

It-tmien snin ta' Bismarck fi Frankfurt wassluh biex ibiddel il-fehma politika
tiegħu, evidenti fin-numru ta' memoranda li bagħat lis-superjuri ministerjali
tiegħu f'Berlin. Issa, li ma kienx għadu taħt l-influwenza ta' sħabu
ultrakonservattivi, Bismarck sar inqas reazzjonarju u iktar pragmatiku. Hu sar
konvint li sabiex tikkumpensa l-influwenza mill-ġdid tal-Awstrija, il-Prussja
kellha bżonn mhux biss li tagħmel alleanzi mal-istati Ġermaniżi l-oħra.
B'riżultat t'hekk, hu laqa' aktar bil-qawwa l-idea ta' Ġermanja magħquda.
Bismarck ħadem ukoll sabiex iżomm il-ħbiberija tar-Russja u relazzjoni
professjonali ma' Napuljun III ta' Franza—b'din il-ħbiberija tkun importanti
kemm biex jhedded lill-Awstrija u anki sabiex jipprevjeni lil Franza milli
tagħmel alleanza mar-Russja. F'ittra famuża lil Leopold von Gerlach, Bismarck
kiteb li kienet follija li tilgħab ċess wara li tkun poġġejt 16 mill-64 kaxxa
barra mil-limiti. Din l-osservazzjoni kienet ironika hekk kif wara l-1871 Franza
saret l-għadu permanenti tal-Ġermanja, u fil-fatt eventwalment tagħmel alleanza
mar-Russja kontra l-Ġermanja fl-1890ijiet.

Bismarck kien ukoll urtat bl-iżolament li sofriet il-Prussja matul il-Gwerra
tal-Krimea f'nofs l-1850ijiet (fejn l-Awstrija marret man-naħa tar-Renju Unit u
Franza kontra r-Russja, u l-Prussja għal ftit ma kinitx se titħalla barra
mid-diskussjonijiet fuq il-paċi f'Pariġi). Fil-kriżi tal-Lvant tal-1870,
il-biża' li jerġa' jkun hemm ripetizzjoni ta' dawn l-avvenimenti kien fattur
importanti li wasslu sabiex Bismarck aktar tard iffirma l-Alleanza Doppja
mal-Awstrija-Ungerija fl-1879. Madanakollu, fl-1850ijiet Bismarck ippreveda
korrettament li n-nuqqas li jsostni lir-Russja (wara l-għajnuna Russa sabiex
titkisser ir-Rivolta Ungeriża fl-1849, u f'Olmutz fl-1850, il-kap Awstrijak
Schwarzenberg sostna li "L-Awstrija se tissorprendi lid-dinja bil-fond
tal-ingratitudni tagħha") l-Awstrija ma setgħet issib l-ebda sapport min-naħa
tar-Russja fl-Italja u l-Ġermanja, u b'hekk kienet esposta għal attakki minn
Franza u l-Prussja.

Fl-1858, Federiku Guljelmu IV sofra minn puplesija li pparalizzatu u spiċċa
b'diżabilità mentali. Ħuh, Guljelmu, ħa f'idejh il-gvern tar-Prussja bħala
reġġent. Għall-bidu Guljelmu kien gvernatur moderat, li l-ħbiberija tiegħu
mal-pajjiż liberali tar-Renju Unit kienet simbolizzata miż-żwieġ tat-tifel
tiegħu (il-futuri Federiku III) lill-ikbar tifla tar-Reġina Vittorja, Vicky;
it-tifel tagħhom (il-futuri Guljelmu II) twieled fl-1859. Bħala parti mill-"Kors
il-Ġdid" ta' Guljelmu hu ġab ministri ġodda, konservattivi moderati, magħrufa
bħala l-partit "Wochenblatt" wara l-gazzetta tagħhom.

Fi ftit żmien ir-reġġent ħa post Bismarck bħala r-rappreżentant fi Frankfurt,
waqt li Bismarck sar ambaxxatur tal-Prussja lill-Imperu Russu. Teoretikament din
kienet promozzjoni hekk kif ir-Russja kienet waħda miż-żewġ ġirien b'saħħithom
tal-Prussja (bil-ġara l-oħra tkun l-Awstrija). Pragmatikament, Bismarck spiċċa
mitfugħ fuq ġenb, 'il bogħod minn dak li kien qed jiġri fil-Ġermanja, fejn ra
lil Franza titfa' 'l barra lill-Awstrija mil-Lombardija matul il-Gwerra Taljana
tal-1859. Bismarck ippropona li l-Prussja tisfrutta d-dgħjufija tal-Awstrija u
tmexxi l-fruntieri "lejn in-Nofsinhar sal-Lag ta' Kostanza" fuq il-konfini
Żvizzeri; minflok, il-Prussja mmobilizzat it-truppi tagħha f'Rheinland sabiex
twaqqaf aktar avvanzi min-naħa tat-truppi Franċiżi ġewwa Venezja. Ir-reġġent, li
ddisprezza lil Bismarck bħala "Landwehrleutnant" (logutent riserva), irrifjuta
li jagħtih promozzjoni għall-grad ta' ġenerali maġġuri, grad normali għal
ambaxxatur ta' San Pietruburgu (u importanti minħabba li l-Prussja u r-Russja
kienu alleati militari qrib xulxin, li l-kapi tal-istat tagħhom ħafna drabi
kienu jikkomunikaw permezz ta' kuntatti militari milli permezz ta' kuntatti
diplomatiċi). Bismarck baqa' f'San Pietruburgu għal erba' snin, fejn matul dan
iż-żmien kien għoddu tilef riġel wara żball waqt trattament mediku u għal
darb'oħra iltaqa' mal-avversarju fil-ġejjieni qarib, il-Prinċep Russu Gorchakov,
li kien ir-rappreżentant tar-Russja ġewwa Frankfurt fil-bidu tal-1850ijiet.
Ir-reġġent ħatar ukoll lil Helmuth von Moltke bħala Kap tal-Istat Maġġuri
għall-Armata Prussjana, u Albrecht von Roon bħala Ministru Prussjan għall-Gwerra
u l-impjieg li jirranġa l-armata. Dawn it-tlieta min-nies matul it-tnax-il sena
li segwew ittrasformaw lill-Prussja

Minkejja l-ħafna żmien barra, Bismarck ma kienx maqtugħ kompletament
mill-affarijiet domestiċi Ġermaniżi. Hu baqa' aġġornat minħabba l-ħbiberija li
kellu ma' Roon, u huma ffurmaw alleanza politika. Fl-1862 Bismarck ġie offrut
post fis-servizz diplomatiku Russu wara li z-Zar fehem ħażin kumment dwar
il-probabbiltà li jimmissja lil San Pietruburgu. Bismarck korteżament irrifjuata
l-offerta. F'Mejju tal-1862, hu ntbagħat Pariġi sabiex iservi bħala ambaxxatur
għal Franza. Matul is-sajf hu żar ukoll l-Ingilterra. Dawn iż-żjarat wassluh
biex jieħu stampa ċara tal-avversarji tiegħu Napuljun III, il-Prim Ministru
Brittaniku Palmerston u s-Segretarju tal-Affarijiet Barranin Earl Russell, u kif
ukoll tal-politiku Konservattiv Brittaniku Disraeli, li lejn l-1870ijiet sar
Prim Ministru—li aktar tard stqarr li kien qal dwar iż-żjara ta' Bismarck "kun
attent fuq dan il-bniedem—hu jagħmel dak li jgħid".

Ir-reġġent sar Re Guljelmu I mal-mewt ta' ħuh fl-1861. Il-monarka l-ġdid kien
f'kunflitt kontinwu mad-Dieta Prussjana li l-maġġornaza kienet liberali. Fl-1862
inqagħlet kriżi fejn id-Dieta naqset li taċċetta riforma fl-armata. Il-ministri
tar-Re ma rnexxielhom jikkonvinċu sabiex jgħaddu l-baġit, u r-Re ma kienx lest
li jerħi mir-riedni. Guljelmu hedded li jabdika (minkejja li t-tifel tiegħu
oppona l-abdikazzjoni tiegħu) u fehem li Bismarck kien l-uniku politiku li seta'
jirranġa s-sitwazzjoni. Madanakollu, Guljelmu ma tantx kien konvint fuq il-ħatra
ta' persuna li ried kontroll totali tal-affarijiet barranin. Meta f'Settembru
tal-1862, il-maġġoranza tal-Abgeordnetenhaus (il-Kamra tad-Deputati) ċaħdet
il-baġit propost, Guljelmu ipperswada ruħu li jerġa' jgħajjat lil Bismarck lura
lejn il-Prussja wara l-avviż ta' Roon. Fit-23 ta' Settembru 1862, Guljelmu ħatar
lil Bismarck bħala Prim Ministru u Ministru tal-Affarijiet Barranin.

Il-bidla ta' Bismarck, Roon u Moltke waslet fi żmien meta r-relazzjonijiet
mal-Qawwiet il-Kbar—ir-Renju Unit, Franza, l-Awstrija u r-Russja—kienet f'qagħda
kritika minħabba l-Gwerra tal-Krimea tal-1854–55 u l-Gwerra Taljana tal-1859.
F'nofs din id-diżordni, il-bilanċ tal-potenza fl-Ewropa ġie mibdul mill-ġdid
bil-ħolqien tal-Imperu Ġermaniż bħala l-potenza dominanti fl-Ewropa. Din waslet
grazzi għad-diplomazija ta' Bismarck, għar-riorganizzazzjoni tal-armata minn
Roon, u għall-istrateġija militari ta' Moltke.

Is-snin ta' wara kienu ta' kunflitt kontinwu u sħun bejn Bismarck u
l-leġislaturi. Wara l-Konvenzjoni ta' Alvensleben tal-1863, il-Kamra
tad-Deputati għaddiet riżoluzzjoni li biha ddikjarat li ma setgħetx taqbel iktar
ma' Bismarck; b'risposta għal dan, ir-Re xolja d-Dieta, fejn akkużaha li pruvat
tieħu kontroll antikostituzzjonali fuq il-ministeru. Bismarck suċċessivament
ħareġ editt li biha rrestrinġa l-libertà tal-istampa; din il-politika wasslet
biex il-pubbliku jdur ukoll kontra l-Prinċep tal-Kuruna, Federiku Guljelmu
(l-Imperatur futuri Federiku III). Minkejja li prova jagħlaq ħalq il-kritiċi,
Bismarck xorta waħda baqa' politiku impopolari. Is-sostenituri tiegħu ftit li
xejn marru tajjeb fl-elezzjonijiet ta' Ottubru 1863, fejn koalizzjoni liberali
(li l-membru prinċipali tagħha kien il-Partit Progressiv) rebħet iktar minn
tliet terzi tas-siġġijiet fil-kamra. Il-Kamra bdiet tagħmel rikjesti kontinwi
sabiex jitkeċċa Bismarck, però r-Re baqa' jsostnih minħabba li beża' li jekk
kien se jkeċċi 'l Bismarck, warajh kien se jiġi ministru liberali.

L-unifikazzjoni tal-Ġermanja kienet waħda mill-objettivi prinċipali matul
ir-rivoluzzjonijiet tal-1848–49, meta rappreżentattivi tal-istati Ġermaniżi
ltaqgħu fi Frankfurt u għamlu abbozz ta' kostituzzjoni fejn ħolqu unjoni
federali b'parlament nazzjonali li jiġi elett b'suffraġju universali maskili.
F'April tal-1849, il-Parlament ta' Frankfurt offra t-titlu ta' Imperatur lir-Re
Prussjan Federiku Guljelmu IV. Ir-Re Prussjan irrifjuta li jaċċetta dan
il-mandat popolari, wara l-biża' li jirċievi oppożizzjoni min-naħa
tal-prinċpijiet l-oħra Ġermaniżi u ċans ta' intervent militari mill-Awstrija u
r-Russja. B'hekk, il-Parlament ta' Frankfurt spiċa f'falliment għal-liberali
Ġermaniżi. Fit-30 ta' Settembru, 1862, Bismarck għamel diskors lill-Kumitat
tal-Baġit tal-Kamra tad-Deputati Prussjana, fejn fi tmiem dan id-diskors ħarġet
"waħda mill-iktar espressjoni famuża ta' Bismarck".

Il-Ġermanja qabel l-1860ijiet kienet tikkonsisti minn numru ta' prinċipati
magħquda flimkien bħala membri tal-Konfederazzjoni Ġermaniża. Bismarck uża kemm
id-diplomazija u kemm l-armata Prussjana sabiex jikseb l-unifikazzjoni, fejn
eskluda lill-Awstrija mill-Ġermanja magħquda. Mhux talli għamel 'il-Prussja
l-aktar komponent b'saħħtu u dominanti fil-Ġermanja l-ġdida, imma assigura li
l-Prussja tibqa' stat awtoritarju, milli reġim parlamentari liberali.

Bismarck affaċċja ruħu bi kriżi diplomatika meta Federiku VII tad-Danimarka miet
f'Novembru tal-1863. Suċċessivament kien hemm disputa fuq is-suċċessjoni
għad-dukati ta' Schleswig u Holstein; dawn ittieħdu minn Kristjanu IX (l-eredi
ta' Federiku VII bħala Re) u Federiku von Augustenburg (duka Ġermaniż).
L-opinjoni pubblika Prussjana kienet tiffavorixxi lil Augustenburg, minħabba li
l-popli f'Holstein u fin-Nofsinhar ta' Schleswig kienu jitkellmu bil-Ġermaniż.
Bismarck ħa pass kontra l-fehma pubblika meta insista li t-territorji kienu
legalment taħt il-monarka Daniża skont il-Protokol ta' Londra iffirmat
fid-deċennju ta' qabel. Xorta waħda, Bismarck attakka d-deċiżjoni meħuda minn
Kristjanu li jieħu kompletament lil Schelswig taħt id-Danimarka. Bis-sapport
tal-Awstrija, hu ħareġ ultimatum lil Kristjanu IX sabiex jerġa' jpoġġi lil
Schleswig fl-istat preċedenti li kienet fih; meta id-Danimarka rrifjuatat,
l-Awstrija u l-Prussja invadew, fejn bdew it-Tieni gwerra ta' Schleswig u
d-Danimarka kellha ċċeddi ż-żewġ dukati. Ir-Renju Unit, taħt il-Prim Ministru
Palmerston u s-Segretatju tal-Affarijiet Barranin Earl Russell, kien umiljat u
spiċċa impotenti, hekk kif ma kienx lest li jpoġġi t-truppi tiegħu
fid-Danimarka.

Għall-bidu deher li din kienet rebħa għal Augustenberg, imma Bismarck mill-ewwel
neħħieh mill-poter billi għamel serje ta' talbiet impossibbli, fosthom li
l-Prussja għandu jkollha kontroll fuq l-armata u l-flotta tad-Dukati.
Oriġinarjament, ġie propost li d-Dieta tal-Konfederazzjoni Ġermaniża (fejn kull
stat Ġermaniż kien rappreżentat) għandu jkun hu li jiddetermina d-destin ta'
dawn id-dukat; imma qabel ma din l-iskema tiġi fis-seħħ, Bismarck ipperswada
lill-Awstrija sabiex tiffirma l-Konvenzjoni ta' Gastein. Taħt dan il-qbil,
iffirmat fl-20 ta' Awwissu 1865, il-Prussja ħadet lil Schleswig, waqt li
l-Awstrija ħadet lil Holstein. F'din is-sena hu ġie magħmul Graf (Konti) von
Bismarck-Schönhausen.

Imma fl-1866, l-Awstrija reġgħet lura minn kliemha fuq il-qbil preċedenti u
talbet li tkun id-Dieta li tiddetermina l-kwistjoni fuq Schleswig u Holstein.
Bismarck uża din bħala skuża sabiex jibda gwerra mal-Awstrija bl-iskuża li
l-Awstrija kisret il-Konvenzjoni ta' Gastein. Bismarck bagħat truppi Prussjani
jokkupaw Holstein. L-Awstrija, ipprovokata, talbet għall-għajnuna tal-istati
l-oħra Ġermaniżi, li mal-ewwel ġew involuti fil-Gwerra Awstro-Prussjana. Grazzi
għall-organizzazzjoni mill-ġdid tal-armata minn Albrecht von Roon, l-armata
Prussjana kellha kważi l-istess numru ta' suldati bħall-armata Awstrijaka.
Bil-ġenju ta' Helmuth von Moltke, l-armata Prussjana ġġieldet gwerer li kienet
kapaċi tirbaħ. Bismarck kien għamel ukoll qbil sigriet mal-Italja, li xtaqu lil
Venezja li kienet taħt l-Awstrija. L-introduzzjoni tal-Italja fil-gwerra wasslet
sabiex it-truppi Awstrijaċi jinqasmu.

Hekk kif il-gwerra bdiet, Ġermaniż radikali bl-isem ta' Ferdinand Cohen-Blind
ipprova joqtol lil Bismarck f'Berlin, fejn sparalu ħames darbiet minn distanza
żgħira. Cohen-Blind kien demokratiku li xtaq li bil-qtil ta' Bismarck dan kien
jipprevjeni gwerra kontra l-istati Ġermaniżi. Bismarck salva b'korrimenti żgħar
minkejja li ntlaqat ħames darbiet; Cohen-Blind ikkometta suwiċidju waqt li kien
taħt kustodja.

B'sorpriża għall-kumplament tal-Ewropa, il-Prussja għamlet rebħa faċli fuq
l-Awstrija u l-alleati tagħha, fi tmiem il-Battalja ta' Königgrätz (jew
il-"Battalja ta' Sadowa"). Ir-Re u l-ġenerali riedu jkomplu u jieħdu lill-Boemja
u jimmarċjaw qalb it-toroq ta' Vjenna, imma Bismarck, inkwetat fuq li l-fortuna
tal-armata Prussjana tista' ddur għall-agħar jew li Franza tintervjeni f'isem
l-Awstrija, talab għall-għajnuna tal-Prinċep tal-Kuruna (li kien kontra l-gwerra
imma li kien mexxa waħda mill-armati Prussjani f'Sadowa) sabiex ibiddel il-fehma
ta' missieru wara diskussjonijiet sħan.

Bħala riżultat tal-Paċi ta' Praga (1866), il-Konfederazzjoni Ġermaniża ġiet
xolta; il-Prussja waħħdet lil Schleswig, Holstein, Frankfurt, Hanover,
Hesse-Kassel (jew Hesse-Cassel), u Nassau; u l-Awstrija wegħdet li mhix se
tidħol fl-affarijiet li jikkonċernaw lill-Ġermanja. Sabiex tissaħħaħ l-eġemonija
Prussjana, il-Prussja u diversi stati Ġermaniżi tat-Tramuntana ingħaqdu
fil-Konfederazzjoni Ġermaniża tat-Tramuntana fl-1867; ir-Re Guljelmu I serva
bħala l-President tagħha, u Bismarck bħala l-Kanċillier. Minn dan il-punt 'il
quddiem beda dak li l-istoriċi jsejħulu bħala "Il-Miżerja tal-Awstrija", fejn
l-Awstrija serviet bħala vassal għall-Ġermanja superjuri, relazzjoni li kellha
tbiddel l-istorja saż-żewġ Gwerer Dinjija.

Bismarck, li bħalissa kien qed igawdi mill-grad ta' maġġuri fil-Landwehr, libes
din l-uniformi matul il-kampanja, u kien finalment promoss għall-grad ta'
maġġur-ġenerali fil-kavallerija ta' Landwehr wara l-gwerra. Minkejja li
personalment qatt ma mexxa t-truppi fil-battalja, hu ħafna drabi libes
l-uniformi ta' ġeneral fil-pubbliku għall-kumplament ta' ħajtu, kif jidher
min-numru ta' pitturi u ritratti. Hu kien ukoll ingħata xi flus mil-Landtag
Prussjana, li użahom biex jixtri art oħra, Varzin, ikbar mill-istati li kellu
ma' xulxin.

Wara l-gwerra tal-1866, il-Prussja waħħdet lir-Renju ta' Hanover, li kien allet
tal-Awstrija kontra l-Prussja. Inħoloq qbil fejn id-depost Re Ġorġ V ta' Hanover
tħalla jżomm 50% tal-assi tal-kuruna. Il-kumplament ġew meqjusa bħala assi
tal-istat u ġew trasferiti lejn it-teżorerija nazzjonali. Sussegwentament
Bismarck akkuża lil Ġorġ li organizza pjan kontra l-istat u fl-1868 ikkonfiska
l-biċċa tiegħu (16-il miljun taler). Bismarck uża dawn il-flus biex joħloq fond
sigriet (ir-"Reptilienfonds" jew il-Fond tar-Rettili), li uża sabiex jixtri
lill-ġurnalisti u jiskredita lill-avversarji politiċi tiegħu. Fl-1870 hu għamel
użu minn ftit minnhom sabiex jirbaħ is-sosten tar-Re Ludoviku II tal-Bavarja
sabiex jagħmel lil Guljelmu I Imperatur Ġermaniż.

Bismarck uża wkoll dawn il-fondi sabiex ipoġġi infurmaturi fid-dar tal-Prinċep
tal-Kuruna Federiku u l-mara Vittorja. Xi stejjer fittizji li Bismarck poġġa
fil-gazzetti kienu l-akkużi li l-koppja rjali kienet qed taħdem bħala aġent
Brittaniku billi tiżvela sigrieti tal-istat lill-gvern Brittaniku. Federiku u
Vittorja kienu ammiraturi kbar ta' missierha, il-Prinċep Albert ta'
Sassonja-Coburg-Gotha, prinċep konsorti tar-Reġina Vittorja tar-Renju Unit. Huma
ppjanaw li jmexxu bħal konsorti, bħal Albert u Vittorja. Federiku iddeskriva
l-Kostituzzjoni Imperjali bħala "kaos ġenjalment ivvintant." L-uffiċċju
tal-Kanċillier responsabbli għall-Kaiser kellu jiġi sostitwit minn kabinett
ibbażat fuq stil Brittaniku, b'ministri responsabbli lejn ir-Reichstag.
Il-politika tal-gvern kellha tkun ibbażata fuq il-kunsens tal-kabinett.

Fl-1892, wara t-tkeċċija ta' Bismarck, il-Kaiser Guljelmu II waqqaf l-użu
tal-fond billi poġġa l-imgħax tal-interessi fil-baġit uffiċjali.

Ir-rebħa Prussjana fuq l-Awstrija kabbret it-tensjonijiet ma' Franza.
L-Imperatur Franċiż, Napuljun III, beża' li Ġermanja b'saħħitha kienet se
xxaqleb il-bilanċ tal-potenza fl-Ewropa (il-politiku tal-oppożizzjoni Franċiż
Adolphe Thiers kien osserva korrettament li fil-fatt kienet Franza li ġiet
megħluba f'Sadowa). Bismarck, fl-istess waqt, ma evitax gwerra ma' Franza. Hu
fehem li jekk l-istati Ġermaniżi jaraw lil Franza bħala l-aggressur, huma kienu
jingħaqdu flimkien taħt ir-Re tal-Prussja. Sabiex jasal għal dan Bismarck żamm
lil Napuljun III involut f'serje ta' intrigi li kienu jinvolvu fuq il-pjanijiet
ta' Franza li tieħu territoriji mil-Lussemburgu jew il-Belġju—Franza qatt ma
rnexxielha toħodhom, imma quddiem il-pajjiżi l-oħra dehret bħala rgħiba u mhux
ta' min javdaha.

Fl-1870 inqalgħet premessa xierqa għal gwerra, meta il-Prinċep Ġermaniż Leopoldu
ta' Hohenzollern-Sigmaringen ġie offrut it-tron Spanjol, li kien vakant wara
r-rivoluzzjoni tal-1868. Franza imblukkat il-kandidatura u xtaqet
assigurazzjonijiet li l-ebda membru tal-Kamra tal-Hohenzollern ma jsir Re ta'
Spanja. Biex jipprovoka lil Franza u din tiddikjara gwerra mal-Prussja, Bismarck
ippubblika d-Dispaċċ ta' Ems, verżjoni modifikata ta' konverżazzjoni li seħħet
bejn ir-Re Guljelmu u l-ambaxxatur Franċiż għall-Prussja, il-Konti Benedetti.
Din il-konverżazzjoni ġiet modifikata sabiex kull pajjiż iħoss li l-ambaxxatur
rispettiv ġie ridikolat u muri nuqqas ta' rispett, u b'hekk iqajjem sentiment
popolari fuq iż-żewġ naħat għal gwerra.

Franza immobilizzat u ddikjarat gwerra nhar id-19 ta' Lulju, ħamest ijiem wara
li d-dispaċċa ġiet pubblikata f'Pariġi. Hi dehret bħala l-aggressur u l-istati
Ġermaniż, mimlija b'sentimenti ta' nazzjonaliżmu u pattrijottiżmu, għenu
lill-Prussja. Ir-Russja baqgħet barra minn din il-gwerra u wżat din
l-opportunità biex terġa' tagħmel it-truppi tagħha fil-Baħar l-Iswed, li kienu
ħadu daqqa ta' ħarta fil-Gwerra tal-Krimea fl-1850ijiet. Iż-żewġt itfal subien
ta' Bismarck servew bħala uffiċċjali fil-kavallerija Prussjana. Il-Gwerra
Franko-Prussjana (1870) kienet suċċess kbir għall-Prussja. L-armata Ġermaniża,
taħt il-kmand tar-Re imma kkontrollata mill-Kap tal-Istat Maġġuri Helmuth von
Moltke, għamlu rebħa wara oħra. Il-battalji l-kbar seħħew kollha f'xahar wieħed
(mis-7 ta' Awwissu sal-1 ta' Settembru), u ż-żewġ armati Franċiżi ġew maqbuda
f'Sedan u Metz, b'din tal-aħħar wara assedju li dam ftit ġimgħat. Napuljun III
spiċċa priġunier f'Sedan u nżamm fil-Ġermanja għal xi żmien f'każ li Bismarck
kellu bżonnu biex imexxi reġim pupazz; hu miet aktar tard fl-Ingilterra fl-1873.
Il-kumplament tal-gwerra kien iddominat mill-assedju ta' Pariġi, bil-belt tkun
"ibbumbardata għalxejn." Il-gvern il-ġdid Repubblikan ta' Franza ipprova,
mingħajr suċċess, jeħles lil Pariġi permezz ta' armati mibnija fi ftit żmien.

Bismarck sab ix-xoqqa f'moxtha sabiex jassigura l-unifikazzjoni tal-Ġermanja. Hu
nnegozja mar-rappreżentanti tal-istati tan-Nofsinhar Ġermaniżi, fejn offrielhom
konċessjonijiet speċjali jekk huma kienu jaqblu għall-unifikazzjoni.
In-negozjati rnexxew; waqt li l-gwerra kienet fl-aħħar fażi, ir-Re Guljelmu
tal-Prussja ġie proklamat 'Imperatur Ġermaniż' nhar it-18 ta' Jannar 1871
fis-Sala tal-Mirja ġewwa Château de Versailles. L-Imperu Ġermaniż ġdid kien
federazzjoni; kull 25 stat konstitwenti (renji, dukati kbar, dukati, prinċipati,
u bliet ħielsa) żammew ċertu awtonomija. Ir-Re tal-Prussja, bħala l-Imperatur
Ġermaniż, ma kienx sovran fuq l-Ġermanja kollha. Hu kien biss primus inter
pares, jew l-ewwel fost l-ugwali. Però hu żamm il-presidenza tal-Bundesrat, fejn
fiha kienu jiltaqgħu biex jiddiskutu l-politika preżentanta mill-Kanċillier (li
kien jaħtar il-president).

Finalment, Franza kellha ċċedi lil Alsace u biċċa minn Lorraine, minħabba li
Moltke u l-ġenerali tiegħu insistew li din kienet bżonnjuża bħala barriera
difensiva. Bismarck ma xtaqx li jgħaqqadhom mal-Ġermanja minħabba li ma riedx li
joħloq avversarju permanenti fi Franza. Franza kellha tħallas ukoll indennità
tal-gwerra.

Fl-1871, Otto von Bismarck ġie promoss għall-grad ta' Fürst (Prinċep) von
Bismarck. Hu ġie wkoll maħtur Kanċillier Imperjali tal-Imperu Ġermaniż, imma
żamm l-uffiċċji Prussjani tiegħu (inklużi dawk ta' Prim Ministru u Ministru
tal-Affarijiet Barranin). Hu ġie wkoll promoss għall-grad ta' logutent-ġeneral,
u ngħata art oħra, Friedrichsruh, qrib Amburgu, li kienet ikbar minn Varzin,
sabiex sar sid tal-art għani. Minħabba li żamm kemm l-uffiċċju imperjali u dak
Prussjan, Bismarck kellu kważi kontroll totali tal-politika lokali u dik
barranija. Fl-1873, l-uffiċċju tal-Prim Ministru tal-Prussja ġie separat għal
ftit żmien minn dak tal-Kanċillier, meta Albrecht von Roon ġie maħtur fl-ewwel
uffiċċju. Imma lejn tmiem is-sena, Roon irriżenja minħabba li ma kienx f'sikktu,
u Bismarck reġa' sar PM.

Fis-snin ta' wara, waħda mill-objettivi politiċi prinċipali ta' Bismarck kienet
li jnaqqas l-influwenza tal-Knisja Kattolika fil-Ġermanja. Bismarck beża' li
l-Papa Piju IX u l-papiet ta' warajh jużaw it-tifsira tad-duttrina
tal-infallibilità bħala arma politika biex joħolqu instabilità bejn il-Kattoliċi
u l-Protestanti. Biex jipprevjeni dan, Bismarck prova, mingħajr suċċess, li
jasal fi qbil ma' gvernijiet oħra Ewropej, sabiex l-elezzjonijiet suċċessivi
għal papa jiġu modifikati. Il-gvernijiet Ewropej kellhom jaqblu fuq il-kandidati
papali li ma kienux adattati, u wara jinfurmaw lill-kandidati nazzjonali biex
jivvutaw b'mod partikulari. Il-Prussja (minbarra r-Rheinland) u ħafna
mill-istati Ġermaniżi tat-Tramuntana kienu predominantement Protestanti, imma
ħafna Kattoliċi kienu jgħixu fl-istati t'isfel (speċjalment fil-Bavarja). Dawn
tal-aħħar kienu jiffurmaw terz tal-popolazzjoni Ġermaniża. Bismarck kien jemmen
li l-Knisja Kattolika Rumana kellha ż-żejjed potenza politika; hu kien ukoll
inkwetat bl-introduzzjoni fix-xena politika tal-Partit Ċentru Kattoliku fl-1870.

B'hekk hu beda kampanja anti-Kattolika magħrufa bħala l-Kulturkampf. Fl-1871,
id-Dipartiment Kattoliku tal-Ministeru tal-Kultura Prussjan ġie abolit. Fl-1872,
il-Ġiżwiti ġew espulsi mill-Ġermanja. Liġijiet stretti adottati fl-1873
ippermettew lill-gvern sabiex jissorvelja l-edukazzjoni tal-kleru Kattoliku
Ruman, u naqqas il-poteri dixxiplinarji tal-Knisja. Fl-1875, għaż-żwiġijiet kien
hemm bżonn ta' ċerimonji ċivili, li sa dak iż-żmien setgħu jsiru fil-knejjes.
Dawn l-isforzi saħħew 'il-Partit Ċentru Kattoliku, u Bismarck abbanduna
l-Kulturkampf fl-1878 sabiex jippreserva l-kapital politiku li kien għad baqalu.
Il-Papa Piju miet f'dik l-istess, u postu ħadu l-Papa Ljun XVIII, papa iktar
pragmatiku li rnexxielu jibni relazzjoni itjeb ma' Bismarck mill-predeċessur
tiegħu.

Il-Kulturkampf ta lil Bismarck sostenitur ġdid fil-forma tal-Partit Liberali
Nazzjonali, li sar l-alleat numru wieħed ta' Bismarck fir-Reichstag. Imma
fl-1873, il-Ġermanja u ħafna mill-Ewropa daħlu fid-Depressjoni l-Kbira li bdiet
bil-falliment tal-Borża ta' Vjenna fl-1873, Gründerkrise. Riċessjoni laqtet
lill-ekonomija Ġermaniża għall-ewwel darba minn meta kien qed iseħħ l-iżvilupp
industrijali fl-1850ijiet wara r-rivoluzzjonijiet tal-1848–49. Daqqa ta' ħarta
oħra waslet meta l-Kanċillier abbanduna l-kummerċ ħieles u stabilixxa tariffi
protezzjonisti, li aljenat lil-Liberali Nazzjonali li kien jappoġġjaw il-kummerċ
ħieles. Il-Kulturkampf u l-effetti tiegħu dawret l-opinjoni pubblika kontra
l-partit li kien favuriha, u Bismarck ħa din l-opportunità sabiex jitbiegħed
mil-Liberali Nazzjonali. Din wasslet għal deklin fl-appoġġ għall-Partit Liberali
Nazzjonali, u sal-1879 ir-rabtiet kbar ma' Bismarck kienu spiċċaw għal kollox.
Bismarck dawwar ħarstu lura lejn il-fazzjonijiet konservattivi—fosthom il-Partit
taċ-Ċentru—għall-appoġġ. Hu ġab is-sapport min-naħa tal-konservattivi billi
fl-1879 daħħal fis-seħħ numru ta' tariffi li jipproteġu lill-agrikoltura u
l-industrija Ġermaniża mill-kompetituri barranin.

Il-politiki tiegħu li kienu jikkonċernaw lill-Pollakki tal-Prussja kienu
ġeneralment sfavorevoli għalihom, u dan wassal għal diverġenzi kbar bejn
il-popli Ġermaniżi u l-Pollakki. Il-moħħ wara dawn il-politiki, skont Bismarck,
kienet li l-eżistenza tal-Pollakki kienet ta' theddida għall-istat Ġermaniż;
Bismarck, li kien jaf jitkellem ukoll bil-Pollakk, kiteb dwar il-poplu Pollakk:
"Wieħed jispara 'l-lpup jekk jista'." Hu stqarr ukoll: "Għeleb lill-Pollakki
sakemm huma jitilfu l-fidi fis-sena tal-ħajja. Personalment, nitħassarhom
fis-sitwazzjoni li jinsabu fiha. Madanakollu, jekk iridu nkomplu nitkattru—aħna
għandna għażla waħda—dik li neqirduhom.

Bismarck, inkwetat bit-tkabbir tal-moviment soċjalista, partikularment dak
tal-Partit Soċjal-Demokratiku, hu daħħal fis-seħħ il-Liġijiet Anti-Soċjalisti.
L-organizzazzjonijiet u laqgħat soċjalisti ġew projbiti, kif kienet projbita
ukoll iċ-ċirkulazzjoni tal-letteratura soċjalista. Kapijiet soċjalisti ġew
arrestati u proċessati quddiem il-qrati tal-pulizija. Minkejja dawn l-isforzi
kollha, il-moviment beda jkabbar mhux biss fis-sostenituri tiegħu, imma wkoll
fin-numru ta' siġġijiet fir-Reichstag. Is-soċjalisti rebħu s-siġġijiet
fir-Reichstag billi ħarġu għall-elezzjoni bħala kandidati indipendenti, taħt
l-ebda partit, li kienet ħaġa permessa mill-Konfederazzjoni Ġermaniża.

Il-Kanċillier ipprova jnaqqsa l-għajta tal-poplu favur is-soċjaliżmu billi
pprova jippaċifika mal-klassijiet tal-ħaddiema. Hu daħħal fis-seħħ numru ta'
programmi soċjali. Il-leġislazzjonijiet ta' sigurtà soċjali ta' Bismarck kienu
l-ewwel fid-dinja u saru mudell għal pajjiżi oħra. Bismarck introduċa numru ta'
riformi fosthom l-assigurazzjoni tas-saħħa fl-1883, assigurazzjoni għal xi
inċident fl-1884, pensjonijiet għall-anzjani u assigurazzjoni għad-diżabilità
fl-1889, assigurazzjoni għan-nies qiegħda, u liġijiet li kienu jirrestrinġu
l-impjieg ta' nisa u tfal. Minkejja dawn il-programmi progressivi, il-klassijiet
tal-ħaddiema baqgħet xorta mhux rikonċiljata mal-gvern konservattiv ta'
Bismarck.

Bismarck kien għadu kif għaqqad il-pajjiż tiegħu u issa ddedika ħinu biex
jippromwovi l-paċi fl-Ewropa grazzi għall-abilitajiet li kellu. Hu kellu jħabbat
wiċċu mal-mewġa ta' vendetta Franċiża, minħabba t-telfiet li Franza sofriet
fil-Gwerra Franko-Prussjana. B'hekk Bismarck daħal f'politika li jiżola
diplomatikament lil Franza waqt li jżomm relazzjonijiet kordjali mal-pajjiżi
l-oħra tal-Ewropa. Bismarck kellu ftit interess f'konkwisti kolonjali u b'hekk
evita li jikkuntrasta lir-Renju Unit. Fl-1872, hu offra l-ħbiberija tiegħu
lill-Imperu Awstro-Ungeriż u lir-Russja, li l-kapijiet tagħhom ingħaqdu ma'
Guljelmu I fil-Lega tat-Tliet Imperaturi, magħrufa bħala d-Dreikaiserbund.

Fl-1872 ukoll, il-kunflitt fit-tul bejn Bismarck u l-Konti Harry von Arnim,
diplomatiku u l-ambaxxatur imperjali għal Franza, kompla jissaħaħ. Arnim kien
membru prominenti tal-familja Pomeranian, li kienet tiġi minn Bismarck
biż-żwieġ, u li Bismarck kien jarah bħala rivali u kompetitur dirett
għall-kanċellerija. L-ambaxxatur ma qabilx, mingħajr ebda suċċess, ma' Bismarck
fuq il-politika tiegħu vis-à-vis Franza. Bħala penalità għal din
l-indiskrezzjoni, Bismarck kien intiż li jneħħi lil Arnim minn Pariġi u jerġa'
jpoġġi bħala ambaxxatur tal-Imperu Ottoman f'Kostantinopli, li sa dak iż-żmien
kien tilef kważi l-importanza tiegħu. Arnim irrifjuta u kompla xorta waħda
jesprimi l-ħsibijiet tiegħu kontra Bismarck, sa wasal li ħareġ rekords
sensittivi mid-dokumenti tal-ambaxxata f'Pariġi sabiex isostnu l-attakki tiegħu
kontra Bismarck. Il-kontroversja baqgħet sejra għal sentejn sħaħ b'Arnim jiġi
"protett" minn ħbieb b'saħħithom qabel ma ġie finalment akkużat li approprija
dokumenti uffiċjali mingħajr jedd, ipproċessat u kkundannat. Meta s-sentenza
tiegħu kienet taħt appell, hu ħarab lejn l-Iżvizzera u miet fl-eżilju. Wara dan
l-episodju, ħadd iktar ma sfida fil-miftuħ lil Bismarck rigward affarijiet li
jikkonċernaw il-politika barranija sakemm irriżenzja.

Sal-1875, Franza kienet irkuprat mit-telfa li sofriet fil-Gwerra
Franko-Prussjana u gvern ġdid reġa' beda jinvolvi lil Franza bħala potenza kbira
fl-Ewropa. L-istaff ġenerali Ġermaniż taħt Moltke kienu allarmati bil-fatt li
Franza reġgħet daħlet bħala kompetitur fil-politika Ewropea, u grazzi għal
Bismarck irnexxielhom jipprojbixxu la-kkwist ta' għaxar t'elef żwiemel
tal-kavallerija mill-Ġermanja. Suċċesivament beda dibattitu informali fuq
il-bżonn ta' gwerra preventiva. Titlu ta' artiklu fuq gazzeta prominenti li kien
iġib l-isem ta' "Hi Gwerra fil-Qrib?" wasslet għal żvilupp ta' kriżi li minnha
Bismarck ma kienx se joħroġ fil-vantaġġ. Il-gvern Brittaniku għamlet twissija
ġentili lil Berlin. Iz-Zar tar-Russja Alessandru II u l-kanċillier tiegħu,
il-Prinċep Gorchakov, li f'dak iż-żmien kien waqt żjara statali fil-Ġermanja,
ħadu l-opportunità biex jagħmlu lilhom infushom bħala dawk li se jġibu l-paċi
Ewropea. Din l-azzjoni tat in-nar għal mibgħeda bejn Bismarck u Gorchakov fuq
l-"indħil" ta' dan tal-aħħar f'dak li jikkonċerna lil Franza u lill-Ġermanja.
Bejn l-1873 u l-1877, il-Ġermanja kontinwament indaħlet fl-affarijiet tal-ġirien
ta' Franza. Fil-Belġju, Spanja u l-Italja, Bismarck eżerċita s-saħħa u sostna
pressjoni politika sabiex jappoġġja l-elezzjoni jew il-ħatra ta' gvernijiet
liberali u antiklerikali. Dan ma kienx konsegwenza tal-Kulturkampf imma parti
minn ta' strateġija integrali biex jippromwovi r-republikaniżmu fi Franza billi
strateġikament u ideoloġikament jiżola r-reġim klerikali-monarkiku tal-President
Marie Edme MacMahon (1808–93). Ix-xewqa tiegħu kienet li billi jiċċirkonda lil
Franza b'numru ta' stati liberlai, ir-republikaniżmu Franċiż seta' jegħleb lil
MacMahom u s-sostenituri reazzjonarji tiegħu. Il-kunċett modern ta' trażżin
jipprovdi mudell utli biex wieħed jifhem id-dinamika ta' din il-politika.

Bismarck żamm relazzjonijiet tajba mal-Italja, minkejja li personalment ma kinux
jogħġbuh it-Taljani u pajjiżhom. Wieħed jista' jarah bħala kontributur żgħir
għall-unifikazzjoni Taljana. Il-politiki li dawwru l-gwerra tal-1866 kontra
l-Awstrija ħallew lill-Italja twaħħad magħha lil-Lombardija-Venezja, li kienet
taħt l-Imperu Awstrijak wara l-Kungress ta' Vjenna tal-1815. Barra minn hekk,
minħabba l-Gwerra Franko-Prussjana tal-1870–71, it-truppi Franċiżi stazzjonati
f'Ruma u fl-Istati Papali kellhom jiġu mobilizzati fuq il-front. Mingħajr dawn
l-avvenimenti, l-unifikazzjoni tal-Italja kien ikun proċess itwal.

Wara r-rebħa Russa fuq l-Imperu Ottoman fil-Gwerra Russo-Torka (1877-1878),
Bismarck għen biex jinnegozja qbil fil-Kungress ta' Berlin. It-Trattat ta'
Berlin (1878), irreveda dak preċedenti ta' San Stefano, fejn naqqas id-daqs
tal-pajjiż indipendenti tal-Bulgarija (stat li f'dak iż-żmien kien man-naħa
tar-Russja). Bismarck u kapijiet oħra Ewropej opponew li l-influwenza tar-Russja
tikber u ppruvaw jipproteġu l-qawwa tal-Imperu Ruman (ara l-Kwistjoni
tal-Lvant). B'riżultat t'hekk, ir-relazzjonijiet bejn ir-Russja u l-Ġermanja
ħadu daqqa ta' ħarta, bil-kanċillier Russu Gorchakov jakkuża lil Bismarck li
kkomprometta r-rebħa ta' pajjiżu. Ir-relazzjonijiet marru aktar għall-agħar
minħabba l-politiki protezzjonisti tal-Ġermanja fil-kummerċ.

Bil-Lega tat-Tliet Imperaturi tonqos iktar u iktar mill-importanza tagħha,
Bismarck innegozja l-Alleanza Doppja (1879) mal-Awstrija-Ungerija, fejn it-tliet
li huma qablu li jipproteġu lil xulxin minn kwalunkwe attakk Russu. Din saret
magħrufa bħala l-Alleanza Triplika fl-1882 biż-żieda tal-Italja, waqt li
l-Italja u l-Awstro-Ungerija ffirmaw l-"Qbil tal-Mediterran" mal-Ingilterra.
L-isforzi magħmula sabiex l-Ġermanja u r-Russja jerġgħu jirrikonċiljaw ma'
xulxin ftit li xejn kellhom effett tawwali: il-Lega tat-Tliet Imperaturi ġie
stabbilita mil-ġdid fl-1881, imma ftit li xejn damet (it-tim tas-solidarjetà
Russa-Awstrijaka-Prussjana li kiene eżistiet f'forom differenti mill-1813), u
t-Trattat ta' Riassigurazzjoni (fejn iż-żewġ potenzi qabblu li jibqgħu newtrali
lejn xulxin sakemm ir-Russja tattakka l-Awstrija-Ungerija) ġie permess li
jiskadi fl-1890 wara t-tluq ta' Bismarck.

Bismarck oppona l-idea ta' akkwisti kolonjali, fejn stqarr li l-piż sabiex
imantnu u jiddefendu dawn il-possedimenti kien se jimpedihom milli jagħmlu ċerti
profitti. Madanakollu, matul lejn l-aħħar tal-1870ijiet u l-bidu tal-1880ijiet
l-opinjoni pubblika daret favur il-pussess ta' kolonji, u Bismarck qaleb lejn
idea kolonjali. Bismarck kien influwenzat minn negozjanti minn Amburgu,
il-ġirien tiegħu fi Friedrichsruh, "u l-ħolqien ta' imperu kolonjali Ġermaniż
kompliet bi ftit xkiel." Pajjiżi Ewropej oħra, fosthom l-Ingilterra u Franza,
kienu qabel kisbu kolonji ġodda. Matul l-1880ijiet, il-Ġermanja ngħaqdet
mal-qawwiet Ewropej fil-Qsim tal-Afrika. Fost il-kolonji tal-Ġermanja kienu
Togoland (illum tagħmel parti mill-Gana u t-Togo), il-Kamerun, l-Afrika
tal-Lvant Ġermaniża (illum l-Irwanda, il-Burundi, u t-Tanżanija), u l-Afrika
tal-Lbiċ Ġermaniża (illum in-Namibja). Il-Konferenza ta' Berlin (1884–1885)
stabilixxiet ir-regolamenti għall-ksib ta' kolonji Afrikani; partikularament, hi
pproteġiet il-kummerċ ħieles f'ċerti partijiet tal-baċin tal-Kongo. Aktar tard,
il-Ġermanja ħadet kolonji fil-Paċifiku.

Fl-1888, l-Imperatur Ġermaniż Guljelmu I, miet u fuq it-tron ħalla lit-tifel
tiegħu, Federiku III. Il-monarka l-ġdid dam biss 99 ġurnata fuq it-tron wara li
meta ġie maħtur imperatur kien diġà qiegħed isofri minn kanċer fil-gerżuma u
b'kawża t'hekk miet. Postu ħadu t-tifel tiegħu, Guljelmu II. L-imperatur il-ġdid
oppona l-politika barranija kawta ta' Bismarck, fejn ipprefera espansjoni rapida
sabiex jipproteġi l-"post fix-xemx" tal-Ġermanja.

Qabel ma laqtet il-marda lil Federiku, Bismack ma kienx qed jistenna li jgħix
sabiex jara lil Guljelmu II jassumi l-pożizzjoni tiegħu fuq it-tron, aħseb u ara
kemm kien se jservi bħala Kanċillier taħt l-Imperatur il-ġdid. Kunflitti bejn
Guljelmu II u l-kanċillier tiegħu mill-ewwel għarrqet ir-relazzjoni bejniethom.
Minħabba l-fatt li Bismarck kellu rwol prominenti fit-trobbija ta' Guljelmu,
Bismarck fehem li hu seta' jiddomina lill-Kaiser iż-żgħir u wera nuqqas ta'
rispett lejn il-politiki tiegħu lejn l-aħħar tal-1880ijiet. Id-daqqa finali
waslet meta Bismarck prova jdaħħal fis-seħħ numru ta' liġijiet anti-Soċjalisti
fil-bidu tal-1890. Il-maġġoranza Kartell fir-Reichstag, li kienet tifforma
mill-amalgamazzjoni tal-Partit Konservattiv u l-Partit Nazzjonali Liberali,
kienet lesta li tagħmel ħafna mil-liġijiet permanenti. Però ma kinux qabblu fuq
il-liġi li tħalli lill-pulizija jespellu soċjalisti aġitati minn djarhom, poter
użat eċċessivament fi żmijiet kontra avversarji politiċi. Il-Liberali Nazzjonali
rrifjutaw li jagħmlu din il-liġi permanenti, waqt li l-Konservattivi sostenew
biss it-totalità tal-abbozz, u finalment użaw il-veto sabiex jimblukkaw l-abbozz
sħiħ fis-sessjoni minħabba li Bismarck ma kienx se jaqbel ma' abbozz modifikat.

Hekk kif id-dibattu kompla sejjer, Guljelmu sar aktar konxju tal-problemi
soċjali, speċjalment tat-trattament tal-ħaddiema fil-minjieri li għamlu strajk
fl-1889, u kompla bil-politika attiva tiegħu fil-gvern, fejn ma kinitx l-ewwel
darba li fil-Kunsill interrompa lil Bismarck sabiex isaħħaħ l-argument tiegħu
f'favur il-politika soċjali. Bismarck ħada qatta' bla ħabel kontra l-politika
ta' Guljelmu u ħadem sabiex ibiddilha. Anke jekk Guljelmu kien isostni l-abbozz
anti-soċjalista mibdul, Bismarck ried is-sosten tiegħu sabiex juża' l-veto biex
iwaqqa' l-abbozz fit-totalità tiegħu. Madankollu, meta ra li l-argumenti tiegħu
naqsu li jikkonvinċu lil Guljelmu, Bismarck beda jaġita ruħu sakemm fl-aħħar
kixef ir-raġunijiet ostili tiegħu quddiem kulħadd sabiex it-tnedija tal-abbozz
tfalli, ħaġa li ma kinitx ċertament karatteristika tiegħu: li jara
lis-soċjalisti jaġitaw ruħhom sakemm kunflitt vjolenti jwassal għal skuża tajba
sabiex ikissirhom. Guljelmu rrisponda li ma kienx lest li jibda t-tron tiegħu
b'kampanja mdemmija kontra s-suġġetti tiegħu. Il-ġurnata segwenti, wara li nduna
bl-iżball li kien għamel, Bismarck ipprova jilħaq kompromess ma' Guljelmu billi
jaqbel mal-politika soċjali tiegħu lejn ħaddiema industrijali, u ppropona wkoll
kunsill Ewropew li l-għan tiegħu kien li jiddiskuti l-kundizzjonijiet
tax-xogħol, u kien se jkun presedut mill-Imperatur Ġermaniż.

Il-ksur definittiv tar-relazzjonijiet wasal meta Bismarck fittex għal maġġoranza
parlamentari ġdida, bil-Kartell tiegħu jivvota mill-poter minħabba l-fjask
tal-abbozz anti-soċjalista. Il-qawwiet li kien għad baqa' fir-Reichstag kienu
l-Partit Kattoliku Ċentrali u l-Partit Konservattiv. Bismarck xtaq jifforma
blokk ġdid mal-Partit Ċentrali, u stieden lil Ludwig Windthorst, il-kap
parlamentari sabix jiddiskutu alleanza. Din kellha tkun l-aħħar manuvra fil-kamp
politiku. Guljelmu ftit li xejn għoġbitu meta sema' biż-żjara ta' Windthorst. Fi
stat parlamentari, il-kap tal-gvern jiddepedni fuq il-kunfidenza tal-maġġoranza
parlamentari, u ċertament li għandu d-dritt li jifforma koalizzjonijiet sabiex
jassigura l-politiki tiegħu. Madanakollu, fil-Ġermanja, il-Kanċillier kien
jiddependi biss fuq il-kunfidenza tal-Imperatur, u Guljelmu fehem li l-Imperatur
kellu d-dritt li jkun mgħarraf qabel il-laqgħa tal-ministri tiegħu. Wara
argument misħun fl-uffiċċju ta' Bismarck, Guljelmu ħareġ 'il barra b'għadab
kbir, wara li qabel kien għadu kif xolja l-Ordni tal-Kabinett tal-1851 li kienet
ipprojbixxiet lill-Kabinet tal-Ministri Prussjan li jirrapporta direttament
lir-Re tal-Prussja, fejn kellhom bżonn minflok li jirrapurtaw permezz tal-Prim
Ministu. Bismarck, li wasal f'sitwazzjoni fejn ma seta' jieħu l-ebda vantaġġ
minnha, kiteb ittra ta' riżenja fejn fiha kkundanna l-indħil ta' Guljelmu
fil-politika barranija u dik domestika, ittra li ġiet pubblikata biss wara
l-mewt tal-istess Bismarck. Kif ġraw l-affarijiet, Bismarck sar l-ewwel vittma
tal-kreazzjoni tiegħu, u meta induna li t-tkeċċija tiegħu kienet imminenti:

Bismarck irriżenja fit-18 ta' Marzu 1890, fl-età ta' 75 sena wara insistenza ta'
Guljelmu II; minfloku, fir-rwol ta' Kanċillier tal-Ġermanja u Prim Ministru
tal-Prussja daħal Leo van Caprivi. Bismarck suċċessivament ġie promoss
għall-grad ta' "Kurunell Ġenerali bid-Dinjità ta' Marixxal tal-Kamp" u ngħata
titlu ġdid, dak ta' Duka ta' Lauenburg, li hu ironikament stqarr li huwa utli
meta jkun qiegħed jivjaġġa bil-moħbi. Minnufih ġie elett bħala Liberali
Nazzjonali fir-Reichstag fis-siġġu tal-Amburgu, però kien ġie imbarazzat meta
ġie sfurzat għat-tieni votazzjoni minn rivali Demokratiku Soċjali, u attwalment
qatt iktar ma ħa postu. Fl-aħħar irtira ruħu fl-istati tiegħu f'Varzin
(fil-Polonja tal-lum). Fi żmien xahar wara li l-mewt ta' martu fis-27 ta'
Novembru 1894, hu mar fi Friedrichsruh qrib Amburgu, fejn stenna bil-ħniena li
tintalab l-għajnuna tiegħu għal avviż jew parir.

Hekk kif kien telaq mill-uffiċċju tiegħu, iċ-ċittadini bdew jagħtuh ġieħ, fejn
bdew jiġbru l-flus sabiex jibnu monumenti bħall-Bismarck-Nationaldenkmal jew
torrijiet iddedikati għalih. Bismarck irċieva tifħir kbir fil-Ġermanja, b'ħafna
binjiet jieħdu ismu, b'kotba dwaru jkunu l-aktar mibjugħa, u ħafna drabi ġie
mpitter ukoll.

L-aħħar snin ta' ħajtu Bismarck qattagħhom jiġbor il-memorji tiegħu (Gedanken
und Erinnerungen , jew Thoughts and Memories) li kienu jikkritikaw u jiskreditaw
lill-Imperatur. Hu miet ta' fl-1898 ta' 83 sena f'Friedrichsruh, fejn indifen
fil-Bismarck-Mausoleum. Fil-lapida ta' fuq il-qabar hemm miktub "Qaddej Leali
Ġermaniż tal-Kaiser Guljelmu I".

Fi Frar tal-1888 Bismarck kien avverta li kriżi Balkanika se ddur fi gwerra
dinjija (minkejja li l-gwerra waslet fl-1914, il-pajjiż Balkaniku kien
is-Serbja, u mhux il-Bulgarija):



https://mt.wikipedia.org/wiki/Oscar_Romero

Il-Beatu Óscar Arnulfo Romero (Ciudad Barros, 15 ta' Awwissu 1917 – San
Salvador, 24 ta' Marzu 1980) kien Arċisqof ta' San Salvador, il-belt kapitali
tar-Repubblika ta' El Salvador fl-Amerika Ċentrali, li nqatel minn persuna waqt
li kien qed jiċċelebra quddiesa minħabba d-difiża tiegħu tal-foqra.

Bin Santos Romero u Guadalupe de Jésus Galdámez, Óscar Arnulfo Romero y Galdámez
twieled f'familja modesta ta' sebat aħwa, kollha subien ħlief waħda, fi Ciudad
Barros, raħal pittoresk fuq l-għoljiet, b'altitudni ta' 900 metru, mhux 'il
bogħod mill-fruntiera mal-Ħonduras. Missieru kien telegrafu lokali u kien iħobb
il-mużika u l-qari. F'daru kellu librerija ta' kotba ikbar minn tal-kappillan,
iktar minn mitt ktieb. Lil uliedu għallimhom it-talb u l-katekiżmu iżda ma tantx
kien Kattoliku ferventi u jidher li kellu diversi tfal oħra illeġittimi. Ommu
mill-banda l-oħra kienet reliġjuża ħafna u kull filgħaxija kienu jgħidu
r-rużarju. Oscar kien l-iktar wieħed reliġjuż mill-aħwa. Kien iħobb imur
il-knisja jitlob u jqum bil-lejl jitlob kif xehed ħuh iż-żgħir Mamerto li kien
jorqod fl-istess sodda miegħu imma li min-naħa tiegħu kien jippreferi jorqod.

Missieru qabbdu s-sengħa ta' mastrudaxxa mal-aqwa mastrudaxxa tal-post, Juan
Leiva, u bl-għajnuna tiegħu ħadem bibien, imwejjed u saħansitra twiebet. Iżda
fuq kollox kien jitlob ħafna tant li Leira qal li f'ħajtu kollha qatt ma ra
bniedem jitlob daqsu. Kif jispiċċa mix-xogħol kien jitlaq jiġri lejn il-knisja
biex jitlob. Fis-sengħa kien sejjer tajjeb, iżda ta' 13-il sena kif wera x-xewqa
li jsir saċerdot, bagħtuh fis-seminarju ta' San Miguel. Biex iħallaslu l-istudji
missieru ta għall-kiri biċċa mill-abitazzjoni tagħhom iżda meta dawwar il-ħsieb
u ma kienx se jħallaslu iktar, l-Isqof ta' San Miguel ma riedx jitilfu u
ħallaslu hu. Oscar ukoll kien jaħdem biex imantni lilu nnifsu, tant li sajf
minnhom ħadem f'minjiera. Fis-seminarju mmexxi mill-Klaretjani, Romero kien
kuntent u faħħarhom bħala edukaturi "denji, umli u ta' servizz". Fil-ġiti li
kienu jagħmlu Oscar ma kienx joqgħod lura milli jissoċjalizza u kemm -il darba
tela' fil-quċċata tal-vulkan ta' San Miguel. Kien iħobb ħafna l-predikazzjoni,
il-mużika u l-kant. Malajr beda ħiereġ it-talent tiegħu ta' oratur li
fis-seminarju ġie inkoraġġit biex ikompli jiżviluppah.

Is-superjuri tiegħu kif raw ix-xeħta tiegħu għall-istudju bagħtuh Ruma. Ftit
jiem qaebl telaq lejn Ruma miet missieru. Romero studja fil-Pontificia
Università Gregoriana immexxija mill-Ġiżwiti bejn l-1937 u l-1942 fil-Fakultà
tat-Teoloġija fejn ġab il-Baċellerat, il-Liċenzjat u d-Dottorat. Minn hemm xorob
ukoll l-ispiritwalità Injazjana u beda jipprattika l-Eżerċizzji Spiritwali ta'
San Injazju. Kien jgħix fil-Colegio Pío Latino Americano mmexxi ukoll
mill-Ġiżwiti fejn għamel ħafna ħbieb. Fil-villeġjatura tas-sajf f'Montenero qrib
Livorno kien jgħallem jgħumu lis-seminaristi l-oħra. Bħal ħafna seminaristi oħra
f'Ruma kien jieħu sehem fil-ħajja reliġjuża tal-belt ta' Ruma u hu ta servizz
f'parroċċi fil-periferija ta' Ruma bħal Garbatella u Quarticciolo. F'Ruma kibret
fih imħabba kbira lejn il-figura tal-Papa, speċjalment lejn Papa Piju XI, li
assista għall-mewt tiegħu fl-1939 u kien jammirah għall-fermezza u l-kuraġġ
tiegħu quddiem il-potenti ta' din id-dinja, Hitler u Mussolini: "Sakemm indum
Papa jien ħadd ma jidħak bil-Knisja."

Kien ordnat saċerdot f'Ruma nhar l-4 ta' April 1942 u baqa' Ruma sakemm ġab
id-dottorat fit-teoloġija axxetika. Fl-1943 irritorna El Salvador ma' ħabibu
Padre Valladares. Huma u sejrin lura waqfu Spanja u l-Kuba, fejn żammewh f'kamp
ta' internament għax kien ġej mill-Italja Faxxista. Wara diversi xhur miżmuma
priġunieri, Valladares marad u t-tnejn li huma ġew trasferiti fi sptar. Minn
hemm inħelsu u salpaw lejn il-Messiku, imbagħad lura lejn El Salvador.

Sar kappillan ta' Anamorós, iżda għamel biss xahrejn għax fl-1944 Mons. Miguel
Angel Machado, isqof ta' San Miguel riedu bħala segretarju tiegħu. Hemm sar
ukoll kappillan tal-parroċċa tal-Katidral u kien jgħix u jaħdem fil-knisja ta'
Santo Domingo. Qabel ma jintefa' għall-attività, Romero kien ingħaqad ma' grupp
ta' saċerdoti f'għaqda jisimha Possumus, bil-ħsieb li jitqaddsu akkost ta'
kollox, b'talb assidwu, axxeżi u dixxiplina interjuri u mortifikazzjonijiet
interni u esterni. F'San Miguel kien fdat b'ħafna inkarigi: kappillan, konfessur
u direttur spiritwali tal-patrijiet u s-sorijiet, direttur tal-ġurnal
settimanali tad-djoċesi, kollaboratur stabbli tar-radju djoċesan, rettur
tas-seminarju minuri, president tal-kumitat għall-bini tal-katidral, għalliem
tar-reliġjon u l-morali f'kulleġġ tal-bniet. Kien jorganizza l-klassijiet
tal-katekiżmu u ċ-ċerimonji tal-Ewwel Tqarbina. Kien Assistent Ekkleżjastiku
għall-Azzjoni Kattolika, għat-Terzjarji Franġiskani, l-Appostolat ta' Talb,
il-Kavallieri tas-Santu Sepulkru, il-Moviment tal-Familji Insara, l-Alcoholics
Anonymous u għal għaqdiet oħra Kattoliċi. Kien promotur tad-devozzjoni
tal-Verġni tal-Paċi ta' San Miguel u b'insistenza tiegħu din ġiet elevata għal
Patruna ta' El Salvador flimkien ma' Kristu Salvatur.

Romero kien ifittex li jgħix ħajja saċerdotali żelanti u awstera b'ispirazzjoni
Injazjana. Kellu ħajja spiritwali pjuttost tradizzjonali bbażata fuq il-kostanza
fit-talb, kura tad-dmirijiet spiritwali u liturġiċi, eżami spiss tal-kuxjenza,
viġilanza fuq il-ħsibijiet, sawm, rużarju u penitenza. Dan kien inaqqas
mill-aspett attivistiku tiegħu imma kien il-premessa meħtieġa għall-ħidma kollha
li kien jagħmel. Fl-irtiri kien rigoruż, l-aktar rigward is-solitudni, kif
jiftakruh il-Klaretani li ta' kull sena kien imur jagħmel ġimgħa irtir għandhom
biex jirrifletti u jitlob f'silenzju assolut. Lanqas kelma ma kien jgħid u ma
kienx ikun irid jiekol mal-oħrajn. Kien jemmen li "l-akbar ħtieġa li għandna
bħalissa hija l-qdusija tas-saċerdoti", din biss tista' tikseb aktar erwieħ u
din tiddependi mit-talb u s-sagrifiċċju. Il-mudell preferut tiegħu kien San
Ġwann Maria Vianney, il-Kurat t'Ars. Romero kien iqis il-vokazzjoni saċerdotali
tiegħu nnifsu bħala "ċerta u divina".

Il-poplu ta' San Miguel kien japprezza u jħobb lil Romero għax kien jifhimhom.
Ħafna mis-sinjuri ukoll kienu jħobbuh. Kien jaf jolqot il-kordi ta' qalbhom
fil-prietki tiegħu (kien jaġġorna ruħu kontinwament fil-katekiżi) u
fil-konverżazzjonijiet personali. Kien ġeneruż spiritwalment u materjalment.
Kien karitattiv mal-foqra, u ħafna drabi kien joqgħod nieqes hu biex jgħinhom.
Ġieli lanqas kien jiekol biex jieklu huma. Waqqaf għaqda "Lustrascarpe ta' San
Miguel", tfal li jillustraw iż-żraben tan-nies, u kien itihom ikel u kenn fi
proprjetà tal-parroċċa. Ħoloq oratorju għaż-żgħażagħ li barra li kien
jgħallimhom il-katekiżmu sar skola professjonali ta' snajja' artiġġjanali. Kien
iżur regolarment il-ħabsin u jirregalalhom oġġetti ta' bżonn u jurihom films
divertenti biex itaffilhom il-monotonija. Kien jgħin lill-prostituti biex ma
jibqgħux fit-triq u l-alkoħolisti biex jieqfu jixorbu. Kien iżur kull ġimgħa
l-morda tal-Isptar San Juan de Dios. Kien jitlob lill-Caritas djoċesana li
kienet tqassam l-ikel biex tgħallem ukoll lin-nies kif ikollhom nutrizzjoni
tajba. Kien jimpurtah mill-ġid tal-persuna sħiħa. Kien jiffrekwenta lis-sinjuri
mhux għax kien jieħu pjaċir fl-ambjenti tagħhom imma biex jikkatekizzahom u
jitlobhom jgħinu lill-foqra. Sa filgħaxija kien ikun għajjien mejjet b'din
il-ħidma kollha u mhux l-ewwel darba li raqad fil-konfessjonarju jew ta
penitenza ta' "ħames pesos" flok ħames ave mariji!

Minkejja l-"konservattiżmu" Kattoliku tiegħu, sa minn daż-żmien Romero beda jiġi
akkużat b' "komuniżmu" minn xi esponenti politiċi tal-lemin għax espona
d-duttrina soċjali tal-Knisja u kkritika it-trattament ħażin tal-ħaddiema li
kienu jitħaddmu bil-ġurnata mill-cafetaleros, il-produtturi tal-kafè. Xi uħud
maqrusin bl-appelli tiegħu għal tqassim ġust tal-ġid bdew jakkużawh li qed
ibagħbas fil-ġbir tal-fondi għall-bini tal-katidral u li seraq il-ġojjelli li
kienu jżejnu lill-Verġni tal-Paċi, iżda dawn kienu biss kalunnji. Oħrajn bdew
ixerrdu xnigħat fuq saħħtu. Dan ħabba l-fatt li t-tabib kien ordnalu tliet xhur
mistrieħ. L-istess tabib kien stqarr f'ittra lin-nunzjatura fl-1964 li hija
gidba li Romero huwa miġnun jew isofri minn xi paraliżi. Fi kliem it-tabib
"Romero huwa fighter kbir, ma jiqafx jaħdem, u bla dubju l-ħafna xogħol tiegħu
iwasslu xi drabi għal eżawriment naturali."

Romero kien jiffrekwenta l-Opus Dei, għaqda li l-fundatur tagħha José María
Escrivá de Balaguer kien sar jafu fl-1955 fl-Ewropa. Escrivà kien ta'
inkoraġġiment kbir għal Romero biex "jaqdi b'żelu appostoliku lill-Knisja
Qaddisa Rumana." Fl-Opus Dei, Romero kien jammira l-ispiritwalità soda tagħhom,
il-fedeltà lejn il-Knisja, l-impenn fix-xogħol u s-"sens sopranaturali" tagħhom
- kwalitajiet li hu nnifsu kien jikkultiva f'ħajtu. Romero fil-fatt kien jitlob
ħafna, u mit-talb kien iħossu xprunat għall-azzjoni, kien jaħdem b'serjetà u
determinazzjoni, u kien lest li jibqa' fidil lejn Kristu u lejn il-Knisja akkost
li jmut martri. Kien qarrej assidwu tal-Osservatore Romano u kuljum kien jismu
r-Radju tal-Vatikan. Kellu venerazzjoni bla tarf lejn il-Papa u t-tagħlim
tiegħu. Kien isegwi l-motto Injazjan sentire cum Ecclesia (qalb waħda
mal-Knisja). Kien jilbes dejjem is-suttana u kien iċanfarhom lil dawk
il-qassisin li ma kinux jilbsuha jew li ma kien ikollhom l-ebda distintiv, u
dawk li jkollhom familjarità żejda man-nisa. Kien jikkultiva l-identità
saċerdotali tiegħu iżda kien jaf ukoll ir-ruħ tal-poplu u kien jaf
jinterpretaha. Kull filgħaxija kien ilaqqa' lin-nies fil-knisja għal ora santa
quddiem is-Sagrament espost. Kien jitlob ir-rużarju man-nies, u l-quddiesa
dejjem kien jagħmilha b'devozzjoni u solennità.

L-Insara ta' San Miguel stennew li wara r-riżenja tal-Isqof Machado,
is-suċċessur naturali tiegħu kien se jkun Romero iżda minfloku nħatar l-isqof
Nordamerikan Lawrence Graziano. Bil-wasla ta' Graziano, Romero ma baqax
fiċ-ċentru tal-ħidma tad-djoċesi u beda jgħin iktar fin-nunzjatura. F'Ġunju 1967
inxterdet l-aħbar li Romero ma kienx se jibqa' San Miguel għax inħatar
segretarju tal-Konferenza Episkopali ta' El Salvador. In-nies infurjat tant li
twaqqaf kumitat "Romero in San Miguel" li mar jipprotesta għand in-nunzju.
Romero ħeġġeġ lin-nies għall-ubbidjenza lejn l-awtoritajiet tal-Knisja iżda hu
nnifsu telaq minn San Miguel imnikket għall-aħħar. Kien konvint li Graziano ma
kienx isqof tajjeb u fil-fatt sena u nofs wara n-nomina tiegħu Graziano
rriżenja. Fid-djarju tiegħu, fl-1 ta' Settembru 1967, Romero kiteb hekk: "Irqadt
fil-fond. Inħoss id-distakk minn ambjent daqstant maħbub imma ninsab seren u
qiegħed nistrieħ mingħajr responsabbiltà. Nitlob lill-Mulej jaħfirli. Kif inti
għedtilna: Aħna qaddejja battalna għamilna dak li kellna nagħmlu. Nisperaw..."

Nhar il-25 ta' April 1970 inħatar isqof awżiljari ta' San Salvador. Hekk sar
il-kollaboratur prinċipali ta' Mons. Luis Chávez y González, protagonist
tat-Tieni Konferenza tal-episkopat latinoamerikan f'Medellín (1968). Il-motto li
Romero għażel għall-episkopat tiegħu kien Sentir con la Iglesia, meħud
mill-Eżerċizzji Injazjani, u li kien sar il-programm ta' ħajtu. Iċ-ċerimonja
tal-konsagrazzjoni tiegħu nhar il-21 ta' Ġunju kienet waħda solenni għalkemm ġo
palestra (gym) ta' liċeo tal-knisja. Għaliha attendew il-President
tar-Repubblika, Hernandez, il-Kardinal Casariego tal-Gwatemala, l-isqfijiet
kollha tal-pajjiż u n-nunzju Prigione. Iċ-ċerimonja kienet fdata f'idejn ħabib
antik tiegħu, il-ġiżwita Rutilio Grande, li assigura lil Romero li ma kienx se
jkun hemm spejjeż speċjali. Romero riedha tkun fuq kollox okkażjoni biex in-nies
jifhmu x'jiġifieri isqof għall-knisja. Xarabanks mimlijin nies minn San Miguel
waslu ukoll f'San Salvador, b'turija ta' rispett u affett kbir lejn Romero.

F'Mejju 1971, l-Arċisqof Chavez ħatar lil Romero editur tal-ġurnal
tal-arċidjoċesi bl-isem ta' Orientación, u fl-1972 ħatru Rettur tas-Seminarju
inter-djoċesan tal-pajjiż.

Nhar il-15 ta' Ottobru 1974 inħatar isqof ta' Santiago de María, b'popolazzjoni
ta' 425,000 ruħ, djoċesi fqira li kienet tikkomprendi fiha Ciudad Barrios, belt
twelidu. F'Novembru Romero mar Ruma jirringrazzja lil Papa Pawlu VI
għall-fiduċja li wera fih u l-Papa rregalalu kalċi u għajnuna ta' $3,000
għad-djoċesi. Nhar l-14 ta' Diċembru Romero kien insedjat bħala isqof min-nunzju
Malti Emmanuel Gerada fil-preżenza ta' uffiċjali għoljin governattivi u
ekkleżjastiċi fost ferħ popolari. Sitt xhur wara, fil-21 ta' Ġunju, fis-siegħa
ta' filgħodu gwardji governattivi għamlu irruzzjoni f'raħal żgħir fid-djoċesi
tiegħu, jismu Tres Calles, ifittxu l-armi, u barra li ssakkeġġaw ħafna djar
qatlu ħames campesinos (raħħala). L-għada stess Romero mar ifarraġ lill-familji
u jqaddes għal ruħ il-vittmi u fl-omelija kkundanna l-massakru bħala attakk fuq
id-drittijiet umani. Wara mar jipprotesta mal-kmandant tal-Gwardja lokali iżda
dan imminimizza li ġara u qallu li l-maqtula kienu biss delinkwenti. Romero
wieġbu li dawn kellhom dritt għall-ġustizzja kienu min kienu u għamlu x'għamlu.
Erbat ijiem wara, kiteb ittra addolorata lill-President tal-pajjiż Molina
mimlija rabja iżda fl-istess ħin rispettuża. Romero ma pprotestax pubblikament
għax fi kliemu l-Knisja ma kinitx involuta direttament, ma kienx jaf il-veri
mottivi tal-qtil u għax ra li jkun aħjar jintervjeni direttament
mal-awtoritajiet. Sa dakinhar Romero kien għadu jaħseb li l-ogħla awtoritajiet
ma kinux responsabbli tad-delitti li jikkomettu dawk ta' taħthom u li se
jirremedjaw l-abbużi u li l-ewwel responsabbiltà tiegħu kienet lejn il-Knisja
bħala istituzzjoni. Iżda l-ġrajjiet tal-ewwel ġimgħat tiegħu bħala arċisqof
sentejn wara kellhom ineħħulu kull fiduċja fl-ogħla uffiċjali tal-gvern u
ġegħluh jieħu pożizzjoni pubblika kuraġġuża biex jiddefendi l-vittmi
tal-vjolenza governattiva u jara f'dan id-dover tal-Knisja fid-dawl tal-Konċilju
Vatikan II li ta viżjoni ta' Knisja bħala qaddejja tal-poplu.

Biex ikun ta' għajnuna għar-raħħala l-Isqof Romero kien jarma l-loudspeakers fuq
il-jeep u jsuq lejn inħawi abbandunati biex jipprietkalhom, idoqqilhom il-mużika
sagra, iqarar, iqaddes, jgħammed u jżewweġ. Il-qassisin ta' Santiago kienu
jmorru aħjar miegħu milli kienu jmorru dawk ta' San Miguel. Barra li kienu
jammirawh għall-ħeġġa u l-enerġija tiegħu sabuh isqof iktar miftuħ u lest biex
jiddjaloga magħhom. Kien jagħmel minn kollox biex jgħin parroċċi foqra u kien
jibgħatilhom materjal għall-bini, attrezzaturi għas-sound tal-knisja u li
jkollhom bżonn.

Nhar it-22 ta' Frar 1977, Oscar Romero, wara biss sentejn isqof f'Santiago de
Maria, kien insedjat bħala arċisqof tal-ikbar arċidjoċesi ta' pajjiżu li dak
iż-żmien kien għaddej mill-agħar tiġrib taħt gvern dittatorjali lemini. L-għażla
ta' Romero, propost min-nunzju Gerada, intlaqgħet bil-ferħ mill-gvern li kien
għadu ma jafx x'isarraf dak l-isqof kwiet u timidu. Meta kien għadu isqof ta'
Santiago di Maria kien magħruf bħala bniedem paċifiku li joqgħod lura milli
jxellef difru ma' min qiegħed fis-setgħa. Il-gvern tal-ġeneral Molina kien moħħu
mistrieħ li Romero mhux se jaqlagħlu inkwiet jew jipprotesta kontra
l-inġustizzji fil-pajjiż. F'intervista li kien ta fl-10 ta' Frar lil ġurnal
lokali Romero kien qal: "Irridu nibqgħu fiċ-ċentru, għassa, bil-manjiera
tradizzjonali, imma nfittxu l-ġustizzja...(Il-missjoni tas-saċerdot) hija
eminentement reliġjuża u traxxendentali... il-gvern m'għandux iqis saċerdot li
jieħu pożizzjoni fuq il-ġustizzja soċjali bħala politiku jew element sovversiv
meta dan ikun qed iwettaq il-missjoni tiegħu fil-politika tal-ġid komuni."

Il-President offrielu karozza lussuża Cadillac kif ukoll palazz kollu rħam iżda
Romero rrifjutahom it-tnejn, anzi għaġġeb lil kulħadd meta lanqas biss mar jieħu
sehem fiċ-ċerimonja tal-ġurament tal-istess president, imtella' hemm bil-qerq.

Ġimgħa wara, is-Sibt, 12 ta' Marzu, il-Ġiżwita Rutilio Grande telaq bil-jeep,
bil-pastorali ta' Romero fil-but, biex imur iqaddes fir-raħal ta' El Paisnal,
fejn kien twieled. Miegħu kellu żewġt iħbieb, raġel anzjan u tifel ta'seba'snin
jismu wkoll Rutilio. Patri Rutilio kien “ġellied” favur il-fqar ta' El Salvador
u għalhekk xejn ma kien stmat mill-awtoritajiet, anzi kienu jħarsu b'ċerta
stmerrija lejh. Kien jgħallem li fil-pajjiż kellu jkun hemm liġijiet ġusti li
jagħtu dinjità lill-poplu u li qabel iseħħ dan ma setgħux isejħu lil Kristu
Salvatur bħala l-patrun ta' pajjiżhom. Ftit ġranet qabel, f'waħda mill-priedki
tiegħu kien qal: “Huwa perikoluż tkun Nisrani fid-dinja tagħna, fejn li
tippriedka l-Vanġelu saret ħaġa sovversiva u s-saċerdoti huma eżiljati talli
jippridkawh!”

Ir-reġim dittatorjali sar l-eqqel għadu ta' Romero, imma t-tensjoni nħasset
ukoll fil-Knisja. Bdew jaslu rapporti kontrih anke f'Ruma u n-Nunzju
tal-Vatikan, li dak iż-żmien kien il-Malti l-Arċisqof Emmanuel Gerada, ftit li
xejn kien favurih. U f'ittra pastorali li kiteb f'dawk is-snin, l-Arċisqof
Romero wissa li meta l-Knisja “tidħol fid-dinja tad-dnub b'intenzjonijiet ta'
salvazzjoni u liberazzjoni, id-dnub tad-dinja jinfed fil-Knisja u jaqsamha,
billi jifred l-Insara awtentiċi ta' rieda tajba minn dawk li huma Nsara biss
fl-isem u fid-dehra.”

Fl-1978 Romero ġie nnominat għall-Premju Nobel għall-Paċi imma dakinhar
il-premju ħaditu Madre Tereża, illum Beata. Fl-1980 Romero kiteb lill-President
Jimmy Carter biex ma jkomplix jibgħat għajnuna militari għax din kienet qiegħda
tintuża “kontra l-poplu tiegħi”. Għal tnax-il sena sħaħ l-Amerika bagħtet
miljuni ta' dollari f'għajnuna lill-gvern. Iżda ħadd ma ta kas ta' l-ittra ta'
Romero.

L-għada, 24 ta' Marzu, l-Arċisqof Romero ġie assassinat fis-sitta u nofs ta'
filgħaxija waqt li kien qed iqaddes fil-kappella ta' l-Isptar tal-Providenza
Divina f'San Salvador stess. Skont audio-recording tal-Quddiesa, huwa ntlaqat
minn tir ta' arma sparat waqt li kien qed jgħolli l-kalċi fi tmiem ir-rit
Ewkaristiku. Demmu nfirex fuq l-altar u tħallat mal-inbid tal-kalċi li l-Insara
jemmnu li jsir id-Demm ta' Kristu.

Il-għada tal-mewt tiegħu, il-Papa Ġwanni Pawlu II hekk tkellem dwar il-mewta
tiegħu:

Malta kellha sehem fiċ-ċelebrazzjoni tal-beatifikazzjoni bit-tnedija tal-ewwel
ktieb bil-Malti dwar Romero, "Qatlu lill-Arċisqof - Il-ġrajja ta' Oscar Romero".
F’dan il-ktieb, l-ewwel produzzjoni ta’ Say It Publications, Robert Aloisio,
awtur ta’ diversi artikli f’ġurnali u rivisti, jitratta fost l-oħrajn
ir-relazzjoni ta’ Romero mal-Papa Ġwanni Pawlu II, man-Nunzju Malti għal El
Salvador Emanuel Gerada, mal-Opus Dei, mat-Teoloġija tal-Liberazzjoni u
mal-Ġiżwiti u l-konnessjoni ta’ Malta ma’ Romero. Fuq kollox Aloisio jisħaq fuq
l-imħabba ta’ Romero lejn il-foqra u l-ħidma tiegħu favur il-ġustizzja soċjali.



https://mt.wikipedia.org/wiki/Nju

Nju huwa pajjiż gżira fin-nofsinhar tal-Oċean Paċifiku , 2400 kilometru (1500
mi) grigal tan-New Zealand u fit-trijangolu ffurmat mit-Tonga (fil-Lbiċ),
is-Samoa (fil-Majjistral) u l-Gżejjer ta' Cook (fil-Lbiċ). L-art tagħha fiha 260
kilometru kwadru (100 mili kwadri) u l-popolazzjoni tagħha, il-parti l-kbira
Polineżjana, hija ta’ madwar 1400 ruħ. Dawn is-soltu l-gżira jsejħulha
"Il-Blata", referenza għal-laqam tradizzjonali "Il-Blata tal-Polineżja".
Għalkemm awto-governattiva, Nju għandu assoċjazzjoni ħielsa ma' New Zealand u
b'hekk m'għandux sovranità sħiħa. In-Njujani huma ċittadini tan-New Zealand u
r-Reġina Eliżabetta II hija l-kap ta' stat ta' Nju fil-kapaċità tagħha bħala
r-Reġina tan-New Zealand. Ir-relazzjonijiet diplomatiċi fil-parti l-kbira tieħu
ħsiebhom New Zealand f'isem Nju. 90-95% tan-nies Njujani jgħixu f'New Zealand
flimkien ma' madwar 70% ta' dawk li jitkellmu bil-lingwa Njuana. Fl-2003, Nju
sar l-ewwel "nazzjon tal-wi-fi" fid-dinja.

Nju kienet ikkoloniżżata minn Polineżjani minn Samoa madwar 900 WK. Invażuri
oħra ġew mit-Tonga fis-seklu 16. Sal-bidu tas-seklu 18, jidher li ma kienx hemm
gvern nazzjonali jew mexxej nazzjonali. Qabel, il-kapijiet tal-familji kienu
jeżerċitaw l-awtorità tagħhom fuq ċerti segmenti tal-popolazzjoni. Madwar l-1700
il-kunċett u l-prattika ta’ "monarkija" jidhru li ġew introdotti permezz
tal-kuntatt mas-Samoa jew Tonga. Minn dak iż-żmien suċċessjoni ta' patu-iki
(Rejiet) iggvernaw il-gżira, l-ewwel wieħed minnhom kien Puni-Mata. Nt-toga, li
saltan fis-snin 1875-1887, kien l-ewwel re Nisrani. L-ewwel Ewropew li żar Nju
kien il-Kaptan James Cook fl-1774. Cook għamel għamel tliet tentattivi biex
jinżel fuq il-gżira, iżda ġie miċħud il-permess mill-abitanti Polineżjani. Huwa
semma l-gżira "Il-Gżira Salvaġġa" għaliex, skont il-leġġenda in-nies nattivi li
"laqgħuh" kienu miżbugħa b’dak li deher lil Cook u l-ekwipaġġ tiegħu li kien
demm. Madankollu, iż-żebgħa fuq is-snienhom kienet ħulaħula meħuda minn banana
ħamra nattiva.

Fiż-żewġ sekli ta' wara l-gżira kienet magħrufa bħala l-Gżira Salvaġġa, sakemm
l-isem oriġinali Niu ē, li jfisser "Araw l-ġewża tal-Indi", reġa’ beda jintuża.

L-Ewropej li ppruva jiġu fuq il-ġżira wara dan kienu mis-Soċjetà Missjunarja ta'
Londra li waslu fl-1846 fuq il-vapur "Messanger of Peace". Wara ħafna snin
jippruvaw jinżlu l-art il-missjunarji Ewropew ħadu Njujan, jismu Nukai
Peniamina, Samoa biex jiġi mħarreġ bħala saċerdot fil-Kulleġġ Teoloġiku ta'
Malua. Peniamina mar lura bħala missjunarju bl-għajnuna ta Toimata
Fakafitifonua. Fl-aħħar tħalla jinżel fuq il-gżira f'Uluvehi Mutalau wara li
numru ta’ tentattivi fl-irħula l-oħra ma rnexxewx. Il-Kapijiet tar-raħal ta’
Mutalau ħallew 'l Peniamina joqgħod hemm u assenjaw aktar minn 60 għassies biex
jipproteġuh lejl u nhar fil-forti ta' Fupiu.

Il-Kristjaneżmu kien l-ewwel mgħallem lin-nies ta' Mutalau qabel ma ġie
ppriedkat lill-irħula kollha ta' Nju; fil-bidu l-irħula l-kbar l-oħra opponew
l-introduzzjoni tal-Kristjaneżmu u ippruvaw joqtlu 'l Peniamina. In-nies
mill-villaġġ ta’ Hakupu, għalkemm dan kien l-aħħar raħal li rċieva
l-Kristjaneżmu, ġie jitlob għal "xi kelma ta' alla"; għalhekk ir-raħal tagħhom
ssemma mill-ġdid "Ha Kupu Atua" li tfisser "xi kelma ta’ alla", jew "Hakupu"
fil-qosor.

Fl-1887, ir-Re Fata-a-iki, li kien is-saltan 1887-1896, offra li jċedi
s-sovranità lill-Imperu Britanniku għax beżgħu mill-konsegwenzi ta’ annexation
minn forza kolonjali inqas benevolenti. L-offerta ma kinitx aċċettata sa 1900.

Nju kien protett mil-Brittanja għal żmien, iżda l-involviment dirett tar-Renju
Unit ntemmet fl-1901 meta New Zealand ħadu l-gżira. L-Awto-gvern ingħata
mill-parlament tan-New Zealand mal-kostituzzjoni l-1974, wara referendum ta' Nju
fl-1974 fejn in-Njujani ġew mogħtija tliet għażliet: indipendenza, awtonomija
jew kontinwazzjoni bħala territorju New Zealand. Il-maġġoranza magħżula
self-government u l-kostituzzjoni bil-miktub, Nju ġiet ippromulgata bħala liġi
suprema. Robert Rex, native parti etnikament parti Ewropea,, inħatar premier 1
tal-pajjiż, pożizzjoni li żamm sa mewtu 18 sena wara. Rex saret l-Njujana ewwel
li jirċievu knighthood, fl-1984.

F'Jannar 2004, Nju ntlaqat minn Ċiklun Heta, li qatel żewġ persuni u kkawżaw
ħsara estensiva lill-gżira kollha, inkluż ħassar ħafna min-nofsinhar tal-belt
kapitali, Alofi.

L-Att Kostituzzjoni ta' Nju investa l-awtorità ta' eżekuttiva fil-Maestà Tagħha
r-Reġina fi Dritt ta' New Zealand u l-Gvernatur Ġenerali ta' New Zealand.
Il-Kostituzzjoni speċifikat li fil-prattika ta' kuljum sovranità hija eżerċitata
mill-Kabinett tal-Ministri ta' Nju, li tinkludi l-premier u tliet Ministri oħra.
Il-premier u l-ministri huma membri tal-Assemblea Leġiżlattiva ta' Nju,
parlament tal-pajjiż.

L-assemblea tikkonsisti minn 20 membru eletti demokratikament, 14 minnhom huma
eletti mill-eletturi ta’ kull raħal kostitwenz , sitta mill-votanti kollha
reġistrati f'kull kostitwenzi. Eletturi għandhom ikunu ċittadini ta’ New
Zealand, residenti għal mill-inqas tliet xhur, u l-kandidati għandhom ikunu
eletturi u residenti għal 12-il xahar. Kull min twieled fi’ Nju għandhom
jirreġistraw fir-reġistru elettorali.

L-Kelliem jiġi elett mill-Assemblea u hija l-ewwel uffiċjali li jiġu eletti
fl-ewwel sessjoni tal-Assemblea Leġiżlattiva wara l-elezzjoni. Il-Kelliem
il-ġdid jitlob għal nominazzjonijiet għall premier; il-kandidat ma 'l-aktar voti
mill-membri 20 jiġi elett. Il-Premier tagħżel tliet membri oħra li jiffurmaw
il-Kabinett tal-Ministri, il-fergħa eżekuttiva tal-gvern. L-oħra żewġ organi
tal-gvern, wara l-mudell Westminster, huma l-Assemblea Leġiżlattiva u
l-Ġudikatura. Elezzjonijiet ġenerali ssir kull tliet snin, l-aktar reċentement
fis-7 ta’ Mejju 2011.

Il-ġudikatura hija indipendenti mill-eżekuttiv u l-leġiżlatura. Nju għandha High
Court, Qorti ta’ Appell, u tgawdi l-appelli lill-Kumitat Ġudizzjarju Kunsill
tal-Privy, f'Londra.

Nju hija km² 269 mqajma Atoll qroll fl-Oċean Paċifiku tan-Nofsinhar, fil-Lvant
tat-Tonga. Hemm tliet ġeografikamenti periferiċi qroll sikka maż-Żona Ekonomika
Esklussiva li ma jkollhomx kwalunkwe żona ta’ art:

Minbarra dawn, Albert Meyer Reef, (20 ° 53'S, 172 ° 19'W, kważi 5 km twila u
wiesgħa, fond anqas 3 metri, 326 km Lbiċ) mhux uffiċjalment mitluba min Nju, u
l-eżistenza ta Haymet Rocks, (26 ° S, 160 ° W, 1273 km ESE) hija dubjuża.

Nju hija waħda akbar tal-gżejjer qroll fid-dinja. L-art tikkonsisti franka irdum
woqfa tul il-kosta ċentrali ta' plateau li tiżdied għal madwar 60 metru 'l fuq
livell tal-baħar. Is-sikka tal-qroll iddawar l-gżira, bil-waqfa maġġura biss
fis-sikka li tinsab fil-kosta tal-punent ċentrali, viċin il-belt kapitali,
Alofi. Karatteristika notevoli hija n-numru ta’ għerien tal-franka li jinstabu
qrib il-kosta.

Il-gżira, bejn wieħed u ieħor għandha forma ovali fil-forma (bid-dijametru ta'
madwar 18 kilometru), b'żewġ bajjiet kbar madwar il-kosta tal-punent, il-Bajja
Alofi fiċ-ċentru u l-Bajja Avatele fin-nofsinhar. Bejn dawn huwa l-promontorju
tal-Punt Halagigie. Peniżola żgħira, TePā Punt , huwa qrib il-ftehim ta' Avatele
fil-Lbiċ. Ħafna mill-popolazzjoni tgħix qrib il-kosta tal-punent, madwar
il-kapital, u fil-majjistral.

Uħud mill-ħamrija huma geochemically ħafna li mhumiex tas-soltu. Din it-tip ta'
ħamrija hija estremament ferm niexfa tropikali, b'livelli għoli ta' ħadid u
ossidi tal-aluminju (oxisol) u merkurju, u fihom livelli għolja ta'
radjoattività naturali. M'hemm kważi l-ebda uranju, iżda r-radjonukeidi Th-230 u
Pa-231 huma ras it-tħassir tal-katina. Dan huwa l-istess distribuzzjoni ta'
elementi li jinstabu b'mod naturali fil-qiegħ il-baħar fond ħafna, iżda
l-evidenza ġeokimiċi tissuġġerixxi li l-oriġini hija estrema tat-temp ta' qroll
u għadis tal-baħar fil-qosor 120000 sena ilu. Upwelling Endothermal, li permezz
tagħha sħana ħafifa vulkanika naturali tfassal ilma baħar fond sa permezz
tal-qroll poruż, li jistgħu jikkontribwixxu wkoll.

L-ekonomija ta’ Nju hija żgħira, bil-Prodott gross domestiku ta’ NZ $ 17 miljuni
fl-2003, jew US $ 10 miljun fl parità ta' poter tax-xiri.Ħafna attivitajiet
ekonomomiċi ddur madwar il-gvern, il-gvern kien tradizzjonalment inkarigata
bl-organizzazzjoni u l-ġestjoni tal- affarijiet tal-pajjiż il-ġdid sa mill-1974.
Madankollu, peress li l-ekonomija tkun laħqet stadju fejn regolazzjoni statali
tista’ issa iċċedi lis-settur privat, hemm sforz kontinwu biex tiżviluppa
s-settur privat. Wara Ċiklun Heta, il-gvern għamel impenn kbir lejn
riabilitazzjoni u l-iżvilupp tas-settur privat.

Il-gvern allokat $ 1 miljun għall-settur privat, li intefqu fuq l-għajnuna
lin-negozji meqruda miċ-ċiklun, u dwar il-kostruzzjoni tal-Park Industrijali
Fonuakula. Dan il-park industrijali huwa lest u xi negozji diġà qed joperaw
minnha. Il-Park Industrijali Fonuakula huwa mmexxi miċ-Ċentru tan-Negozju ta’
Nju, organizzazzjoni kważi governattiva li jipprovdu servizzi ta’ pariri
għan-negozji.

Familji Ħafna Njujan jkabbru għelejjel tagħhom stess l-ikel għas-sussistenza u
xi wħud huma mibjugħa fil-Makete Nju fil Alofi, xi esportati lejn familji
tagħhom fi New Zealand. Il-għoraż Njujan hija magħrufa fil-Samoa bħala "talo
Nju" u fis-swieq internazzjonali kif roża għoraż. Nju wkoll esportazzjonijiet
għoraż għas-suq New Zealand. Il għoraż Nju hija varjetà naturali u hija ħafna
reżistenti għall-parasiti.

Il-Gvern Nju u l-Grupp Reef minn New Zealand bdiet żewġ impriżi konġunti fl-2003
u l-2004 li jinvolvu l-iżvilupp tas-sajd u noni (Morinda citrifolia, siġra
żgħira bil-frott li jittiekel). Il-proċessuri Ħut Nju, Ltd hija joint venture
kumpannija ipproċessar tal-ħut frisk, tonn prinċipalment (denbu isfar, għajnejn
kbar u l-alonga), għall-esportazzjoni lejn is-swieq barranin. NFP topera minn
impjant tagħhom ħut istat ta’ l-arti fil-Amanau Alofi Nofsinhar, mimlija u
miftuħa f'Ottubru 2004.

Rimessi mill espatrijati Njujan kienu sors ewlieni ta’ kambju barrani fil-1970s
u 1980s kmieni. Il-migrazzjoni kontinwu ta’ Njujans lejn New Zealand mxiet
membri l-aktar tal-familji estiżi u nukleari lejn New Zealand, titneħħa l-ħtieġa
li jibgħat rimessi lura d-dar. Fl-1990 tard, PFTAC wettqu studji fuq il-bilanċ
tal-pagamenti ta’ Nju, li kkonfermat li n-Njujans qed jirċievu fondi mibgħuta
ftit imma qed tibgħat aktar flus barranin, prinċipalment għall-ħlas
għall-merkanzija importata u għall-edukazzjoni ta’ studenti Njujan mibgħuta biex
jistudjaw fl- New Zealand.

Spejjeż tal-Gvern konsistentement jaqbżu d-dħul għal livell sostanzjali,
bl-għajnuna minn New Zealand issussidjar pagi tas-servizz pubbliku. Il-gvern
jiġġenera wkoll xi dħul, prinċipalment mit-taxxa fuq id-dħul, it-taxxa ta’
importazzjoni u l-kiri ta' linji tat-telefon. Il-gvern fil-qosor flirted ma
'l-ħolqien ta' "bankarja offshore", iżda, taħt pressjoni mill-Teżor Amerikan,
qablet li ttemm l-appoġġ tiegħu għall-iskemi maħsuba biex tnaqqas it-taxxa
fil-pajjiżi bħal New Zealand. Nju issa jipprovdi Reġistrazzjoni tal-Kumpaniji
awtomatizzata, li huwa amministrat mill-Ministeru ta' New Zealand għall-Iżvilupp
Ekonomiku. L-Assemblea Leġiżlattiva ta’ Nju għaddiet l-Att dwar it-Taxxa Konsuma
ta’ Nju fl-ewwel ġimgħa ta’ Frar 2009, u t-taxxa ta' 12.5% fuq oġġetti u
servizzi huwa mistenni li jidħol fis-seħħ fl-1 April 2009. Taxxa tad-Dħul
tbaxxa, u t-taxxa ta’ importazzjoni jistgħu jiġu reset għal żero ħlief
għall-"dnub" oġġetti simili xorb, tabakk alkoħol u ratba. Taxxa fuq id-dħul
sekondarju tbaxxa minn 35% għal 10%, bil-għan iddikjarat ta’ trawwim ta'
produttività tax-xogħol żdiedet.

Fl-1997, l-Internet assenjat Numri Awtorità (IANA), taħt kuntratt
mad-Dipartiment tal-Kummerċ Amerikan, assenjata l-Utenti Internet Society 'Nju
(IUS-N), ta' karità privat, bħala maniġer ta'. Nu ogħla livell tad-dominju fuq
l-Internet. An ta’ karità IUS-N kien - u għadu - l-użu id-dħul minn jirreġistraw
ismijiet ta' dominju nu biex jiffinanzja servizzi tal-Internet bi prezz baxx jew
b'xejn għall-poplu ta’ Nju.. Fl-ittra lill-ICANN fl-2007, awdituri indipendenti
IUS-N tal rappurtati IUS-N kienu investew US $ 3 miljun għall-servizzi
tal-Internet fl Nju bejn l-1999 u l-2005 minn. Dominju nu isem
tar-reġistrazzjoni tad-dħul matul dak il-perjodu. Fl-1999, IUS-N u l-Gvern ta
Nju ffirmaw ftehim li bih il-Gvern irrikonoxxa li IUS-N ġestiti l-ccTLD nu. Taħt
l-awtorità IANA u IUS-N impenjati li jipprovdu servizzi tal-Internet b'xejn lil
dipartimenti tal-gvern kif ukoll għaċ-ċittadini privati Nju s . A Gvern elett
wara ikkontestat li ftehim u attentat biex tasserixxi pretensjoni fuq l-isem
tad-dominju, inkluża ħtieġa għall IUS-N jagħmlu ħlasijiet diretti ta’ kumpens
lill-Gvern. Fl-2005, Kummissjoni Gvern maħtur ta' Inkjesta it-tilwima rilaxxati
rapport tagħha, li sabet l-ebda mertu fit-talbiet tal-gvern;. il-gvern
sussegwentement ċaħdet it-talbiet fl-2007. Mill-2003, IUS-N beda installazzjoni
konnessjonijiet Wifi matul il-villaġġ ta’ kapital ta' Alofi u fl-irħula fil-qrib
diversi u iskejjel, u ġie tespandi l-kopertura Wifi fil-villaġġi ta’ barra minn
dakinhar, jagħmlu Nju-Nazzjon WiFi. Biex tiżgura s-sigurtà għal dipartimenti
tal-Gvern, IUS-N jipprovdi l-gvern ma' konnessjoni DSL sigura biex link
IUS-N-Internet permezz tas-satellita , bl-ebda spiża.

Fl-2003, il-Gvern impenjat ruħha li tiżviluppa u tespandi l-produzzjoni
tal-vanilla bl-appoġġ ta NZAID. Il-Vanilla kibret selvaġġ fi’ Nju għal żmien
twil. Minkejja l-intopp kkawżata mill-qerda ta’ Ċiklun Heta kmieni fl-2004, kien
hemm ħidma li għaddejja dwar il-produzzjoni tal-vanilla. Il-pjan ta’ espansjoni
beda bil-impieg tal-ħaddiema bla xogħol jew sottoimpjegati biex jgħinu l-art
ċar, impjant ta' appoġġ siġar u dwieli vanilla pjanti. L-approċċ għall-art
aċċess tinkludi tippjana li jkollhom kull impjant dar bicca żgħira ta’ madwar
nofs sa 1 Acre (4000 m2) li jiġu kklerjati u mħawla bid-dwieli vanilla. Hemm
ħafna ta’ żrigħ għas-sostenn siġar li tilqa' domanda għall-espansjoni ta’
pjantaġġuni tal-vanilla, madankollu hemm nuqqas serju ta' dwieli tal-vanilla
għat-tħawwil istokk. Hemm naturalment-dwieli vanilla eżistenti, iżda qtugħ
minnhom għat-tħawwil istokk se tnaqqas jew twaqqaf l-vanilla mill-produzzjoni
fażola. Fil-mument, il-fokus huwa fl-oqsma tal-ħsad u l-kummerċjalizzazzjoni.

Ekonomija Nju s sofra mill-Ċiklun Heta tropikali devastanti fl-4 ta’ Jannar
2004. Il-Pjan Integrat Strateġiku ta’ Nju (NISP) huwa l-pjan ta’ żvilupp
nazzjonali, twaqqif ta' prijoritajiet nazzjonali għall-iżvilupp. Ċiklun Heta ħa
l bogħod madwar sentejn mill-implimentazzjoni tal-NISP, filwaqt li l-isforzi
nazzjonali jikkonċentraw fuq l-isforzi ta’ rkupru. Fl-2008, Nju kien għadu biex
tirkupra b'mod sħiħ mill-devastazzjoni tal Ċiklun Heta.

Fil-qasam tal-kummerċ, Nju huwa attwalment fil-proċess ta’ negozjati ma' pajjiżi
tal-Paċifiku oħra ftehimiet ta’ kummerċ ħieles, PICTA Kummerċ fis-Servizzi
(PICTA TIS), Ftehimiet ta' Sħubija Ekonomika mal-Unjoni Ewropea, u PACER Plus
mal-Awstralja u New Zealand. L-Uffiċċju tal-Konsulent Kummerċ Kap (OCTA) diġà
ġie stabbilit biex tassisti lill-pajjiżi Nju u oħrajn Paċifiku fin-negozjati ta’
l-Plus PACER.

Minkejja li Nju huwa pajjiż żgħir, numru ta’ sports differenti huma popolari.
L-unjoni tar-Ragbi huwa l-aktar sport popolari fl Nju, kemm minn l-irġiel u
n-nisa; Nju kienu fit-turnew FORU champions tat-Tazza Oċeanja tan-Netbol li
jintlab biss min-nisa.. Hemm korsa tal-golf ta’ disa' toqob ġewwa Fonuakula.
Hemm kostruzzjoni tal-bowling taħt lawn aħdar. L-Assoċjazzjoni tal-Futbol huwa
sport popolari fi’ Nju, kif muri mit-Tournament Soccer Nju. Il-kampjonat
tar-Ragbi huwa wkoll sport popolari tan-Nju.



https://mt.wikipedia.org/wiki/Nikola_Vukanac

Nikola Vukanac (Belgrad, 14 ta' Jannar 1986) huwa futboler professjonali Serbjan
li l-aħħar li lagħab bħala difensur mal-klabb tal-Premier League Malti,
Birkirkara.

Vukanac beda l-karriera tiegħu mal-klabb ma' Zemun. Fl-istaġun 2008–09 Vukanac
mar mat-tim Slovakk ta' Rimavská Sobota imbagħad issieħeb ma' Vranov. Vukanac
iddeċida li jmur Malta ma' Birkirkara iżda ma setax jingħaqad peress li l-klabb
Kalkariż laħqu l-limitu tal-plejers barranin. Sussegwentament mar ma'
Vittoriosa. Huwa għamel id-debutt tiegħu mal-istars fit-telfa ta' 3–0 kontra
Sliema Wanderers u Vittoriosa sfaw relegati fl-Ewwel Diviżjoni. Fl-istaġun ta'
wara il-plejer ta Birkirkara Ronni Hartvig kellu jirtira minħabba mpenji
tax-xogħol, b'hekk Vukanac mar ma' Birkirkara u rebaħ il-Premier League Malti
magħhom. Fil-kwalifiki tal-UEFA Champions League Vukanac skorja l-gowl
tal-logħba kontra l-Islovakki MŠK Žilina. Fl-istaġun 2012–13, fil-logħba
deċisiva għar-rebħ tal-kampjonat bejn Birkirkara u Hibernians fejn hu skorja
l-10 gowl tiegħu mal-klabb u għen lil Birkirkara jiksbu l-kampjonat nazzjonali
għar-raba' darba fl-istorja. Nhar it-2 ta' Awwissu 2013, Birkirkara ħabbru li
l-kuntratt ta' Vukanac tħassar hekk kif il-plejer xtaq ikompli l-karriera tiegħu
barra minn Malta.



https://mt.wikipedia.org/wiki/Napuljun_I_ta%27_Franza

Napuljun Bonaparti, magħruf f'pajjiżu bħala Napoléon I (Ajaccio, 15 ta' Awwissu
1769 – Sant'Elena, 5 ta' Mejju 1821) kien ġeneral Franċiż matul ir-Rivoluzzjoni
Franċiża, mexxej ta' Franza bħala Prim Konslu ta' l-Ewwel Repubblika Franċiża
mill-11 ta' Novembru 1799 sat-18 ta' Mejju 1804, kien ukoll Imperatur
tal-Franċiżi (Empereur des Français) u Re tal-Italja bħala Napoleon I mit-18 ta'
Mejju 1804 sas-6 t' April 1814 u għal darb' oħra bejn l-20 ta' Marzu u t-22 ta'
Ġunju 1815.

Fi ftit iktar minn għaxar snin, akkwista l-kontroll ta' parti kbira mill-Ewropa
tal-Punent u dik Ċentrali, b'konkwisti jew alleanzi, sakemm tilef il-Battalja
tan-Nazzjonijiet viċin Leipzig f'Ottubru tal-1813, li wasslitu
għall-abdikazzjoni u l-eżilju tiegħu ftit xhur wara. Hu kien eżiljat fil-gżira
tal-Elba.

Irnexxielu jerġa' jiġi lura mill-eżilju u għamel il-kampanja famuża tal-Mitt Jum
(les Cent Jours), però tilef battalja deċiżiva f'Waterloo fil-Belġju fit-18 ta'
Ġunju 1815, ftit wara ta' ruħu f'idejn l-Ingliżi, u spiċċa eżiljat fil-gżira ta'
Sant Elena (gżira ċkejkna li tinstab mili 'l bogħod fin-naħa tal-Lvant ta' fejn
illum hemm l-Angola, fl-Afrika), fejn miet.

Barra mir-rebħiet militari, Napuljun jibqa' mfakkar għall-Kodiċi Napoleoniku u
hu kkunsidrat minn xi wħud bħala sovran imdawwal. Oħrajn jarawh bħala dittatur
tirannikali, fejn il-karriera tiegħu qatlet il-miljuni ta' nies.

Napuljun ta ħafna titli monarkiċi lill-membri ta' familtu, il-Bonaparti. Anke
jekk dawn ir-renjijiet ma tantx damu wara l-waqgħa tiegħu, neputih, Napuljun
III, irrenja lil Franza iktar tard fis-seklu dsatax.

Fl-1997, Frans Sammut ħareġ il-ktieb Bonaparti f'Malta li fih analizza s-sitt
ijiem li Napuljun Bonaparti qatta' f'Malta meta l-Franċiżi rebħu u okkupaw lil
Malta. Il-ktieb inqaleb għall-Franċiż fl-2008.



https://mt.wikipedia.org/wiki/Michael_Mifsud

Michael Mifsud (Tas-Sliema, 17 ta' April 1981) huwa plejer tal-futbol Malti li
attwalment jilgħab mal-klabb Awstraljan Melbourne Heart . Ikkunsidrat bħala
wieħed mill-aqwa plejers prodotti minn Malta, Mifsud qatta' diversi snin jilgħab
barra minn pajjiżu u rnexxielu jirbaħ l-unur tal-iSportiv Malti tas-Sena fl-2001
u l-2003.

Prodott ta' Sliema Wanderers, hu ddebutta mat-tim tal-kbar fl-istaġun 1997–98,
meta lagħab tmien darbiet u skorja darba. Fl-istaġun segwenti hu beda bħala
plejer regolari mal-ewwel tim fejn skorja tmien gowls fi 22 apparenza. Żewġ
staġuni ta' suċċess segwew wara, b'21 gowl f'26 apparenza fl-istaġun 1999–00 u
30 gowl f'25 apparenza fl-istaġun ta' wara.

Minħabba l-forma tajba li kien fiha, Josip Ilić ta lil Michael Milfsud l-ewwel
opportunità fit-tim nazzjonali u għamel l-ewwel dehra nhar l-10 ta' Frar 2000,
kontra l-Albanija fil-Grawnd Nazzjonali ta' Ta' Qali. Kien f'dan l-istant li
Kaiserslautern raw il-potenzjal ta' dan il-plejer u xtrawh fis-sajf tas-sena
2001. Hu kien skorer regolari mat-tim B u għamel xi apparenzi bħala sostitut
mal-ewwel tim fil-Bundesliga, fejn skorja 2 gowls.

Ix-xewqa biex ikun impenjat aktar mal-ewwel tim ratu jirritorna Malta fl-2004,
fejn Sliema Wanderers reġgħu akkwistaw is-servizzi ta' dan il-plejer u dan
għenhom jiksbu l-kampjonat Malti. Fl-istess sajf hu kien miksub mit-tim Norveġiż
ta' Lillestrøm fejn f'punt tal-istaġun hu ġie vvutat bħala l-aqwa plejer barrani
tal-kampjonat. Hu kien l-aqwa skorer fl-istaġun tal-2006 fejn irnexxielu
jiskorja 11-il gowl f'19-il apparenza.

Fil-5 ta' Novembru 2006, fl-aħħar ġurnata tal-kampjonat Norveġiż, hu ddikjara li
jixtieq jittrasferixxi għal wieħed mill-aqwa kampjonati Ewropej. Fis-sajf
tas-sena ta' qabel, Lillestrøm ma aċċettawx offera għal Mifsud mit-tim ta'
Coventry City minkejja li kienu jafu li l-attakkant seta' jitlaq b'xejn f'Jannar
2007 hekk kif il-kuntratt kien sal-aħħar ta' Diċembru.

Hu ma aċċettax li jiffirma kuntratt ġdid ma' Lillestrøm u ttrassferixxa għal ma'
Coventry City. Minbarra Coventry, timijiet mill-Premier League bħal Watford u
Sheffield United, kif ukoll Leeds United, tim miċ-Championship, irrappurtaw
interess fil-plejer.

Fl-10 ta' Jannar 2007, Mifsud iffirma kuntratt ta' sentejn u nofs mat-tim ta'
Coventry City fil-Football League Championship fl-Ingilterra.

L-ewwel gowl bil-flokk ikħal wasal kontra Plymouth Argyle, waqt li t-tieni
wieħed wasal fit-telfa ta' 4–1 kontra Barnsley bl-iskor ta' 4-1. In-numru ta'
gowls kompla tiela', u l-gowl tiegħu kontra Sheffield United kien ġie ivvutat
bħala l-gowl tal-istaġun ta' Coventry.

Fit-tielet rawnd tal-Carling Cup, fis-26 ta' Settembru 2007 hu skorja żewġ gowls
biex ta lil Coventry rebħa b'sorpriża ta' 2–0 kontra ċ-ċampjins kurrenti
tal-Premier League Manchester United. Il-gazzetta Taljana La Gazzetta dello
Sport laqmitu bħala Il Messi Di Malta wara l-partita.

Wara dan is-suċċess, Mifsud kompla jimpresjona. Hu kien strumentali fil-pari ta'
Coventry kontra Charlton Athletic fid-29 ta' Settembru, fejn skorja t-tielet
gowl f'żewġ logħbiet. Fit-2 ta' Ottubru, Coventry assiguraw rebħa ta' 3–1
fil-kampjonat kontra Blackpool, fejn it-tieni gowl wasal minn Mifsud.

Fit-12 ta' Novembru, Mifsud ġie mkeċċi wara 11-il minuta fid-derbi ta' Midlands
kontra West Bromwich Albion, wara li ta daqqa ta' minkeb f'wiċċ Carl Hoefkens.
Wara, Mifsud apoloġizza għal dak li għamel. Ir-ritorn tiegħu mat-tim wasal wara
skwalifika ta' tliet logħbiet kontra West Brom, fejn kien ritorna mill-aqwa
minħabba li skorja darbtejn biex tella' n-numru ta' gowls fl-istaġun għal 15.

Fil-5 ta' Jannar 2008, Mifsud skorja doppjetta fl-FA Cup kontra tim ieħor
tal-Premier League, din id-darba Blackburn Rovers ġewwa Ewood Park, biex
ikkonferma ruħu bħala wieħed mill-aqwa attakkanti tal-klabb u forsi wkoll bħala
l-iktar pedina importanti. Għal din il-prestazzjoni, hu kien ġie nominat
għall-plejer tat-tielet rawnd u sussegwentament hu rċieva l-aktar voti f'dan
l-unur. Fis-26 ta' Jannar, Mifsud skorja t-tieni gowl ta' Coventry fir-rebħa
tar-raba' rawnd tal-FA Cup kontra Millwall.

Minkejja bidu ta' staġun mill-aqwa, it-tieni nofs tal-istaġun kien wieħed
deludenti għal Mifsud hekk kif naqas li jżomm mal-forma li kellu mal-ewwel nofs
tal-istaġun. Hu skorja gowl f'Jannar 2008 u ma reġax sab ix-xibka sal-aħħar
logħba tal-istaġun. Fl-4 ta' Mejju 2008, Mifsud skorja l-unika gowl ta' Coventry
fit-telfa barra minn darhom kontra Charlton Athletic, fejn it-tim evita
r-relegazzjoni b'punt wieħed biss dak l-istaġun.

Fit-23 ta' Lulju 2008, Coventry City aċċettaw somma ta' Bristol City
għas-servizzi tal-plejer Malti. Fid-29 ta' Lulju, Bristol City ħabbru li wara
n-negozjati li kienu saru, huma ma kinux se jkomplu bit-trasferiment ta' Mifsud
wara intopp fil-ftehim bejn Mifsud u l-klabb il-ġdid. Mifsud ma kellux bidu
tal-istaġun feliċi minħabba li ma kienx fil-pjanijiet tal-kowċ Chris Coleman,
però bil-mod il-mod reġa' ggwadanja postu mal-ewwel ħdax. Wara nixfa ta' gowls
minn nofs Ottubru, Michael Mifsud sab ix-xibka għall-ewwel darba meta skorja
l-gowl tar-rebħa kontra Blackpool.

Minkejja interess minn diversi klabbs għall-firma tal-plejer Malti, Mifsud ġie
msellef sal-aħħar tal-istaġun lit-tim ta' Barnsley, fejn b'hekk ingħaqad ma'
sieħbu fit-tim nazzjonali Malti Daniel Bogdanovic. Id-debutt tiegħu wasal kontra
Sheffield Wednesday fejn ifforma għall-ewwel darba koppja tal-attakk
mal-konnazzjonali Malti Bogdanovic, partita li Barnsley rebħu bl-iskor ta' 1–0.
L-ewwel gowl tiegħu wasal fl-10 ta' Marzu 2009, fil-pari ta' 1–1 kontra
Birmingham City.

Wara li ġie msellef ma' Barnsley għall-aħħar parti tal-istaġun 2008–09, fit-30
ta' Ġunju 2009 il-kuntratt ta' Mifsud ma' Coventry skada u sussegwentament ġie
rilaxxat wara li ma baqax aktar fil-pjanijiet għall-futur tal-kowċ Chris
Coleman. Sheffield United u Leeds United urew interess fil-plejer, waqt li
baqgħet miftuħa l-għażla li jerġa' jirritorna Malta, bil-tim ta' Valletta jkun
it-tim interessat. Però, Mifsud ċaħad ix-xniegħat li kienu qed jiċċirkolaw fuq
il-possibilità li jerġa' lura għall-futbol Malti. L-għajdut kompla sejjer lejn
tmiem l-2009 u matul is-suq tat-trasferimenti ta' Jannar 2010, b'Notts County
tal-eks-kowċ tat-tim nazzjonali Ingliż Sven Goran Erikkson u t-tim mill-Premier
League Portsmouth juru interess fil-plejer, minkejja li ma seħħ xejn konkret.

Minkejja interess qawwi fil-plejer, Mifsud għażel li jirritorna lura lejn
pajjiżu u ngħaqad mal-klabb ta' Valletta sa tmiem tal-istaġun. Hu iffirma
kuntratt għal tliet xhur mal-klabb Belti. Mal-klabb Belti, Mifsud irnexxielu
jiskorja 7 gowls fil-kampjonat f'7 logħbiet. Mifsud ħalla l-marka tiegħu
fit-tazez nazzjonali meta skorja gowl fil-finali tal-FA Trophy kontra Qormi,
mirbuħa bl-iskor ta' 2–0, waqt li skorja tripletta fil-finali tat-Tazza tal-100
Anniversarju tal-Kampjonat Nazzjonali kontra Floriana, bil-partita tintemm 3–1.
Fl-aħħar tal-istaġun ġie ikkonfermat li Mifsud kien mistenni li jkompli
l-karriera tiegħu barra minn Malta.

Wara diversi xhur ta' inattività u xniegħat fuq il-futur tiegħu, lejn l-aħħar
ta' Jannar 2010 ħarġet l-aħbar li kienu qed isiru trattativi bejn Mifsud u t-tim
ta' Floriana. Madanakollu, il-president tal-klabb Furjaniż Johann Said esprima
t-tħassib tiegħu fuq il-piż finanzjarju li jkopri din it-trattativa ta' Mifsud.
Wara li naqas li jintloħoq kompromess bejn il-kumitat Furjaniż u Said, dan
tal-aħħar irriżenja, riżenja li aktar tard ġie irtirata. Nhar l-4 ta' Frar,
2011, Mifsud iffirma kuntratt sal-aħħar tal-istaġun 2010–11 ma' Qormi. Iddebutta
ma' Qormi fir-rebħa ta' 4–1 fuq Birkirkara tal-5 ta' Frar, 2011, fejn issiġilla
din ir-rebħa bi tliet gowls.

Fi tmiem il-kuntratt tiegħu ma' Qormi, kien hemm interess mill-klabb ta'
Birkirkara, xniegħat li ġew miċħuda mill-istess plejer. Fil-5 ta' Lulju, 2011,
ġie uffiċjalment imħabbar li Michael Mifsud issieħeb għat-tieni darba mat-tim
ta' Valletta fejn iffirma kuntratt ta' erba' snin b'opzjoni għal sena oħra.
It-tieni debutt mat-tim Belti wasal fit-12 ta' Lulju 2011, fit-telfa ta' 3–2
kontra Ekranas tal-Litwanja valida mit-tieni rawnd ta' kwalifikazzjoni
għall-UEFA Champions League, fejn skorja gowl lejn tmiem l-ewwel taqsima. Nhar
is-16 ta' Awwissu, skorja doppjetta fil-finali tas-Super Cup kontra Floriana
fir-rebħa ta' 3–0 ta' Valletta. Fi tmiem l-istaġun 2012–13, wara li spiċċa
l-aqwa skorer Malti fil-kampjonat, il-klabb Belti qabel li jtemm il-kuntratt ta'
Mifsud wara sentejn.

Bil-pjanijiet tiegħu mixħuta biex jilgħab barra minn Malta, nhar it-18 ta'
Settembru 2013 iffirma kuntratt ta' sena mal-klabb Awstraljan ta' Melbourne
Heart.

Mifsud ngħata l-ewwel sejħa għal mat-tim nazzjonali Malti u ddebutta kontra
l-Albanija nhar l-10 ta' Frar tas-sena 2000. Hu hu pedina importanti tat-tim
nazzjonali Malti u diġà qabeż il-50 apparenza mat-tim.

Michael Mifsud kien strumentali fir-rebħa ta' Malta kontra l-Ungerija — l-ewwel
rebħa kompetittiva ġewwa darhom mill-1982 — meta għamel xogħol tajjeb u minn din
l-azzjoni Andre Schembri issiġilla r-rebħa ta' 2–1. Fil-partita kontra t-Turkija
fl-istess fażi ta' kwalifikazzjoni għall-Kampjonati Ewropej 2008, ta l-passaġġ
lil Andre Schembri meta dan tal-aħħar skorja t-tieni gowl tal-Maltin kontra
t-Torok biex ġab ir-riżultat temporanju ta' 2–1. Il-partita spiċċat pari ta'
2–2. Michael Mifsud kellu ċans jikseb il-gowl tar-rebħa, imma x-xutt tiegħu
spiċċa barra.

Il-Malti fil-fażi preliminarja tal-Kampjonati Ewropej skorja total ta' tliet
gowls u kompla sejjer bil-gowls hekk kif fis-26 ta' Marzu 2008, Michael Mifsud
skorja għal ħames darbiet f'logħba ta' ħbiberija li Malta lagħbet kontra
l-Liechtenstein u li spiċċat 7–1 favur il-Maltin - l-ikbar rebħa li Malta qatt
għamlet. Wara dan ir-riżultat, hu sar l-ewwel plejer Malti li skorja aktar minn
tliet gowls f'partita waħda għat-tim nazzjonali. Wara assenza mill-gowls għal
għaxar partiti mat-tim nazzjonali, minn mindu skorja gowl f'logħba ta' ħbiberija
kontra l-Awstrija, Mifsud reġa' sab ix-xibka din id-darba b'doppjetta f'logħba
ta' ħbiberija oħra kontra l-Ġeorġja (li spiċċat f'rebħa għall-Maltin bl-iskor
ta' 2–0). B'permezz ta' gowl fit-telfa ta' 4–1 kontra l-Bulgarija fit-18 ta'
Novembru, 2009, Mifsud ugwalja r-rekord ta' gowls mat-tim nazzjonali li kien
f'idejn Carmel Busuttil bi 23 gowl. Fil-logħba ta' ħbiberija li jmiss, dik
kontra l-Finlandja tat-3 ta' Marzu 2010, Mifsud skorja l-gowl tal-ftuħ
tal-konfront (barra li falla penalty wkoll qabel il-gowl) biex b'hekk kiser
ir-rekord tal-aqwa skorer fl-istorja mat-tim nazzjonali Maltija.



https://mt.wikipedia.org/wiki/Lucrezia_Borgia

Lucrezia Borgia (Subiaco, 18 ta' April 1480 – Ferrara, 24 ta' Ġunju 1519) kienet
it-tifla illeġittima tal-Papa Alessandru VI (Rodrigo Borgia) u l-maħbuba tiegħu
Vannozza Cattaneo.

Kienet mara ta' sbuħija affaxxinanti li spiss sabet ruħha mdaħħla fl-intrigi
tal-qrati Taljani ta' żmienha. Ħajjitha kienet marbuta mal-fortuna tal-familja
qawwija tagħha. Kienet kastellana Rinaxximentali perfetta li tattira
l-ammirazzjoni u tbeżża' fl-istess ħin u kisbet il-fama ta' politikanta ta' ħila
u diplomatika għaqlija.

Il-familja ta' Lucrezia, matul l-istorja, spiċċat biex saret l-inkarnazzjoni
tal-politika Machiavelljana bla ħniena u tal-korruzzjoni sesswali attribwita
lill-papati Rinaxximentali. Missierha, Alessandru VI u ħuha Cesare irranġawlha
bosta żwiġijiet ma' rġiel importanti u qawwija, bl-għan li jilħqu
l-ambizzjonijiet politiċi tagħhom.

F'dan il-kuntest, l-għedewwa tal-familja Borgia għamlu lil Lucrezia xbieha ta'
femme fatale, parti li tidher fiha f'ħafna xogħlijiet tal-arti, rumanzi u films,
li però għadha ma' ġietx dokumentata bis-serjetà. M'għandniex fatti biżżejjed
dwar il-vera Lucrezia biex ikunu ċerti jekk l-istejjer li kienet imdaħħla
fil-kriminalità ta' missierha u ħuha humiex minnhom.

Fil-Qorti ta' Este tat-tielet raġel tagħha, Alfonsu I, Lucretia setgħet tinsa
l-imgħoddi tagħha u saret popolarissma bis-saħħa tas-sbuħija u l-intelliġenza
tagħha. Tilfet l-interess kollu fil-politika u ntefgħet minflok fuq il-ħolqien
ta' ħajja immaġinattiva u intellettwali fil-qorti, iċċelebrata minn poeti bħal
Ariosto, Bembo, Trissino u Ercole Strozzi, u ġabret madwarha n-nies l-aktar
famużi tar-Rinaxximent.

Lucrezia Borgia twieldet Subiaco, issa provinċja ta' Ruma, fit-18 ta' April,
1480. Missierha kien il-kardinal Spanjol Rodrigo Borgia, Arċisqof ta' Valenzja,
li fl-1492 ġie elett Papa tal-Knisja Kattolika bl-isem ta' Alessandru VI. Ommha
Vannozza Cattanei, kontessa ta' Casa Candia, il-maħbuba ta' Rodrigo għal
ħmistax-il sena, kienet ta' nissel Mantovan.

It-tliet ħutha kienu subien, Cesare, Giovanni u Goffredo. Lucrezia trabbiet
fil-qorti pontifiċju f'perjodu li fih il-figura tal-Papa kienet tixbaħ ħafna
iżjed lil dik ta' kap temporali milli ta' mexxej spiritwali. L-edukazzjoni ta'
Lucretia kienet fdata f'idejn kuġinitha Adriana Mila Orsini u mart iben din
Giulia Farnese. Iż-żewġ nisa kienu joqogħdu ma' Lucretia fil-bini li jmiss
mal-Vatikan, f'kuntatt mill-qrib mal-Papa Alessandru VI. Fl-età ta ħdax-il sena,
kienet diġà ġiet mwiegħda darbtejn għaż-żwieġ: fis-26 ta' Frar, 1491, in-nutar
tal-familja Borgia, Camillo Beneimbene, fassal l-ewwel kuntratt taż-żwieġ ma'
Don Cherubino Juan de Centelles sinjur ta' Val d'Ayora fir-renu ta' Valenzja.
Il-kuntratt stipula dota ta' 30,000 "timbres" (valuri) maqsumin parti fi flus u
parti f'ornamenti u ġojjelli mogħtija lill-għarusa mill-familja Borgia. Xahrejn
wara però missierha Rodrigo Borgia ftiehem patti taż-żwieġ ġodda ma' Gaspare
d'Aversa, konti ta' Procida ta' familja Valenzjana, imma mbagħad xolja ż-żewġ
għerusijiet.

Wara li Rodrigo laħaq Papa Alessandru VI, żewweġ lil Lucrezia ma' Giovanni
Sforza, biex jistabilixxi alleanza mal-familja qawwija ta' Sforza li magħha
waqqaf lega difensiva għad-difiża tal-istat tal-Knisja kontra l-invażjoni
Franċiża imminenti taħt Karlu VIII.

Fit-2 ta' Frar, 1493, Nicolò da Saiano żewweġ bi prokura lil Lucrezia Borgia, li
kellha biss tlettax-il sena, ma' Giovanni Sforza u fit-12 ta' Ġunju 12 ta' dik
is-sena kien hemm ċ-ċelebrazzjoni reliġjuża tat-tieġ fil-preżenza tan-nutar
imsemmi hawn fuq, Beneimbene, l-isqof ta' Concordia u l-konti ta' Pittigliano.

Wara ftit, il-familja Borgia ma kellhiex bżonn iżjed tal-familja Sforza, u
l-preżenza ta' Giovanni fil-qorti papali saret żejda, l-aktar billi kellu
l-ħsieb li jiħodha 'l bogħod lil maħbuba Lucrezia. Il-Papa kellu bżonn alleanzi
politiċi ġodda aktar vantaġġużi, tant li forsi bil-moħbi orndna l-qtil ta'
Giovanni. Ħu Lucrezia, Cesare għarrafha b'dan u hi qalet lil żewġha, li telaq
jiġri lejn Ruma. Jew forsi l-Papa qatt ma ta din ordni, u kien pjan maħsub minn
Cesare u Lucrezia biex jeħilsu mir-raġel li kien xebbagħhom. Ġara x’ġara,
il-Papa Alessandru u Cesare kienu kuntenti bl-opportunità ji jirranġaw żwieġ
ieħor vantaġġuż għal Lucrezia. Iżda qabel ma seta' jiġri dan kien hemm bżonn li
jeħilsuha minn Giovanni Sforza.

Alessandru talab liz-ziju ta' Giovanni, il-Kardinal Ascanio Sforza, biex
jipperswadi lil Giovanni li jċedi d-divorzju. Madankollu, id-divorzju kien għajb
intollerabbli u Giovanni rrifjuta. Il-Papa, li ried bilfors is-separazzjoni,
akkuża lil Giovanni bl-impotenza, billi ż-żwieġ ma kienx meqjus validu jekk ma
kienx jista' jiġi kkonsmat u hekk iwassal għall-ulied. Għalhekk beda proċess
għall-annullament.

Giovanni imbagħad akkuża lil Borgia b'inċest ma' bintu, iżda mhux pubblikament
imma permezz ta' kuġinuh Ludovico il Moro, li kien mar jitlob parir minn għandu.
Ludovico waqqa' l-insinwazzjoni biex jevita l-inkwiet u pproponha lil kuġinuh li
juri li kellu ħila jikkonsma ż-żwieġ billi jagħti prova quddiem ix-xhieda
(b'tgħammir sesswali ma' martu jew nisa oħra quddiem xhieda aċċettati miż-żewġ
partijiet) imma Giovanni kien kontra dan għal kollox. Fi ftit xhur, kemm
Ludovico il Moro kif ukoll il-Kardinal Ascanio Sforza ma baqgħux jappoġġjaw
lid-Duka ta' Pesaro, il-Papa beda jirrabja fuq id-dewmien fl-iffirmar
tad-divorzju u dawn fl-aħħar mill-aħħar ma kinux beħsiebhom jagħmlu għadu minnu.

Matul il-proċess delikat tal-annullament, Lucrezia kellha relazzjoni sesswali
ma' xi ħadd, jista' jkun il-messaġġier ta' Alessandru, Perrot Calderon, li aktar
tard ġie assassinat, skont kif jaħsbu, minn idejn Cesare Borgia stess.
Ir-riżultat kien li meta ż-żwieġ ġie annullat għaliex ma ġiex ikkonsmat,
Lucrezia kienet tqila, u dan hu wieħed mill-fatti li dawk li jridu jmaqdruha
jsemmu biex isaħħu l-fama ħażina tagħha. Il-tarbija twieldet bil-moħbi u mbagħad
Lucretia żżewġet lill-ġuvni ta' sbatax-il sena, Alfonsu ta' Aragona, Duka ta'
Bisceglie, it-tifel illeġittmu tar-re Alfonsu II ta' Napli. Dan it-tieġ seħħ
fil-21 ta' Lulju 1498, quddiem il-Kardinal Ascanio Sforza fil-palazz ta' Santa
Maria Portico, wara negozjati komplessi dwar id-dota ta' Lucretia. Fil-5 ta'
Awissu, ġiet iċċelebrata ċerimonja oħra.

Mill-1499 sal-1502 Lucrezia kienet, b'ħatra papali, il-gvernatriċi ta' Spoleto,
Foligno, Assisi Nocera, Sassoferrato, Visso, Gualdo, Bettona, Trevi, Bevagna,
Montefalco, Sangemini u tal-abbazija ta' Ferentillo. Kienet toqgħod Spoleto.

Matul it-tieni żwieġ tagħha, Lucrezia kienet mitlufa għal kollox fid-dinja ta'
missierha, milli jidher mingħajr ma kienet taf kemm kien qarrieq, u konvinta li
l-Papa kien jagħmel kollox immexxi biss mill-imħabba immensa li kellu għat-tifla
fessuda tiegħu. Allura laqitgħu lil Alfonsu ta' Aragona, li milli jidher kien
l-ewwel imħabba ta' ħajjitha. Iż-żgħażagħ simili ħafna, it-tnejn sagrifikati
għal raġunijiet tal-istat, malajr sabu ruħhom jaqblu u jħobbu lil xulxin.
Kellhom tarbija, Rodrigo Aragona.

F'dan il-waqt, missier Lucrezia seta' jirranġa żwieġ ieħor li kien għalih iktar
ta' siwi. Bl-għan li jsaħħaħ il-ħakma ta' Cesare fir-Romagna, ta lil Lucrezia
fiż-żwieġ lil Alfonsu I d'Este, weriet leġittmu tad-Dukat ta' Ferrara.

Fit-30 ta' Diċembru 1501 iżżewġu bi prokura, u xahar wara Lucrezia ġiet milqugħa
fil-qorti l-ġdid tagħha. Ir-raġel il-ġdid mhux biss ma riedx jiżżewiġha, iżda
kien jibża' minnha minħabba l-fama terribbli tal-familja Borgia. Iżżewwiġha għax
beża' mill-qawwa tal-Papa u ta' Cesare, u għax kien imġiegħel minn missieru,
id-Duka Ercole I d'Este, billi dan miż-żwieġ kien ħa jiksiblu privileġġi ġodda
għall-qorti tiegħu. Madankollu, meta ra lil Lucrezia baqa' imsaħħar bis-sbuħija
tagħha.

Minn Alfonsu, Lucrezia kellha sitt ulied, Alessandro d'Este (1505), Ercole II
d'Este (1508-1559), Duka ta' Ferrara, Ippolito II d'Este (1509 -1572) kardinal,
Eleonora d'Este (1515-1575), Francesco d'Este (1516-1578) u Isabella Maria
d'Este (1519-1521). Lucrezia kienet tgħaddi ħafna ħin ma' wlieda. Kienet
tlibbishom b'mod sempliċi kif jixraq il-qagħda tagħhom għax, kif qalet hi,
riedet "tarahom jinfaqgħu bid-daħk, jieħdu gost b'ruħhom u ġisimhom mingħajr
l-ebda xorta ta' xkiel, jintilfu fuq il-logħob kollu adattat għall-età tagħhom."

Fil-Qorti ta' Este Lucrezia irpiljat mill-akkużi li spiss kien ikun hemm
kontriha fl-imgħoddi, għamlet ruħha apprezzata permezz tal-patrunaġġ tal-arti u
għexet ħajja x’aktarx modesta, allavolja fl-ewwel snin kellha mill-inqas żewġ
maħbubin: il-futur kardinal Pietro Bembo u Francesco II Gonzaga, ħu r-raġel.
Bembo iddedikalha Gli Asolani, fejn faħħar is-sbuħija u l-virtù tagħha tagħha,
filwaqt li Ariosto faħħar il-virtù fi stanza ta' Orlando Furioso u fis-Satiri.

Baqgħu ħajjin matul is-snin bosta għajdut u leġġendi, li jispekulaw l-iżjed fuq
in-natura stravaganti tal-festi organizzati mill-familja Borgia. Jingħad li
Lucrezia kellha ċurkett vojt minn ġewwa li kienet spiss tużah biex tavvelena
x-xorb. Jew li fil-pranzijiet tagħhom kienet tuża faqqiegħ velenuż għall-fwied
li joqtol il-mistednin tagħha wara xi żmien sabiex ma tqajjimx suspett. Il-ħafna
spekulazzjoni dwar ir-relazzjoni inċestwuża ta' Lucretia ma' missierha u ħutha
hi magħrufa sewwa.

Jingħad li kellha ċurkett (jew vojt minn ġewwa jew b'labra) li kull jum kienet
tgħammed fil-velenu li vvintat hi, il-cantarella. Biex tikseb it-taħlita kien
meħtieġ li troxx l-arseniku fuq l-imsaren ta' ħanżir li jkun għadu kemm inqatel.
Meta l-massa mmuffata tinxef, tindaħan fi trab. Tant hu vjolenti l-velenu ta'
din it-taħlita li joqtol f'erbgħa u għoxrin siegħa, f'agunija orribbli. B'dan
iċ-ċurkett setgħet toqtol b'tmellisa jew billi ddaħlu fix-xarba tal-vittma. Iżda
m'hemm l-ebda traċċa ta' dan kollu fid-dokumenti ta' dak iż-żmien, u l-iżjed
fl-ittri tal-ambaxxaturi. Tabilħaqq, Lucrezia kienet dejjem deskritta bħala
madonna decorosissima (sinjura ta' dinjità kbira).

L-ikbar maqdâr tal-familja Borgia kien Burckardt ta' Strasburgu, mastru
taċ-ċerimonji fil-qorti papali. Skond dawn Lucrezia u missierha kienu
jorganizzaw Sibtijiet is-Seħer Sataniċi, fosthom "iż-żifna tal-qastan", xorta
ta' orġija maħluqa minn Cesare. Barra minn hekk akkuża lil Lucrezia
b'relazzjonijiet inċestwużi mal-Papa u ħuha Cesare. Wasal biex jgħid li
l-Infante Rumano, l-ewwel iben ta' Lucrezia, twieled minn inċest, u li ħafna
mid-delitti tal-membri tal-familja kienu ġejjin mill-għira li kellhom għaliha.
L-għan ta' Burckardt bħal ta' ħafna oħrajn kien li jrażżan il-qawwa tal-familja
Borgia. Imma dawn u leġġendi oħra baqgħu ħajjin wara ħafna li l-qawwa rjali li
kellha l-familja kienet għebet.

Diversi xhieda stqarru li raw xadini suwed jgħassu l-kamra tal-Papa, oħrajn li
kienu raw il-Papa jiffirma patt max-xitan. Dak iż-żmien, il-figura tad-dimonju
kienet tieħu l-għamla ta' barri, li qiegħed fl-istemma araldika tal-familja
Borgia. X'aktarx dawn il-leġġendi ġew mil-mibegħda profonda li dan il-Papa
rnexxielu jiġbed lejh, hekk li l-Riforma Luterana tnisslet proprjament
mill-imġiba immorali tiegħu. Però hu improbabbli ħafna li Lucrezia, kienet kemm
kienet kolta, setgħet tieħu xi deċiżjonijiet. Kienet biss mara fl-Ewropa
tal-aħħar tas-seklu XV, u valurha kien ibbażat biss fuq l-alleanzi li setgħet
tistabbilixxi permezz taż-żwiġijiet tagħha. Madankollu, hi miftakra bħala mara
ħażina, kattiva u l-protagonista ta' konfoffi u qtil.



https://mt.wikipedia.org/wiki/Log%C4%A7ob_Olimpiku_tas-sajf_2008

Il-Logħob Olimpiku tas-sajf 2008, magħrufin uffiċjalment bħala l-Logħob tad-XXIX
Olimpjadi, kienet manifestazzjoni sportiva internazzjonali li saret f'Bejġing,
ġewwa ċ-Ċina, mit-8 ta' Awwissu sal-24 ta' Awwissu 2008. Total ta' 10,500 atleta
kienu mistennija li jikkompetu fi 302 avvenimenti minn 28 dixxiplina.
L-Olimpjadi ta' Bejġing 2008 immarkaw ukoll it-tielet darba li l-Logħob Olimpiku
tas-sajf saru fit-territorju Ażjatiku, wara Tokjo 1964 u Seoul 1988. Diversi KON
ġodda ġew rikonoxxuti mill-KOI.

Xi kompetizzjonijiet tal-ibburdjar, tal-għawn u t-turnew tal-futbol saru fi
bliet oħra Ċiniżi, waqt li l-kompetizzjonijiet kollha tal-ekwitazzjoni saru
f'Ħong Kong. Għat-tieni darba fl-istorja, l-Logħob Olimpiku ġew ospitati minn
żewġ Kumitati Olimpiċi differenti. Bejġing ingħatat id-dritt li tospita
l-edizzjoni tal-Olimpjadi tas-sajf 2008 mill-Kumitat Olimpiku Internazzjonali
(KOI) fit-13 ta' Lulju 2001, li ġiet preferita minn bliet oħra bħal Toronto,
Pariġi, Istanbul, u Ożaka.

Bejġing ġiet eletta bħala l-belt għall-Olimpjadi tal-2008 nhar it-13 ta' Lulju
2001, matul il-112-il seduta tal-KOI f'Moska, fejn irnexxielha tegħleb l-isfida
ta' Toronto, Pariġi, Istanbul u Ożaka. Qabel is-sessjoni, ħames ibliet oħra
(Bangkok, il-Kajr, l-Avana, Kuala Lumpur u Sivilja) issottomettew l-offerta
tagħhom, imma naqsu li jagħmlu l-lista l-qasira li saret fis-sena 2000.

Wara l-ewwel rawnd ta' votazzjoni, Bejġing kisbet vantaġġ sinjifikati fuq
l-erba' kandidati l-oħra. Ożaka rċiviet biss sitt voti u kienet eliminata.
Fit-tieni rawnd, Bejġing kellha s-sosten tal-maġġoranza tal-voti, fejn b'hekk
ġew eliminati r-rawnds suċċessivi.

Preċedentament, Bejġing kienet tilfet l-offerta għall-Olimpjadi tas-sajf 2000,
li kienet mirbuħa minn Sydney.

Minn Mejju 2007, beda l-bini tal-31 impjant tal-Logħob Olimpiku ta' Bejġing.
Barra minn hekk, il-gvern Ċiniż investa wkoll fir-rinnovazzjoni u l-kostruzzjoni
ta' sitt impjanti barra minn Bejġing kif ukoll f'59 ċentru ta' taħriġ. L-aktar
biċċiet arkitettoniċi huma l-Grawnd Nazzjonali ta' Bejġing, l-Grawnd Magħluq
Nazzjonali ta' Bejġing, iċ-Ċentru Akwatiku Nazzjonali ta' Bejġing, iċ-Ċentru ta'
Konvenzjoni Olympic Green, l-Olympic Green u l-Grawnd tal-Baseball ta' Wukesong.
Madwar 85% tal-baġit tal-kostruzzjoni għas-sitt impjanti prinċipali huma miksuba
minn US$2.1 biljun. L-investimenti huma mistennija mis-soċjetà fi tfittxija
għad-drittijiet ta' proprjetà wara l-Olimpjadi 2008. Xi impjanti huma proprjetà
u ggvernati mill-iStat tal-Amministrazzjoni ġenerali tal-iSport, li se jużawhom
wara l-Olimpjadi bħala faċilitajiet għal kull manifestazzjoni sportiva
fil-futur. Il-Logħob Olimpiku ta' Bejġing huma uffiċjalment l-Olimpjadi bl-akbar
spiża fl-istorja b'total ta' $40.9 biljun li ntefqu bejn l-2001 u l-2007 fuq
l-infastruttura, l-enerġija, it-trasport u proġetti ta' fornimenti tal-ilma.

Xi avvenimenti, però, ma sarux f'Bejġing, bħal per eżempju l-futbol li sar
f'Qinhuangdao, Shanghai, Shenyang u Tianjin, u l-ekwitazzjoni f'Ħong Kong.

Il-punt ċentrali tal-Olimpjadi f'Bejġing kien il-Grawnd Nazzjonali ta' Bejġing,
imlaqqam bħala "Bird's Nest" (il-Bejta tal-Għasfur) minħabba l-forma tiegħu.
Il-kostruzzjoni tal-impjant bdiet fl-24 ta' Diċembru 2003.

Il-grawnd Olimpiku ta' Guangdong, kien ipproġettat, programmat, mibni u tlesta
fl-2001 għall-Olimpjadi, imma suċċessivament kien deċiż li jiġi wżat grawnd ġdid
għal dan l-avveniment straordinarju. Id-ditta Svizzera, "Herzog & de Meuron"
Architekten AG, ikkolaborat mal-kumpanija Ċiniża, "China Architecture Design &
Research Group", biex tirbaħ il-konkorrenza.

Mgħammar b'forma ta' grada skeletrika, l-impjant ġabar aktar minn 90,000 persuna
matul iċ-ċerimonja tal-ftuħ u matul l-Olimpjadi. L-arkitetti ddiskrevew l-grawnd
bħala "bejta ta' għasfur", bis-saqaf li jinfetaħ. Madanakollu, fl-2004, l-idea
tas-saqaf li jinfetaħ ġiet abbandunata minħabba raġunijiet ekonomiċi u dawk ta'
sigurtà. Il-Grawnd Nazzjonali ta' Bejġing kien il-post fejn ospita ċ-ċermonja
tal-ftuħ u kien ukoll f'dik tal-għeluq. Il-diżinjatur tal-grawnd, Ai Weiwei,
irtira s-sosten tiegħu għall-Olimpjadi fiċ-Ċina, fejn stqarr li "ma jridx ikollu
x'jaqsam aktar magħhom".

Fis-16 ta' Lulju 2008, ġie miftuħ il-Villaġġ Olimpiku ta' Bejġing, u sar
aċċessibbli għall-pubbliku fis-26 ta' Lulju.

Għall-Olimpjadi, il-kumitat organizzativ stqarr il-bżonn ta' madwar 11,000
voluntier. Il-proċess ta' selezzjoni spiċċa f'Mejju 2008 u ġie segwit
mid-diversi attivitajiet ta' formazzjoni.

Ġew imposti miżuri ta' sigurtà biex jiġu evitati kwalunkwe tip ta' problema. Ġew
appuntati 80 kelb tal-pulizija biex jikkontrollaw is-sistemà tal-ferrovija u
jxommu prodotti bis-suspett li jieħdu n-nar. Ċentru speċjali osserva s-sigurezza
tal-prodotti tal-ikel, fejn ikkontrolla li jiġu rispettati l-istandard tekniċi.

Waħda mill-problemi prinċipali tal-belt ta' Bejġing hu t-tniġġis: il-livell
tas-sustanzi li jniġġsu hu kbir tant li poġġew f'riksju diversi kompetizzjoni
fuq distanza twila. Biex jitnaqqsu l-effeti ta' ħsara, il-belt implimentat
diversi regoli, fosthom liġijiet aktar stretti fuq il-karozzi għall-bejgħ.

Kważi għal kull pulizija, ta' kwalunkwe grad jew anzjanità, ġew mogħtija
lezzjonijiet ta' lingwi barranin u ta' edukazzjoni. Ktejjeb bi frażijiet f'seba'
lingwa (Ingliż, Franċiż, Russu, Ġermaniż, Ġappuniż, Korean u Għarbi) ingħata
għall-pulizija kollha u għall-voluntiera.

Il-pulizja għamlet kampanja biex tqaċċat attivitajiet illegali matul
l-Olimpjadi, fi Pjazza Tiananmen u matul Chang’an Avenue. Tallaba, bejjiegħa
abbużivi u sewwieqa tat-takis abbużivi jiġu identifikati, arrestati jew inkella
jkollhom il-fornimenti tagħhom ikkonfiskati meta jiġu individwati mill-pulizija.

Dawn il-logħob kienu l-ewwel li ġew prodotti u mxandra fit-televiżjoni
b'definizzjoni għolja mill-istazzjon ospitu. Fl-offerta tagħhom għal-Logħob
Olimpiku fl-2001, Bejġing iddikjarat "li mhu se jkun hemm ebda restrizzjoni fuq
ir-rapportaġġ tal-medja u l-moviment tal-ġurnalisti li jintervistaw
il-parteċipanti", imma skont rapport tan-New York Times, dawn il-wegħdiet ma
ġewx rispettati.

Bi preparazzjoni għall-viżitaturi Olimpiċi, l-infrastruttura tat-trasport
f'Bejġing ġiet imkabbra mhux ħażin. L-ajruport ta' Bejġing għadda minn
espansjoni kbira, fejn żdied it-Terminal 3, l-ikbar terminal tal-ajruport
fid-dinja, iddiżinjat mill-arkitett rinomat Norma Foster. Fl-1 ta' Awwissu,
l-iStazzjon tal-Ferrovija tan-nofsinhar ta' Bejġing reġa' nfetaħ wara sentejn
ta' kostruzzjoni. Il-Bejġing-Tianjin Intercity Rail, li hi twila 120km, infetħet
fl-istess ġurnata u tagħqad lil Bejġing, Tianjin u l-ibliet l-oħra fejn saru
l-Olimpjadi. Ġiet programmata biex issir l-aktar veloċi fid-dinja u tasal sa
veloċità ta' 350 km fis-siegħa.

Is-sottopassaġ ta' Bejġing esperjenza espansjoni notevoli ta' aktar mid-doppju
tal-kapaċità preċedenti. Is-sistemà tal-ferrovija ta' qabel kienet tikkonsisti
minn 4 linji u 64 stazzjon. Ġew miżjuda 7 linji u 80 stazzjon, u fost dawn anki
ħolqa diretta għall-ajruport tal-belt. Ukoll, flotta ta' eluf ta' karozzi
tal-linja, xarabanks żgħar u karozzi uffiċjali wasslu lill-ispettaturi, l-atleti
u l-uffiċjali bejn l-impjanti.

Bħala miżura kontra t-tniġġis, 300,000 vettura b'volum qawwi ta' tniġġis ma
tħallewx joperaw fil-belt, u d-dħul f'Bejġing bil-vettura kien limitat. Dawn
ir-restrizzjonijiet huma nfurzati mill-20 ta' Lulju sal-20 ta' Settembru.
Ir-restrizzjonijiet tal-vetturi tal-passiġieri kienu skedati fi ġranet alternati
skond in-numru tal-plakka jekk jispiċċax fard jew pari.

It-tema uffiċjali tal-logħob, bit-titlu "Dancing Beijing" (Bejġing Żeffiena),
għandha il-karattru kalligrafiku jīng (京, li tfisser kapitali), li tirreferi
għall-belt ospitu. L-islogan Olimpiku, "One World, One Dream" (Dinja Waħda,
Ħolma Waħda), issejjaħ lid-dinja kollha biex tingħaqad flimkien taħt spirtu
Olimpiku.

Il-maskots ta' Bejġing 2008 huma ħamsa Fuwa, li huma pupi tal-fortuna Ċiniżi
(opra ta' Han Meilin), li kull waħda minnhom tikkaretterizza wieħed mill-ħames
kuluri taċ-ċrieki Olimpiċi u kif ukoll bħala simbolu tal-kultura Ċiniża. L-ewwel
sillabi tal-ismijiet tagħhom meta jinqraw flimkien jiffurmaw il-frażi Běijīng
huānyíng nǐ li biċ-Ċiniż Mandarin ifisser "Bejġing jagħtikom il-merħba".

Id-disinn tat-Torċa Olimpika hu bbażat fuq voluti tradizzjonali u juża' disinn
tradizzjonali Ċiniż magħruf bħala "Sħab Favorevoli" (祥云). It-torċa hi ddiżinjata
biex tibqa' mixgħula f'riħ ta' 40 mil fis-siegħa, f'temperaturi ta' inqas minn
40° taħt iż-żero u fix-xita sa 50 mm kull siegħa.

Il-mixja bit-torċa, bit-tema Vjaġġ ta' Armonija, damet 130 jum u ġarret it-torċa
137,000 km — l-ikbar distanza ta' kwalunkwe mixja bit-torċa Olimpika minn meta
t-tradizzjoni bdiet fl-edizzjoni ta' Berlin 1936.

Minħabba li ċ-Ċina għandha relazzjonijiet xejn sbieħ ma' diversi pajjiżi,
il-mixja bit-torċa rriżultat bħala waħda diffikultuża. Per eżempju, kien hemm
diskussjoni kbir fuq il-passaġġ tal-fjakkola fuq il-gżira ta' Taiwan.

Argument sħun ieħor kien il-kwistjoni tat-Tibet: l-organizzaturi ipprevedew
it-telgħa tal-Everest, imma xtaqu wkoll li jevitaw l-aktar possibli
l-manifestazzjoni favur it-Tibet. Għal dan l-iskop iċ-Ċina stabillixxiet regoli
aktar stretti għall-aċċess għall-parti Tibetana tal-muntanja l-aktar għolja
tad-dinja: kontrolli aktar akkurati rigward ix-xabbata barranin, b'limitazzjoni
fuq in-numru ta' xabbata tal-istess nazzjon, kontroll fuq id-dokumenti ta'
xahrejn u nofs qabel, u projbizzjoni ta' sostituzzjoni fl-aħħar minuta. Minkejja
d-diversi problemi li kien hemm, ix-xabbata Ċiniżi xorta wasslu t-Torċa Olimpika
fuq il-quċċata tal-Everest. It-Torċa rritornat lura għaċ-ċerimonja tal-ftuħ.

Iċ-ċerimonja tal-ftuħ tal-Olimpjadi tas-sajf 2008 saret fil-Grawnd Nazzjonali
ta' Bejġing u bdiet fit-8 ta' filgħaxija (Żona tal-ħin taċ-Ċina) tat-8 ta'
Awwissu 2008. In-numru 8 hu assoċjat mal-prosperità u l-kunfidenza skont
il-kultura Ċiniża, u f'dan il-każ kien tmienja triplu għad-data u wieħed aktar
għall-ħin (qrib it-08:08:08 pm). Iċ-ċerimonja kienet diretta mir-reġista Ċiniż
Zhang Yimou u l-koreografu Ċiniż Zhang Jigang. Din is-serata kienet tikkonsisti
minn 15,000 esebitur, u suċċessivament ġiet imsejjħa bħala "l-aqwa ċerimonja
tal-ftuħ tal-Olimpjadi li qatt ġiet prodotta".

Iċ-ċerimonja bdiet bl-istennija tal-mument tal-ftuħ permezz tat-tħabbit ta'
tnabar "Fou" li kienu mdawwlin hekk kif is-sekondi bdew jonqsu. Suċċessivament,
roll ta' karta kbir, li grazzi għall-effetti speċjali fuq il-wiċċ tiegħu kien
qed jipproduċi pajsaġġi tipiċi taċ-Ċina. Il-kanzunetta uffiċjali tal-Olimpjadi
2008 ġiet kantata mill-Ingliża Sarah Brightman u ċ-Ċiniża Liu Huan, u kienet
intitulata "You and Me". L-eks-ġinnasta Ċiniża, Li Ning, xegħel il-fjamma
Olimpika.

Id-daħla tal-atleti parteċipanti kienet differenti mill-edizzjoni preċedenti
tal-Olimpjadi. L-iskwadri ma daħlux fl-ordni tal-alfabett Latin, imma skont
l-alfabett Ċiniż; fil-fatt l-Awstralja, li s-soltu tkun waħda mill-ewwel gruppi
li jidħlu, daħlet kważi lejn l-aħħar, minħabba li fiċ-Ċiniż (澳大利亚) l-inizzjali
tal-Awstralja huma waħda mill-aħħar ittri.

Iċ-ċerimonja tal-għeluq seħħet fl-24 ta' Awwissu 2008. Bdiet fit-8:00pm (Żona
tal-ħin taċ-Ċina), u saret fil-Grawnd Olimpiku ta' Bejġing. Kien hemm id-dħul
tal-atleti fil-grawnd, li ma daħlux skont l-ordni alfabetiku. Fiċ-ċerimonja ġie
assistit il-messaġġ tal-President tar-Repubblika Popolari taċ-Ċina Hu Jintao u
l-President tal-KOI Jacques Rogge. Wara, saret il-premjazzjoni tal-kompetizzjoni
tal-maratona, li ġie mirbuħa mill-Kenjan Samuel Kamaru Wanjiru (l-ewwel midalja
tad-deheb għall-Kenja fil-maratona fl-Olimpjadi), li ġiet segwita minn spettaklu
b'direzzjoni tar-reġista Ċiniż Zhang Yimou. Kien hemm imbagħad il-passaġġ
simboliku tal-bandiera Olimpika bejn Bejġing u Londra, li se tkun
l-organizzatriċi tal-edizzjoni li jmiss tal-Olimpjadi tas-sajf; dan il-passaġġ
seħħ bejn is-sindku ta' Bejġing, Guo Jinlong u dak ta' Londra, Boris Johnson.
Wara kien hemm esebizzjoni spettakulari esegwita mill-Kumitat Organizzattiv ta'
Londra għal-Logħob Olimpiku (LOCOG), bil-parteċipazzjoni tal-futboler ta' Los
Angeles Galaxy David Beckham u tad-dwett mużikali bejn Leona Lewis u
mill-kitarrist tal-Led Zeppelin, Jimmy page, fejn kantaw il-kanzunetta Whole
Lotta Of Love. Suċċessivament ġiet mitfija l-Fjamma Olimpika li mhux se
tinxtegħel qabel il-Logħob Olimpiku ta' Londra fl-2012.

Il-205 Kumitat Olimpiku Nazzjonali kollha, barra l-Brunej, ipparteċipaw f'din
l-edizzjoni. Iċ-Ċina u l-Istati Uniti kellhom l-ikbar timijiet, b'639 u 596
kompetitur rispettivament. Diversi pajjiżi ġew rappreżentati minn atleta wieħed.

Kien hemm tliet pajjiżi debuttanti, li kienu l-Gżejjer Marshall, il-Montenegro u
t-Tuvalu.

L-għawwiema mill-Afrika t'Isfel, Natalie du Toit, li rebħet ħames midalji
tad-deheb fil-Logħob Paralimpiku tas-sajf 2004, ikkwalifikat għal-logħob ta'
Bejġing, biex saret l-ewwel atleta fl-istorja, b'saqjaha maqtugħa mill-irkoppa,
li kkwalifikat għal-Logħob Olimpiku wara Olivér Halassy fl-1936. Natalia
Partyka, li twieldet mingħajr il-parti t'isfel tal-id leminija (mill-minkeb
sal-polz tal-id) ikkompetiet għall-Polonja fit-tennis tal-mejda.

Bħal-logħob preċedenti mill-1984, atleti mir-Repubblika taċ-Ċina (Tajwan) ħadu
sehem fl-Olimpjadi bħala t-Tajpej Ċiniżi (TPE) taħt il-bandiera Olimpika
tat-Tajpej Ċiniżi. Il-parteċipazzjoni tat-Tajwan kienet f'dubju minħabba li ma
kienx hemm qbil fuq l-isem tat-tim fil-lingwa Ċiniża, u rigward jekk it-Tajwan
kellux jimxi qrib ir-Reġjun Amministrattiv Speċjali Ċiniż ta' Ħong Kong
fiċ-ċerimonja tal-ftuħ.

Id-dixxiplini ta' Bejġing 2008 kienu kważi l-istess bħal dawk ta' Ateni 2004.
L-Olimpjadi tal-2008 ra r-ritorn ta' 28 sport (xi ftit minn dawn,
bħall-atletika, l-isport akwatiċi, il-ġinnastika u ċ-ċikliżmu, kienu maqsumin
f'iktar dixxiplini) li saru fi 302 avvenimenti (165 avvenimenti tal-irġiel, 127
tan-nisa, u 10 mħalltin), avveniment aktar minn dawk ta' Ateni.

B'kollox, kien hemm 9 avvenimenti ġodda, li kienu jinkludu 2 mid-dixxiplina
ċiklistika l-ġdida tal-BMX. In-nisa kkompetew fil-ġirja tal-ostakli fuq distanza
ta' 3000 metru. Barra minn hekk, l-avvenimenti tal-maratona ta' għawm
għall-irġiel u n-nisa, b'distanza ta' 10 kilometri, ġew miżjuda mad-dixxiplina
tal-għawm. Sentejn u ġurnata qabel il-bidu tal-Logħob Olimpiku, il-Kumitat
Olimpiku ta' Bejġing ħareġ il-pittogrammi ta' 35 dixxiplina (kemm
għad-dixxiplini tal-atletika u anki għal dawk taċ-ċiikliżmu kellhom pittogramma
unika) b'mod li kull nazzjon ikun jista' jagħrafhom.

Fil-kalendarju segwenti tal-Olimpjadi 2008, kull kaxxa bluna tirrapreżenta
avveniment ta' dixxiplina, bħal rawnd ta' kwalifikazzjoni, f'dik il-ġurnata.
Il-kaxxa s-safra tirrapreżenta ġranet fejn saru l-finali għall-midalji. In-numri
fil-kaxxa jfissru n-numru ta' finali li ġew kontestati f'dik il-ġurnata.

Dawn huma l-ewwel għaxar pożizzjonijiet tal-midalji mid-29 edizzjoni
tal-Olimpjadi. Iċ-Ċina spiċċat l-ewwel bl-akbar numru ta' midalji tad-deheb, 51.
L-Istati Uniti, min-naħa l-oħra, kisbu t-tieni post bl-akbar numru ta' midalji,
kemm bħala total u anki tal-fidda u tal-bronż.

Diversi entitajiet esprimew il-preokkupazzjoni tagħhom fuq il-Logħob, jew
l-ospitazzjoni taċ-Ċina ta' dawn il-Logħob; dawn jinkludu allegazzjonijiet li
ċ-Ċina vvjolat il-wegħda li kienet għamlet li tħalli l-aċċess lill-istampa,
allegat vjolazzjoni tad-drittijiet umani, tniġġis tal-arja kemm fil-belt ta'
Bejġing u anki fil-madwar, bojkots proposti, twissija tal-possibilità li
l-Olimpjadi ta' Bejġing ikunu fil-mira ta' gruppi terroristiċi, disturb vjolenti
ta' protestanti favur it-Tibet, persekuzzjonijiet reliġjużi, il-projbizzjoni ta'
Tibetani etniċi mill-jaħdmu f'Bejġing matul il-Logħob, kritika fuq politiki li
jordnaw is-sorveljanza elettronika tal-lukandi li huma pposeduti
internazzjonalment, l-ispostament tar-residenti, diffikulta fil-biljetti,
trattament ħażin ma' ġurnalisti barranin, żoni ta' protesti dubbjużi, kif ukoll
kien allegat molestja, arresti fid-djar, għebien infurzat, priġunerija, u
torturi ta' dissidenti u protestanti.

Fit-13 ta' Frar 2008, ir-reġista Amerikan Steven Spielberg abbanduna l-inkarigu
ta' konsulent artistiku għall-ftuħ u l-għeluq tal-Logħob Olimpiku. Ir-raġuni
wara din l-għażla kienet minħabba l-irwol li ċ-Ċina kienet qed iżżomm fil-Gwerra
ta' Dargur u r-rapport li ċ-Ċina kellha mal-gvern ta' Khartum. Bejġing hi
l-akbar investitriċi fis-Sudan fl-industrija taż-żejt u tiġi akkużata li
tivvjola d-drittjiet umani billi tbigħ armi lill-kontinent Afrikan, u b'hekk qed
tkun responsabbli għal aktar tixrid ta' demm.

Il-problema kbira tal-ammont kbir ta' tniġġis tal-arja, wassal biex ċerti
kompetizzjoni fuq distani kbar, bħall-maratoni, it-triathlon u ċ-ċikliżmu, saru
x'imkien ieħor. Haile Gebrselassie, il-primastija dinji tal-maratona, irrifjuta
li jipparteċipa f'din il-kompetizzjoni għall-biża tat-tniġġis.

Lejn Ġunju u Lulju tal-2008, il-klima partikularment sħuna li laqtet lil Bejġing
u lir-reġjun ta' madwar ħolqot aktar preokkupazzjoni fuq l-iżvoliġment ta' xi
kompetizzjonijiet. Partikularment kien hemm il-biża' tal-possibilità
tal-formazzjoni ta' tempesti tar-ramel li jaslu biex jolqtu l-kapitali u
għall-invażjoni ta' ġurati li f'Lulju 2008 laqtet il-kampanja, 300 km
fil-Majjistral ta' Bejġing. Infestazzjoni ta' alga laqtet f'Lulju il-baċini li
kienu mistennija għall-kompetizzjonijiet tal-kannottaġġ, u b'hekk il-ħaddiema
kellhom bżonn inaddfu qabel il-bidu tal-kompetizzjonijiet.



https://mt.wikipedia.org/wiki/Liebru

Il-liebri (sing. Liebru) huma l-leporidi tal-ġeneru Lepus għalkemm uħud minn
dawn jissejħu fniek ħmir u erba' speċi oħra ta' leporidi tal-ġeneri Caprolagus u
Pronolagus xi drabi jissejħu liebru u liebru l-ġebel rispettivament ukoll, biss
dawn huma fniek.

Il-liebri huma mammiferi ta' ħeffa kbira (eż. il-Liebru Ewropew Lepus europaeus
kapaċi jilħaq veloċità ta' 70 kilometru jew 45 mil fis-siegħa).

Normalment il-liebru huwa mammiferu ta' natura mistħija u jgħix ħajja solitarja
jew bħala par, għalkemm il-Liebru Ewropew jibdel l-attitudni tiegħu lejn
ir-rebbiegħa fejn dawn jibdew jiġru wara xulxin matul il-ġurnata fid-dawl
tax-xemx f'nofs il-kampanja. Din l-imġiba hija xejn aktar ħlief kompetizzjoni
bejn l-irġiel biex jakkwistaw id-dominanza u b'hekk aċċess għal aktar nisa biex
jirriproduċu magħhom. Waqt dan iż-żmien ta' freneżija fost il-liebri, wieħed
jista' jarahom jagħtu u jiġġieldu bl-idejn. Għal żmien twil ħafna kienu jaħsbu
li dan kien ikun ġlied ta' kompetizzjoni bejn l-irġiel, iżda minn
osservazzjonijiet aktar fil-qrib irrisulta li dan ma kienx ħlief ġlied bejn
in-nisa u l-irġiel, biex in-nisa juru li għadhom m'humiex lesti għat-tgħammir
jew biex jaraw id-determinazzjoni ta' l-irġiel.



https://mt.wikipedia.org/wiki/Lejl

Il-lejl huwa perjodu ta' ħin bejn it-tmiem ta' ġurnata u ż-żerniq meta x-xemx
tkun għadha taħt l-orizzont. Dan il-fattur iseħħ malli l-uniku sors ta' dawl
universali, voldieri x-xemx tgħib fl-ilmijiet tal-ibħra li jdawru l-artijiet
tad-dinja. L-oppost tal-lejl huwa l-jum.Il-punti ta' inizzjali u finali tal-lejl
jvarjaw skont dawn il-fatturi segwenti, bħall-istaġun, il-latitudni,
il-lonġitudni u ż-żona tal-ħin.

F'mument partikolari, nofs id-dinja għandha tkun mixgħula bid-dawl tax-xemx
filwaqt li n-nofs l-ieħor għandu jkun iddominat mis-serenità tad-dlam u
l-kwiekeb. Dan iċ-ċiklu huwa inevitabbli għaliex parti mid-dinja tkun qiegħda
tgħatti d-dawl tax-xemx milli jipprenetra f'naħa mill-atmosfera.
L-illuminazzjoni naturali matul il-lejl hija mogħtija permezz tal-kumbinazzjoni
diversa ta' dwal li jdawlu lill-univers b'mod assolut u kontinwu. Id-dawl
universali jigi mill-qamar, mid-dawl li toffri l-pjaneta nfisha, mid-dawl li
jagħtu l-istilel, mid-dawl taż-żodiċi, mill-awrori Nordiċi u mid-diwi tal-arja.
F'ċerti ċirkostanzi, il-bijoluminazzjoni, l-awrori u s-sajjetti jistgħu
jipprovdu xi ftit tal-illuminazzjoni. Kultant, id-diwi li huwa pprovdut
mill-illuminazzjoni artifiċjali jitqies bħala tip ta' tniġġis, dan għax jista'
jostakola mal-astronomija osservazzjonali u mal-ekosistemi.

Il-fenomenu tal-ġurnata u l-lejl huwa possibbli minħabba r-rotazzjoni tal-korp
ċelesti madwar l-assi tal-pjaneta tagħna, li tikkrea l-illużjoni ta' tlugħ u ta'
nżul ix-xemx. Korpi differenti jduru b'rati diversi għall-aħħar, madanakollu
wħud jistgħu jduru b'rata iktar veloċi meta kkumparati mar-rotazzjoni tad-dinja,
però wħud minn dawn il-korpi għandhom inqas veloċità mir-rotazzjoni tad-dinja
tagħna, u għalhekk dan iwassal biex jitwalu l-jiem u l-iljieli. Il-pjaneta
Venere ddur darba kull 224.7 iġranet--li s'issa hija meqjusa bħala l-iktar
pjaneta maġġuri b'rotazzjoni dewwiema li tifforma parti mis-sistema solari
tagħna. Filwaqt li l-veloċità tar-rotazzjoni tal-pjaneta ġganteska Ġove hija dik
ta' 9 sigħat u 56 minuta, allura hawnhekk nistgħu immedjetament nintebħu
bil-kuntrast bejn iż-żewġ estremitajiet. Jista' jkun li pjaneta partikolari
tasal biex tesperjenza varjazzjonijiet drastiċi fit-temperatura bejn il-ġurnata
u l-lejl, bħal Merkurju, l-iktar pjaneta viċin tax-xemx.



https://mt.wikipedia.org/wiki/I%C5%BC-%C5%BBurrieq

Iż-Żurrieq hu wieħed mill-eqdem villaġġi ta' Malta b'popolazzjoni ta' madwar
12,000 ruħ. Jinsab fin-nofsinhar ta' Malta. Kien diġà parroċċa fl-1436 u
l-knisja parrokkjali hi ddedikata lil Santa Katarina ta' Lixandra.

L-akbar attrazzjoni turistika fiż-Żurrieq hija Wied Iż-Żurrieq u ma ninsewx
l-Ħnejja, magħrufa bħala Blue Grotto bl-Ingliż għar-raġunijiet turistiċi.
Iż-Żrieraq għadhom isejħulha l-Ħnejja. Magħrufa l-aktar minħabba l-kulur kaħlani
tal-baħar ta' ġo fiha. Biex tasal sal-Ħnejja trid taqbad dgħajsa minn Wied
iż-Żurrieq.

Ġawhra kulturali oħra fiż-Żurrieq hi l-Mitħna tax-Xarolla. Dil-mitħna tinsab
fit-tarf taż-Żurrieq, ħdejn Ħal Safi. Waqt xi restawr li kien qed isir ftit
tas-snin ilu kienu nkixfu wkoll xi katakombi, sewwasew taħt il-mitħna. Insibu
ukoll Torri ta' epoka Punika gewwa d-dar tal-Arċipriet, fdalijiet ta' kappella
f'tal-Baqqari li hija mibnija fuq fdalijiet Rumani, fdalijiet ta' Torrijiet
Rumani jinsabu ukoll qrib din iż-żona. Insemmu wkoll numru sabiħ ta' Knejjes u
kappelli u li nsibu f'dan ir-raħal pittoresk fosthom il-Knisja Parrokjali
ddedikata lil Santa Katarina ta' Lixandra u l-Kappella Medjevali li nsibu f'Ħal
Millieri ddedikata lil-Lunzjata.

Iż-Żurrieq magħruf ukoll għall-festi tiegħu li jiġu miżmuma fis-Sajf. L-ewwel
waħda, ddedikata għall-Madonna tal-Karmnu tiġi ċċelebrata fit-tielet Ħadd ta'
Lulju. Il-festa tal-patruna, Santa Katerina ta' Lixandra, tiġi ċċelebrata
fl-ewwel Ħadd ta' Settembru. Il-festi jibdew mit-Tnejn ta' qabel u jdumu
għaddejjin ġimgħa sħiħa. Fihom zewg lati maġġuri, dak intern li jirrigwarda
l-Funzjonijiet reliġjużi, t-Tridu, l-Paniġierku u l-Purċisjoni, u l-Festi
esterni li jinkludu l-murtali u il-marċi.

Koordinati: 35°49′45″N 14°28′33″E﻿ / ﻿35.82917°N 14.47583°E﻿ / 35.82917;
14.47583



