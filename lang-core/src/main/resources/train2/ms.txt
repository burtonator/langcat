https://ms.wikipedia.org/wiki/Malaysia

Malaysia (Tulisan Jawi: مليسيا, Bahasa Cina: 马来西亚) ialah sebuah negara raja
berperlembagaan persekutuan di Asia Tenggara yang terdiri daripada tiga belas
negeri dan tiga wilayah persekutuan, yang menduduki bumi berkeluasan 329,847
kilometer persegi (127,350 bt persegi). Malaysia terbahagi kepada dua kawasan
yang mengapit Laut China Selatan, iaitu Semenanjung Malaysia dan Borneo Malaysia
(juga Malaysia Barat dan Timur). Malaysia berkongsi sempadan darat dengan
Thailand, Indonesia, dan Brunei dan juga sempadan laut dengan Singapura dan
Filipina. Ibu negara Malaysia ialah Kuala Lumpur, manakala Putrajaya merupakan
pusat kerajaan persekutuan. Pada tahun 2009, Malaysia diduduki 28 juta orang.

Malaysia berakar-umbikan Kerajaan-Kerajaan Melayu yang wujud di wilayahnya dan
menjadi taklukan Empayar British sejak abad ke-18. Wilayah British pertama di
sini dikenali sebagai Negeri-Negeri Selat. Semenanjung Malaysia yang ketika itu
dikenali sebagai Tanah Melayu atau Malaya, mula-mula disatukan di bawah komanwel
pada tahun 1946, sebelum menjadi Persekutuan Tanah Melayu pada tahun 1948. Pada
tahun 1963, Tanah Melayu bersatu dengan negeri Sabah, Sarawak, dan Singapura.
Pada tahun 1965, Singapura keluar dari persekutuan untuk menjadi negara kota
yang bebas. Semenjak itu, Malaysia menikmati antara ekonomi yang terbaik di
Asia, dengan purata pertumbuhan keluaran dalam negara kasarnya (KDNK) kira-kira
6.5% selama 50 tahun pertama kemerdekaannya. Ekonomi negara yang selama ini
dijana oleh sumber alamnya kini juga berkembang dalam sektor-sektor sains,
pelancongan, perdagangan dan perubatan.

Ketua negara Malaysia ialah Yang di-Pertuan Agong, iaitu raja elektif yang
terpilih dari kalangan sembilan raja negeri Melayu. Ketua kerajaannya pula ialah
Perdana Menteri. Sistem kerajaan Malaysia banyak berdasarkan sistem parlimen
Westminster, dan sistem perundangannya juga berasaskan undang-undang am
Inggeris.

Malaysia terletak berdekatan dengan khatulistiwa dan beriklim tropika, serta
mempunyai kepelbagaian flora dan fauna, sehingga menjadi salah satu daripada 17
negara megadiversiti. Di Malaysia terletaknya Tanjung Piai, titik paling selatan
di seluruh tanah besar Eurasia. Malaysia ialah sebuah negara perintis Persatuan
Negara-Negara Asia Tenggara dan Pertubuhan Persidangan Islam, dan juga anggota
Kerjasama Ekonomi Asia-Pasifik, Negara-Negara Komanwel, dan Pergerakan
Negara-Negara Berkecuali.

Nama Malaysia diguna pakaikan pada tahun 1963 apabila negeri-negeri Persekutuan
Tanah Melayu serta Singapura, Borneo Utara (Sabah) dan Sarawak membentuk
persekutuan baru. Sebelum ini nama Malaysia juga pernah digunakan untuk
memaksudkan beberapa kawasan di Asia Tenggara dengan sewenang-wenangnya. Sehelai
peta yang diterbitkan di Chicago pada tahun 1914 tertera perkataan Malaysia yang
memaksudkan beberapa wilayah tertentu di dalam Kepulauan Melayu. Bahagian
semenanjung memakai nama Persekutuan Tanah Melayu hingga tahun 1963, sewaktu
pergabungannya dengan wilayah-wilayah Sabah, Sarawak dan Singapura. Para ahli
politik di Filipina pernah bercadang agar negara mereka diberi nama "Malaysia",
tetapi tidak sempat berbuat demikian apabila Malaysia terlebih dahulu telah
menggunakan nama tersebut secara rasmi. Ketika itu, nama-nama lain juga
dipertimbangkan, antaranya Langkasuka, sempena kerajaan purba yang terletak di
kawasan utara Semenanjung Tanah Melayu pada alaf pertama Masihi.

Perkataan Melayu berasal daripada perkataan malaiur atau malayadvipa dalam
bahasa Sanskrit yang mungkin membawa erti "tanah bergunung"; perkataan tersebut
digunakan oleh para saudagar India sebagai gelaran untuk Semenanjung Tanah
Melayu.

Pada tahun 1850, seorang ahli etnologi Inggeris, George Samuel Windsor Earl
mencadangkan agar kepulauan Indonesia dinamakan Melayunesia atau Indunesia
ketika mengarang Journal of the Indian Archipelago and Eastern Asia (Jurnal
Kepulauan Hindia dan Asia Timur). Beliau menggemari Melayunesia demi kemudahan
pihak kolonial. Berikutan ekspedisinya di Oceania pada tahun 1826, pelayar
Perancis, Jules Dumont d'Urville mencipta istilah Malaysia, Micronesia dan
Melanesia untuk membezakan budaya dan gugusan kepulauan Pasifik daripada istilah
Polynesia yang sedia ada. Pada tahun 1831, beliau mengusulkan istilah-istilahnya
kepada Société de Géographie (Persatuan Geografi). Dumont d'Urville menyifatkan
Malaysia sebagai "kawasan yang lebih dikenali sebagai Hindia Timur". Ketika itu,
adalah dipercayai bahawa kesemua penduduk kawasan berkenaan boleh dipanggil
"orang Melayu" sama sekali, selaras dengan konsep kaum Melayu ketika itu, yang
bertentangan dengan takrifan masa kini yang memerikan "Melayu" sebagai kelompok
etnik yang seragam budayanya, bertutur bahasa Melayu dan tinggal di pantai timur
Sumatera, Kepulauan Riau, Semenanjung Tanah Melayu dan pesisiran pulau Borneo.
Istilah "Dunia Melayu" pula digunakan sebagai gelaran kepada keempat-empat
kawasan tersebut pada keseluruhannya iaitu bersinonim dengan Nusantara.

Terdapat bukti petempatan awal manusia di Malaysia sejak lebih kurang 40,000
tahun lalu. Manusia pertama sekali yang menduduki Semenanjung Melayu mungkin
ialah kaum Negrito. Semenanjung Melayu dikenali sebagai "Semenanjung Emas" oleh
tamadun India purba (Suvarnadvipa) dan juga peta dunia Ptolemy (Chersonesus
Aurea atau Semenanjung Kencana). Semenanjung Melayu menyambut pedagang dan
penghuni dari India dan China seawal-awal abad pertama Masihi, di mana mereka
membuka pelabuhan dan bandar di kawasan itu pada abad ke-2 dan ke-3 M. India dan
China membawa pengaruh besar kepada kebudayaan setempat. Pada awal alaf pertama,
para penduduk Semenanjung Melayu menganut agama Hindu dan Buddha dari India
serta meminjam sistem tulisan Sanskrit. Dari abad ke-7 hingga ke-13, kebanyakan
kawasan Semenanjung Melayu ditakluki oleh empayar Srivijaya yang beribu kota di
Palembang di pulau Sumatera. Setelah kejatuhan Srivijaya, giliran empayar
Majapahit yang berpangkalan di Jawa pula yang mempengaruhi kawasan-kawasan
Indonesia, Semenanjung Malaysia, dan pesisiran Pulau Borneo. Pada awal abad
ke-15, Parameswara, seorang putera dari bekas kerajaan Srivijaya, mengasaskan
sebuah negeri baru yang dikenali sebagai Melaka. Kemudian, Parameswara memeluk
agama Islam, maka orang Melayu beramai-ramai pun memeluk agama Islam pada abad
ke-15. Pada zaman ini, Melaka menjadi sebuah pusat perdagangan tersohor yang
menarik ramai pedagang dan saudagar dari seluruh rantau.

Zaman penjajahan Eropah bermula pada tahun 1511, apabila Melaka ditakluki oleh
Portugal untuk dijadikan tanah jajahan, disusuli pula oleh pengambilalihan
Belanda di Melaka pada tahun 1641. Empayar British menjejak kaki di Semenanjung
Melayu pada tahun 1786, dengan memajakkan Pulau Pinang kepada Syarikat Hindia
Timur British dari negeri Kedah, kemudian menduduki Singapura tidak lama
kemudian. Pada tahun 1824, British menguasai Melaka ekoran Perjanjian
Inggeris-Belanda 1824 yang memecahkan kepulauan Melayu kepada kawasan taklukan
British dan Belanda, yang mana Malaya terletak dalam kawasan British. Pada tahun
1826, British menguasai Pulau Pinang, Melaka, Singapura dan Labuan untuk
dijadikan wilayah jajahan mahktoa Negeri-Negeri Selat. Pada awal abad ke-20,
negeri-negeri Pahang, Selangor, Perak, dan Negeri Sembilan yang membentuk Negeri
Melayu Bersekutu, ditugaskan Residen British sebagai penasihat raja-raja Melayu
yang terpaksa mengikut kata-kata mereka hasil perjanjian terdahulu. Lima negeri
semenanjung yang lain, iaitu Negeri-negeri Melayu Tidak Bersekutu, biarpun tidak
diperintah secara langsung dari London, namun turut menerima penasihat British
pada awal abad ke-20. Sabah ditadbir sebagai jajahan makhota Borneo Utara
Inggeris, manakala Sarawak diserahkan oleh Kesultanan Brunei kepada James Brooke
yang memerintah sebagai Raja Putih dalam sebuah Kesultanan yang merdeka sehingga
diserahkan kepada pemerintahan langsung British pada tahun 1946.

Pada Perang Dunia Kedua, tentera Jepun menyerang lalu menduduki Tanah Melayu,
Sabah, Sarawak, dan Singapura selama tiga tahun lebih. Sewaktu ini, hubungan
antara etnik makin tegang dan semangat nasionalisme makin mekar. Setelah wilayah
Malaysia ditakluki semula oleh Pihak Berikat, masyarakat tempatan semakin
menyambut baik perjuangan demi kemerdekaan. Rancangan pascaperang British untuk
menyatukan pentadbiran Tanah Melayu menjadi jajahan tunggal iaitu Malayan Union
ditentang hebat oleh orang Melayu yang membantah perbuatan melemahkan kuasa
raja-raja Melayu serta pemberian kewarganegaraan kepada kaum Cina. Pada tahun
1946, Malayan Union terbentuk daripada semua taklukan British di Tanah Melayu
kecuali Singapura, kemudian dibubarkan pada tahun 1948 untuk memberi laluan
kepada Persekutuan Tanah Melayu yang memulihkan autonomi raja-raja Melayu di
bawah naungan British. Pada masa yang sama, pejuang pemberontak pimpinan Parti
Komunis Malaya melancarkan kegiatan gerila untuk mengusir British dari Tanah
Melayu, sehingga mencetuskan darurat dari tahun 1948 hingga 1960, yang
melibatkan kempen anti-pemberontak berpanjangan oleh tentera Komanwel di Tanah
Melayu.

Walaupun masih di tengah zaman Darurat, Tanah Melayu tetap diisytiharkan sebagai
negara merdeka pada 31 Ogos 1957, diikuti penyerahan kalah oleh gerila Komunis
tiga tahun berikutnya. Pada tahun 1963, Tanah Melayu bersama jajahan British di
Sabah, Sarawak dan Singapura, bergabung untuk membentuk Malaysia. Tarikh yang
dicadangkan untuk pembentukan Malaysia adalah 31 Ogos 1963, sempena sambutan
kemerdekaan Tanah Melayu dan penerimaan pemerintahan sendiri kepada Sarawak oleh
Sabah oleh British. Akan tetapi, upacara pengisytiharan persekutuan Malaysia
ditunda hingga 16 September 1963 kesan tentangan kerajaan Indonesia pimpinan
Sukarno serta cubaan Parti Rakyat Bersatu Sarawak untuk menangguhkan pembentukan
Malaysia.

Zaman kemerdekaan awal menyaksikan kemuncak "Konfrontasi" dengan Indonesia
kerana pembentukan Malaysia, pengunduran diri Singapura pada tahun 1965, dan
rusuhan antara kaum pada tahun 1969. Selepas peristiwa 13 Mei itu, Dasar Ekonomi
Baru diperkenalkan oleh Perdana Menteri Tun Abdul Razak, dengan tujuan
meningkatkan penguasaan ekonomi negara oleh bumiputera ("orang peribumi",
termasuk orang Melayu dan sewajarnya orang asli dan pribumi lain) berbanding
kaum-kaum lain. Oleh itu, Malaysia terpaksa menanggung imbangan politik etnik
yang rumit, dengan sistem kerajaan yang cuba menggabungkan pembangunan ekonomi
keseluruhan dengan dasar politik dan ekonomi yang memupuk penyertaan sama-rata
semua kaum.

Ketika negara dipimpin oleh Tun Mahathir bin Mohamad, Malaysia menikmati
pertumbuhan ekonomi sepanjang 1980-an dan 1990-an, meskipun disampuk oleh
kemelesetan pasaran harta pada tahun 1985-86,. Ketika ini, Malaysia beralih dari
ekonomi berasaskan pertanian kepada ekonomi berasaskan perindustrian yang
termasuk komputer dan barangan elektronik pengguna. Pada masa yang sama, wajah
bumi Malaysia berubah kerana bangkitnya berbilang-bilang projek mega, antaranya
Menara Berkembar Petronas (yang mencapai taraf bangunan komersil tertinggi di
dunia sebaik sahaja siap dibina), Lapangan Terbang Antarabangsa Kuala Lumpur,
Projek Lebuhraya Utara Selatan, Litar Antarabangsa Sepang, Koridor Raya
Multimedia, empangan hidroelektrik Bakun dan pusat pentadbiran persekutuan baru,
iaitu Putrajaya. Pada akhir 1990-an, Malaysia digegarkan oleh krisis kewangan
Asia dan kemelut politik ekoran pelucutan jawatan Timbalan Perdana Menteri,
Dato' Seri Anwar Ibrahim. Pada November 2007, Malaysia digemparkan lagi oleh dua
acara tunjuk perasaan anti-kerajaan yang mendakwa anasir rasuah dan perselisihan
dalam sistem ekonomi Malaysia yang memihak kepada parti pemerintah, Barisan
Nasional yang menguasai Malaysia sejak merdeka pada tahun 1957.

Malaysia ialah sebuah negara beraja elektif berperlembagaan persekutuan yang
diketuai oleh Yang di-Pertuan Agong, ketua negara persekutuan. Yang di-Pertuan
Agong dipilih dari kalangan sembilan Raja Melayu untuk sepenggal lima tahun;
tanpa penyertaan empat negeri lain (Pulau Pinang, Melaka, Sarawak dan Sabah)
yang hanya dipimpin oleh Yang di-Pertua Negeri. Sistem kerajaan di Malaysia
banyak berasaskan sistem parlimen Westminster yang diwarisi daripada zaman
penjajahan British.

Kuasa perundangan diagihkan kepada badan perundangan persekutuan dan negeri.
Parlimen Malaysia yang dwidewan terdiri daripada Dewan Rakyat dan Dewan Negara.
Dewan Rakyat dianggotai oleh 222 Wakil Rakyat, iaitu ahli-ahli yang dipilih oleh
kawasan pengundian masing-masing untuk penggal maksimum lima tahun. Kesemua 70
Senator (ahli Dewan Negara) dilantik untuk penggal tiga tahun; 26 daripadanya
dipilih oleh 13 Dewan Undangan Negeri, manakala 44 yang selebihnya dilantik oleh
raja atas syor Perdana Menteri. Parlimen Malaysia mengikuti sistem pelbagai
parti dan ahli-ahlinya dipilih menerusi sistem pemenang undi terbanyak. Semenjak
mencapai kemerdekaannya, Malaysia ditadbir oleh parti campuran Barisan Nasional
(dahulunya Parti Perikatan).

Selain Parlimen persekutuan, setiap negeri mempunyai sebuah Dewan Undangan
Negeri ekadewan (DUN) yang terdiri daripada ahli-ahlinya yang dipilih dalam
pilihan raya peringkat negeri. Kerajaan negeri diketuai oleh Menteri Besar untuk
negeri-negeri Melayu atau Ketua Menteri di negeri-negeri tanpa raja, yang
merupakan ahli dewan undangan negeri dari parti majoriti di Dewan Undangan
Negeri. Di setiap negeri beraja, Menteri Besar diwajibkan berketurunan Melayu
dan dilantik oleh sultan atau raja atas nasihat Perdana Menteri. Pilihan raya
parlimen diadakan lebih kurang sekali dalam empat atau lima tahun. Pilihan raya
umum terkini diadakan pada Mac 2008. Pengundi berdaftar yang berusia 21 tahun ke
atas boleh mengundi ahli Dewan Rakyat dan Dewan Undangan Negeri yang disukai.

Kuasa eksekutif terletak di tangan jemaah menteri pimpinan perdana menteri.
Perlembagaan Malaysia menetapkan bahawa perdana menteri mestilah seorang ahli
Dewan Rakyat yang mendapat majoriti di parlimen dalam pandangan Yang di-Pertuan
Agong.

Cabang kehakiman Malaysia bebas daripada pengaruh eksekutif dan perundangan.
Badan kehakiman tertinggi ialah Mahkamah Persekutuan yang dibawahi oleh dua
mahkamah tinggi, iaitu satu untuk Semenanjung dan satu lagi untuk Malaysia
Timur. Sistem undang-undang Malaysia berasaskan undang-undang am Inggeris.

Sistem mahkamah syariah berasingan dari mahkamah awam untuk menerima kes-kes
yang melibatkan umat Islam di Malaysia. Sistem mahkamah syariah sama paras
dengan sistem mahkamah biasa dan menjalani pembaharuan yang menyaksikan
pelantikan hakim-hakim dalam kalangan wanita. Di Malaysia wujudnya perbahasan
sama ada negara ini wajar mengamalkan kerajaan berdasarkan sekular atau Islam,
memandangkan ada negeri yang meluluskan undang-undang Islam tetapi tidak
berkuatkuasa kerana ditentang oleh kerajaan persekutuan.

Dasar luar negara Malaysia berasaskan prinsip keberkecualian serta mengamalkan
hubungan damai dengan negara-negara lain tanpa mengira sistem politiknya, sambil
mengeratkan lagi hubungan dengan negara-negara serantau. Ia mendapat keutamaan
dalam keselematan dan keseimbangan Asia tenggara, dan telah cuba untutk
meperkukuh hubungan dengan negara-negara Islam.

Malaysia merupakan sebuah negara perintis Persatuan Negara-Negara Asia Tenggara
(ASEAN) dan Pertubuhan Persidangan Islam. Selain itu, Malaysia juga menganggotai
pelbagai lagi pertubuhan antarabangsa seperti Pertubuhan Bangsa-Bangsa Bersatu,
Kerjasama Ekonomi Asia-Pasifik, 8 Negara Membangun dan Pergerakan Negara-Negara
Berkecuali. Sebagai bekas jajahan British, Malaysia juga menganggotai
Negara-Negara Komanwel. Kuala Lumpur juga menjadi tuan rumah Sidang Kemuncak
Asia Timur pertama pada tahun 2005. Malaysia tidak mengadakan hubungan
diplomatik dengan Negara Israel disebabkan sentimen Kerajaan dan rakyat Malaysia
terhadap negara Yahudi tersebut.

Kerajaan Malaysia mengamalkan dasar pragmatik dalam menanangi pertikaian
wilayah, termasuk peleraian di Mahkamah Keadilan Antarabangsa, antara lainnya.
Kepulauan Spratly menjadi tempat pertikaian kebanyakan negara di sekitarnya,
namun perbalahan reda ekoran "Perisytiharan Tatalaku Pelbagai Pihak di Laut
China Selatan" pada tahun 2002. Brunei dan Malaysia pada 2008 mengumumkan
pengakhiran tuntuntan terhdap tanah, untuk menyelesaikan masaalah berkaitan
sempadan meritim mereka.Filipina tidak lagi menuntut Sabah.Tuntutan semula tanah
Singapore telah menyebabkan ketengangan antara kedua-dua negara, dan pertikaian
sempadan laut terjadi dengan Indonesia.

Keperluan pertahanan Malaysia ditugaskan kepada Angkatan Tentera Malaysia (ATM)
yang terdiri daripada tiga cabang, iaitu Tentera Laut Diraja Malaysia (TLDM),
Tentera Darat Malaysia (TDM), dan Tentera Udara Diraja Malaysia (TUDM). Malaysia
tidak mengamalkan pengerahan tenaga rakyat; sesiapa yang ingin menyertai tentera
haruslah berumur sekurang-kurangnya 18 tahun. 1.9% KDNK Malaysia diperuntukkan
untuk tentera yang mengambil 1.23% guna tenaga Malaysia.

Perjanjian Pertahanan Lima Negara antara Malaysia, Singapura, Australia, New
Zealand, dan United Kingdom, merupakan satu inisiatif keselamatan serantau yang
dilaksanakan sejak zaman awal kemerdekaan, dan melibatkan latihan tentera
bersama kelima-lima negara. Malaysia turut mengadakan latihan perang bersama
Indonesia selama bertahun-tahun. Malaysia dan Filipina turut bersepakat untuk
mengadakan latihan tentera bersama untuk mempertahankan sempadan laut serta
memantau gejala pendatang tanpa izin. Dikhuatiri bahawa ketegangan di kawasan
penduduk Islam di Filipina selatan dan Thailand selatan boleh melimpahi Malaysia
bila-bila masa.

Malaysia terbahagi kepada 13 negeri dan tiga wilayah persekutuan, iaitu 11
negeri dan dua wilayah persekutuan di Semenanjung Malaysia, dan dua negeri dan
satu wilayah persekutuan lagi di Malaysia Timur. Memandangkan Malaysia adalah
sebuah persekutuan, pentadbiran negeri diagihkan antara kerajaan persekutuan dan
negeri, manakala wilayah persekutuan ditadbir secara terus oleh kerajaan
Persekutuan.

13 negeri ini berasaskan Kerajaan-Kerajaan Melayu bersejarah, dan setiap negeri
dibahagikan lagi kepada daerah (atau jajahan di Kelantan, dan bahagian di Sabah
dan Sarawak), kemudian dibahagikan lagi kepada mukim. Sembilan Negeri Melayu
mengekalkan kerabat diraja masing-masing. Yang di-Pertuan Agong dipilih (secara
bergilir-gilir) dari kalangan sembilan Raja Melayu untuk penggal lima tahun.
Setiap negeri ada sebuah Dewan Undangan Negeri. Negeri Sabah dan Sarawak di
Malaysia Timur mengamalkan dasar dan kawal selia imigresen berasingan serta
status kediaman yang tersendiri. Visa diperlukan untuk perjalanan antara
kedua-dua negeri ini, ataupun antara Malaysia Timur dengan semenanjung.

Parlimen Malaysia dibenarkan menggubal undang-undang mengenai tanah, agama Islam
dan kerajaan negeri untuk membentuk undang-undang seragam untuk semua negeri,
ataupun atas permintaan Dewan Undangan Negeri yang berkenaan. Undang-undang
berkenaan haruslah diluluskan oleh DUN juga, kecuali bagi perkara undang-undang
tanah tertentu. Perkara bukan Islam yang terletak dalam skop negeri juga digubal
di peringkat persekutuan agar mematuhi ketentuan perjanjian Malaysia.

Berikut merupakan senarai negeri dan Wilayah Persekutuan di Malaysia. Ibu negeri
disertakan dalam kurungan. 13 negeri dan Wilayah Perseketuan (terdiri daripada 3
daerah) berikut dilambangkan sebagai empat belas jalur dan bucu bintang di dalam
Bendera Malaysia:

Tambahan lagi, Kuala Lumpur, Pulau Pinang dan Johor Bahru adalah tiga bandar
yang membentuk metropolitan terpenting di Malaysia. Bandar-bandar ini juga
merupakan penempatan tertinggi serta pusat budaya yang pesat membangun

Malaysia adalah negara ke-43 teramai penduduk dan negara ke-66 terluas di dunia
dengan tanah seluas 329 847 kilometer persegi (127,350 batu persegi). yang
diduduki 28 juta orang. Malaysia bersempadan dengan Thailand, Indonesia dan
Brunei di kawasan daratan manakala bersempadan dengan Singapura, Indonesia dan
Filipina di seberang laut. Sempadan darat kini ditentukan oleh ciri-ciri
geografi seperti Sungai Perlis, Sungai Golok dan Terusan Pagalayan. Walau
bagaimanapun, sempadan laut pula masih mengalami pertikaian. Tanjung Piai yang
terletak di negeri selatan Johor merupakan titik paling selatan di tanah besar
Asia. Selat Melaka yang terletak di antara Sumatera dan Semenanjung Malaysia
dikatakan sebagai laluan perkapalan terpenting di dunia.

Walaupun dipisahkan oleh Laut China Selatan, namun Malaysia Barat (Semenanjung
Malaysia) dan Malaysia Timur (Sabah dan Sarawak) agak serupa dari segi ciri-ciri
geografi, iaitu kenaikan dari dataran pantai ke gunung bukit di pedalaman.
Semenanjung Malaysia dengan kepanjangan 740 kilometer (460 batu) dari utara ke
selatan manakala lebar maksimumnya adalah 322 kilometer (200 batu). Semenanjung
ini terbahagi kepada pantai timur dan barat yang dipisahkan oleh Banjaran
Titiwangsa yang berhutan tebal dan bertanah granit. Banjaran inilah yang menjadi
punca sebilangan sistem sungai di Semenanjung. Garis tepi lautnya berukuran
kira-kira 1 931 kilometer (1 200 batu) panjangnya, namun kebanyakkan pelabuhan
di kawasan semenanjung ini terdapat di pantai barat.

Malaysia Timur di bahagian utara pulau Borneo, mempunyai garis tepi laut yang
panjangnya kira-kira 2 607 kilometer (1 620 batu). Negeri Sabah dibahagi oleh
Banjaran Crocker di mana terletaknya Gunung Kinabalu iaitu gunung tertinggi di
Malaysia pada 4,095.2 meter (13,436 kaki). Gunung ini yang terletak di Taman
Negara Kinabalu mendapat pengiktirafan sebagai Tapak Warisan Dunia UNESCO.
Malaysia diserikan oleh berbilang-bilang pulau di atas perairannya yang
terangkum dalam Segitiga Terumbu Karang. Malaysia mempunyai iklim khatulistiwa
yang dicirikan oleh monsun tahunan barat daya (April hingga Oktober) dan timur
laut (Oktober hingga Februari) serta kelembapan yang cukup tinggi dengan purata
curahan hujan sebanyak 250 sentimeter (98 in).

Malaysia ialah sebuah negara megadiversiti kerana bilangan spesies yang banyak
serta tahap kepelbagaian yang tinggi. Dua pertiga tanah Malaysia adalah
berhutan, dengan sejumlah besar hutan pamah di bawah altitud 760 meter
(2,493 ka). Seperti di kebanyakan kawasan Borneo, Malaysia Timur selama ini
dilitupi hutan hujan pamah Borneo, namun kebanyakannya habis ditebang sehingga
hidupan liar terpaksa berpindah ke hutan hujan tinggi di pedalaman. Hutan hujan
di Malaysia ada pelbagai jenisnya, tetapi terutamanya berjenis dipterokarpa. Di
hutan-hutan ini terdapatnya Rafflesia, bunga terbesar di dunia. Sungguhpun hutan
semakin berkurangan, namun ada kerajaan negeri yang megambil langkah untuk
membendungnya. Selain hutan hujan, terdapat juga paya bakau yang meliputi
kawasan seluas 1,425 kilometer persegi (550 bt persegi) di Malaysia.

Kuala Lumpur meurpakan ibu negara dan bandaraya terbesar di Malaysia, manakala
Putrajaya menjadi pusat pentadbiran persekutuan. Walaupun cabang eksekutif dan
kehakiman kerajaan persekutuan sudah banyak berpindah ke Putrajaya (untuk
meredakan kesesakan di Kuala Lumpur), namun Kuala Lumpur kekal sebagai pusat
perundangan Malaysia kerana di sinilah terletaknya Parlimen Malaysia. Kuala
Lumpur juga pusat perdagangan dan kewangan utama negara.

Malaysia merupakan sebuah negara berpendapatan sederhana dan berubah daripada
sebuah negara pengeluar bahan mentah seperti getah, bijih timah dan sebagainya
pada 1971 kepada negara berekonomi pelbagai sektor melalui Dasar Ekonomi Baru.
Pada dasarnya, pertumbuhan Malaysia adalah bergantung kepada eksport bahan
elektronik seperti cip komputer dan sebagainya. Akibatnya, Malaysia merasai
tekanan hebat semasa kegawatan ekonomi pada 1998 dan kemerosotan dalam sektor
teknologi maklumat pada tahun 2001. KDNK pada tahun 2001 hanya meningkat
sebanyak 0.3% disebabkan pengurangan 11% dalam bilangan eksport tetapi pakej
perangsang fiskal yang besar telah mengurangkan kesan gawat tersebut.

Malaysia mempunyai persekitaran makroekonomi yang stabil (di mana kadar inflasi
dan kadar pengangguran kekal di bawah 3%), simpanan pertukaran wang asing yang
sihat, dan hutang luar yang kecil. Ini membolehkan Malaysia untuk tidak lagi
mengalami krisis yang sama seperti Krisis Kewangan Asia pada 1997.
Walaubagaimanapun, prospek jangka panjang kelihatan agak kabur disebabkan
kurangnya perubahan dalam sektor korporat terutama sekali sektor yang berurusan
dengan hutang korporat yang tinggi dan kompetitif.

Selain getah dan sawit yang banyak di Semenanjung Malaysia, Sabah dan Sarawak
juga kaya dengan sumber asli seperti kayu balak, petroleum dan gas asli.

Rangkaian jalan raya Malaysia berjumlah 98,721 kilometer (61,342 bt) panjangnya,
termasuk lebuhraya sepanjang 1,821 kilometer (1,132 bt). Lebuhraya terpanjang di
negara ini iaitu Lebuhraya Utara-Selatan menjangkau 800 kilometer (497 batu)
dari sempadan Thailand hingga Singapura. Malaysia mempunyai 118 lapangan terbang
di mana 38 buah daripadanya berturap. Sistem penerbangan utama Malaysia adalah
Malaysia Airlines(Sistem Penerbangan Malaysia) yang menawarkan penerbangan dalam
negara dan antarabangsa. Sistem keretapi Malaysia dikendalikan oleh kerajaan dan
liputannya sepanjang 1,849 kilometer (1,149 bt). Sistem transit aliran ringan
yang murah terdapat di beberapa bandar, seperti Kuala Lumpur.

Pada mulanya, penghasilan tenaga di Malaysia berasaskan minyak dan gas asli.
Malaysia kini berupaya menjana tenaga elektrk sebanyak 13GW. Akan tetapi,
biarpun permintaan untuk tenaga makin meningkat, Malaysia hanya ada 33 tahun
rizab gas asli dan 19 tahun rizab minyak. Oleh itu, kerajaan Malaysia berusaha
mencari sumber tenaga boleh baharu. Kini, 16% janaan elektrik Malaysia berbentuk
hidroelektrik, dan 84% yang selebihnya adalah termal. Industri minyak dan gas di
Malaysia kini dikuasai oleh syarikat milik negara, Petronas, manakala sektor
tenaga keseluruhannya berada di bawah kawalan Suruhanjaya Tenaga Malaysia,
sebuah suruhanjaya berkanun yang menguasai penggunaan tenaga di Semenanjung dan
Sabah mengikut syarat-syarat Akta Suruhanjaya Tenaga 2001.

Pada tahun 2002, Agensi Angkasa Negara (Angkasa) dibentuk untuk menguruskan
segala kegiatan Malaysia di angkasa, sambil memupuk pendidikan dan ujikaji
angkasa. Pada tahun 2006, Sheikh Muszaphar Shukor dan tiga lagi orang terpilih
untuk program penerokaan Angkasawan. Rancangan tersebut lahir apabila Rusia sudi
mengangkut seorang warga Malaysia ke Stesen Angkasa Antarabangsa dalam urusjanji
pembelian 18 jet pejuang Sukhoi Su-30MKM berbilion ringgit oleh Tentera Udara
Diraja Malaysia.

Sebagai usaha melahirkan keupayaan pertahanan kendiri sambil menyokong
pembangunan negara, Malaysia menswastakan beberapa kemudahan tenteranya pada
1970-an. Maka terbentuklah industri pertahanan yang dipantau oleh Majlis
Industri Pertahanan Malaysia sejak tahun 1999. Kerajaan masih cuba memupuk daya
saing dalam sektor ini sehingga giat memasarkan industri pertahanan. Salah satu
caranya adalah Pameran Aeroangkasa dan Maritim Antarabangsa Langkawi, salah
sebuah pertunjukan pertahanan dan khidmat awam terbesar di rantau Asia-Pasifik
yang sering dihadiri oleh kira-kira 500 tetap. Angkatan Tentera Malaysia banyak
bergantung pada teknologi ketenteraan tempatan dan sistem persenjataan canggih
yang direka dan dikilangkan di luar negara.

Kependudukan Malaysia terdiri daripada pelbagai etnik, yang mana majoriti 50.4%
merupakan orang Melayu dan 11% adalah kaum bumiputera lain. Perlembagaan negara
menetapkan bahawa orang Melayu adalah umat Islam yang mengamalkan adat dan
kebudayaan Melayu. Taraf bumiputera turut diberi kepada sesetengah orang asli
bukan Melayu tertentu, termasuk etnik Thai, Khmer, Cham dan peribumi Sabah dan
Sarawak. Lebih separuh penduduk Sarawak adalah bumiputera bukan Melayu (yang
mana 30% adalah Iban); begitu juga dengan 60% penduduk Sabah (yang mana 18%
adalah Kadazan-Dusun, dan 17% adalah Bajau). Wujudnya juga kelompok-kelompok
peribumi kecil di semenanjung yang dikenali sama sekali sebagai Orang Asli.

23.7% penduduk Malaysia berketurunan Cina, manakala 7.1% lagi berketurunan
India. Indians mula berhijrah ke Malaysia pada awal abad ke-19. Majoriti
masyarakat India di Malaysia bersuku Tamil. Ramai orang Eropah dan Timur Tengah
yang masing-masing berasimilasi ke dalam masyarakat Kristian dan Islam melalui
perkahwinan campur. Kebanyakan rakyat Malaysia kaum Serani mengakui berdarah
British, Belanda atau Portugis.

Kewarganegaraan Malaysia biasanya diberikan secara lex soli. Kewarganegaraan di
negeri Sabah dan Sarawak berbeza daripada kewarganegeraan di Semenanjung
Malaysia atas sebab-sebab urusan imigresen. Setiap warganegara yang mencecah
usia 12 tahun diberi kad pengenalan bercip pintar biometrik yang dikenali
sebagai MyKad dan harus sentiasa membawa kad itu sepanjang masa.

Taburan penduduk sangat tidak sekata dan amat tertumpu di Semenanjung Malaysia
yang diduduki oleh 20 juta orang. 70% penduduknya tinggal di kawasan bandar.
Ekoran peningkatan industri intensif buruh, dianggarkan bahawa Malaysia diduduki
oleh tiga juta orang pekerja asing yang membentuk 10% penduduk Malaysia; NGO di
Sabah menganggarkan bahawa dua juta orang itu adalah pendatang tanpa izin.

Lebih-lebih lagi, menurut World Refugee Survey 2008 terbitan Jawatankuasa
Pelarian dan Penghijrah A.S., Malaysia menyambut kira-kira 155,700 orang
pelarian dan pencari perlindungan, iaitu 70,500 dari Filipina, 69,700 dari
Myanmar, dan 21,800 dari Indonesia. Jawatankuasa tersebut meletakkan Malaysia
dalam senarai Sepuluh Tempat Terburuk untuk Pelarian atas sebab negara ini
berdiskriminasi dalam layanannya terhadap pelarian.

Perlembagaan Malaysia menjamin kebebasan beragama, sungguhpun Islam selaku agama
yang paling ramai penganutnya merupakan agama rasmi Malaysia. Menurut perangkaan
Banci Penduduk dan Perumahan 2000, kira-kira 60.4% penduduk menganut agama
Islam; 19.2% Buddha; 9.1% Kristian; 6.3% Hindu; dan 2.6% yang lain mengamalkan
Konfusianisme, Taoisme dan agama Cina tradisional yang lain. Yang selebihnya
dikira menganut kepercayaan animisme, agama rakyat, dan Sikhisme, melainkan 0.9%
yang tidak beragama atau tidak memberikan maklumat.

Semua orang Melayu dikira beragama Islam mengikut Perkara 160 Perlembagaan
Malaysia. Menurut statistik Banci 2000, 75.9% orang Cina mengaku beragama
Buddha, diikuti ramai penganut Taoisme (10.6%) dan Kristian (9.6%), di samping
sebilangan kecil Hui-Muslim di tempat-tempat tertentu seperti Pulau Pinang.
Majoriti orang India Malaysia beragama Hindu (84.5%), diikuti ramai penganut
Kristian (7.7%) dan Islam (3.8%), lebih 150,000 beragama Sikh, dan 1,000
penganut Jain. Kristian merupakan agama utama masyarakat Bumiputera bukan Melayu
(50.1%), di samping 36.3% lagi umat Islam dan 7.3% pengikut agama tradisional.

Umat Islam diwajibkan menurut keputusan Mahkamah Syariah untuk perihal berkenaan
agama Islam. Hakim syariah sewajarnya mengikuti fahaman perundangan Syafii
selaku mazhab utama di Malaysia. Bidang kuasa mahkamah Syariah terhad kepada
hal-ehwal umat Islam seperti pernikahan, pewarisan, perceraian, kemurtadan,
mualaf, hak penjagaan anak dan lain-lain lagi. Tiada kesalahan jenayah atau awam
lain yang terletak dalam bidang mahkamah Syariah yang serupa hierarkinya dengan
Mahkamah Sivil. Mahkamah-Mahkamah Sivil (termasuk Mahkamah Persekutuan) selaku
mahkamah agung negara pun tidak melayan perihal amalan Islam.

Bahasa rasmi Malaysia dikenali sebagai Bahasa Malaysia, iaitu bahasa Melayu
dalam bentuk yang piawai. Bahasa Inggeris pernah dijadikan bahasa pentadbiran
negara de facto untuk suatu ketika dahulu, dan masih kekal sebagai bahasa kedua
yang kukuh dalam sesetengah masyarakat Malaysia di samping menjadi matapelajaran
wajib di sekolah awam. Penggunaan bahasa Inggeris di Malaysia berasal dari
bahasa Inggeris British, dan banyak digunakan secara meluas dalam bidang
perniagaan. Sesetengah rakyat Malaysia cenderung bertutur dalam bahasa rojak
atau Manglish, iaitu campuran pelbagai bahasa di Malaysia. Ramai rakyat Malaysia
yang fasih berbahasa Inggeris, walaupun sekadar dalam bentuk 'Manglish'.
Kerajaan Malaysia menegah penggunaan bahasa rojak dan Manglish.

Rakyat Malaysia bertutur dalam sejumlah 137 bahasa hidup, yang mana 41
daripadanya dipertuturkan di Semenanjung. Kaum peribumi Malaysia Timur bertutur
dalam bahasa tersendiri yang ada hubungan tetapi berbeza sekali dengan bahasa
Melayu.Bahasa Iban ialah bahasa etnik utama di Sarawak manakala bahasa Dusun
menjadi bahasa asli utama di Sabah.

Bahasa Tamil merupakan bahasa utama masyarakat India di Malaysia. Kaum Cina pula
bertutur dalam pelbagai loghat selatan China, seperti bahasa Hokkien, Hakka,
Kantonis, Teochew, Fuchow dan Hainan.

Sektor pendidikan Malaysia diselia oleh Kementerian Malaysia. Sistem pendidikan
Malaysia terdiri daripada pendidikan prasekolah bukan wajib, diikuti enam tahun
pendidikan rendah yang wajib dan lima tahun pendidikan menengah.

Sekolah rendah dibahagikan kepada dua kumpulan, iaitu sekolah kebangsaan dan
sekolah jenis kebangsaan (vernakular). Sekolah kebangsaan menggunakan bahasa
Malaysia sebagai perantara, manakala sekolah jenis kebangsaan menjadikan bahasa
Mandarin atau Tamil untuk tujuan yang sama. Sebelum ke sekolah menengah,
murid-murid Tahun 6 wajib menduduki Ujian Pencapaian Sekolah Rendah (UPSR).

Pendidikan menengan di Malaysia dilakukan terutamanya di Sekolah Menengah
Kebangsaan selama lima tahun. Pada akhir Tingkatan Tiga, murid-murid mengambil
peperiksaan Penilaian Menengah Rendah (PMR); tetapi PMR bakal dimansuhkan pada
tahun 2016. Pada tahun terakhir persekolahan menengah iaitu Tingkatan Lima, para
pelajar menduduki peperiksaan Sijil Pelajaran Malaysia (SPM). Sekolah menengah
kebangsaan menjadikan bahasa Malaysia sebagai perantara utama, tetapi wujudnya
juga sekolah menengah swasta yang berantara dalam bahasa Cina dan Inggeris.
Sekolah antarabangsa juga didirikan di Malaysia khas untuk anak-anak warga
asing.

Sebelum sistem matrikulasi diperkenalkan, pelajar yang hendak memasuki
universiti awam perlu melanjutkan lagi persekolahan menengah selama 18 bulan
untuk Sijil Tinggi Persekolahan Malaysia (STPM). Semenjak kemunculan program
matrikulasi alternatif kepada sejak tahun 1999, sesiapa yang menyiapkan program
12 bulan di kolej matrikulasi boleh berdaftar di universiti awam.

Kerajaan Malaysia menitikberatkan peluasan dan pembangunan penjagaan kesihatan
dengan memperuntukkan 5% perbelanjaan pembangunan sektor sosial kerajaan kepada
kesihatan awam. Kerajaan juga cuba mempromosikan Malaysia sebagai destinasi
perubatan serantau dan antarabangsa. Kerajaan melaksanakan sistem penjagaan
kesihatan sejagat di samping membenarkan perusahaan perubatan swasta. Pada tahun
2008, ladar kematian bayi di Malaysia berada pada takat 5.92 per 1000 orang,
manakala jangka hayat ketika lahir adalah 74 tahun. Sistem penjagaan kesihatan
Malaysia mewajibkan doktor untuk berkhidmat di hospital awam selama tiga tahun
untuk memastikan kakitangan yang mencukupi di hospital-hospital berkenaan.

Kerajaan berdepan dengan masalah kekurangan pusat perubatan di luar bandar, dan
menanganinya dengan membangunkan sistem "Tele-Jagaan Primer".

Malaysia ialah sebuah negara berbilang kaum, budaya dan bahasa. Orang Melayu
merupakan komuniti terbesar yang memainkan peranan terpenting dalam politik
negara. Bahasa Melayu (Bahasa Malaysia), merupakan bahasa utama negara ini.
Rakyat berketurunan Minangkabau, Bugis dan Jawa boleh digolongkan sebagai
"Melayu" mengikut takrifan perlembagaan, tetapi juga boleh bertutur dalam bahasa
ibunda masing-masing. Bahasa Inggeris juga meluas di kawasan bandaraya utama.
Mengikut perlembagaan, semua orang Melayu beragama Islam, namun budaya Melayu
memperlihatkan pengaruh kuat dari agama Hindu, Buddha dan animisme, tetapi semua
ini telah diketepikan atau diharamkan sejak pergerakan pengislaman pada 1980-an
dan 1990-an. Memandangkan sesiapa sahaja umat Islam yang berbahasa Melayu
menikmati keistimewaan bumiputera, ramai umat Islam bukan Melayu mengamalkan
bahasa, adat dan pemakaian Melayu akhir-akhir ini, terutamanya kaum India Muslim
di Semenanjung dan Kadayan di Borneo.

Kaum bumiputera bukan Melayu terbesar di Malaysia ialah kaum Iban dari Sarawak,
yang seramai 600,000 orang, diikuti kaum Bidayuh yang seramai 170,000 orang dan
tertumpu di kawasan barat daya Sarawak. Kaum peribumi terbesar di Sabah pula
ialah Kadazan yang kebanyakannya beragama Kristian dan mengusahakan sawah padi.
Di Semenanjung ada 140,000 Orang Asli yang terdiri daripada pelbagai kelompok
etnik. Kebanyakan puak minoriti ini, baik di Semenanjung mahupun di Borneo,
mengikut tradisi pemburu-pengumpul yang berpindah-randah, terutamanya kaum
Punan, Penan dan Senoi. Malangnya, tanah pusaka dan tempat berburu mereka makin
berkurangan akibat tuntutan kerajaan yang memaksa mereka ke tanah yang kurang
subur hingga mengancam cara hidup tradisional mereka.

Malaysia diduduki oleh sebuah masyarakat Cina seramai enam juta orang yang
kebanyakannya adalah keturunan para penghijrah dari China Selatan pada abad
ke-18 dan ke-19 kerana tertarik oleh peluang lumayan melombong emas di Tanah
Melayu, di samping melarikan diri daripada peperangan dan ketaktentuan politik
di negara asal mereka. Tidak dilupakan satu suku Cina yang berkahwin dengan
orang Melayu dan berasimilasi dengan budaya Melayu sejak zaman Kesultanan Melayu
Melaka, iaitu Cina Peranakan yang pernah mekar di Pulau Pinang dan Melaka
sewaktu zaman penjajahan Eropah.

Masyarakat India di Malaysia pula kebanyakannya adalah suku Tamil. Mereka adalah
keturunan penghijrah India yang bekerja sebagai pedagang, guru atau pekerja
mahir yang lain, tetapi sesetengah mereka dipaksa oleh penjajah British untuk
mengusahakan dusun.

Sebilangan kecil rakyat Malaysia berketurunan kaukasia dan bertutur dalam bahasa
kriol, seperti Kristang (terbitan bahasa Portugis), dan Zamboangueño Chavacano
(terbitan bahasa Sepanyol). Kaum minoriti lain di Malaysia termasuk orang Siam,
Burma, Cham dan Khmer.

Kesenian Malaysia banyak persamaannya dengan negara jiran Indonesia, terutamanya
wayang kulit, silat, seni kraf seperti menenum dan perlogaman. Muzik dan seni
persembahan tradisional Melayu dipercayai berpunca dari kawasan Kelantan—Pattani
serta mendapat pengaruh dari India, China, Thailand dan Indonesia. Muzik Melayu
tradisional bertengahkan gendang, rebab, serunai, seruling dan banyak lagi.
Negara ini kaya dengan tradisi seni tarian dan drama, antaranya dikir barat yang
diwar-warkan oleh kerajaan sebagai lambang budaya kebangsaan.

Rakyat Malaysia menikmati berbilang cuti dan perayaan sepanjang tahun;
sesetengahnya adalah cuti umum yang diwartakan di peringkat persekutuan atau
negeri. Perayaan yang disambut oleh kelompok etnik atau agama minoriti tertentu
lazimnya tidak dijadikan cuti umum. Cuti yang paling disambut ramai ialah Hari
Kebangsaan (atau Hari Kemerdekaan) pada 31 Ogos sempena ulang tahun kemerdekaan
Persekutuan Tanah Melayu pada tahun 1957, manakala Hari Malaysia disambut pada
16 September untuk memperingati pembentukan Malaysia pada tahun 1963. Cuti
kebangsaan yang lain termasuk Hari Buruh (1 Mei), dan Hari Keputeraan Yang
di-Pertuan Agong (Sabtu pertama bulan Jun).

Sebagai negara berpenduduk majoriti Muslim, perayaan Islam adalah penting sekali
di Malaysia, khususnya Hari Raya Aidilfitri, tetap tidak dilupakan juga Hari
Raya Aidiladha (atau Hari Raya Haji), Awal Muharram (Maal Hijrah) dan Maulidur
Rasul.

Masyarakat Cina biasanya menyambut perayaan yang sama dengan kaum Cina seluruh
dunia, terutamanya Tahun Baru Cina. Penganut agama Buddha di Malaysia menyambut
Hari Wesak iaitu hari keputeraan Buddha. Masyarakat Hindu du Malaysia menyambut
pesta cahaya Deepavali dan juga Thaipusam, sambutan secara berziarah ramai-ramai
ke Batu Caves. Orang Sikh menyambut Tahun Baru mereka iaitu perayaan Vaisakhi.
Orang Kristian pula lebih kurang sama perayaannya dengan Kristian di merata
dunia, khususnya Krismas dan Easter. Di Malaysia Timur pula diadakan perayaan
menuai iaitu Gawai di Sarawak dan Kaamatan di Sabah.

Sungguhpun kebanyakan perayaan dikaitkan dengan satu-satu kelompok kaum atau
agama, namun perayaan muhibah juga dipupuk untuk mengukuhkan perpaduan di
Malaysia. Misalnya, "Kongsi Raya" apabila Aidilfitri bertembung dengan Tahun
Baru Cina; atau "Deepa Raya" apabila Aidilfitri dan Deepavali disambut serentak.

Antara sukan kegemaran ramai di Malaysia termasuk badminton, boling, bola sepak,
skuasy dan hoki. Perlawanan badminton di Malaysia menarik ribuan penonton.
Malaysia, di samping Indonesia dan China, kerap menjadi tuan rumah Piala Thomas
sejak tahun 1948. Persekutuan Lawn Bowls Malaysia (PLBM) didaftarkan pada tahun
1997, berikutan sukan boling padang yang semakin diminati di Malaysia. Skuasy
diperkenalkan di Malaysia oleh tentera British, dengan perlawanan sulung yang
diadakan pada tahun 1939. Persatuan Skuasy Malaysia (SRAM) ditubuhkan pada 25
Jun 1972, lalu mengecapi kejayaan besar dalam persada skuasy Asia.

Sukan hoki terkenal sekali di Malaysia, terutama sekali pasukan lelaki Malaysia
yang menduduki tangga ke-15 di dunia pada Ogos 2010. Malaysia pernah menjadi
tuan rumah kejohanan Piala Dunia Hoki ke-3 dan ke-10. Negara ini juga memiliki
sebuah balapan Formula Satu iaitu Litar Antarabangsa Sepang sepanjang
310.408 km, dan mengadakan Grand Prix tahunan mulai tahun 1999.

Persekutuan Majlis Olimpik Malaya ditubuhkan pada tahun 1953, lalu menerima
pengiktirafan IOC pada tahun 1954. Kontinjen Tanah Melayu mula-mula menyertai
Sukan Olimpik di Melbourne pada tahun 1956. Majlis ini dinamakan semula sebagai
Majlis Olimpik Malaysia pada tahun 1964, dan sejak itu menyertai setiap temasya
Olimpik Musim Panas kecuali pada tahun 1980, kerana menyertai boikot Amerika
Syarikat untuk membantah tindakan tuan rumah, Kesatuan Soviet menyerang
Afghanistan. Atlit Malaysian meraih sejumlah empat pingat Olimpik, kesemuanya
dari sukan badminton.

Malaysia bertanding di Sukan Komanwel sejak tahun 1950 sebagai Malaya, dan sejak
tahun 1966 sebagai Malaysia. Kontinjen negara selama ini menguasai sukan
badminton. Kuala Lumpur menjadi tuan rumah Sukan Komanwel pada tahun 1998.

(laporan World Economic Forum (WEF) yang berpengkalan di Geneva. dalam Berita
Harian 10 Feb 2008)

Templat {{Wikinews}} memerlukan suatu pautan pada suatu rencana. Untuk memautkan
suatu kategori, gunakan {{Wikinews category}}.



https://ms.wikipedia.org/wiki/Hari_Raya_Aidilfitri

Hari Raya Aidilfitri (Bahasa Arab: عيد الفطر‎; 'Ayd al-Fiṭr; "perayaan fitrah")
disambut pada 1 Syawal tahun Hijrah. Perayaan tersebut juga dikenali sebagai
Hari Raya Puasa, Hari Raya Fitrah, dan Hari Lebaran. Hari Raya Aidilfitri
merupakan perayaan yang dirayakan oleh umat Islam di seluruh dunia tidak kira
bangsa sama ada Arab, Inggeris, Melayu, India-Muslim, Cina-Muslim dan lain-lain
bangsa di seluruh dunia yang beragama Islam bagi menandakan berakhirnya bulan
Ramadhan yang mana umat Islam telah menjalani ibadat puasa dengan tekun. Ia
merupakan antara dua perayaan terbesar bagi umat Islam, selain Hari Raya Korban.

Hari Raya Puasa bermula melalui dua cara; iaitu melalui rukyah (melihat anak
bulan) ataupun secara hisab (kiraan). Sekiranya melalui rukyah, apabila anak
bulan kelihatan, ini menandakan bermulanya bulan Syawal, iaitu bulan ke-10 dalam
Takwim Hijrah Islam. Di Malaysia, anak bulan akan diperhatikan oleh pegawai
bertugas pada sebelah petang hingga waktu maghrib di beberapa tempat strategik.

Perayaan Hari Raya Puasa merupakan berakhirnya tempoh untuk membayar zakat
fitrah iaitu zakat yang dikenakan kepada mereka yang masih hidup sehingga masa
itu. Zakat fitrah tidak perlu dibayar bagi mereka yang telah meninggal dunia.
Kebiasaannya orang Islam juga akan mula membayar zakat fitrah semenjak bulan
puasa bermula dan zakat fitrah ini akan berhenti dikutip apabila solat sunat
Aidilfitri dimulakan. Oleh itu, pada kebiasaannya solat sunat Aidilfitri
dilewatkan sedikit berbanding solat sunat Aidiladha. Hikmahnya dilewatkan
sedikit solat sunat Aidilfitri adalah bagi memberi peluang kepada mereka yang
belum membayar zakat untuk menunaikan kewajipan mereka dan disunatkan makan
dahulu sebelum pergi ke masjid. Berlainan pula, solat sunat Aidiladha digalakkan
diawalkan waktunya bagi memberi lebih banyak masa untuk penyembelihan korban.

Apabila tarikh Hari Raya telah ditentukan, umat Islam akan bertakbir dan
bertahmid sambil memuji kebesaran Allah. Tempoh bertakbir bagi Hari Raya
Aidilfitri adalah antara terbenamnya matahari(hari terakhir bulan Ramadan)
sehingga solat sunat Hari Raya Aidilfitri bermula pada pagi 1 Syawal tahun
Hijrah. Hari raya disambut pada pagi hingga malam.

Simbol terkenal bagi perayaan Hari Raya di Malaysia ialah ketupat. Ketupat
adalah juadah istimewa yang masih dihidangkan pada hari ini. Ketupat adalah nasi
yang dikukus di dalam anyaman daun kelapa atau daun palas dan selalunya
dihidangkan bersama dengan rendang. Juadah-juadah yang lain termasuklah lemang,
lontong, dodol, dan kuih raya.

Di Malaysia, Hari Raya Aidilfitri disambut dengan meriah. Berminggu-minggu
sebelum perayaan tersebut menjelma, suasana persiapan menjelang Aidilfitri telah
dirasai. Pusat-pusat membeli-belah akan mengadakan jualan murah dan dihiasi
dengan perhiasan secara besar-besaran. Lagu-lagu raya juga akan diputarkan di
radio dan di televisyen. Rancangan-rancangan yang berkisarkan Aidilfitri akan
ditayangkan. Bank, sekolah, dan premis-premis perniagaan akan ditutup selama
beberapa hari sehingga seminggu sempena Aidilfitri.

Di jalan raya utama dan lebuh raya di seluruh negara, kesesakan akan berlaku
akibat kebanjiran warga bandar yang pulang ke kampung halaman untuk menyambut
Aidilfitri bersama-sama sanak saudara dan kaum keluarga. Fenomena ini juga
dikenali sebagai Balik Kampung.

Antara amalan yang dilakukan pada Hari Raya Aidilfitri ialah amalan berziarah.
Amalan ini adalah bertepatan dengan suruhan agama Islam itu sendiri. Pada pagi
Hari Raya Aidilfitri(selalunya sebelum dan sejurus sesudah menunaikan solat
sunat Hari Raya Aidilfitri), umat Islam yang telah kehilangan saudara-mara akan
mengunjungi pusara mereka dan menghadiahkan Surah Al-Fatihah atau bacaan surah
Yaasin. Kemudian mereka akan berkunjung ke rumah sanak saudara dan rakan taulan.
Mereka akan bermaaf-maafan dan melupakan kesilapan yang lampau. Pada asasnya,
Hari Raya adalah hari untuk bergembira, bermaaf-maafan, dan hari untuk
mengeratkan tali persaudaraan di kalangan umat Islam di samping meraikan
kejayaan beribadah kepada Allah.

Amalan memberi wang kepada kanak-kanak juga amat popular pada Hari Raya. Duit
raya selalunya diberikan oleh orang dewasa kepada kanak-kanak melalui sampul
duit yang selalunya berwarna hijau dan kuning. Sampul duit raya diadaptasi
daripada amalan orang Cina yang memberi sampul merah berisi wang ataupun "Ang
Pau". Pada Hari Raya, sampul selalunya berwarna selain daripada warna merah,
iaitu hijau atau kuning. Terdapat pelbagai saiz sampul yang dikeluarkan oleh
bank-bank dan syarikat-syarikat perniagaan, antaranya saiz yang bersesuaian
dengan saiz wang kertas polimer RM 5. Kadangkala amalan pemberian Duit Raya
diganti dengan pemberian hadiah-hadiah.

Sudut agama pula, malam tujuh likur sering dikaitkan dengan Lailatulqadar iaitu
detik keemasan untuk individu Muslim merebut syurga apabila malaikat dan Jibril
akan turun ke bumi untuk mengaminkan doa orang yang bersembahyang, bertasbih,
bertahmid dan bertakbir kepada Allah. Dengan itu timbullah tradisi memasang
pelita bagi sebagai simbol meraikan bulan mulia dan memudahkan membantu mereka
yang berjalan ke surau atau masjid bagi menunaikan tarawih kerana merebutkan
Lailatulqadar, kerana suasana pada malam terlalu gelap dan mungkin membahayakan
keselamatan. Ini adalah kerana pada masa dahulu, tiada kemudahan elektrik
seperti hari ini.

Malah diriwayatkan juga Ali k.w. mengelilingi masjid-masjid pada bulan Ramadhan
dengan membawa lampu sambil mengucapkan kata-kata yang bermaksud: "Semoga Allah
s.w.t. menerangi kubur Umar sebagaimana dia telah menerangi masjid-masjid kami."
, dan juga riwayat dari Umar (رضى الله عنه) menyebutkan bahawa:

Rumah-rumah terbuka akan diadakan pada Hari Raya itu sendiri ataupun sepanjang
bulan Syawal. Kemeriahan Hari Raya Aidilfitri selalunya akan berpanjangan
sehingga sebulan, dan kemeriahan itu akan hilang dengan sendirinya apabila semua
orang pulang ke bandar setelah cuti tamat. Biasanya di Malaysia, minggu pertama
hari raya lebuhraya akan dipenuhi dengan kenderaan dan menyebabkan jalan sesak.

Baju Melayu adalah pakaian tradisi kaum Melayu yang dipakai oleh kaum lelaki di
Malaysia pada Hari Raya. Pakaian ini dilengkapi dengan songkok dan lilitan
songket di bahagian pinggang. Pakaian yang menjadi kebiasaan kaum wanita pula
ialah Baju kurung dan Baju kebaya. Setiap tahun pelbagai fesyen diperkenalkan
bagi mempelbagaikan rekaan baju-baju tradisi ini. Pada tahun 2005, pemakaian
batik, songket, dan baju kebaya nyonya semakin meningkat hasil promosi dan
komersialisasi oleh Allahyarhamah Datin Seri Endon Mahmood, isteri kepada bekas
Perdana Menteri Malaysia ke-5, Tun Abdullah Ahmad Badawi.

Tarikh Hari Raya Aidilfitri adalah sentiasa tetap dan sama mengikut kalendar
Hijrah. Namun begitu tarikhnya sentiasa berubah mengikut kalendar Masihi kerana
kalendar Hijrah adalah mengikut peredaran bulan manakala kalendar Masihi pula
mengikut peredaran Bumi mengelilingi Matahari. Oleh itu, tarikh Hari Raya adalah
berbeza daripada tahun ke tahun, dengan beza lebih kurang antara sepuluh hingga
15 hari.

Di Malaysia, terdapat populasi Cina dan India. Masing-masing menyambut perayaan
Deepavali dan Tahun Baru Cina. Kadangkala, salah satu perayaan tersebut iaitu
Deepavali dan Tahun Baru Cina sering bertembung dengan perayaan Hari Raya
Aidilfitri mengikut kalendar Masihi. Oleh sebab itu, terdapat segelintir pihak
yang mengadakan sebuah 'rumah terbuka' untuk dua perayaan sekaligus. Disebabkan
situasi itu, wujudlah fenomena "DeepaRaya" dan "KongsiRaya".

Walau bagaimanapun, mufti negeri Perak menyatakan perayaan umat Islam yang
dikongsi dengan perayaan keagamaan orang kafir yang lain seperti "DeepaRaya" dan
"KongsiRaya" serta lain-lain kerana dianggap menjurus ke arah perbuatan syirik
dan ditegah sama sekali oleh Islam. Ini berdasarkan surah Al-Kafirun yang
menyebutkan amaran Allah bermaksud " Bagimu (orang kafir) agamamu dan bagi ku
agamaku"



https://ms.wikipedia.org/wiki/Demokrasi

Demokrasi ialah suatu bentuk kerajaan dengan kuasa menggubal undang-undang dan
struktur kerajaan ditentukan oleh rakyat. Dalam sistem demokrasi, undang-undang
digubal sama ada oleh rakyat atau wakil yang dipilih oleh rakyat. Sebuah negara
atau kerajaan yang mengamalkan sistem demokrasi dipanggil negara atau kerajaaan
yang demokratik.

Perkataan demokrasi berasal daripada bahasa Yunani δημοκρατíα iaitu δημος yang
bermaksud "rakyat", ditambah pula dengan κρατειν yang bermaksud "memerintah",
dengan kata hubung íα; yang memberi maksud "Diperintah oleh Rakyat". Istilah ini
kadangkala digunakan untuk mengukur sejauh mana pengaruh rakyat di atas
kerajaannya. Demokrasi secara ekstrem boleh dilihat dalam sistem kerajaan
seperti anarkisme dan komunisme (menurut teori Karl Marx, komunisme merupakan
peringkat terakhir pembangunan sosial dalam negara yang mengamalkan demokrasi
secara langsung, dan tiada kerajaan yang bebas daripada kehendak rakyat).

Demokrasi berbeza dengan bentuk kerajaan yang kuasa tertumpa pada individu,
sebagai satu kerajaan bebas, atau kuasa dilaksanakan oleh sebilangan kecil
individu, seperti oligarki. Walau bagaimanapun, idea demokrasi diwarisi dari
falsafah Yunani kini kabur kerana kerajaan kontemporari adalah campuran unsur
demokrasi, oligarki, dan beraja. Karl Popper mentakrifkan demokrasi sebagai
berbeza daripada pemerintahan diktator atau zalim, dengan menumpukan pada
peluang untuk orang ramai mengawal pemimpin mereka dan membuang pemimpin tanpa
perlu membuat revolusi.

Wilson, N. G. (2006). Encyclopedia of ancient Greece. New York: Routledge. p.
511. ISBN 0-415-97334-1.

R. Alan Dahl, I. Shapiro, J. A. Cheibub, The Democracy Sourcebook, MIT Press
2003, ISBN 0-262-54147-5, Google Books link

M. Hénaff, T. B. Strong, Public Space and Democracy, University of Minnesota
Press, ISBN 0-8166-3387-8

A. Barak,The Judge in a Democracy, Princeton University Press, 2006, p. 27, ISBN
0-691-12017-X, Google Books link

John Dunn, Democracy: the unfinished journey 508 BC – 1993 AD, Oxford University
Press, 1994, ISBN 0-19-827934-5

Susan Lape, Reproducing Athens: Menander's Comedy, Democratic Culture, and the
Hellenistic City, Princeton University Press, 2009, p. 4, ISBN 1400825911

Terrence A. Boring, Literacy in Ancient Sparta, Leiden Netherlands (1979). ISBN
90-04-05971-7

Jump up ^ Tocqueville, Alexis de (2003). Democracy in America. USA: Barnes &
Noble. pp. 11, 18-19. ISBN 0-7607-5230-3.

Jump up ^ Allen Weinstein and David Rubel (2002), The Story of America: Freedom
and Crisis from Settlement to Superpower, DK Publishing, Inc., New York, N.Y.,
ISBN 0-7894-8903-1, p. 61

Jump up ^ Gregory, Desmond (1985). The ungovernable rock: a history of the
Anglo-Corsican Kingdom and its role in Britain's Mediterranean strategy during
the Revolutionary War, 1793-1797. London: Fairleigh Dickinson University Press.
p. 31. ISBN 0-8386-3225-4.

Jump up ^ Ray Allen Billington, America's Frontier Heritage (1974) 117–158. ISBN
0-8263-0310-2

Jump up ^ Michael Denning (2004). Culture in the Age of Three Worlds. Verso. p.
212. ISBN 978-1-85984-449-6. Retrieved 10 July 2013.

Jump up ^ Lovejoy, Paul E. (2000). Transformations in slavery: a history of
slavery in Africa (2nd ed.). New York: Cambridge University Press. p. 290. ISBN
0521780128.

Jump up ^ G. F. Gaus, C. Kukathas, Handbook of Political Theory, SAGE, 2004, p.
143–145, ISBN 0-7619-6787-7, Google Books link

Jump up ^ The Judge in a Democracy, Princeton University Press, 2006, p. 26,
ISBN 0-691-12017-X, Google Books link

Jump up ^ A. Barak, The Judge in a Democracy, Princeton University Press, 2006,
p. 40, ISBN 0-691-12017-X, Google Books link

Jump up ^ T. R. Williamson, Problems in American Democracy, Kessinger
Publishing, 2004, p. 36, ISBN 1-4191-4316-6, Google Books link

Jump up ^ Budge, Ian (2001). "Direct democracy". In Clarke, Paul A.B. &
Foweraker, Joe. Encyclopedia of Political Thought. Taylor & Francis. ISBN
978-0-415-19396-2.

^ Jump up to: a b c d e Vincent Golay and Mix et Remix, Swiss political
institutions, Éditions loisirs et pédagogie, 2008. ISBN 978-2-606-01295-3.

Jump up ^ Köchler, Hans (1987). The Crisis of Representative Democracy.
Frankfurt/M., Bern, New York. ISBN 978-3-8204-8843-2.

Jump up ^ Urbinati, Nadia (October 1, 2008). "2". Representative Democracy:
Principles and Genealogy. ISBN 978-0226842790.

Jump up ^
http://pages.uoregon.edu/koopman/courses_readings/dewey/dewey_creative_democracy
.pdf

Jump up ^ Joseph Schumpeter, (1950). Capitalism, Socialism, and Democracy.
Harper Perennial. ISBN 0-06-133008-6.

Jump up ^ Anthony Downs, (1957). An Economic Theory of Democracy. Harpercollins
College. ISBN 0-06-041750-1.

Jump up ^ Dahl, Robert, (1989). Democracy and its Critics. New Haven: Yale
University Press. ISBN 0-300-04938-2

Jump up ^ Gutmann, Amy, and Dennis Thompson (2002). Why Deliberative Democracy?
Princeton University Press. ISBN 978-0-691-12019-5

Jump up ^ Dilliard, Iriving. "Mr. Justice Brandeis, Great American", Modern View
Press 1941, p. 42. Quoting Raymond Lonergan. See,
http://babel.hathitrust.org/cgi/pt?id=mdp.39015009170443;seq=56;view=1up;num=42

a b Carroll Quigley (1983). Weapons systems and political stability: a history.
University Press of America. pp. pp38–9. ISBN 978-0-8191-2947-5. Retrieved 20
May 2013.

Carroll Quigley (1983). Weapons systems and political stability: a history.
University Press of America. p. 307. ISBN 978-0-8191-2947-5. Retrieved 20 May
2013.

Jump up ^ Acemoglu, Daron; Robinson, James A. (2006). Economic Origins of
Dictatorship and Democracy. Cambridge Books, Cambridge University Press. ISBN
978-0-521-85526-6.

Jump up ^ Robert Michels (1999) [1962 by Crowell-Collier]. Political Parties.
Transaction Publishers. p. 243. ISBN 978-1-4128-3116-1. Retrieved 5 June 2013.

Archibugi, Daniele, The Global Commonwealth of Citizens. Toward Cosmopolitan
Democracy, Princeton University Press ISBN 978-0-691-13490-1

Becker, Peter, Heideking, Juergen, & Henretta, James A. (2002). Republicanism
and Liberalism in America and the German States, 1750–1850. Cambridge University
Press. ISBN 978-0-521-80066-2

Benhabib, Seyla. (1996). Democracy and Difference: Contesting the Boundaries of
the Political. Princeton University Press. ISBN 978-0-691-04478-1

Blattberg, Charles. (2000). From Pluralist to Patriotic Politics: Putting
Practice First, Oxford University Press, ISBN 978-0-19-829688-1.

Birch, Anthony H. (1993). The Concepts and Theories of Modern Democracy. London:
Routledge. ISBN 978-0-415-41463-0

Copp, David, Jean Hampton, & John E. Roemer. (1993). The Idea of Democracy.
Cambridge University Press. ISBN 978-0-521-43254-2

Caputo, Nicholas. (2005). America's Bible of Democracy: Returning to the
Constitution. SterlingHouse Publisher, Inc. ISBN 978-1-58501-092-9

Dahl, Robert A. (1991). Democracy and its Critics. Yale University Press. ISBN
978-0-300-04938-1

Dahl, Robert A. (2000). On Democracy. Yale University Press. ISBN
978-0-300-08455-9

Dahl, Robert A. Ian Shapiro & Jose Antonio Cheibub. (2003). The Democracy
Sourcebook. MIT Press. ISBN 978-0-262-54147-3

Dahl, Robert A. (1963). A Preface to Democratic Theory. University of Chicago
Press. ISBN 978-0-226-13426-0

Davenport, Christian. (2007). State Repression and the Domestic Democratic
Peace. Cambridge University Press. ISBN 978-0-521-86490-9

Diamond, Larry & Marc Plattner. (1996). The Global Resurgence of Democracy.
Johns Hopkins University Press. ISBN 978-0-8018-5304-3

Diamond, Larry & Richard Gunther. (2001). Political Parties and Democracy. JHU
Press. ISBN 978-0-8018-6863-4

Diamond, Larry & Leonardo Morlino. (2005). Assessing the Quality of Democracy.
JHU Press. ISBN 978-0-8018-8287-6

Diamond, Larry, Marc F. Plattner & Philip J. Costopoulos. (2005). World
Religions and Democracy. JHU Press. ISBN 978-0-8018-8080-3

Diamond, Larry, Marc F. Plattner & Daniel Brumberg. (2003). Islam and Democracy
in the Middle East. JHU Press. ISBN 978-0-8018-7847-3

Elster, Jon. (1998). Deliberative Democracy. Cambridge University Press. ISBN
978-0-521-59696-1

Emerson, Peter (2007) "Designing an All-Inclusive Democracy." Springer. ISBN
978-3-540-33163-6

Gutmann, Amy, and Dennis Thompson. (1996). Democracy and Disagreement. Princeton
University Press. ISBN 978-0-674-19766-4

Gutmann, Amy, and Dennis Thompson. (2002). Why Deliberative Democracy? Princeton
University Press. ISBN 978-0-691-12019-5

Halperin, M. H., Siegle, J. T. & Weinstein, M. M. (2005). The Democracy
Advantage: How Democracies Promote Prosperity and Peace. Routledge. ISBN
978-0-415-95052-7

Hansen, Mogens Herman. (1991). The Athenian Democracy in the Age of Demosthenes.
Oxford: Blackwell. ISBN 978-0-631-18017-3

Held, David. (2006). Models of Democracy. Stanford University Press. ISBN
978-0-8047-5472-9

Inglehart, Ronald. (1997). Modernisation and Postmodernisation. Cultural,
Economic, and Political Change in 43 Societies. Princeton University Press. ISBN
978-0-691-01180-6

Isakhan, Ben and Stockwell, Stephen (co-editors). (2011) The Secret History of
Democracy. Palgrave MacMillan. ISBN 978-0-230-24421-4

Jarvie, I. C.; Milford, K. (2006). Karl Popper: Life and time, and values in a
world of facts Volume 1 of Karl Popper: A Centenary Assessment, Karl Milford.
Ashgate Publishing, Ltd. ISBN 978-0-7546-5375-2.

Khan, L. Ali. (2003). A Theory of Universal Democracy: Beyond the End of
History. Martinus Nijhoff Publishers. ISBN 978-90-411-2003-8

Köchler, Hans. (1987). The Crisis of Representative Democracy. Peter Lang. ISBN
978-3-8204-8843-2

Lijphart, Arend. (1999). Patterns of Democracy: Government Forms and Performance
in Thirty-Six Countries. Yale University Press. ISBN 978-0-300-07893-0

Macpherson, C. B. (1977). The Life and Times of Liberal Democracy. Oxford
University Press. ISBN 978-0-19-289106-8

Morgan, Edmund. (1989). Inventing the People: The Rise of Popular Sovereignty in
England and America. Norton. ISBN 978-0-393-30623-1

Ober, J.; Hedrick, C. W. (1996). Dēmokratia: a conversation on democracies,
ancient and modern. Princeton University Press. ISBN 0-691-01108-7.

Plattner, Marc F. & Aleksander Smolar. (2000). Globalisation, Power, and
Democracy. JHU Press. ISBN 978-0-8018-6568-8

Plattner, Marc F. & João Carlos Espada. (2000). The Democratic Invention. Johns
Hopkins University Press. ISBN 978-0-8018-6419-3

Putnam, Robert. (2001). Making Democracy Work. Princeton University Press. ISBN
978-5-551-09103-5

Raaflaub, Kurt A.; Ober, Josiah; Wallace, Robert W (2007). Origins of Democracy
in Ancient Greece. University of California Press. ISBN 978-0-520-24562-4.

Tannsjo, Torbjorn. (2008). Global Democracy: The Case for a World Government.
Edinburgh University Press. ISBN 978-0-7486-3499-6. Argues that not only is
world government necessary if we want to deal successfully with global problems
it is also, pace Kant and Rawls, desirable in its own right.

Thompson, Dennis (1970). The Democratic Citizen: Social Science and Democratic
Theory in the 20th Century. Cambridge University Press. ISBN 978-0-521-13173-5

Weatherford, Jack. (1990). Indian Givers: How the Indians Transformed the World.
New York: Fawcett Columbine. ISBN 978-0-449-90496-1

Whitehead, Laurence. (2002). Emerging Market Democracies: East Asia and Latin
America. JHU Press. ISBN 978-0-8018-7219-8

Willard, Charles Arthur. (1996). Liberalism and the Problem of Knowledge: A New
Rhetoric for Modern Democracy. University of Chicago Press. ISBN
978-0-226-89845-2

Wood, E. M. (1995). Democracy Against Capitalism: Renewing historical
materialism. Cambridge University Press. ISBN 978-0-521-47682-9

Wood, Gordon S. (1991). The Radicalism of the American Revolution. Vintage
Books. ISBN 978-0-679-73688-2 examines democratic dimensions of republicanism



https://ms.wikipedia.org/wiki/Kebarangkalian

Kebarangkalian adalah kemungkinan atau kesempatan pada sesuatu keadaan yang akan
atau telah berlaku. Teori kebarangkalian digunakan secara meluas dalam bidang
seperti statistik, matematik, kewangan, sains dan falsafah untuk mendapat
kesimpulan berkaitan kebarangkalian peristiwa terjadi dan mekanik dasar sistem
kompleks.

Perkataan kebarangkalian tidak mempunyai tafsiran secara terus yang konsisten.
Ternyata, ada dua kategori besar pada terjemahan kebarangkalian':

Kajian saintifik pada kebarangkalian adalah suatu pengembangan moden matematik.
Aktiviti perjudian menunjukkan bahawa adanya suatu minat pada menjumlahkan
gagasan kebarangkalian untuk milenia, tetapi penjelasan matematik tetap pada
kegunaan pada masalah tersebut hanya berpunca kemudian.

Menurut Richard Jeffrey, "Sebelum pertengahan abad ketujuh belas, istilah
'probable' (barangkali) (Bahasa Latin probabilis) bermakna diluluskan, dan
digunakan pada segi itu, univocally, pada pendapat dan tindakan. Tindakan atau
pendapat berkemungkinan adalah satu yang orang bertimbang rasa akan memegang,
dengan akibatnya."

Selain dari sesetengah anggapan elementari dilakukan oleh Girolamo Cardano pada
abad ke-16, doktrin kebarangkalian bermula dengan korespondens Pierre de Fermat
dan Blaise Pascal (1654). Christiaan Huygens (1657) memberikan rawatan saintifik
terawal pada judul itu. Ars Conjectandi Jakob Bernoulli (posthumous, 1713) dan
Doctrine of Chances Abraham de Moivre (1718) melayankan judul itu sebagai suatu
cabang matematik. Lihat The Emergence of Probability Ian Hacking untuk suatu
sejarah pada perkembangan awal pada konsepnya kebarangkalian matematik.

Teori kesilapan dapat dikesankan kembali ke Opera Miscellanea Roger Cotes
(posthumous, 1722), tetapi suatu memoir disediakan oleh Thomas Simpson pada 1755
(dicetakan 1756) pertama menggunakan teori pada perbincangan kesilapan pada
pemerhatian. Cetakan semula (1757) pada memoir ini meletakkan aksiom kesilapan
yang positif dan negatif adalah barangkali sama, dan adanya sesetengah had
assignable dalam mana setiap kesilapan mungkin gugur; kesilapan berlanjutan
dibincangkan dan sebuah lengkung kebarangkalian diberikan.

Pierre-Simon Laplace (1774) membuat percubaan pertama untuk menyimpulkan bahawa
suatu peraturan untuk penggabuhan pemerhatian dari prinsip-prinsip teori
kebarangkalian. Dia mewakili peraturan kesilapan kebarangkalian dengan sebuah
lengkung y = ϕ ( x ) {\displaystyle y=\phi (x)} , x {\displaystyle x} being any
error and y {\displaystyle y} kebarangkaliannya, dan meletakkan tiga ciri pada
lengkung ini:

Dia juga memberikan (1781) sebuah rumusan untuk peraturan kemudahan kesilapan
(sebuah istilah disebabkan Lagrange, 1774), tetapi satu yang membawa ke
persamaan yang tidak dapat diuruskan. Daniel Bernoulli (1778) memperkenalkan
prinsip-prinsip barangan maksimum pada kebarangkalian sebuah sistem kesilapan
serentak.

Kaedah paling sedikit punca kuasa dua adalah disebabkan Adrien-Marie Legendre
(1805), yang memperkenalkannya dalam Nouvelles méthodes pour la détermination
des orbites des comètes (Kaedah baru untuk Menentukan Orbit Tahi Bintang).
Kejahilannya pada sumbangan Legendre, seorang pengarang Irish-Amerika, Robert
Adrain, penerbit "The Analyst" (1808), pertama menyimpulkan peraturan kesilapan,

h {\displaystyle h} menjadi suatu konstan bergantung pada ketepatan pemerhatian,
dan c {\displaystyle c} sebuah fakta skala memastikan bahawa luasnya di bawah
lengkung sama dengan 1. Dia memberikan dua bukti, yang kedua menjadi pada
asasnya sama dengan yang pada John Herschel (1850). Gauss memberikan bukti
pertama yang dilihat telah diketahui di Eropah (ketiga selepas yang pada Adrain)
pada 1809. Bukti lanjutnya diberikan oleh Laplace (1810, 1812), Gauss (1823),
James Ivory (1825, 1826), Hagen (1837), Friedrich Bessel (1838), W. F. Donkin
(1844, 1856), dan Morgan Crofton (1870). Sumbangan lain adalah Ellis (1844), De
Morgan (1864), Glaisher (1872), dan Giovanni Schiaparelli (1875). Rumusan Peters
(1856) untuk r {\displaystyle r} , kebarangkalian kesilapan pada suatu
pemerhatian satu, diketahui.

Pada abad kesembilanbelas para pengarang pada teori umum termasuk Laplace,
Sylvestre Lacroix (1816), Littrow (1833), Adolphe Quetelet (1853), Richard
Dedekind (1860), Helmert (1872), Hermann Laurent (1873), Liagre, Didion, and
Karl Pearson. Augustus De Morgan dan George Boole memperbaikikan eksposisi
teori.

Pada belah geometri (see integral geometry) penyumbang ke The Educational Times
adalah berpengaruh (Miller, Crofton, McColl, Wolstenholme, Watson, and Artemas
Martin).

Dalam matematik, kebarangkalian event /peristiwa A diwakili oleh suatu nombor
nyata daripada 0 hingga 1 dan ditulis sebagai P(A), p(A) atau Pr(A). Peristiwa
yang tidak mungkin berlaku mempunyai nilai kebarangkalian 0, dan peristiwa yang
pasti berlaku mempunyai nilai kebarangkalian 1. Walau bagaimanapun, teorem akas
tidak selalunya betul: peristiwa berkebarangkalian 0 tidak selalunya mustahil,
begitu juga peristiwa berkebarangkalian 1 adalah pasti. Perbezaan yang lebih
ketara antara "pasti" dan "kebarangkalian 1" dapat diperolehi dengan lebih
mendalam di dalam artikel "hampir pasti".

Pelengkap atau lawan kepada peristiwa A adalah peristiwa [bukan A] (iaitu
peristiwa A tidak berlaku); kebarangkaliannya diberi sebagai P(bukan A) = 1 -
P(A). Sebagai contoh, peluang untuk tidak mendapat golekan enam pada sebiji dadu
bermuka enam adalah 1 - (peluang mendapat angka enam) = 1 − 1 6 = 5 6
{\displaystyle {1}-{\tfrac {1}{6}}={\tfrac {5}{6}}} . Lihat Peristiwa pelengkap
untuk terjemahan yang lebih lengkap.

Sekiranya dua peristiwa, A dan B adalah bebas, maka kebarangkalian tercantum
ialah

sebagai contoh sekiranya dua keping duit syiling dilambung, peluang untuk
kedua-duanya kepala adalah 1 2 × 1 2 = 1 4 {\displaystyle {\tfrac {1}{2}}\times
{\tfrac {1}{2}}={\tfrac {1}{4}}} .

Sekiranya dua peristiwa adalah Saling eksklusif maka kebarangkalian salah satu
daripadanya berlaku ialah

Sebagai contoh, peluang mendapat angka 1 atau 2 apabila sebiji dadu digolekkan
ialah P ( 1  atau  2 ) = P ( 1 ) + P ( 2 ) = 1 6 + 1 6 = 1 3 {\displaystyle
P(1{\mbox{ atau }}2)=P(1)+P(2)={\tfrac {1}{6}}+{\tfrac {1}{6}}={\tfrac {1}{3}}}
.

Sebagai contoh, apabila mengambil sekeping kad secara rawak daripada satu dek 52
keping kad, peluang untuk mendapat kad "heart" ataupun kad J,Q,K atau kedua-dua
nya ialah 13 52 + 12 52 − 3 52 = 11 26 {\displaystyle {\tfrac {13}{52}}+{\tfrac
{12}{52}}-{\tfrac {3}{52}}={\tfrac {11}{26}}} , kerana daripada 52 keping kad,
13 adalah "heart", 12 adalah J,Q,K dan 3 adalah kedua-duanya: disini kemungkinan
"3 adalah kedua-duanya" telah pun dimasukkan dalam setiap " 13 keping heart" dan
"12 kad J,Q,K" tetapi hanya patut dikira sekali sahaja.

Kebarangkalian bersyarat adalah kebarangkalian peristiwa A berlaku, jika
peristiwa lain B juga berlaku. Kebarangkalian bersyarat ditulis sebagai P(A|B),
dan dibaca "kebarangkalian A, bersyarat B". Ianya ditakrifkan sebagai

Sekiranya P ( B ) = 0 {\displaystyle P(B)=0} maka P ( A ∣ B ) {\displaystyle
P(A\mid B)} ialah tidak tertakrif.

{{utama|Teori kebarangkalian Seperti teori-teori yang lain, teori kebarangkalian
adalah perwakilan kepada teori berkebarangkalian dalam terma formal-iaitu dalam
terma yang boleh dipertimbangkan secara berasingan daripada maksudnya. Terma
formal ini dimanipulasikan oleh hukum matematik dan logik, dan sebarang hasil
kemudiannya ditafsir atau diterjemahkan semula ke dalam domain masalah.

Terdapat sekurang-kurangnya dua percubaan yang berjaya memberikan takrifan
kebarangkalian secara formal, iaitu ungkapan Kolmogorov dan ungkapan Cox. Dalam
ungkapan Kolmogorov (lihat ruang kebarangkalian), set ditakrifkan sebagai
peristwiwa dan kebarangkalian itu sendiri sebagai ukuran dalam sekumpulan set.
Dalam teori Cox, kebarangkalian dianggap sebagai primitif (iaitu, tiada analisa
selanjutnya) dan penekanannya adalah kepada pembinaan agihan nilai
kebarangkalian yang konsisten kepada suatu pernyataan. Dalam kedua-dua kes,
hukum kebarangkalian adalah sama, kecuali untuk huraian teknikal.

Terdapat kaedah-kaedah lain untuk menyatakan ketidakpastian, seperti teori
Dempster-Shafer dan teori kemungkian, tetapi pada dasarnya ia adalah berbeza dan
tidak bersesuaian dengan hukum kebarangkalian sebagaimana pemahaman pada
kebiasaannya.lol Bodo

Dua aplikasi utama teori kebarangkalian dalam kehidupan seharian adalah dalam
penilaian risiko dan dalam dagangan pasaran komoditi. Kerajaan mengaplikasikan
kaedah berkebarangkalian dalam penjagaan alam sekitar yang dipanggil "analisis
laluan", kebiasaannya mengukur kesejahteraan dengan menggunakan kaedah-kaedah
stokastik, dan memilih projek yang ingin dijalankan berdasarkan analisis
statistik terhadap kesan yang mungkin dihadapi oleh populasi secara
keseluruhannya. Adalah tidak tepat untuk mengatakan statistik terlibat dalam
pemodelan, kerana penilaian risiko adalah hanya sekali sahaja dan oleh itu
memerlukan model kebarangkalian yang lebih asas, e.g. "kebarangkalian berlakunya
lagi peristiwa 9/11". Hukum nombor kecil dilihat dapat diaplikasikan kepada
semua pilihan-pilihan yang mungkin berserta maksud/pandangan terhadap
kesan-kesan pilihan tersebut, yang mana ini menjadikan sukatan kebarangkalian
suatu yang amat penting

A good example is the effect of the perceived probability of any widespread
Middle East conflict on oil prices - which have ripple effects in the economy as
a whole. An assessment by a commodity trader that a war is more likely vs. less
likely sends prices up or down, and signals other traders of that opinion.
Accordingly, the probabilities are not assessed independently nor necessarily
very rationally. The theory of behavioral finance emerged to describe the effect
of such groupthink on pricing, on policy, and on peace and conflict.

It can reasonably be said that the discovery of rigorous methods to assess and
combine probability assessments has had a profound effect on modern society.
Accordingly, it may be of some importance to most citizens to understand how
odds and probability assessments are made, and how they contribute to
reputations and to decisions, especially in a democracy.

Antara aplikasi teori kebarangkalian yang bererti dalam kehidupan seharian ialah
kebolehpercayaan. Kebanyakan produk pengguna, seperti automobil dan alat
elektronik, menggunakan teori kebolehpercayaan dalam perekaan produk dalam usaha
untuk mengurangkan kebarangkalian produk yang rosak. Kebarangkalian produk yang
rosak juga berkaitan dengan waranti produk.

Dalam sebuah alam beketentuan, berasaskan konsep Newtonian, tiadak
kebarangkalian jika semua syaratnya diketahui. Pada perkara sebuah roda rolet,
jika kuasa tangan dan pada tempoh ke itu diketahui, kemudian nombor pada mana
bola akan berhenti akan menjadi suatu kepastian. Sudah tentu, ini juga
menganggapkan ilmu intertia dan friksyen pada roda, berat, kelicinan dan
kebulatan bola, variasi pada kelajuan tangan sewaktu kepusingan dan sebagainya.
Suatu penjelasan kebarangkalian oleh itu dapat menjadi lebih berguna daripada
mekanik Newtonian untuk menganalisiskan corak akibat golekan berulang roda
rolet. Ahli fizik menghadapi keadaan sama dalam teori kinetik pada gas, di mana
sistem, sementara berketentuan dalam prinsip, adalah sangat kompleks (wdengan
bilangan molekul secara kebiasaan dalam urutan magnitud konstant Avogadro ( 6 ⋅
10 23 {\displaystyle 6\cdot 10^{23}} ) yang hanya penjelasan statistik pada
ciri-cirinya adalah dapat dikerjakan.

Suatu penemuan revolusi fizik abad ke-20 adalah ciri ganjil pada pemerosesan
fizik yang bermuncul di skala mikroskopik dan ditadbirkan oleh peraturan mekanik
kuantum. Fungsi gelombang sendiri berpunca secara berketentuan selagi tiada
pemerhatian dilakukan, tetapi, menurut Copenhagen interpretation yang mengatasi,
keganjilan disebabkan oleh keruntuhan fungsi gelombang apabila suatu pemerhatian
dilakukan, adalah asas. Ini bermakna bahawa teori kebarangkalian diperlukan
untuk menjelaskan sifat. Yang lain tidak pernah tiba terma dengan kehilangan
berketentuanan. Albert Einstein secara masyhur berkata-kata dalam sebuah surat
ke Max Born: Jedenfalls bin ich überzeugt, daß der Alte nicht würfelt. (Saya
yakin bahawa Tuhan tidak bermain dadu). Walaupun sudut pandangan alternatif
wujud, yang pada quantum decoherence dijadikan penyebab keruntuhan ganjil
ketara, kini adanya suatu sepersetujuan di kalangan ahli fizik bahawa
kebarangkalian diperlukan untuk menjelaskan fenomena kuantum.[perlu rujukan]



https://ms.wikipedia.org/wiki/Kanada

Kanada (Bahasa Inggeris: Canada pron.: /ˈkænədə/) ialah sebuah negara Amerika
Utara yang terdiri daripada sepuluh provinsi (negeri) dan tiga wilayah. Terletak
di bahagian utara benuanya, Kanada menjangkau dari Lautan Atlantik di timur
hingga Lautan Pasifik di barat dan Lautan Artik di utara. Ia merupakan negara
kedua paling luas di dunia. Sempadan Kanada dengan Amerika Syarikat di selatan
dan barat laut adalah yang terpanjang di dunia.

Tanah yang kini menjadi Kanada pernah didiami oleh pelbagai kaum orang asli
sejak ribuan tahun dahulu. Bermula pada lewat abad ke-15, misi penjelajahan
British dan Perancis menerokai lalu bertempat di sepanjang pantai Atlantik.
Perancis menyerahkan hampir kesemua jajahannya di Amerika Utara pada tahun 1763
selepas Perang Tujuh Tahun. Pada tahun 1867, dengan kesatuan tiga jajahan
Amerika Utara British secara Pergabungan, Kanada dibentuk sebagai sebuah
dominion persekutuan empat provinsi. Dengan ini bermulanya pertambahan provinsi
dan wilayah serta proses meningkatkan autonomi dari United Kingdom. Peluasan
autonomi ini diserlahkan oleh Statut Westminster 1931 dan memuncak pada Akta
Kanada 1982, yang memutuskan sisa-sisa pergantungan undang-undang pada parlimen
United Kingdom.

Kanada ialah sebuah negara persekutuan yang ditadbir sebagai demokrasi
berparlimen dan negara raja berperlembagaan dengan Ratu Elizabeth II selaku
ketua negara. Ia merupakan sebuah negara dwibahasa yang menggunakan
bahasa-bahasa Inggeris dan Perancis sebagai bahasa rasmi di peringkat
persekutuan. Sebagai sebuah negara yang amat maju, Kanada mempunyai ekonomi
kepelbagaian yang bergantung pada kekayaan sumber alam dan perdagangan,
khususnya dengan Amerika Syarikat yang dijalinkan hubungan yang lama dan rumit
oleh Kanada. Kanada menganggotai pertubuhan-pertubuhan G7, G8, G20, NATO, OECD,
WTO, Negara-Negara Komanwel, Francophonie,OAS, APEC, dan PBB. Dengan mencatat
Indeks Pembangunan Insan kelapan tertinggi di dunia, Kanada adalah antara negara
yang menikmati taraf hidup yang tertinggi di dunia.

Nama Canada datanya dari bahasa Iroquois St. Lawrence, iaitu perkataan kanata
yang bererti "desa" atau "petempatan". Pada tahun 1535, para penduduk asli di
rantau yang kini menjadi Bandar Raya Quebec menyebut perkataan kanata ketika
menunjukkan arah ke desa Stadacona kepada penjelajah Perancis, Jacques Cartier.
Cartier kemudiannya menggunakan perkataan Canada bukan sahaja untuk memaksudkan
desa itu, bahkan juga seluruh kawasan taklukan Donnacona (penghulu Stadacona);
menjelang tahun 1545, buku-buku dan peta-peta Eropah mula memanggil rantau itu
dengan nama Canada.

Pada abad ke-17 dan awal abad ke-18, Canada ialah nama bagi sebahagian wilayah
Perancis Baru yang terletak di sepanjang Sungai Saint Lawrence dan pantai utara
Tasik-Tasik Besar. Kawasan itu kemudiannya dipecahkan kepada dua jajahan
British, iaitu Upper Canada dan Lower Canada. Kedua-duanya disatukan semula
menjadi Wilayah Kanada (Province of Canada) pada tahun 1841. Selepas menjadi
Negara Gabungan pada tahun 1867, nama Canada diterima sebagai nama rasmi negara
baru ini, dan Dominion (yang dipetik dari Mazmur 72:8) diberikan sebagai gelaran
negara. Maka dengan itu, nama penuh Dominion of Canada digunakan seharian
sehingga 1970-an.Apabila Kanada menegaskan autonomi politiknya dari United
Kingdom, kerajaan persekutuan semakin kerap menggunakan Canada sahaja pada
dokumen kerajaan dan perjanjian; perubahan ini dicerminkan dalam penukaran nama
cuti hari kebangsaan daripada Hari Dominion kepada Hari Kanada pada tahun 1982.

Kajian-kajian arkeologi dan genetik Pribumi menyokong kehadiran manusia di Yukon
utara pada 26,500 tahun dahulu, dan di Ontario selatan pada 9,500 tahun dahulu.
Old Crow Flats dan Bluefish Caves merupakan dua contoh tapak-tapak arkeologi
tertua bagi petempatan manusia (Paleo-Indian) di Kanada. Di kalangan orang asli
yang dikenali sebagai Bangsa-Bangsa Pertama, terdapat lapan cerita unik mengenai
penciptaan bumi dan adaptasi-adaptasinya. Antara ciri-ciri masyarakat Pribumi
Kanada ialah petempatan tetap, pertanian, seni bina awam dan istiadat, kompleks
hierarki masyarakat dan rangkaian perdagangan. Sebahagian daripada budaya ini
telah lama pudar semasa ketibaan pertama Eropah (kk. lewat abad ke-15-awal abad
ke-16), dan telah ditemui melalui kajian arkeologi.

Penduduk orang asli dianggarkan antara 200,000 orang dan dua juta orang pada
abad ke-15,dengan angka 500,000 kini diterima oleh Suruhanjaya Diraja Kesihatan
Pribumi Kanada.Kejadian berulang-ulang wabak berjangkit bawaan pendatang Eropah
seperti demam selesema,campak, dan cacar (yang tidak dapat lali oleh mereka), di
samping kesan-kesan lain daripada hubungan dengan orang Eropah, menyebabkan
jumlah penduduk asli merosot 40–80% selepas hubungan itu. Orang asli di Kanada
terdiri daripada, antara lain, Bangsa-Bangsa Pertama, Inuit, dan Métis.
Kebudayaan kacukan Métis berasal pada pertengahan abad ke-17 apabila golongan
Bangsa Pertama dan Inuit mengahwini pendatang Eropah. Inuit agak kurang
berhubung dengan pendatang Eropah sewaktu zaman penjajahan.

Orang Eropah mula-mula sekali tiba apabila pelaut Norse menetap di L'Anse aux
Meadows, Newfoundland selama masa yang singkat sekitar tahun 1000. Selepas itu,
orang Eropah tidak datang lagi hingga tahun 1497, apabila seorang pelaut Itali
bernama Giovanni Caboto (John Cabot) menerokai pantai Atlantik Kanada demi
England. Pada tahun 1498 hingga 1521, pelaut Basque dan Portugis menubuhkan kota
kara pemburuan ikan paus dan perikanan bermusim sepanjang pantai Atlantik. Pada
tahun 1534, Jacques Cartier menjelajahi Sungai Saint Lawrence untuk Perancis.
Penjelajah Perancis,Samuel de Champlain tiba pada tahun 1603 lalu menubuhkan
petempatan Eropah tetap yang pertama di Port Royal pada tahun 1605 dan Bandar
Raya Quebec pada tahun 1608. Antara golongan penjajah Perancis di Perancis
Baru,Canadiens mendominasi sekitar Sungai Saint Lawrence manakalaAcadiens pula
berdiam di kawasan Maritimes, manakala pedagang bulu Perancis dan mubaligh
Katolik menjelajahi Tasik-Tasik Besar, Teluk Hudson, dan legeh Mississippi
hingga Louisiana.Perang Beaver tercetus atas perebutan menguasai perdagangan
bulu Amerika Utara.

Orang Inggeris mendirikan kota kara perikanan di Pulau Newfoundland sekitar
tahun 1610 serta menubuhkan the Tiga Belas Jajahan di selatan. Empat Perang
Antara Jajahan berturut-turut tercetus dari tahun 1689 hingga 1763.Kawasan tanah
besar Nova Scotia mulai diperintah oleh British ekoran Perjanjian Utrecht
(1713);Perjanjian Paris (1763) menyerahkan Kanada dan kebanyakan kawasan
Perancis Baru kepada Britain selepas Perang Tujuh Tahun.

Pengisytiharan Diraja (1763) merampas Wilayah Quebec daripada Perancis Baru
serta mengilhakkan Pulau Cape Breton kepada Nova Scotia. Pulau St. John (kini
Pulau Prince Edward) menjadi jajahan yang berasingan pada tahun 1769.Untuk
mengelakkan konflik di Quebec, British meluluskan Akta Quebec pada tahun 1774
untuk meluaskan wilayah Quebec hingga Tasik-Tasik Besar dan Lembah Ohio, tetapi
mengekalkan bahasa Perancis, kepercayaan Katolik, dan undang-undang sivil
Perancis di situ. Ini telah memarahkan ramai penduduk Tiga Belas Jajahan dan
membantu mencetuskan Revolusi Amerika.

Perjanjian Paris (1783) mengiktiraf kemerdekaan Amerika Syarikat dan menyerahkan
wilayah-wilayah di selatan Tasik-Tasik Besar kepada Amerika Syarikat. Seramai
50,000 orang Setiawan Empayar Bersatu meninggalkan Amerika Syarikat untuk
berlari ke Kanada. New Brunswick dipisahkan dari Nova Scotia dalam penyusunan
semula petempatan Setiawan di kawasan Maritimes. Untuk menampung puak Setiawan
yang berbahasa Inggeris di Quebec, Akta Perlembagaan 1791 membahagikan wilayah
itu kepada Lower Canada yang berbahasa Perancis (kemudian provinsi Quebec) dan
Upper Canada yang berbahasa Inggeris (kemudian Ontario), lalu memberi setiap
wilayah itu sebuah Dewan Undangan.

Kanada (Atas dan Bawah) merupakan barisan hadapan utama dalam Perang 1812 antara
Amerika Syarikat dan Empayar British. Selepas perang tamat, penghijrahan
besar-besaran ke Kanada dari Britain dan Ireland bermula pada tahun 1815. Dari
tahun 1825 hingga 1846, 626,628 orang pendatang Eropah mendarat di
pelabuhan-pelabuhan Kanada. Sekitar satu perempat hingga satu pertiga orang
Eropah yang berhijrah ke Kanada sebelum tahun 1891 mati akibat penyakit
berjangkit. Industri pembalakan mengatasi perdagangan bulu dari segi kepentingan
ekonomi pada awal abad ke-19.

Hasrat untuk membentuk kerajaan bertanggungjawab menyebabkan terhentinya
Pemberontakan 1837. Selepas itu, Laporan Durham mengusulkan kerajaan
bertanggungjawab serta asimilasi Kanada Perancis ke dalam kebudayaan
British.Akta Kesatuan 1840 menggabungkan kedua-dua Kanada itu menjadi sebuah
Wilayah Kanada yang bersatu. Kerajaan bertanggungjawab juga ditubuhkan untuk
semua wilayah Amerika Utara British sehingga tahun 1849. Penandatangan
Perjanjian Oregon oleh Britain dan Amerika Syarikat pada tahun 1846 menamatkan
pertikaian sempadan Oregon, meluaskan sempadan ke arah barat sepanjang garis
lintang 49 darjah Utara. Ini membuka laluan kepada penubuhan jajahan-jajahan
British di Jajahan Pulau Vancouver (1849) dan British Columbia (1858).Kanada
melancarkan ekspedisi jelajah untuk menuntut Rupert's Land dan kawasan Artik.

Berikutan beberapa persidangan perlembagaan, Akta Perlembagaan 1867 secara rasmi
mengisytiharkan Gabungan Kanada, mewujudkan "sebuah kekuasaan di bawah nama
Kanada" pada 1 Julai 1867, dengan empat wilayah: Ontario, Quebec, Nova Scotia,
dan New Brunswick. Kanada mengambil alih Rupert's Land dan Wilayah Barat Laut
untuk membentuk sebuah Wilayah Barat Laut baru, tetapi ini memarahkan kaum Métis
sehingga mencetuskan Pemberontakan Red River disusuli oleh pembentukan provinsi
Manitoba pada Julai 1870. British Columbia dan Pulau Vancouver (yang disatukan
pada tahun 1866) serta jajahan Pulau Prince Edward masing-masing menyertai
Gabungan pada tahun 1871 dan 1873. Pemerintahan Konservatifpimpinan John A.
Macdonald menentukan dasar tarif negara untuk melindungi perindustrian
perkilangan Kanada yang baru mula tumbuh.

Untuk membuka rantau Barat, kerajaan menaja pembinaan tiga landasan keretapi
antara benua (termasuk Canadian Pacific Railway), membuka tanah prairi kepada
petempatan dengan Akta Tanah Dominion, serta menubuhkan Polis Berkuda Barat Laut
untuk menegaskan kekuasaannya terhadap wilayah ini. Pada tahun 1898, selepas
Kerubut Emas Klondike di Wilayah Barat Laut, kerajaan Kanada membentuk Wilayah
Yukon. Di bawah kepimpinan Perdana Menteri Liberal, Wilfrid Laurier, pendatang
dari tanah besar Eropah menduduki prairi, dan Alberta dan Saskatchewan menjadi
provinsi pada tahun 1905.

Memandangkan Britain masih mengawal hal ehwal luar negara Kanada di bawah Akta
Pergabungan, pengisytiharan perangnya pada tahun 1914 secara langsung mengheret
Kanada ke dalam Perang Dunia Pertama.Para sukarelawan yang dihantar ke Barisan
Barat kemudiannya menyertai Kor Kanada. Kor ini memainkan peranan besar dalam
Pertempuran Rabung Vimy dan banyak lagi pertempuran besar dalam peperangan.
Daripada seramai 625,000 orang yang berkhidmat, kira-kira 60,000 orang terkorban
sementara 173,000 lagi cedera. Krisis Pengerahan 1917 tercetus apabila Perdana
Menteri konservatif, Robert Borden memperkenalkan khidmat tentera wajib walaupun
dibantah oleh penduduk Quebec yang berbahasa Perancis. In 1919, Kanada menyertai
Liga Bangsa-Bangsa secara berasingan dari Britain, kemudian pada tahun 1931,
Statut Westminster merestui kemerdekaan Kanada.

Zaman Kemelesetan mendatangkan keperitan ekonomi ke seluruh Kanada. Untuk itu
Persekutuan Komanwel Kerjasama (Co-operative Commonwealth Federation, CCF) di
Alberta dan Saskatchewan menggubal pelbagai langkah negara kebajikan (yang
dipelopori oleh Tommy Douglas) sehingga 1940-an dan 1950-an. Dalam Perang Dunia
Kedua, Kanada sendiri mengisytiharkan perang ke atas Jerman di bawah kepimpinan
Perdana Menteri Liberal William Lyon Mackenzie King, tiga hari selepas Britain.
Unit-unit Tentera Kanada yang terawal tiba di Britain pada Disember 1939.

Askar Kanada memainkan peranan penting dalam Serbuan Dieppe di Perancis (1942),
pencerobohan Bersekutu Itali, pendaratan di Normandy, Pertempuran Normandy, dan
Pertempuran Scheldt pada tahun 1944. Kanada menyediakan perlindungan dan
perteduhan untuk kerabat diraja Belanda apabila negara itu diduduki, oleh itu
Kanada dihargai oleh Belanda atas kepimpinan dan sumbangan besar kepada
pembebasannya dari cengkaman Jerman Nazi.Ekonomi Kanada berkembang pesat kerana
industri yang mengeluarkan kelengkapan tentera untuk Kanada, Britain, China, dan
Kesatuan Soviet. Walaupun berdepan dengan satu lagi Krisis Pengerahan di Quebec,
Kanada menamatkan perangnya dengan salah sebuah bala tentera terbesar di dunia
dan ekonomi kedua terkaya.

Newfoundland (kini Newfoundland and Labrador) menyertai Kanada pada tahun
1949.Pertumbuhan ekonomi Kanada pasca-perang di samping dasar-dasar kerajaan
Liberal berturut-turut, melahirkan satu identiti Kanada baru yang dilambangkan
oleh penerimaan Bendera Daun Mapel pada tahun 1965, pelaksanaan dasar
kedwibahasaan rasmi (Inggeris dan Perancis) pada tahun 1969,dan kepelbagaian
budaya rasmi pada tahun 1971.Begitu juga dengan penubuhan rancangan-rancangan
demokrasi sosial seperti penjagaan kesihatan sejagat, Pelan Pencen Kanada, dan
Pinjaman Siswa Kanada, walaupun sesetengah kerajaan provinsi, terutamanya Quebec
dan Alberta, membangkang dasar-dasar ini sebagai serangan mendadak ke atas
bidang kuasa mereka. Akhir sekali, persidangan perlembagaan yang diadakan
berturut-turut membawa kepada “penyetempatan” perlembagaan Kanada dari United
Kingdom pada tahun 1982, seiringan dengan pembentukan Piagam Hak dan Kebebasan.
Pada tahun 1999, Nunavut menjadi wilayah ketiga Kanada setelah lama berunding
dengan kerajaan persekutuan.

Sementara itu, Quebec mengalami perubahan sosial dan ekonomi mendalam melalui
Revolusi Senyap pada 1960-an yang melahirkan gerakan nasionalis moden. Parti
radikal Front de libération du Québec (FLQ) mencetuskan Krisis Oktober pada
tahun 1970.Parti penyokong kedaulatan Parti Québécois dilantik untuk membentuk
kerajaan pada tahun 1976, lalu mengadakan pungutan suara tentang persekutuan
kedaulatan yang tidak memihak kepada hasratnya pada tahun 1980.Cubaan untuk
menampung gelombang nasionalis Quebec secara perlembagaan melalui Persetiaan
Meech Lakepada tahun 1990 juga tidak berjaya. Ini menyebabkan pembentukan Bloc
Québécois di Quebec serta pencergasan Parti Pembaharuan Kanada di Kanada Barat.
Satu lagi pungutan suara diadakan pada tahun 1995, yang mana kedaulatan ditolak
dengan majoriti tipis 50.6% kepada 49.4%.Pada tahun 1997, Mahkamah Agung
memutuskan bahawa pemisahan unilateral oleh sebuah provinsi tidak mematuhi
perlembagaan, dan Akta Kejelasan diluluskan oleh parlimen untuk menggariskan
syarat-syarat perpisahan terunding daripada Pergabungan.

Selain permasalahan kedaulatan Quebec, masyarakat Kanada dikejutkan oleh
beberapa krisis pada akhir 1980-an dan awal 1990-an. Antaranya ialah letupan
Penerbangan Air India 182 pada tahun 1985, pembunuhan beramai-ramai yang paling
dahsyat dalam sejarah Kanada; pembunuhan beramai-ramai École Polytechnique pada
tahun 1989, iaitu peristiwa tembak-menembak yang menyasarkan golongan siswi; dan
Krisis Okapada tahun 1990, konfrontasi ganas yang terawal antara kerajaan dan
puak Pribumi.Kanada juga mengambil bahagian dalam angkatan campuran pimpinan AS
dalam Perang Teluk pada tahun 1990, serta menggiatkan diri dalam misi-misi
pengamanan pada akhir 1990-an. Kanada menghantar askar ke Afghanistan pada tahun
2001, tetapi tidak menghantar tentera ke Iraq apabila AS menyerang pada tahun
2003.

Kanada mengisi sebahagian besar di Amerika Utara, berkongsi sempadan darat
dengan tanah besar Amerika Syarikat di selatan dan negeri Alaska, AS di barat
laut, menjangkau dari Lautan Atlantik di timur hingga Lautan Pasifik di Barat;
di utara pula letaknya Lautan Artik. Mengikut jumlah keluasan (termasuk
perairan), Kanada ialah negara kedua terbesar di dunia selepas Rusia. Dari segi
keluasan tanah, Kanada adalah yang keempat terbesar. Negara ini terletak di
antara garis lintang 41° dan 84°U, dan garis bujur 52° dan 141°B.

Sejak tahun 1925, Kanada telah mengambil bahagian Artik di antara garis bujur
60° dan 141°B, tetapi tuntutan ini tidak diiktiraf secara sejagat. Petempatan
yang paling utara di Kanada (dan seluruh dunia) ialah Canadian Forces Station
Alert di hujung utara Pulau Ellesmere—latitud 82.5°U—817 kilometer (450 batu
nautika, 508 batu) dari Kutub Utara. Sebahagian besar kawasan Artik Kanada
dilitupi oleh ais dan permafros. Kanada mempunyai garis pinggir pantai yang
terpanjang di dunia: 202,080 kilometer (125,570 batu).

Kepadatan pendudk Kanada pada 3.3 inhabitants per square kilometre (8.5/sq mi)
adalah antara yang terendah di dunia. Kawasan yang paling padat dengan penduduk
di negara ini ialah Koridor Bandar Raya Quebec – Windsor(terletak di Quebec
Selatan dan Ontario Selatan) sepanjang Tasik-Tasik Besar dan Sungai Saint
Lawrence di tenggara.

Kanada mempunyai garis pinggir pantai yang panjang sekali di utara, timur dan
baratnya; sejak zaman glasier terakhir, ia terdiri daripada lapan kawasan hutan
yang berbeza, termasuk hutan boreal yang luas di Perisai Kanada. Keluasan dan
kepelbagaian geografi, ekologi, vegetasi dan bentuk bumi Kanada turut
menimbulkan kepelbagaian iklim di seluruh negara. Disebabkan keluasannya, Kanada
lebih banyak tasiknya daripada mana-mana negara lain, serta mengandungi
sebahagian besar air tawar sedunia.Juga terdapat glasier air tawar di Banjaran
Rocky Kanada dan Pergunungan Coast.

Kanada juga aktif secara geologi dengan banyak mengalami gempa bumi dan gunung
berapi yang mungkin aktif, khususnya Gunung Meager, Gunung Garibaldi, Gunung
Cayley, dan kompleks gunung berapi Gunung Edziza. Letusan gunung berapi Tseax
Cone pada tahun 1775 menyebabkan malapetaka besar yang membunuh 2,000 orang
Nisga'a dan memusnahkan kampung mereka di lembah Sungai Nass di British Columbia
utara; letusan ini menghasilkan aliran lahar sepanjang22.5-kilometer (14.0 bt),
dan mengikut legenda kaum Nisga'a, ia menyumbat aliran Sungai Nass.

Musim sejuk di Kanada adalah agak melampau dingin terutamanya di pedalaman dan
provinsi-provinsi Prairie yang mengalami iklim kebenuaan, di mana purata suhu
harian menghampiri −15 °C(5 °F) tetapi boleh menjunam di bawah −40 °C (−40 °F)
dengan sejukan angin yang hebat. Di kawasan bukan tepi pantai, salji boleh
melitupi tanah selama hampir enam tahun sebulan (lama berbanding di utara).
Kawasan pantai British Columbia mengalami iklim sederhana yang musim panasnya
sederhana dan berhujan. Di pantai timur dan barat, purata suhu tinggi biasanya
berada pada 20-an °C rendah (70-an °F), manakala di kawasan di antara
pantai-pantai tersebut, purata suhu musim panasnya pula sekitar 25 hingga 30 °C
(77 hingga 86 °F), adakalanya dengan bahang melampau yang melebihi 40 °C
(104 °F) di pedalaman.

Kanada mempunyai tradisi demokratik kukuh yang diluhurkan oleh kerajaan
berparlimen dalam binaan raja berperlembagaan, iaitu monarki Kanada sebagai asas
kepada cabang-cabang eksekutif, perundangan, dan kehakiman dan kewibawaannya
yang berpunca daripada rakyat Kanada. Ketua negara ialah Ratu Elizabeth II, yang
juga ketua negara 15 negara Komanwel lain dan bersemayam di United Kingdom. Oleh
itu, wakil baginda, iaitu Gabenor Jeneral Kanada (kini David Lloyd Johnston),
melaksanakan tugas-tugas diraja di Kanada.

Penyertaan kerabat diraja dan wizurai dalam pentadbiran kerajaan adalah terhad,
namun; secara amali, penggunaan kuasa eksekutif mereka diarah oleh Jemaah
Menteri yang terdiri daripada menteri-menteri Mahkota yang bertanggungjawab
kepada Dewan Rakyat dan diketuai oleh Perdana Menteri Kanada (kini Stephen
Harper) selaku ketua kerajaan. Untuk memastikan kestabilan kerajaan, Gabenor
Jeneral biasanya melantik pemimpin semasa parti politik yang boleh meraih
keyakinan kemajmukan dalam Dewan Rakyat sebagai Perdana Menteri yang memilih
Jemaah Menteri. Oleh itu, Jabatan Perdana Menteri (Prime Minister's Office, PMO)
ialah salah sebuah institusi paling berwibawa dalam kerajaan yang memulakan
perundangan untuk kelulusan parlimen serta memilih untuk perlantikan oleh Raja,
selain yang dinyatakan tadi, gabenor jeneral, leftenan gabenor, senator, hakim
mahkamah persekutan, dan ketua-ketua perbadanan-perbadanan Mahkota dan
agensi-agensi kerajaan. Ketua parti yang kedua terbanyak kerusinya biasanya
menjadi Ketua Pembangkang Setia Baginda (kini Michael Ignatieff) dan membentuk
sistem parlimen pertentangan yang bertujuan mengawal tindakan kerajaan.

Setiap Ahli Parlimen Dewan Rakyat dipilih secara kemajmukan mudah dari setiap
daerah pilihan raya. Pilihan raya umum mesti diumumkan oleh gabenor jeneral atas
nasihat perdana menteri, dalam masa empat tahun pilihan raya sebelumnya, ataupun
boleh dicetuskan oleh pemerintah yang kalah dalam undian kepercayaan dalam Dewan
Rakyat. Ahli-ahli Senat diperuntukkan kerusi mengikut kawasan dan berkhidmat
hingga usia 75 tahun.

Struktur persekutuan Kanada mengagihkan tanggungjawab pemerintahan antara
kerajaan persekutuan dan sepuluh provinsinya. Badan-badan perundangan
provinsinya adalah ekadewan dan serupa kefungsiannya dengan Dewan Rakyat. Tiga
wilayah Kanada juga ada cabang perundangan, tetapi tidak berdaulat dan kurangnya
tanggungjawab berperlembagaan berbanding provinsi di samping perbezaan struktur.

Perlembagaan Kanada ialah undang-undang tertinggi negara yang terdiri daripada
perkara-perkara bertulis dan resam-resam tak bertulis. Akta Perlembagaan 1867
(dikenali sebagai Akta Amerika Utara British hingga tahun 1982) menegaskan
ketadbiran berasaskan duluan parlimen yang "serupa prinsipnya dengan United
Kingdom" dan membahagikan kuasa antara kerajaan persekutuan dan provinsi; Statut
Westminster 1931 memberikan autonomi penuh; dan Akta Perlembagaan 1982
memperkenalkan Piagam Hak dan Kebebasan Kanada yang menjamin hak-hak dan
kebebasan asas yang biasanya tidak boleh diatasi oleh mana-mana tahap
kerajaan—kecuali satu notwithstanding clause yang membenarkan parlimen
persekutuan dan badan perundangan provinsi untuk membatalkan seksyen-seksyen
tertentu pada Piagam selama lima tahun—serta membubuh formula pemindaan
perlembagaan.

Interaksi awal orang Kanada keturunan Eropah dengan golongan Bangsa Pertama dan
Inuit agak damai walaupun bukan tanpa pertelagahan. Ditambah pula dengan
pembangunan ekonomi yang lewat di sesetengah kawasan, sejarah kedamaian ini
membolehkan orang Pribumi Kanada memberikan pengaruh yang agak kuat kepada
budaya negara sambil memelihara jati diri sendiri. Kerajaan Kanada dan golongan
orang asli mula berhubungan sesama sendiri sewaktu zaman penjajahan Eropah,
melibatkan pengasasan Perjanjian bernombor, Akta Indian, Akta Perlembagaan 1982
dan undang-undang kes. Sebelas perjanjian berturut-turut ditandatangani oleh
golongan Pribumi di Kanada dan Raja Kanada mulai tahun 1871 hingga 1921.
Perjanjian-perjanjian dengan Kerajaan Kanada ini ditadbir oleh undang-undang
Pribumi Kanada dan dipantau oleh Menteri Hal Ehwal Indian dan Pembangunan Utara.
Peranan perjanjian tersebut ditegaskan lagi oleh Seksyen 35 Akta Perlembagaan
1982 yang "mengiktiraf dan menegaskan hak-hak Pribumi dan perjanjian yang sedia
ada". Antara hak-hak ini termasuk peruntukan perkhidmatan seperti penjagaan
kesihatan dan pengecualian daripada pencukaian. Kerangka undang-undang dan dasar
yang diusahakan oleh Kanada dan Bangsa-Bangsa Pertama ini diformalkan lagi pada
tahun 2005, menerusi First Nations–Federal Crown Political Accord (Muafakat
Politik Bangsa Pertama–Kerajaan Persekutuan), yang mengasaskan kerjasama sebagai
"batu asas persahabatan antara [kerajaan] Kanada dan Bangsa-Bangsa Pertama".

Cabang kehakiman Kanada memainkan peranan penting dalam mentafsir undang-undang
serta berkuasa membatalkan undang-undang yang menyalahi Perlembagaan. Mahkamah
Agung Kanada ialah mahkamah tertinggi dan pemutus muktamad pertikaian
undang-undang di Kanada.Ahli-ahlinya yang sembilan orang dilantik oleh gabenor
jeneal atas nasihat Perdana Menteri dan Menteri Keadilan. Semua hakim di
peringkat tertinggi dan rayuan dilantik selepas rundingan dengan badan-badan
perundangan bukan kerajaan. Kabinet persekutuan juga melantik hakim ke dalam
mahkamah tinggi di peringkat provinsi dan wilayah. Jawatan kehakiman di
peringkat rendah provinsi dan wilayah pula diisi oleh kerajaan masing-masing.

Common law diamalkan di seluruh negara kecuali Quebec yang didominasi oleh
undang-undang sivil.Undang-undang jenayah dipertanggungjawabkan kepada
persekutuan sahaja dan adalah seragam di seluruh Kanada. Penguatkuasaan
undang-undang, termasuk mahkamah jenayah, ialah tanggungjawab provinsi, tetapi
di kawasan luar bandar semua provinsi kecuali Ontario dan Quebec, kerja polis
dikontrak kepada Polis Berkuda Kanada Diraja.

Kanada dan Amerika Syarikat berkongsi sempadan tanpa pertahanan yang terpanjang
di dunia, bekerjsama dalam kempen dan latihan ketenteraan, dan juga rakan dagang
terbesar satu sama lain. Walau apapun, Kanada mengamalkan dasar luar negara yang
bebas, terutamanya menjalin hubungan penuh dengan Cuba serta menolak pelawaan
untuk mengambil bahagian secara rasmi dalam Perang Iraq. Kanada juga menjalin
hubungan bersejarah dengan United Kingdom dan Perancis serta bekas tanah jajahan
British dan Perancis yang lain menerusi keahlian Kanada dalam Negara-Negara
Komanwel dan Francophonie.Kanada terkenal kerana menjalin hubungan yang utuh dan
positif dengan Belanda, dan kerajaan Belanda mengamalkan tradisi menghadiahkan
bunga tulip (satu lambang Belanda) ke Kanada setiap tahun untuk memperingati
sumbangan Kanada kepada pembebasan Belanda.

Sekarang, Kanada mempunyai angkatan tentera sukarelawan profesional yang terdiri
daripada seramai 67,000 askar tetap dan 43,000 kakitangan simpanan termasuk
simpanan tambahan. Tentera Kanada (Canadian Forces, CF) terdiri daripada tentera
darat, tentera laut, dan tentera udara. Kanada ialah sebuah negara berindustri
yang berkembang pesat dalam sektor sains dan teknologi. Sejak Perang Dunia
Pertama, Kanada telah menghasilkan sendiri kapal-kapal Frigate and Destroyer,
kereta perisai infantri, peluru berpandu anti-kereta kebal dan senjata kecil
untuk Tentera Kanada, khususnya tentera darat dan laut.

Disebabkan hubungan erat dengan Empayar British dan Komanwel, Kanada banyak
bergiat dalam misi ketenteraan British dalam Perang Boer Kedua dan kedua-dua
Perang Dunia. Sejak itu, Kanada mendukung amalan multilateralisme dan berusaha
untuk menyelesaikan permasalahan global bersama bangsa-bangsa lain. Kanada ialah
sebuah negara pengasas PBB pada tahun 1945 dan NATO pada tahun 1949. Ketika
Perang Dingin, Kanada ialah salah satu penyumbang utama kepada angkatan PBB
dalam Perang Korea serta menubuhkan Pusat Kawalan Pertahanan Aeroangkasa Amerika
Utara (North American Aerospace Defense Command, NORAD) dengan kerjasama Amerika
Syarikat demi perlindunga daripada kemungkinan serangan udara dari Kesatuan
Soviet.

Sewaktu Krisis Suez pada tahun 1956, bakal Perdana Menteri Lester B. Pearson
melegakan ketegangan dengan mengusulkan kemasukan Angkatan Pengamanan PBB, oleh
itu beliau dihadiahkan Hadiah Keamanan Nobel 1957.Memandangkan inilah misi
pengamanan PBB yang pertama, Pearson sering dihargai sebagai pencipta konsep
pengamanan. Sejak itu, Kanada mengambil bahagian dalam lebih 50 misi pengamanan,
termasuk setiap satu usaha pengamanan PBB hingga tahun 1989, dan sejak itu
menghantar angkatan ke dalam misi antarabangsa di Rwanda, bekas Yugoslavia, dan
lain-lain; Kanada adakalanya berdepan dengan kontroversi mengenai pelibatannya
di negara luar, khususnya dalam Peristiwa Somalia1993.

Kanada ialah sebuah negara persekutuan yang terdiri daripada 10 provinsi
(province) dan tiga wilayah (territory) yang boleh dihimpunkan kepada
kawasan:Kanada Barat, Kanada Tengah, Kanada Atlantik, dan Kanada Utara (Kanada
Utara terdiri daripada tiga wilayah: Yukon, Wilayah Utara, dan Nunavut). Kanada
Timur memaksudkan Kanada Tengah dan Kanada Atlantik sekali. Provinsi-provinsi
lebih kuasa autonomi berbanding wilayah. Provinsi-provinsi ini bertanggungjawab
atas kebanyakan rancangan sosial Kanada (seperti penjagaan kesihatan,
pendidikan, dan kebajikan) dan bersama-sama mengutip lebih banyak hasil
berbanding kerajaan persekutuan, dalam suatu struktur yang agak unik berbanding
negara-negara persekutuan yang lain di dunia. Dengan kuasa perbelanjaannya,
kerajaan persekutuan boleh melaksanakan dasar-dasar kebangsaan di kawasan
provinsi, seperti Akta Kesihatan Kanada; provinsi boleh memilih untuk menerima
atau menolaknya, tetapi jarang sekali menolak. Bayaran penyamaan dibuat oleh
kerajaan persekutuan untuk memastikan supaya piawaian perkhidmatan dan
pencukaian cukup seragam antara provinsi yang berada dan kurang berada.

Kanada ialah salah sebuah negara terkaya di dunia dengan pendapatan per kapita
yang sangat tinggi. Kanada menganggotai Pertubuhan Kerjasama dan Pembangunan
Ekonomi (OECD) dan kumpulan G8. Ia merupakan salah satu daripada 10 negara
pedagang terbesar di dunia. Kanada ialah sebuah pasaran campuran yang
berkedudukan lebih tinggi daripada Amerika Syarikat dan kebanyakan negara Eropah
Batat dalam indeks kebebasan ekonomi Heritage Foundation. Pengimport terbesar
barangan Kanada ialah Amerika Syarikat, United Kingdom dan Jepun.

Pada abad ke-20, pertumbuhan sektor perkilangan, perlombongan dan perkhidmatan
telah mentransformasi negara ini daripada ekonomi kekampungan kepada ekonomi
yang lebih berindustri dan kebandaran. Seperti bangsa-bangsa Dunia Pertama yang
lain, ekonomi Kanada dikuasai oleh industri perkhidmatan yang mengambil kerja
sekitar tiga perempat warga Kanada. Kanada berbeza dengan negara-negara maju
yang lain kerana mementingkan sektor primer, terutamanya industri pembalakan dan
petroleum.

Kanada ialah salah satu daripada sebilangan kecil negara maju yang merupakan
pengeksport bersih tenaga.Kawasan Kanada Atlantik kaya dengan simpanan gas asli
luar pesisir, manakala Alberta banyak sumber minyak dan gas. Pasir Minyak
Athabasca yang begitu banyak sumber galiannya menjadikan Kanada rizab minyak
kedua terbesar di dunia selepas Arab Saudi.

Kanada ialah salah sebuah pengeluar terbesar keluaran pertanian; kawasan Prairi
Kanada ialah salah sebuah pengeksport terbesar tanaman bijian seperti gandum,
kanola, dan lain-lain.Kanada ialah pengeluar terbesar zink dan uranium, dan juga
sumber global bagi banyak lagi sumber alam yang lain, seperti emas, nikel,
aluminum, dan plumbum. Kebanyakan bandar di Kanada utara yang sukar mengusahakan
pertanian, masih mapan kerana adanya lombong atau sumber kayu balak yang
berdekatan. Kanada juga ada sektor perkilangan yang cukup besar dan terpusat di
Ontario selatan dan Quebec, diterajui oleh sektor automotif dan aeronautik.

Persepaduan ekonomi dengan Amerika Syarikat makin meningkat sejak Perang Dunia
Kedua. Ini telah menarik perhatian golongan nasionalis Kanada yang bimbang akan
autonomi kebudayaan dan ekonomi negara mereka pada zaman globalisasi, kerana
barangan dan keluaran media Amerika Syarikat sudah terdapat di merata tempat.
Perjanjian Perdagangan Keluaran Automotif 1965 membuka sempadan kepada
perdagangan dalam industri perkilangan kenderaan. Pada 1970-an, kebimbangan atas
mampu diri tenaga serta milikan asing dalam sektor perkilangan mendorong
kerajaan Liberal pimpinan Perdana Menteri Pierre Trudeau untuk menggubal Program
Tenaga Negara (National Energy Program, NEP) dan Agensi Kajian Semula Pelaburan
Asing (Foreign Investment Review Agency, FIRA).

Pada 1980-an, pemerintahan Konservatif Progresif pimpinan Perdana Menteri Brian
Mulroney memansuhkan NEP serta menukar nama FIRA kepada "Investment Canada"
untuk menggalakkan pelaburan asing. Perjanjian Perdagangan Bebas Kanada –Amerika
Syarikat pada tahun 1988 menghapuskan tarif antara kedua-dua negara, manakala
Perjanjian Perdagangan Bebas Amerika Utara (North American Free Trade Agreement,
NAFTA) meluaskan zon perdagangan bebas kepada Mexico pada 1990-an.Di tengah
1990-an, kerajaan Liberal pimpinan Jean Chrétien mula melaporkan lebihan
belanjawan tahunan serta melangsaikan hutang negara secara beransur-ansur.
Krisis kewangan global pada tahun 2008 mencetuskan kemelesetan yang mampu
menaikkan kadar pengangguran negara kepada 10%. Pada tahun 2008, barangan import
Kanada bernilai lebih $442.9 bilion, yang mana $280.8 bilion dari AS, $11.7
bilion dari Jepun, dan $11.3 bilion dari UK. Kurangan perdagangan negara pada
tahun 2009 berjumlah C$4.8 bilion, berbanding dengan lebihan C$46.9 bilion pada
tahun 2008.

Kanada ialah sebuah negara berindustri dengan sektor sains dan teknologi yang
maju. Hampir 1.88% KDNK Kanada diperuntukkan kepada usaha penyelidikan dan
pembangunan. Negara ini ada 18 pemenang hadiah Nobel dalam bidang fizik, kimia
dan perubatan. Kanada ialah negara pengguna Internet ke-12 tertinggi di dunia
dengan 28.0 juta pengguna atau 84.3% jumlah penduduk.

Agensi Penyelidikan dan Pembangunan Pertahanan Kanada ialah sebuah agensi di
bawah Jabatan Pertahanan Negara yang bertujuan memenuhi keperluan sains dan
teknologi Tentera Kanada. Selama ini, DRDC bertanggungjawab atas berbilang
inovasi dan ciptaan aplikasi praktik baik untuk kegunaan awam mahupun tenter. Ia
juga telah menyumbang kepada pembangunan Jujukan Pengimbas Elektronik Aktif yang
tercanggih di dunia dalam usaha antarabangsa yang melibatkan Kanada, Jerman dan
Belanda.

Agensi Angkasa Kanada menjalankan penyeldikan angkasa, cakerawala dan
penerbangan, serta membangunkan roket dan satelit. Pada tahun 1984, Marc Garneau
menjadi angkasawan Kanada pertama yang berkhidmat sebagai pakar muatan STS-41-G.
Kanada menduduki tangga ketiga di kalangan 20 negara terunggul dalam sains
angkasa. Kanada mengambil bahagian dalam Stesen Angkasa Antarabangsa dan juga
menjadi salah satu perintis dunia dalam robotik angkasa dengan
Canadarm,Canadarm2 dan Dextre. Sejak 1960-an, Canada Aerospace Industries telah
mereka dan membina 10 satelit, termasuk RADARSAT-1, RADARSAT-2 dan MOST. Kanada
juga menghasilkan salah sebuah roket perum yang paling berjaya, iaitu Black
Brant; lebih 1000 buah telah dilancarkan sejak mula-mula dibina pada tahun
1961.Universiti-universiti di seluruh Kanada sedang mengusahakan kapal angkasa
pendarat domestik yang pertama, iaitu Northern Light yang direka untuk mencari
kehidupan di Marikh dan menyiasat persekitaran sinaran elektromagnetik dan
sifat-sifat atmosfera di Marikh. Jika Northern Light berjaya, Kanada akan
menjadi bangsa ketiga yang mendarat di planet lain.

Banci Kanada 2006 mengira jumlah penduduk seramai 31,612,897 orang, iaitu
meningkat 5.4% sejak tahun 2001. Pertumbuhan penduduk lebih banyak disumbangkan
oleh penghijrahan berbanding pertumbuhan semula jadi. Kira-kira empat perlima
penduduk Kanada tinggal dalam lingkungan 150 kilometer (93 batu) dari sempadan
Amerika Syarikat.Kira-kira empat perlima juga orang yang tinggal dalam kawasan
bandar yang tertumpu di di Koridor Bandar Raya Quebec – Windsor (termasuk
Toronto, Montreal, dan Ottawa), Tanah Besar Hilir BC (terdiri daripada kawasan
di keliling Vancouver), dan Koridor Calgary–Edmonton di Alberta.

Menurut bancian 2006, paling ramai rakyat yang melaporkan diri sebagai
berketurunan Kanada (32%), diikuti oleh Inggeris (21%), Perancis (15.8%), Scot
(15.1%), Ireland(13.9%), Jerman (10.2%), Itali (4.6%), Cina (4.3%), Pribumi
Amerika Utara (4.0%), Ukraine (3.9%), dan Belanda (3.3%). Terdapat 600
pemerintahan atau kumpulan Bangsa Pertama teriktiraf yang dianggotai 1,172,790
orang.

Jumlah penduduk Pribumi Kanada bertumbuh hampir dua kali ganda kadar negara, dan
3.8% penduduk Kanada mengakui diri sebagai pribumi pada tahun 2006. 16.2% lagi
penduduk tergolong dalam minoriti tampak bukan pribumi. Kelompok minoriti tampak
yang terbesar di Kanada ialah Asia Selatan (4%), Cina (3.9%) dan Hitam(2.5%).
Pada tahun 1961, kurang 2% penduduk Kanada (kira-kira 300,000 orang) boleh
digolongkan sebagai kelompok minoriti tampak dan kurang 1% sebagai pribumi. Pada
tahun 2006, 51.0% penduduk Vancouver dan 46.9% penduduk Toronto merupakan
golongan minoriti tampak. Dari tahun 2001 hingga 2006, jumlah penduduk minoriti
tampak meningkat 27.2%. Pada tahun 2007, 19.8% orang Kanada adalah kelahiran
asing. Hampir 60% pendatang baru datang dari Asia (termasuk Timur
Tengah).Negara-negara penghijrah utama ke Kanada ialah China, Filipina dan
India. Menjelang tahun 2031, mungkin satu pertiga warga Kanada datang dari
kelompok minoriti tampak.

Kanada mencatat salah satu kadar imigresen per kapita tertinggi di dunia,
didorong oleh dasar ekonomi dan penyatuan semula keluarga, dan menyasarkan
240,000 hingga 265,000 penduduk tetap baru pada tahun 2011, iaitu jumlah
pendatang yang sama akhir-akhir ini. Kebanyakan pendatang baru menetap di
kawasan bandar seperti Toronto dan Vancouver. Kanada juga menerima ramai kaum
pelarian. Negara ini menempatkan lebih satu persepuluh pelarian di dunia.

Begitu juga dengan banyak negara maju yang lain, Kanada berdepan dengan anjakan
demografi ke arah kependudukan yang lebih tua, dengan lebih ramai pesara dan
makin kurang warga berusia bekerja. Pada tahun 2006, purata usia penduduk ialah
39.5 tahun. Hasil bancian juga menandakan bahawa walaupun jumlah pendatang makin
ramai sejak tahun 2001 (yang menyebabkan peningkatan jumlah penduduk Kanada
berbanding tempoh antara banci yang sebelumnya), namun penuaan kependudukan
Kanada tidak terbantut pada tempoh itu.

Sokongan terhadap kemajmukan agama adalah penting dalam budaya politik Kanada.
Menurut bancian 2001, 77.1% orang Kanada mengakui diri sebagai Kristian; dalam
itu, Katolik merupakan kelompok terbesar (43.6% orang Kanada).Mazhab Protestan
yang terbesar ialah Gereja Bersatu Kanada (9.5% orang Kanada), diikuti oleh
Anglikan (6.8%), Baptis (2.4%), Lutheran (2%), dan Kristian lain (4.4%). Sekitar
16.5% warganegara Kanada mengakui tidak beragama, dan 6.3% yang selebihnya
memeluk agama selain Kristian, yang terbesar ialah Islam(2.0%), diikuti oleh
agama Yahudi (1.1%).

Pihak-pihak provinsi dan wilayah Kanada bertanggungjawab atas pendidikan. Setiap
sistem pendidikan kewilayahan ini serupa dengan satu sama lain, sambil
mencerminkan sejarah, kebudayaan dan geografi setempat. Umur persekolahan wajib
adalah sekitar 5–7 hingga 16–18 tahun, maka menyumbang kepada kadar celik huruf
dewasa sebanyak 99%. Pada tahun 2002, 43% warga Kanada berusia 25 hingga 64
menerima pendidikan pasca-menengah; untuk yang berusia 25 hingga 34 tahun pula,
kadar pendidikan pasca-menengah mencapai 51%.

Kanada ada dua bahasa rasmi iaitu Inggeris dan Perancis. Kedwibahasaan rasmi
ditakrifkan dalam Piagam Hak dan Kebebasan Kanada, Akta Bahasa Rasmi, dan
Official Language Regulations; ia diselia oleh Pesuruhjaya Bahasa Rasmi. Bahasa
Inggeris dan Perancis mendapat taraf sama tinggi di mahkamah persekutuan,
Parlimen, dan semua institusi persekutuan. Warganegara berhak untuk menerima
khidmat kerajaan persekutuan dalam bahasa Inggeris atau Perancis jika
permintaannya mencukupi, manakala golongan minoriti bahasa rasmi dijamin sekolah
sendiri di semua provinsi dan wilayah.

Bahasa Inggeris dan bahasa Perancis masing-masing merupakan bahasa ibunda 59.7%
dan 23.2% penduduk Kanada. Kira-kira 98% orang Kanada bertutur dalam bahasa
Inggeris atau Perancis (57.8% berbahasa Inggeris sahaja, 22.1% berbahasa
Perancis sahaja, dan 17.4% berbahasa kedua-duanya). Komuniti-Komuniti Bahasa
Rasmi Inggeris dan Perancis yang ditakrifkan mengikut Bahasa Rasmi Pertama yang
Dituturkan, masing-masing merangkumi 73.0% dan 23.6% penduduk.

Piagam Bahasa Perancis menjadikan bahasa Perancis bahasa rasmi provinsi
Quebec.Walaupun lebih 85% warga Kanada berbahasa Perancis tinggal di Quebec,
namun penduduk berbahasa Perancis juga ramai di Ontario, Alberta, dan Manitoba
selatan; Ontario diduduki penduduk berbahasa Perancis teramai di luar Quebec.
New Brunswick, satu-satunya provinsi yang berdasar dwibahasa rasmi, mempunyai
golongan minoriti Acadia yang berbahasa Perancis dan membentuk 33% penduduk.
Juga terdapat kelompok Acadia di Nova Scotia barat daya, Pulau Cape Breton, dan
Pulau Putera Edward barat dan tengah.

Provinsi-provinsi lain pula tiada bahasa rasmi sedemikian, namun bahasa Perancis
digunakan sebagai bahasa pengantara dalam mahkamah dan perkhidmatan kerajaan
lain di samping bahasa Inggeris. Manitoba, Ontario, dan Quebec membenarkan
penggunaan kedua-dua bahasa Inggeris dan Perancis dalam dewan undangan serta
menggubal undang-undang. Di Ontario, bahasa Perancis mendapat suatu taraf di
sisi undang-undang tetapi tidak rasmi sepenuhnya. Terdapat 11 kelompok bahasa
Pribumi yang terdiri daripada lebih 65 loghat yang berbeza. Daripada itu, hnay
bahasa-bahasa Cree, Inuktitut dan Ojibway yang cukup ramai penutur fasih untuk
dianggap berdaya hidup dalam jangka masa panjang. Sesetengah bahasa pribumi
mendapat status rasmi di Wilayah Utara. Inuktitut ialah bahasa majoriti di
Nunavut, dan satu daripada tiga bahasa rasmi di wilayah itu.

Lebih enam juta orang di Kanada menyenaraikan bahasa bukan rasmi sebagai bahasa
ibunda mereka. Antara bahasa pertama bukan rasmi yang paling ramai penuturnya
termasuk bahasa Cina (terutamanya loghat Kantonis; 1,012,065 penutur bahasa
pertama), bahasa Itali (455,040), bahasa Jerman (450,570), bahasa Punjabi
(367,505) dan bahasa Sepanyol (345,345).

Kanada terdiri daripada pelbagai bangsa dan budaya serta mendapat perlindungan
perlembagaan untuk dasar-dasar yang memupuk kepelbagaian budaya daripada mitos
satu bangsa. Di Quebec, jati diri budayanya utuh sekali, yang mana ramai penutur
bahasa Perancis yang mengulas bahawa kebudayaan Quebec berbeza sekali dengan
kebudayaan Kanada Inggeris, tetapi pada keseluruhannya, Kanada merupakan sebuah
mozek budaya, iaitu himpunan pelbagai subbudaya setempat, pribumi dan etnik.
Sering ditegaskan bahawa dasar-dasar Kerajaan Kanada seperti penjagaan kesihatan
biayaan awam, pencukaian yang agak tinggi untuk mengagihkan kekayaan,
mengharamkan hukuman mati, usaha teguh untuk menghapuskan kemiskinan, penekanan
kepada kepelbagaian budaya, mengawal ketat penggunaan senjata api, kelonggaran
berkenaan penggunaan dadah dan baru-baru ini, membenarkan perkahwinan sama
jantina merupakan petunjuk-petunjuk sosial betapa berbezanya evolusi politik dan
budaya Kanada dengan Amerika Syarikat.

Sepanjang sejarah, Kanada dipengaruhi oleh kebudayaan dan adat British,Perancis,
dan pribumi. Many North American Perkataan, ciptaan dan permainan pribumi telah
diterapkan dalam perbahasaan dan kegiatan seharian di Kanada. Melalui
kebudayaan, bahasa, seni dan mzuik mereka, kaum pribumi masih berpengaruh besar
ke atas jati diri Kanada.

Ramai orang Kanada menghargai kepelbagaian budaya dan memandang negara mereka
sebagai sebuah negara berbilang budaya sejak mula lagi. Walaupun demikian,
kebudayaan negara ini kuat dipengaruhi oleh kebudayaan Amerika Syarikat kerana
kedekatannya dengan negara itu serta kadar penghijrahan yang tinggi antara
kedua-dua negara. Majoriti besat penghijrah berbahasa Inggeris ke Kanada dari
tahun 1755 hingga 1815 orang Amerika daripada Tiga Belas Jajahan; sewaktu dan
sejurus selepas Perang Revolusi Amerika, 46,000 orang Amerika yang setia kepada
kerajaan British berhijrah ke Kanada untuk menyertai 20,000 lagi penetap
berbahasa Inggeris yang kebanyakannya telah berhijrah sebelum Perang
Kemerdekaan.Dari tahun 1785 hingga 1812, ribuan lagi orang Amerika berhijrah ke
Kanada demi tanah yang dijanjikan. Pada tahun 1812, kebanyakan besar orang
Kanada berbahasa Inggeris merupakan penghijrah dari bekas tiga belas jajahan
ataupun pewaris mereka.

Walaupun media dan hiburan Amerika Syarikat mendapat sambutan hebat di Kanada,
namun Kanada tidak kurang keluaran budaya dan bakat hiburan yang berjaya di
seluruh dunia. Kebanyakan keluaran budaya ini dipasarkan kepada pasaran "Amerika
Utara" bersatu atau seluruh dunia. Penciptaan dan pemeliharaan ketersendirian
budaya Kanada disokong oleh rancangan kerajaan pusat, undang-undang, dan
institusi-institusi seperti Perbadanan Penyiaran Kanada (Canadian Broadcasting
Corporation, CBC), the Lembaga Filem Negara Kanada (National Film Board of
Canada), dan Suruhanjaya Radio-televisyen dan Telekomunikasi Kanada.

Seni tampak Kanada dikuasai oleh Tom Thomson, pelukis paling masyhur di Kanada,
dan Kumpulan Tujuh (Group of Seven). Kerjaya singkat Thomson dalam pelukisan
lanskap Kanada hanya bertahan selama kira-kira 10 tahun sehingga beliau
meninggal pada tahun 1917 pada usia 39 tahun.Kumpulan Tujuh ialah sekumpulan
pelukis yang berfokus nasionalisme dan idealisme. Mereka julung kali mempamerkan
karya-karya mereka pada Mei 1920. Walaupun dikatakan tujuh orang, namun hanya
lima pelukis — Lawren Harris, A. Y. Jackson, Arthur Lismer, J. E. H. MacDonald,
dan Frederick Varley — yang bertanggungjawab menerangkan buah fikiran Kumpulan
ini. Mereka disertai oleh Frank Johnston untuk masa yang singkat, dan juga artis
komersil Franklin Carmichael. A. J. Casson menyertai Kumpulan ini pada tahun
1926. Kumpulan Tujuh ini bersekutu dengan seorang pelukis Kanada masyhur, Emily
Carr yang terkenal kerana lukisan landskap dan potret kaum pribum Pantai Barat
Laut Pasifik.

Industri muzik Kanada telah memajukan prasarana muzik yang merangkumi dewan
gereja, dewan kamar, konservatori, akademi, pusat seni persembahan, syarikat
rakaman, stesen radio, dan saluran video muzik televisyen. Industri muzik Kanada
telah melahirkan ramai penggubah, pemuzik dan kumpulan muzik yang terkenal di
peringkat antarabangsa.Penyiaran muzik Kanada dipantau oleh Suruhanjaya
Radio-televisyen dan Telekomunikasi Kanada (Canadian Radio-television and
Telecommunications Commission, CRTC). Akademi Seni dan Sains Rakaman
Kanada(Canadian Academy of Recording Arts and Sciences) mentadbir anugerah
industri muzik Kanada, iaitu Anugerah Juno sejak tahun 1970. Lagu kebangsaan
Kanada, O Canada yang diterima pakai pada tahun 1980, pada asalnya ditempah oleh
Leftenan Gabenor Quebec,Théodore Robitaille, sempena Hari St. Jean-Baptiste pada
tahun 1880. Calixa Lavallée menggubah muziknya sebagai latar puisi patriotik
oleh penyair dan hakim, Sir Adolphe-Basile Routhier. Seni katanya ditulis dalam
bahasa Perancis, sebelum diterjemahkan ke bahasa Inggeris pada tahun 1906.

Sukan kebangsaan rasmi Kanada ialah hoki ais pada musim sejuk dan lacrosse pada
musim panas.Hoki ais merupakan kegiatan masa lapang kebangsaan dan sukan yang
paling ramai penonton di negara ini. Ia juga sukan yang paling ramai pemainnya
di kalangan warga Kanada, dengan 1.65 juta orang peserta pada tahun 2004.
Keenam-enam kota raya terbesar di Kanada—Toronto, Montreal, Vancouver, Ottawa,
Calgary, dan Edmonton—memegang francais dalam Liga Hoki Kebangsaan(National
Hockey League, NHL), Kanada ialah negara yang paling ramai pemain dalam NHL.
Sukan-sukan sukaramai yang lain termasuk curling dan futbol.Golf, besbol, ski,
bola sepak, kriket, bola tampar, dan bola keranjang juga digiatkan pada
peringkat belia dan amatur, tetapi liga dan francai profesional tidak begitu
meluas.

Kanada pernah menjadi tuan rumah kepada pelbagai acara sukan antarabangsa
terkemuka, termasuk Sukan Olimpik Musim Panas di Montreal (1976), Sukan Olimpik
Musim Sejuk di Calgary (|1988) dan Vancouver (2010), dan Piala Dunia U-20 FIFA
2007.

Lambang-lambang negara Kanada dipengaruhi oleh punca-punca semulajadi, sejarah
dan Pribumi. Penggunaan daun mapel sebagai lambang Kanada berasal dari abad
ke-18. Daun mapel tertera pada bendera kebangsaan dahulu dan sekarang, pada duit
syiling satu sen, dan Jatanya. Lambang-lambang penting yang lain termasuk
beaver, Angsa Kanada, Gavia immer, Kerajaan, Polis Berkuda Kanada Diraja, dan
juga tiang totem dan Inukshuk.



https://ms.wikipedia.org/wiki/Pencemaran_udara

Pencemaran udara merupakan satu keadaan yang melibatkan pengenalan sebarang
bahan kimia, jirim zarahan atau bahan biologi yang boleh menyebabkan kemudaratan
, ketidakselesaan kepada manusia atau organisma hidup lain serta merosakkan alam
sekitar apabila ia dibebaskan ke atmosfera. Contoh pencemaran udara adalah
seperti gas karbon dioksida, sulfur dioksida, kloroflorokarbon, bau-bauan, logam
toksik seperti plumbum tembaga dan sisa radioaktif.

Pencemaran udara berpunca daripada pelepasan asap kotor oleh industri terus ke
udara melalui cerobong asap kilang, kenderaan motor di jalan raya, asap
rokok,pembakaran terbuka dan letusan gunung berapi. Antara kesan pencemaran
udara adalah penipisan lapisan ozon, jerebu, hujan asid ,dan pemanasan bumi.
Pencemaran udara mungkin boleh memberi kesan terhadap kesihatan, keselamatan dan
keselesaan manusia ataupun harta benda.

Pencemaran udara adalah bahan di udara yang boleh memberi kesan buruk kepada
manusia dan ekosistem. Bahan tersebut boleh jadi zarah pepejal, titisan cecair,
atau gas. Pencemar boleh jadi semulajadi atau buatan manusia.

Titik panas pencemaran udara adalah kawasan di mana pelepasan pencemaran udara
mendedahkan individu kepada peningkatan kesan kesihatan yang negatif. Ia adalah
biasa di penempatan padat penduduk, kawasan bandar, di mana terdapat gabungan
punca pencemaran tetap (contohnya kemudahan industri) dan punca pencemaran
sumber-sumber bergerak (misalnya kereta dan lori). Pelepasan daripada
sumber-sumber ini boleh menyebabkan penyakit pernafasan, asma kanak-kanak,
barah, dan masalah kesihatan yang lain. Jisim zarah halus seperti jelaga diesel,
yang menyumbang kepada lebih daripada 3.2 juta kematian pramatang di seluruh
dunia setiap tahun, adalah satu masalah yang penting. Ia adalah amat kecil dan
boleh melekat dalam paru-paru dan memasuki aliran darah. Jelaga diesel tertumpu
di kawasan padat dengan penduduk, dan satu dalam enam orang di Amerika Syarikat
tinggal berhampiran titik panas tempat pencemaran diesel.

Walaupun titik panas pencemaran udara memberi kesan kepada pelbagai penduduk,
sesetengah kumpulan lebih cenderung ditempatkan di titik panas. Kajian terdahulu
telah menunjukkan perbezaan pada pendedahan pencemaran menurut bangsa dan / atau
pendapatan. Kegunaan tanah merbahaya (kemudahan penyimpanan dan pelupusan
toksik, kemudahan perkilangan, jalan raya utama) cenderung untuk terletak di
mana nilai hartanah dan tahap pendapatan adalah rendah. Taraf sosio-ekonomi yang
rendah boleh menjadi proksi untuk kelemahan sosial jenis lain termasuk bangsa,
kekurangan keupayaan untuk mempengaruhi peraturan kelulusan dan kekurangan
keupayaan untuk bergerak ke kawasan yang kurang pencemaran alam sekitar.
Komuniti-komuniti ini menanggung beban yang tidak seimbang pencemaran alam
sekitar dan lebih cenderung untuk menghadapi risiko kesihatan seperti barah atau
asma.

Kajian menunjukkan bahawa corak dalam kaum dan jurang pendapatan bukan sahaja
menunjukkan pendedahan yang lebih tinggi kepada pencemaran tetapi risiko juga
lebih tinggi akibat hasil kesihatan yang buruk. Pencirian masyarakat oleh status
sosio-ekonomi yang rendah dan kaum minoriti yang lebih terdedah kepada kesan
kesihatan buruk terkumpul akibat pendedahan tinggi kepada bahan pencemar
berbanding masyarakat yang lebih bernasib baik. Kulit Hitam dan Latin pada
umumnya menghadapi pencemaran lebih daripada orang kulit putih dan orang Asia,
dan masyarakat berpendapatan rendah menanggung beban yang lebih tinggi risiko
berbanding golongan mewah. Percanggahan kaum terutamanya yang berbeza di
kawasan-kawasan pinggir bandar Selatan dan kawasan metropolitan di Barat.
Penduduk di perumahan awam, yang secara umumnya pendapatan rendah dengan akses
rendah pada penjagaan kesihatan dan tidak boleh bergerak ke kawasan yang lebih
sihat, adalah sangat terjejas oleh kilang penapis berhampiran dan loji kimia.

Pencemaran primer ialah pencemaran yang dihasilkan sulfur monoksida dan karbon
monoksida hasil daripada pembakaran tidak lengkap. Ia menyebabkan zarah-zarah
halus terampai di udara.

Pencemaran udara sekunder adalah berpunca hasil daripada tindak balas sulfur
dioksida yang bergabung dengan wap-wap air di udara.

Kesan utama pencemaran udara kepada manusia adalah sistem pernafasan. Gas-gas
seperti karbon monoksida akan meracuni sistem pengangkutan oksigen dalam darah
dan melambatkan tindak balas manusia. Kesan seterusnya akan menyebabkan
seseorang itu mengantuk, mempunyai penyakit lelah dan mengurangkan fungsi
paru-paru.

Kajian Pertubuhan Kesihatan Sedunia (WHO) telah menyatakan sebanyak 3.3 juta
manusia mati setiap tahun disebabkan oleh pencemaran udara. Ia adalah tiga kali
lebih tinggi daripada jumlah kematian yang disebabkan oleh kemalangan kenderaan.

Kesan kepada tumbuhan adalah seperti mengalami kerosakan nekrosis (keguguran
daun), klorosis (pertukaran warna), dan pertumbuhan terbantut.

Kesan ini juga akan menyebabkan sebahagian daripada penduduk bumi kekurangan
sumber makanan dan ekonomi yang akhirnya menganggu kehidupan seharian. Selain
itu, kesan itu akan mengganggu keseimbangan ekosistem.

Haiwan akan terancam atau mati akibat daripada pencemaran udara. Perkara ini
disebabkan oleh udara yang memasuki paru-paru haiwan. Selain itu, makanan
daripada sumber tumbuhan akan tercemar oleh pencemaran udara.

Pencemaran udara akan menyebabkan berlakunya pemanasan global akibat daripada
penyusutan lapisan ozon yang melindungi bumi daripada sinaran terus cahaya
matahari. Pendedahan secara terus kepada cahaya matahari boleh menyebabkan
kanser kulit. Di samping itu, pancaran matahari yang terik juga akan menyebabkan
berlakunya pencairan ais di bahagian kutub bumi. Pada masa kini, ekosistem di
dunia mengalami ketidakseimbangan.

Hujan asid berlaku disebabkan oleh penggabungan gas sulfur dioksida dan nitrogen
oksida dengan air hujan dan seterusnya menjadi asid sulfurik dan asid nitrik.
Asid ini akan terkumpul di dalam awan dan bergerak ke tempat-tempat lain. Asid
tersebut akan turun bersama-sama dengan hujan dan menimpa hidupan yang terdapat
di dunia. Kesannya, ia membunuh tumbuh-tumbuhan dan juga hidupan air. Tambahan
pula, ia juga boleh menghakis pakaian, kertas dan bahan binaan bangunan. Selain
itu, asid tersebut juga meresap ke dalam tanah dan menyebabkan kualiti tanah
berkurang serta tidak subur.

Kesan yang paling ketara dan sedang hangat diperbincangkan oleh seluruh negara
pada masa kini adalah tentang kesan pemanasan global yang disebabkan oleh kesan
rumah hijau. Kenaikan suhu bumi dan penipisan lapisan ozon juga menjadi punca
kepada pemanasan global yang dapat dirasakan oleh seluruh dunia. Kenaikan suhu
bumi adalah disebabkan oleh pembebasan gas-gas karbon dioksida yang terkumpul di
dalam udara.

Kesan terhadap atmosfera yang dibawa oleh pencemaran udara pula ialah
mengurangkan jarak penglihatan akibat jerebu.



https://ms.wikipedia.org/wiki/Teori_kebarangkalian

Teori kebarangkalian adalah cabang matematik berkenaan dengan analisis fenomena
rawak. Tujuan utama teori kebarangkalian ialah pembolehubah rawak, proses
stokastik, dan peristiwa: peniskalaan matematik peristiwa tak-berketentuan atau
kuantiti yang diukur yang mungkin merupakan kejadian tunggal atau berkembang
mengikut masa tampaknya secara rawak. Walapun satu lambungan syiling atau
balingan dadu merupakan satu kejadian rawak, jika diulang banyak kali satu
urutan peristiwa rawak akan menunjukkan pola statistik tertentu, yang boleh
dikaji dan diramal. Dua hasil matematik berperwakilan yang menerangkan pola
seperti ini ialah hukum bilangan besar dan teorem had memusat.

Sebagai asas matematik untuk statistik, teori kebarangkalian amat penting untuk
banyak aktiviti manusia yang melibatkan analisis kuantitatif set data yang
besar. Teknik teori kebarangkalian turut boleh digunakan dalam penerangan suatu
sistem kompleks di mana hanyak sebahagian keadaannya diketahui, seperti dalam
mekanik statistik. Satu penemuan besar dalam fizik abad ke-20 ialah sifat
berkebarangkalian fenomena fizik pada skala atom, yang diterangkan dalam mekanik
kuantum.

Teori matematik kebarangkalian mempunyai akarnya dalam percubaan untuk
menganalisis mainan kesempatan oleh Gerolamo Cardano pada abad keenam belas, dan
oleh Pierre de Fermat dan Blaise Pascal pada abad ketujuhbelas (contohnya
"masalah poin").

Pada asasnya, teori kebarangkalian secara utama dianggap peristiwa rahsia, dan
caranya adalah utamanya combinatorial. Akhirnya, pertimbangan peanalisisan

Secara asas, teori kebarangkalian dianggap peristiwa discrete, dan
kaedah-kaedahnya kebanyakannya kombinatorial. Akhirnya, penganggapan analitik
compelled penggubahan pembolehubah berlanjutan pada teori. Ini culminated dalam
teori kebarangkalian moden, yayasan pada mananya terletak oleh Andrey
Nikolaevich Kolmogorov. Kolmogorov menggabungkan tanggapan ruang sampel,
introduced by Richard von Mises, dan teori ukuran dan menyampaikan sistem aksiom
untuk teori kebarangkalian pada 1933. Agak cepat ini menjadi tidak asas
aksiomatik yang tidak dipertikaikan.

Teori Kebarangkalian discrete diuruskan dengan peristiwa-peristiwa yang
bermuncul di ruang-ruang sampel berkira.

Takrifan klasik: Pada mulanya kebarangkalian suatu peristiwa bermuncul telah
ditakrifkan sebagai bilangan perkara digemari untuk peristiwa itu, ke atas
bilangan jumlah akibat dalam suatu ruang sampel equiprobable.

Contohnya, jika peristiwa itu adalah "kemunculan pada nombor genap apabila
sebuah dadu digolekkan", kebarangkalian diberikan oleh 3 6 = 1 2 {\displaystyle
{\tfrac {3}{6}}={\tfrac {1}{2}}} , sejak 3 menghadap keluar dari 6 mempunyai
nombor-bombor genap dan tiap muka mempunyai kebarangkalian sama pada kemunculan.

Takrifan moden: Takrifan moden bermula dengan suatu set bergelar ruang sampel,
yang berkaitan dengan set pada semua akibat kemungkinan dari segi kalsik,
ditandakan oleh Ω = { x 1 , x 2 , … } {\displaystyle \Omega
=\left\{x_{1},x_{2},\dots \right\}} . Ia dianggapkan bahawa untuk tiap elemen x
∈ Ω {\displaystyle x\in \Omega \,} , sebuah nilai "kemungkinan " intrinsik f ( x
) {\displaystyle f(x)\,} bercantum, yang memuaskan ciri-ciri berikut:

Iaitu, fungsi kebarangkalian f(x) terletak di antara kosong dan satu untuk
setiap nilai x dalam ruang sampel Ω, dan jumlah f(x) ke atas semua nilai x dalam
ruang sampel Ω sama dengan 1. Sebuah kejadian ditakrifkan sebagai mana-mana
subset E {\displaystyle E\,} ruang sampel Ω {\displaystyle \Omega \,} .
Kebarangkalian kejadian E {\displaystyle E\,} ditakrifkan

Fungsi f ( x ) {\displaystyle f(x)\,} memetakan sebuah poin di ruang sampel pada
nilai "kemungkinan" digelarkan sebuah fungsi massa kemungkinan diringkaskan pmf.
Takrifan moden tidak cuba menjawab bagaimana fungsi massa kemungkinan
diperolehi; daripadanya ia membina sebuah teori yang menganggapkan kemunculan
mereka.

Teori kemungkinan berlanjutan mengurus dengan peristiwa-peristiwa yang bermuncul
dalam suatu ruang sampel berlanjutan.

Takrifan klasik: takrifan klasik memecah apabila dihadapi dengan perkara
berlanjutan. Lihat Paradoks Bertrand.

Takrifan moden: If the outcome space of a random variable X adalah set real
numbers ( R {\displaystyle \mathbb {R} } ) atau suatu subsetyang disebutkan,
kemudian suatu fungsi digelar fungsi pengedaran kumulatif (atau cdf) F
{\displaystyle F\,} bermuncul, ditakrifkan oleh F ( x ) = P ( X ≤ x )
{\displaystyle F(x)=P(X\leq x)\,} . Iaitu, F(x) berpulangkan kebarangkalian
bahawa X akan menjadi kurang daripada atau sama dengan x.

Jika F {\displaystyle F\,} adalah berlanjutan secara keseluruhan, i.e.,
derivatifnya wjud dan integrating derivatif memberikan kita cdf lagi, kemudian
pembolehubah ganjil X dikatakan mempunyai suatu fungsi kepadatan kebarangkalian
atau pdf atau hanya kepadatan f ( x ) = d F ( x ) d x . {\displaystyle
f(x)={\frac {dF(x)}{dx}}\,.}

Untuk sebuah set E ⊆ R {\displaystyle E\subseteq \mathbb {R} } , kebarangkalian
pada pembolehubah ganjil X dijadikan E {\displaystyle E\,} adalah

Di manaya pdf wujud hanya untuk pembolehubah ganjil berlanjutan, cdf wujud untuk
semua pembolehubah (termasuk pembolehubah ganjil discrete) yang mengambil
nilai-nilai di R . {\displaystyle \mathbb {R} \,.}

Konsep-konsep ini dapat diumumkan untuk perkara-perkara pelbagai dimensional
pada R n {\displaystyle \mathbb {R} ^{n}} dan ruang-ruang sampel berlanjutan
lain.

Raison d'être pada layanan berteori-ukuran kebarangkalian adalah bahawa ia
menyatukan perkara discrete dan berlanjutan, dan membuat perbezaan suatu soalan
pada ukuran mana yang digunakan. Tambahan, ia meliputi pengedaran yang bukan
discrete atau berlanjuatan atau campuran pada kedua-duanya.

Suatu contoh pada sebarang pengedaran boleh jadi suatu campuran pengedaran
discrete dan berlanjutan, contohnya, suatu pembolehubah ganjil yang adalah 0
dengan kebarangkalian 1/2, dan mengambil nilai ganjil dari suatu pengedaran
biasa dengan kebarangkalian 1/2. Ia dapat masih dipelajari ke sesetengah extent
dengan menganggapnya mempunyai suatu pdf ( δ [ x ] + φ ( x ) ) / 2
{\displaystyle (\delta [x]+\varphi (x))/2} , where δ [ x ] {\displaystyle \delta
[x]} adalah fungsi Dirac delta.

Pengedaran lain mungkin bukan pun suatu campuran, contohnya, pengedaran Cantor
tidak mempunyai kebarangkalian positif untuk mana-mana poin satu, tidak pun ia
mempunyai suatu kepadatan. Kecapaian moden pada teori kebarangkalian menyelesai
masalah-masalah ini menggunakan teori ukuran untuk mentakrifkan ruang
kebarangkalian:

Diberikan mana-mana set Ω {\displaystyle \Omega \,} , (juga digelar ruang
sampel) dan suatu σ-algebra F {\displaystyle {\mathcal {F}}\,} padanya, suatu
ukuran P {\displaystyle P\,} ditakrifkan di F {\displaystyle {\mathcal {F}}\,}
digelar suatu ukuran kebarangkalian jika P ( Ω ) = 1. {\displaystyle P(\Omega
)=1.\,}

Jika F {\displaystyle {\mathcal {F}}\,} adalah Algebra-σ Borel pada set real
numbers, oleh itu adanya ukuran kebarangkalian unik pada F {\displaystyle
{\mathcal {F}}\,} untuk mana-mana cdf, dan sebaliknya. Ukuran berkorespon dengan
cdf dikatakan didorongkan oleh cdf. Ukuran ini bersesuaian dengan pmf untuk
pembolehubah discrete, dan pdf untuk pembolehubah berlanjutan, membuatkan
pencapaian berteori-ukuran bebas dari kesilapan.

Kebarangkalian suatu set E {\displaystyle E\,} dalam algebra-σ F {\displaystyle
{\mathcal {F}}\,} ditakrifkan

di mana integrasi tertentunya dengan ukuran μ F {\displaystyle \mu _{F}\,}
didorong oleh F . {\displaystyle F\,.}

Bersama dengan memberikan kefahaman lebih baik dan penyatuan kebarangkalian
discrete dan berlanjutan, layanan berteori-ukuran juga membenarkan kita untuk
bertugas pada kebarangkalian di luar R n {\displaystyle \mathbb {R} ^{n}} ,
seperti dalam teori pemerosesan stokastik. Contohnya untuk mempelajari mosi
Brownian, kebarangkalian ditakrifkan pada ruang fungsi.

Sesetengah pemboleh ubah ganjil bermuncul sangat sering dalam teori
kebarangkalian kerana mereka menjelaskan banyak pemeroresan semulajadi atau
fizikal. Pengedaran mereka oleh itu memperolehi kepentingan khas dalam teori
kebarangkalian. Sesetengah pengedaran discrete asas adalah pengedaran seragam
discrete, Bernoulli, binomial, binomial negatif, Poisson dan geometri.
Pengeradan berlanjutan penting termasuk pengedaran seragam berlanjutan, biasa,
eksponen, gamma dan beta.

Teori kebarangkalian, ada beberapa tanggapan bersesuaian untuk pembolehubah
ganjil. Mereka disenaraikan di bawah turutan kekuatan, iaitu, apa-apa tanggapan
berikut bersesuaian dalam senarai menandakan bersesuaian menurut semua tanggapan
yang sebelum ini.

Intuition umum bercadang bahawa jika suatu duit syiling dibaling banyak kali,
kemudian roughly setengah waktu ia akan bermuncul heads, dan belah yang lagi
satu akan menjadi ekor. Tambahan, sering duit syiling dibaling, lebih-lebih lagi
ia seharusnya bahawa purata bilangan kepala pada bilangan ekor akan mencapai
kesatuan. Kebarangkalian moden memberikan versi rasmi pada gagasan berintuitif,
digelarkan peraturan bilangan besar. Peraturan ini adalah sangat menakjubkan
kerana ia tiada mana-mana dianggapkan asas teori kebarangkalian, tetapi daripada
itu berpunca luar dari asas ini sebagai suatu teorem. Sejak ia berkait dengan
kebrangkalian berasal-teori pada frekuensi sebenarnya pada kemunculan dalam
dunia benar, peraturan bilangan besar dianggap suatu tiang dalam sejarah teori
statistik.[1]

Peraturan bilangan besar (LLN) menyatakan pukul rata sampel X ¯ n = 1 n ∑ X n
{\displaystyle {\overline {X}}_{n}={\tfrac {1}{n}}{\sum X_{n}}} pada X 1 , X 2 ,
… {\displaystyle X_{1},X_{2},\dots \,} (pembolehubah ganjil bebas dan secara
serupa dengan jangkaan terhad μ {\displaystyle \mu } ) bertumpu terhadap
jangkaan teori μ . {\displaystyle \mu .}

Ia berada dalamberlainan bentuk pertumpuan pemboleh ubah ganjil yang memisahkan
peraturan lemah dan kuat pada bilangan besar

Hukum lemah: X ¯ n → P μ for  n → ∞ Hukum kuat: X ¯ n → a . s . μ for  n → ∞ .
{\displaystyle {\begin{array}{lll}{\text{Hukum lemah:}}&{\overline
{X}}_{n}\,{\xrightarrow {P}}\,\mu &{\text{for }}n\to \infty \\{\text{Hukum
kuat:}}&{\overline {X}}_{n}\,{\xrightarrow {\mathrm {a.\,s.} }}\,\mu &{\text{for
}}n\to \infty .\end{array}}}

Ia mengikutkan dari LLN bahawa jika suatu peristiwa kebarangkalian p dilihatkan
secara berulangan sewaktu eksperimen berdikari, ratio frekuensi dilihatkan pada
peristiwa itu pada bilangan jumlah berulangan converges terhadap p.

Meletakkan ini dari segi pembolehubah ganjil dan LLN kita mempunyai Y 1 , Y 2 ,
. . . {\displaystyle Y_{1},Y_{2},...\,} adalah pembolehubah ganjil Bernoulli
bebas mengambil nilai-nilai 1 dengan kebarangkalian p dan 0 dengan
kebarangkalian 1-p. E ( Y i ) = p {\displaystyle {\textrm {E}}(Y_{i})=p} untuk
semua i dan megikuti dari LLN bahawa ∑ Y n n {\displaystyle {\frac {\sum
Y_{n}}{n}}\,} bertumpuan dengan p secara hampir pasti.

Teorem had memusat menjelaskan kemunculan ubiquitous pengedaran biasa pada
sifatnya; ia adalah teorem yang paling dirayakan pada kebarangkalian dan
statistik.[perlu rujukan]

Teorem ini menyatakan bahawa average banyak penbolehubah ganjil bebas dan secara
serupa diedarkan dengan pembolehubah terhad terhadap pengedaran biasa tidak
terkira pada pengedaran diikuti oleh pembolehubah ganjil asli. Secara rasmi,
biarkan X 1 , X 2 , … {\displaystyle X_{1},X_{2},\dots \,} menjadi pembolehubah
ganjil bebas dengan mean μ {\displaystyle \mu _{\,}} dan pembolehubah σ 2 > 0.
{\displaystyle \sigma ^{2}>0.\,} Kemudian langkah pembolehubah ganjil



https://ms.wikipedia.org/wiki/Menara_Berkembar_Petronas

Koordinat: 3°09′28″N 101°42′42″E﻿ / ﻿3.15785°N 101.71165°E﻿ / 3.15785; 101.71165

Menara Berkembar PETRONAS (Bahasa Inggeris: Petronas Twins Towers) di Kuala
Lumpur, Malaysia ialah sepasang menara berkembar yang pernah menjadi bangunan
tertinggi di dunia sebelum diatasi oleh Burj Khalifa dan Taipei 101. Sungguhpun
begitu, kedua-dua menara ini masih merupakan menara berkembar tertinggi di dunia
dan juga merupakan bangunan tertinggi pada abad ke-20. Kini, Menara Berkembar
Petronas merupakan bangunan ke-11 tertinggi di dunia. Menara Berkembar Petronas
memegang gelaran bangunan tertinggi dari tahun 1998 hingga 2004 dari segi ukuran
dari aras pintu masuk utama hingga atas struktur, iaitu rujukan ketinggian asli
yang digunakan oleh pertubuhan antarabangsa Majlis Bangunan Tinggi dan Habitat
Bandar sejak tahun 1969 (tiga kategori ketinggian tambahan diperkenalkan ketika
menara ini hampir disiapkan pada tahun 1996). Menara berkembar ini merupakan
mercu tanda dan ikon Kuala Lumpur, bersama-sama Menara Kuala Lumpur yang
terletak berdekatan.

Menara Berkembar Petronas menjadi bangunan tertinggi di dunia sehingga siapnya
Taipei 101 pada tahun 2004, seperti yang diukur hingga ke atas komponen
strukturnya (kemuncak, bukan antena). Puncak (spire) dianggap sebagai bahagian
penting dalam reka bina bangunan, dan jika diubah boleh banyak mengubah rupa dan
reka bina bangunan, manakala antena boleh dipasang atau dicabut tanpa memberi
kesan kepada rupa bangunan. Menara Berkembar Petronas masih merupakan bangunan
berkembar tertinggi di dunia.

Menara-menara Willis (dahulunya Spears) dan World Trade Center terbina dengan
110 tingkat yang boleh diduduki, iaitu lebih 22 tingkat berbanding Petronas Twin
Towers yang ada 88 tingkat. Bumbung-bumbung dan tingkat tertinggi menara Willis
dan World Trade Center agak melebihi ketinggian bumbung dan tingkat tertinggi
Menara Berkembar Petronas. Antena tertinggi di Willis Tower adalah 75 meter
(246 ka) lebih tinggi berbanding puncak-puncak Menara Berkembar Petronas.
Walaupun demikian, mengikut peraturan dan garis panduan CTBUH, antena-antena
Menara Willis tidak diambil kira sebagai sebahagian ciri-ciri seni binanya.
Sebaliknya, puncak-puncak pada Menara Petronas dikira dalam ukuran ketinggian
kerana bukan merupakan tiang antena. Oleh itu, Menara Berkembar Petronas
mengatasi ketinggian rasmi Menara Willis dengan beza 10 meter (33 ka), padahal
Menara Willis lebih banyak bilangan tingkat dan lebih besar kakian perseginya.

Menara Petronas yang direka oleh jurubina César Pelli dari Argentina ini, siap
dibina pada tahun 1998 setelah menelan masa tujuh tahun sehingga menjadi
bangunan tertinggi di dunia sewaktu disiapkan. Menara ini dibina di atas tapak
lumba kuda Kuala Lumpur. Kedalaman batuan dasar menjadikan bangunan ini dibina
pada tapak yang paling dalam di dunia. Tapak sedalam 120 meter itu memerlukan
sejumlah konkrit yang berlebihan untuk dibina dalam masa 12 bulan oleh Bachy
Soletanche.

Menara setinggi 88 tingkat ini banyak dibuat daripada konkrit bertetulang dengan
muka bangunan buatan keluli dan kaca yang direka untuk menyerupai motif kesenian
Islam untuk mencerminkan agama Islam di Malaysia. Satu lagi pengaruh seni Islam
dalam bangunan ini ialah keratan rentas kedua-dua menara yang berbentuk Rub el
Hizb, ditambah dengan bahagian bundar untuk memenuhi keperluan ruang pejabat.
Menara 1 dibina oleh konsortium Jepun yang dipimpin oleh Hazama Corporation
manakala Menara 2 dibina oleh dua kontraktor Korea Selatan, iaitu Samsung C&T
dan Kukdong Engineering & Construction. Jejantasnya pula disiapkan oleh Kukdong.

Disebabkan kekurangan keluli serta kos pengimportan keluli yang mahal, menara
berkembar ini didirikan atas konkrit bertetulang teramat kukuh bereka bentuk
radikal yang murah sekali. Konkrit yang amat kukuh dikenali ramai kontraktor
Asia dan dua kali lebih berkesan mengurangkan gegaran berbanding keluli; namun,
oleh itu bangunan ini dua kali beratnya pada tapak berbanding bangunan keluli
yang seumpamanya. Disokong oleh teras konkrit 23-kali-23 meter dan segelang luar
tiang super yang beruang legar, menara-menara ini menggunakan sistem struktur
canggih yang menampung profilnya yang langsing serta menyediakan ruang pejabat
tanpa tiang seluas 560,000 meter persegi (669,754 ela persegi). Di bawah menara
berkembar ini ialah pusat beli-belah Suria KLCC dan Dewan Filharmonik Petronas.

Menara Satu diduduki sepenuhnya oleh Petronas dan sebilangan anak syarikat dan
syarikat sekutunya, manakala ruang pejabat di Menara Dua pula disewakan ke
syarikat-syarikat lain Antara syarikat-syarikat yang mendirikan pejabat dalam
Menara Dua termasuk Al Jazeera, Carigali Hess, Bloomberg, GE, IBM, Khazanah
Nasional, McKinsey & Company, Microsoft, Reuters, Shell.

Di bawah bangunan ini, terdapat sebuah Taman KLCC seluas 17 ekar (69,000 m2)
yang tersedia lorong berjoging dan bersiar-siar, kolam air pancut yang dihiasi
pertunjukan cahaya, kolam randuk, dan taman permainan kanak-kanak. Suria KLCC
ialah salah sebuah pusat beli-belah terbesar di Malaysia.

Terdapat sebatang jejantas udara yang menyambungkan kedua-dua menara di tingkat
41 dan 42, iaitu jejantas dua tingkat tertinggi di dunia. Jejantas ini tidak
dipasang terus pada struktur utama, sebaliknya direka agar berlongsor ke dalam
dan ke luar menara agar tidak patah akibat angin kencang atau penggerakan plat
seismik. Ia juga bagi mengawal pengumpulan tekanan berlebihan dari berlaku di
bahagian tengah jejantas, ini kerana jika jejantas dibina begitu rapat dan
terlalu tekap dengan struktur menara, pemindahan tekanan akan berselerak di
serata jejantas yang akhirnya mewujudkan fenomena "jejantas tertekan", ini boleh
menyebabkan jejantas runtuh dengan mudah. Jambatan ini terletak 170 meter
(558 ka) dari aras jalan dan panjangnya 58.4 meter (192 ka), manakala beratnya
pula iaitu 750 tonne (750,000 kg).

Semua tiket yang dijual, rata-rata mengamalkan kaedah penjualan tiket berkonsep
'siapa datang awal, dia akan dapat (first come first serve). Pada bulan Ramadan,
pengeluaran tiket hanya dianggarkan terhad sekitar 600 keping sahaja. Manakala
bagi bulan-bulan lain, pengeluaran tiket dianggarkan sekitar 1500 hingga 1700
orang sehari. Namun begitu, para pelawat dinasihatkan untuk berada di garisan
beratur (queue-point) lebih awal yakni pada pukul 6.00 am. Ini kerana kaunter
tiket hanya mula beroperasi pada 8.30 am pada setiap hari kecuali hari Isnin
(ditutup untuk tujuan penyelenggaraan).Waktu pelepasan pertama pula akan bermula
pada pukul 9.00 am dan berakhir pada jam 7.00 pm. Pelawat bebas memilih waktu
lawatan pada hari tersebut bergantung kepada kekosongan tempat. Pada
kebiasaannya, tiket yang diperuntukkan akan habis dijual oleh pihak pengurusan
Jejantas Petronas pada pukul 9.30 pagi, hanya tiket yang dipulangkan atau tiket
jualan terus untuk lawatan hari ketiga dari hari ia beroperasi akan terus dijual
sehingga kaunter ditutup pada pukul 5.00 pm.

Para pelawat hanya dibenarkan berada di tingkat 41 kerana tingkat 42 hanya
dibuka kepada kakitangan penghuni bangunan. Atas dasar kemampuan capaian muatan
lif hanya boleh membawa 20 orang pelawat dalam satu masa ke jejantas. Lif adalah
lif berkelajuan tinggi yang bergerak hanya 41 saat ke podium jejantas. Maka
pelawat perlu menunggu di balai menunggu yang disediakan oleh pihak pengurusan.
Balai menunggu mempunyai kemudahan paparan teater, video DVD pembinaan menara,
panel maklumat, pusat penskrinan barangan, lokar simpanan barangan dan beberapa
bahan pameran yang lain. Pelawat akan dibawa melawat jejantas selama 15-20 minit
dengan kumpulan tag warna tertentu.

Jejantas ini juga berperanan sebagai peranti keselamatan, yang mana sekiranya
terjadinya kebakaran atau kecemasan seumpamanya di satu menara, para penghuninya
boleh mengosongkannya dengan menaiki jejantas ke menara yang satu lagi. Kadar
pengosongan yang tercetus oleh ancaman bom palsu pada 12 September 2001 (sehari
selepas tragedi keruntuhan menara berkembar World Trade Center di Bandar Raya
New York) menunjukkan bahawa jejantas tersebut tidak berguna sekira kedua-dua
bangunan perlu dikosongkan serentak, kerana muatan tangga kecemasan adalah tidak
cukup untuk menghadapi kejadian sebegini. Oleh itu, adalah dirancangkan agar lif
boleh digunakan sekiranya kedua-dua menara perlu dikosongkan, lantas dijayakan
oleh raptai kecemasan yang mengikut rancangan tersebut pada tahun 2005.

Syaf utama lif buatan Otis terletak di pusat setiap menara. Semua lif utama
merupakan lif dua tingkat yang terdiri daripada dek bawah yang mengangkut
penumpang ke tingkat bernombor ganjil dan dek atas untuk ke tingkat bernombor
genap. Untuk mencapai tingkat bernombor genap dari tingkat bawah, penumpang
perlu menaiki tangga bergerak ke dek atas lif.

Dari tingkat bawah, terdapat tiga kelompok lif. Kelompok enam lif "jarak pendek"
mengangkut penumpang ke antara tingkat 2/3 dan tingkat 16/17. Kelompok enam lif
"jarak sederhana" pula mengangkut penumpang ke antara tingkat 18/19 dan tingkat
37/38. Terdapat juga lima lif segera yang membawa penumpang terus ke tingkat
41/42. Untuk ke tingkat-tingkat melebihi 41/42, penumpang perlu menaiki lif
segera, kemudian bertukar lif ke tingkat-tingkat tinggi itu. Lif-lif penyambung
ini melebihi paras tertinggi lif-lif yang mencapai tingkat 2 hingga 38. Corak
perkhidmatan lif berulang dengan tingkat-tingkat atas, iaitu satu set ke tingkat
antara 43/44 dan 57/58 dan satu lagi set ke tingkat antara 59/60 dan 73/74.

Lif-lif ini dilengkapi beberapa ciri-ciri keselamatan, seperti kebolehan
mengeluarkan orang dari lif yang tersekat di antara tingkat dengan memandu salah
sebuah lif bersebelahan secara manual ke sisinya, kemudian membuka panel pada
dinding untuk membuka laluan kepada penumpang dalam lif yang tersekat agar
melintas ke gerabak lif yang lain. Ketika mengosongkan bangunan, hanya lif
segera boleh digunakan, kerana hanya dilengkapi pintu keluar di tingkat G/1 dan
tingkat 41/42; oleh itu sekiranya terjadinya kebakaran di separuh bawah
bangunan, syaf yang terlindung ini tidak akan terjejas. Lif bomba turut
disediakan untuk tujuan kecemasan.

Di kawasan timur perkarangan Menara Berkembar Petronas, di sebelah utara Masjid
Asy-Syakirin, terletaknya bangunan utiliti KLCC District Cooling yang bertujuan
membekalkan air sejuk kepada semua bangunan di perkarangan KLCC. Unit air dingin
pacuan turbin janaan gas ini mampu membekalkan udara nyaman sebanyak 42,000 RT,
bukan sahaja kepada Menara Berkembar Petronas dan Suria KLCC, bahkan juga Menara
Maxis, Menara Exxon Mobil, Pusat Konvensyen Kuala Lumpur, Mandarin Oriental
Kuala Lumpur dan Masjid As Syakirin.

Ribuan orang mengosongkan bangunan setelah menerima panggilan ugutan bom pada 12
September 2001, sehari selepas serangan 11 September membinasakan menara
berkembar World Trade Center di Bandar Raya New York. Skuad pembuangan bom
dikerah ke mari tetapi tidak menjumpai apa-apa bom dalam kedua-dua menara
Petronas walaupun memindahkan keluar semua orang. Para pembeli dan pengunjung
dibenarkan masuk semula tiga jam kemudian pada tengah hari. Tiada seorang pun
tercedera dalam langkah pengosongan tersebut.

Pada waktu larut malam 4 November 2005, terjadi kebakaran di kompleks pawagam di
pusat beli-belah Suria KLCC di bawah Menara Berkembar Petronas. Tidak dilaporkan
mana-mana kecederaan. Ketika itu, kedua-dua menara hampir kosong (kecuali Suria
KLCC yang diisi pengunjung pawagam dan pelanggan restoran).

Pada waktu pagi 1 September 2009, pemanjat bangunan pakar dari Perancis, Alain
"Spiderman" Robert, berjaya memanjat hingga ke puncak Menara Dua dengan
menggunakan tangan dan kaki kosong sendirinya tanpa apa-apa kelengkapan
keselamatan dalam masa tidak lebih dua jam, setelah dua percubaan sebelumnya
terhalang oleh tangkapan polis di tengah-tengah. Pada 20 Mac 1997, pihak polis
menangkap beliau di tingkat 60, iaitu 28 tingkat lagi ke puncak. Percubaan
keduanya pada 20 Mac 2007, genap 10 tahun kemudian, sekali lagi terhalang di
tingkat yang sama (tetapi di menara yang satu lagi).



https://ms.wikipedia.org/wiki/Difteria

Difteria (bahasa Inggeris - Diphtheria, Greek διφθερα (diphthera)—“sepasang
gulung kepingan kulit") adalah penyakit saluran pernafasan pada bahagian atas
dengan ciri-ciri perit leher, demam sedikit, dan selaput ( pseudomembrane) pada
tonsils, pharynx, dan/atau rongga hidung. Bentuk diphtheria serdahana mungkin
terhad hanya pada kulit. Kesan luar biasa mungkin termasuk myocarditis (sekitar
20% kes) dan neuropathy di sisi (sekitar 10% kes). Ia berpunca dari
Corynebacterium diphtheriae, bakteria gram-positif organisma anaerobik
fakultative.

Pembawa kuman ini adalah manusia sendiri dan ia amat sensitif kepada
faktor-faktor alam sekita seperti kekeringan, kepanasan dan sinaran matahari.
Difteria disebarkan daripada kulit, saluran pernafasan dan sentuhan dengan
pesakit difteria itu sendiri. Kadar kematian akibat difteria paling tinggi dalam
kalangan bayi dan orang tua dan kematian biasanya berlaku dalam masa tiga hingga
empat hari.

Difteria merupakan penyakit berjangkit yang tersebar dengan sentuhan fizikal
langsung atau menghidu titisan pernafasan pesakit. Penyakit diphtheria biasa
dalam sejarah, kini, diphtheria kebanyakannya terhapus dalam negara maju melalui
kempen pelalian. Di Amerika Syarikat sebagai contoh, terdapat 52 kes diphtheria
dilaporkan antara 1980 dan 2000; antara 2000 dan 2007 hanya terdapat tiga kes
dilaporkan kerana DPT (Diphtheria–Pertussis–Tetanus) dicadangkan bagi kesemua
kanak-kanak usia persekolahan. Penguat pelalian dicadangkan bagi orang dewasa
kerana kekuatan pelalian merosot menurut usia tanpa pendedahan berterusan; ia
terutamanya dicadangkan bagi mereka yang mengembara di kawasan di mana penyakit
ini belum dihapuskan.

Bentuk pernafasan memiliki tempoh pengeraman 2–5 hari. Permulaan penyakit
biasanya secara perlahan-lahan. Simptom termasuk lesu, demam, sakit kerongkong
serdahana dan masaalah menelan ("Dysphagia"). Kanak-kanak yang dijangkiti
mengalami simptom yang termasuk mual, muntah, sejuk, dan demam yang tinggi,
sungguhpun sesetengah tidak menunjukkan simptom sehingga jangkitan telah
berkembang lanjut. Dalam 10% kes pesakit mengalami bengkak di bahagian leher,
biasanya digelar "leher lembu/bull neck." Kes ini biasanya dikaitkan dengan
risiko kematian yang lebih tinggi.

Tambahan kepada simptom pada tempat jangkitan (sakit kerongkong), pesakit
mungkin mengalami tanda-tanda lebih umum, seperti lesu, pucat, dan degupan
jantung pantas ("Tachycardia"). Simptom ini disebabkan oleh toksin yang
dibebaskan oleh bakteria. Tekanan darah rendah mungkin terjadi pada pesakit
sebegini. Kesan jangka panjang toksin difteria termasuk kardiomyopathi and
peripheral neuropathy (sensory type). Bentuk luka difteria sering kali merupakan
jangkitan kedua penyakit kulit sedia ada. Tanda-tanda jangkitan difteria bentuk
luka menonjol purata selepas tujuh hari selepas kemunculan penyakit kulit utama.

Pada 1878, anak Ratu Victoria, Puteri Alice dan keluarganya dijangkiti olehnya
menyebabkan dua kematian, Puteri Marie dan Puteri Alice sendiri.

Pada 1920-am terdapat sekitar 100,000 hingga 200,000 kes sifteria setiap tahun
di Amerika Syarikat, menyebabkan 13,000 hingga 15,000 kematian setiap tahun.
Kanak-kanak merupakan bilangan pesakit dan kematian terbesar. Satu daripada
wabak diphtheria terkenal merupakan di Nome, Alaska; penghantaran serum pelalian
1925 ke Nome bagi penghantaran antitoksin diphtheria kini diraikan sebagai
"Perlumbaan Agung Ehsan ("Great Race of Mercy")".

Salah satu rawatan pertama yang berkesan bagi diphtheria dijumpai pada 1880-an
oleh doktor U.S. Joseph O'Dwyer (1841–1898). O'Dwyer membangunkan tiub yang
dimasukkan ke dalam leher, dan menghalang mangsa dari tercekik akibat sarung
selaput yang tumbuh pada dan menutupi saluran udara. Pada tahun 1884 Friedrich
Loeffler menjumpai organisma punca (Corynebacterium diphtheriae.) Pada tahun
1890-an, doktor Jerman Emil von Behring membangunkan antitoksin yang tidak
membunuh bakterium, tetapi meneuteralkan racun toksin yang dibebaska oleh
bakterium kedalam tubuh. Von Behring mendapati bahawa darah haiwan memiliki
antitoksin dalamnya dan dia mengambil darah, menyingkir agen pembekuan dan
menyuntiknya ke dalam pesakit. Von Behring diberi anugerah Hadiah Nobel pertama
dalam Perubatan bagi peranannya dalam jumpaan tersebut, dan pembangunan rawatan
serum bagi difteria. (William H. Park dari Amerika dan Anna Wessels Williams;
dan ahli sains Institute Pasteur Emile Roux dan Auguste Chaillou turut secara
bebas membangunkan antitoksin difteria pada tahun 1890-an.) Vaksin berjaya
pertama bagi difteria dibangunkan pada tahun 1913 oleh Behring. Bagaimanapun,
antibiotik bagi diphtheria tidak ada sehingga jumpaan dan pembangunan dadah
sulfa.

Ujian Schick, dicipta antara 1910 dan 1911, merupakan ujian bagi menentukan
samaada seseorang lemah atau tidak kepada jangkitan difteria. Dia dinamakan
sempena penciptanya, Béla Schick (1877–1967), doktor bayi Amerika kelahiran
Hungary. Kempen besar-besaran lima tahun diselaras oleh Dr. Schick. Sebagai
sebahagian daripada kempen tersebut, 85 juta kepingan risalah diedarkan oleh
Syarikat Insuran Metropolitan Life dengan rayuan kepada ibubapa bagi "Selamatkan
anak anda dari diphtheria." Vaksin dibangunkan dalam dekad berikut, dan kematian
mula menurun dengan banyaknya pada tahun 1924.



https://ms.wikipedia.org/wiki/Ayda_Jebat

Nur Suhada Jebat (lahir 17 Mac 1992), dikenali dengan nama komersialnya Ayda
Jebat ialah seorang penyanyi dan pelakon wanita Malaysia. Beliau merupakan salah
seorang peserta Akademi Fantasia musim ke-9 . Beliau dikenali ramai menerusi
drama Rindu Awak 200%.

Ayda Jebat dilahirkan sebagai Nur Suhada binti Jebat pada 17 Mac 1992 di
Merlimau, Melaka dan beliau merupakan anak sulung daripada empat beradik dalam
keluarganya, beliau mempunyai dua adik perempuan dan seorang adik lelaki. Salah
seorang saudara perempuannya ialah Nur Shafinaz Jebat atau lebih mesra disapa
Fina. Ketika beliau berusia 13 tahun, beliau dan keluarga berhijrah ke
Christchurch, New Zealand kerana tuntutan kerja oleh bapanya yang seorang ahli
perniagaan. Beliau sempat bersekolah di Christchurch Girl's High School selama
dua tahun dan kembali semula ke Malaysia.

Ayda mula dikenali selepas membintangi drama Rindu Awak 200% bersama Zul
Ariffin. Kerjaya Ayda sebagai anak seni bermula apabila Ayda menyertai program
realiti Akademi Fantasia untuk musim ke-9. Sebagai pelakon, Ayda popular dengan
watak-watak komedi dengan lakonan bersahaja biarpun juga berkebolehan membawa
watak dramatik. Selain popular di Malaysia, Ayda juga terkenal di negara
tetangga seperti Singapura, Brunei Darussalam dan Indonesia. Di Indonesia, Ayda
pada awal dari berlakon dalam telefilem siaran RTV berjudul From Hater to Lover
bersama Dimas Aditya serta muncul dalam video muzik kumpulan De'Meisis untuk
lagu Biar Saja.



https://ms.wikipedia.org/wiki/Piala_Dunia_FIFA_2014

Piala Dunia FIFA 2014 merupakan Piala Dunia FIFA yang ke-20 yang akan
berlangsung di Brazil. Ini merupakan kali kedua Brazil menyelenggarakan
kejohanan Piala Dunia(setelah 1950). Kejohanan ini juga merupakan Piala Dunia
FIFA pertama yang diselenggarakan di Amerika Selatan sejak Argentina 1978.
Sebelumnya tidak ada negara Amerika Selatan yang menyelenggarakan Piala Dunia
FIFA lebih dari sekali.

Pada bulan Mac 2003, FIFA mengumumkan bahawa kejohanan itu akan diadakan di
Amerika Selatan buat kali pertama sejak 1978, selaras dengan dasar maka-aktif
berputar hak untuk menjadi tuan rumah Piala Dunia antara konfederasi yang
berbeza.Keputusan itu bermakna bahawa ia akan menjadi kali pertama dua Piala
Dunia berturut-turut akan diadakan di luar Eropah. Hanya Brazil dan Colombia
secara rasmi diisytiharkan pencalonan mereka tetapi, selepas penarikan balik
kedua dari proses, Brazil telah secara rasmi dipilih sebagai negara tuan rumah
menang tanpa bertanding pada 30 Oktober 2007.

Peruntukan tempat untuk perlawanan perlawanan akhir telah diputuskan pada 3 Mac
2011, dengan pembahagian 31 tempat ditentukan melalui proses kelayakan yang
tidak berubah itu untuk Piala Dunia 2010. Undian kelayakan untuk Piala Dunia
FIFA 2014 telah diadakan di Marina da Glória di Rio de Janeiro pada 30 Julai
2011. Sebagai negara tuan rumah, Brazil secara automatik layak untuk kejohanan
itu.-->

Setiap pasukan yang mengambil bahagian akan menerima sekurang-kurangnya AS $8
juta. Juara Dunia akan menerima $35 juta, manakala tewas di peringkat akhir akan
menerima $25 juta. Pasukan yang kalah dalam pusingan 16 akan menerima $9 juta,
dan suku akhir menerima $14 juta. Kelab di mana pemain mereka berlepas untuk
bermain ke Piala Dunia akan menerima $70 juta sebagai pampasan bagi kos insurans
dan perbelanjaan, yang akan diedarkan melalui persatuan kebangsaan mereka.
Secara keseluruhan, FIFA akan memperuntukkan $576 juta satu rekod baru, dan
peningkatan dari $420 juta diperuntukkan di Afrika Selatan.

Dua belas tempat (tujuh baru dan lima diubahsuai) dalam dua belas bandar-bandar
telah dipilih untuk perlawanan ini. Tempat meliputi kesemua rantau di Brazil
utama dan mewujudkan lebih banyak diagihkan sama rata daripada tuan rumah
Pusingan akhir 1950 di Brazil.Oleh yang demikian, kejohanan itu akan memerlukan
perjalanan jarak jauh untuk pasukan. Ketika Piala Dunia, bandar-bandar Brazil
juga akan menjadi kediaman kepada pasukan yang mengambil bahagian di 32 kem asas
berasingan, dan juga pementasan Pesta peminat rasmi di mana penyokong boleh
melihat perlawanan.

Penetapan kumpulan bagi Piala Dunia 2014 akan diadakan di Costa do Sauipe
Resort, Mata de São João di Bahia pada 6 Disember 2013, pada jam 13:00 waktu
tempatan (UTC-3).

Dalam persediaan untuk penetapan kumpulan, 32 pasukan yang layak telah
dibahagikan kepada empat balang dengan lapan pasukan didalamnya. Tujuh pasukan
yang menduduki tempat tertinggi diletakkan sebagai pilihan (lihatdi atas) dan
diletakkan dalam Pot 1, bersama negara tuan rumah Brazil (yang telah ditetapkan
berada dalam Kumpulan A). Selepas mesyuarat jawatankuasa penganjur pertandingan
pada 3 Disember, Pemilihan daripada tiga pot dan format cabutan lain telah
diumumkan sebagai di bawah:

Seperti kejohanan sebelum ini, FIFA bermatlamat untuk membuat kumpulan pemisahan
geografi dan oleh itu, pasukan dari pergabungan itu boleh ditarik ke dalam
kumpulan yang sama kecuali ahli UEFA; maksimum dua pasukan UEFA bagi setiap
kumpulan adalah dibenarkan. Oleh kerana bilangan yang tidak sekata pasukan
termasuk dalam empat pot geografi, prosedur cabutan tambahan akan dikenakan pada
cabutan terakhir untuk memperuntukkan 32 pasukan ke dalam lapan kumpulan.

Seperti dalam Kejohanan 2010, setiap skuad dalam pasukan bagi Piala Dunia FIFA
2014 akan terdiri daripada 23 pemain (tiga darinya mestilah penjaga gol). Setiap
persatuan negara yang mengambil bahagian telah mengesahkan senarai akhir 23
pemain mereka tidak lewat daripada 10 hari sebelum bermulanya perlawanan.
Pasukan dibenarkan untuk membuat penggantian lewat sekiranya berlaku kecederaan
yang serius, pada bila masa sehingga 24 jam sebelum perlawanan pertama mereka.

Pada bulan Mac 2013, FIFA menerbitkan satu senarai 52 calon pengadil, setiap
dipasangkan dengan dua orang pengadil pembantu, dari kesemua enam konfederasi
bola sepak untuk perlawanan ini. Pada 14 Januari 2014, Jawatankuasa Pengadil
FIFA dilantik 25 trio pengadil dan lapan duos sokongan yang mewakili 43 negara
yang berbeza untuk perlawanan ini.

Buat kali pertama di Piala Dunia pusingan akhir, pegawai-pegawai akan dibantu
oleh Teknologi garisan gol. Piala Dunia sebelum ini adalah pemangkin kepada
keputusan untuk menerima pakai teknologi selepas England dinafikan jaringan gol
dalam Pusingan 16 apabila mereka seri menentang Jerman. Berikutan kesilapan
dalam permainan ini, Presiden FIFA Sepp Blatter berkata "ia akan menjadi tidak
masuk akal untuk tidak membuka semula fail pada teknologi garisan gol" dan pada
tahun 2012 IFAB meluluskan penggunaannya. Ini adalah kejohanan FIFA keempat
untuk menggunakan teknologi itu selepas percubaan yang berjaya di Piala Kelab
Dunia FIFA 2012, Piala Kelab Dunia FIFA 2013 dan Piala Konfederasi 2013.
Syarikat Jerman GoalControl telah dipilih sebagai pembekal rasmi teknologi
garisan gol kejohanan pada bulan Oktober 2013.

Berikutan percubaan yang berjaya di Piala Dunia B-20 FIFA 2013, Piala Dunia B-17
FIFA 2013 dan Piala Kelab Dunia FIFA 2013, FIFA meluluskan semburan lenyap
sebagai yang digunakan oleh pengadil untuk kali pertama di Piala Dunia Akhir.
Semburan berasaskan air, yang hilang dalam satu minit selepas digunakan akan
digunakan untuk menandakan garis sepuluh meter untuk pasukan pertahanan semasa
sepakan percuma dan juga disediakan di mana bola itu akan diletakkan untuk
sepakan percuma.

Seperti yang kejohanan 2010, setiap skuad pasukan bagi Piala Dunia FIFA 2014
akan terdiri daripada 23 pemain (tiga darinya mestilah penjaga gol). Setiap
persatuan negara yang mengambil bahagian telah mengesahkan senarai akhir 23
pemain mereka tidak lewat daripada 10 hari sebelum bermulanya perlawanan.

Pasukan dibenarkan untuk membuat penggantian lewat sekiranya berlaku kecederaan
yang serius, di mana-mana masa sehingga 24 jam sebelum perlawanan pertama
mereka.

Pemain berikut, jika termasuk dalam skuad akhir pasukan kebangsaan
masing-masing, akan digantung bagi perlawanan pertama pasukan mereka kejohanan
itu bagi pelanggaran dalam perlawanan akhir mereka perlawanan kelayakan.

Tertakluk kepada pertimbangan disiplin FIFA, penggantungan boleh dilanjutkan
kepada lebih daripada satu perlawanan.

Sekiranya sama ada pemain ditinggalkan daripada skuad kebangsaan mereka,
penggantungan itu masih dianggap 'berkhidmat' pada kejohanan itu.

Jadual Perlawanan diumumkan di ibu pejabat FIFA di Zürich pada 20 Oktober 2011,
dengan masa sepak mula disahkan pada 27 September 2012.

Setiap masa yang disenaraikan di bawah dalam waktu rasmi Brasília (UTC-3). Ini
adalah zon masa sepuluh daripada dua belas tempat; dua yang lain, Cuiabá dan
Manaus, adalah dalam zon masa Amazon (UTC-4), oleh itu untuk perlawanan dihoskan
di kedua-dua tempat masa sepak mula tempatan adalah satu jam lebih awal daripada
masa-masa yang disenaraikan di bawah.

Logo rasmi pertandingan bertajuk "Inspirasi", dan telah dicipta oleh agensi
Brazil Afrika. Reka bentuk adalah berasaskan sekitar gambar tiga tangan menang
bersama-sama menaikkan trofi Piala Dunia dan pewarna kuning dan hijau yang
dimaksudkan untuk mewakili Brazil dengan mesra mengalu-alukan dunia ke negara
mereka. Ia diumumkan pada majlis yang diadakan dalam Piala Dunia 2010 di
Johannesburg. Reka bentuk itu dipilih daripada penyertaan yang sebanyak 25
agensi berasaskan Brazil dijemput untuk mengemukakan reka bentuk. Pereka grafik
Brazil Alexandre Wollner mengkritik reka bentuk, menunjukkan bahawa ia
menyerupai tangan yang meliputi muka dengan rasa malu, dan juga proses di mana
ia telah dipilih, yang mempunyai juri yang dikecualikan pereka grafik
profesional.

FIFA juga menugaskan poster rasmi yang diumumkan pada Januari 2013 dan direka
oleh agensi kreatif Brazil Crama. Slogan rasmi adalah "Semua dalam Satu Rentak"
(Portugis: "Juntos num só ritmo").

Satu lagu rasmi telah diwujudkan untuk setiap Piala Dunia sejak tahun 1962. Pada
24 Januari 2014, FIFA dan Sony Music mengumumkan bahawa lagu rasmi bagi
kejohanan itu akan menjadi "We Are One" oleh Pitbull, Jennifer Lopez dan Claudia
Leitte. Sony juga telah melancarkan satu pertandingan muzik global - bertajuk
'SuperSong' - untuk memilih sebuah lagu untuk album rasmi pertandingan.
Pertandingan ini membenarkan mana-mana orang untuk mengemukakan lagu melalui
laman web, dengan peserta yang menang dipilih pada bulan Februari 2014 untuk
secara profesional direkodkan oleh penyanyi Ricky Martin. Pada 10 Februari 2014,
Amerika Elia King telah dipilih dengan lagu "Vida" ("Life", dalam bahasa
Inggeris). Versi disesuaikan lagu "Dare (La La La)" oleh Shakira, yang
memberikan lagu rasmi kejohanan 2010, akan digunakan sebagai kedua lagu tema.

Selain lagu yang digubah, kejohanan itu juga mengiktiraf instrumen rasmi: The
caxirola, alat genderang dicipta oleh pemuzik Brazil Carlinhos Brown. Ia direka
untuk mewujudkan bunyi yang lebih lembut daripada vuvuzela hon Afrika yang
ditonjolkan ketika Piala Dunia 2010. Walau bagaimanapun, disebabkan oleh
kebimbangan keselamatan, FIFA kemudian mengumumkan bahawa caxirolas tidak
dibenarkan di dalam stadium.

Seperti di kejohanan 2010, EA Sports akan menerbitkan permainan video rasmi
pertandingan, bertajuk 2014 FIFA World Cup Brazil. Ia dijangka akan dikeluarkan
pada bulan April 2014.

Tatu-bola, sebuah armadillo yang mempertahankan dirinya daripada pemangsa dengan
menggulung menjadi bola, telah dipilih sebagai maskot rasmi oleh FIFA pada
majlis yang dianjurkan oleh jawatankuasa penganjur tempatan pada September 2012.
Ia telah dipilih daripada 47 reka bentuk yang dicipta oleh enam agensi Brazil
selepas penyelidikan pasaran menunjukkan rayuan kepada penonton sasaran utama
kanak-kanak berumur 5-12 Brazil.

Maskot yang tidak dinamakan-mula diumumkan kepada orang ramai semasa segmen
menunjukkan berita Brazil Fantastico. Undi awam dalam talian telah digunakan
untuk menentukan nama di mana tiga nama yang berpotensi telah ditawarkan, dengan
nama memenangi diumumkan pada 25 November 2012: 1.7 juta orang (kira-kira 48
peratus) telah mengundi untuk Fuleco, Zuzeco (31 peratus) dan Amijubi (21
peratus).

"Fuleco" adalah singkatan dalam perkataan "Futebol" ("Bola sepak") dan
"Ecologia" ("Ekologi") (di samping itu, nama samaran berakhir dengan -eco adalah
popular di Brazil). Dua nama yang tidak berjaya adalah Amijubi ("Amizade"
("Persahabatan") dan "Júbilo" ("Joy")) dan Zuzeco ("Azul" ("biru") dan
"Ecologia").

Bola rasmi Piala Dunia 2014 akan menjadi Adidas Brazuca. Nama itu dipilih oleh
undi awam yang menerima jawapan daripada lebih daripada 1 juta peminat bola
sepak Brazil; "Brazuca" menerima lebih 70 peratus undi. Adidas, pembekal Bola
Perlawanan rasmi Piala Dunia FIFA sejak tahun 1970, mengambil inspirasi dari
unsur-unsur budaya Brazil untuk datang dengan senarai pendek tiga nama mungkin
untuk Bola Perlawanan juga termasuk Bossa Nova dan Carnavalesca.

Caxirola telah diharamkan dari edisi Piala Dunia atas sebab-sebab keselamatan
selepas peminat melemparkan instrumen tersebut ke padang pada 28 April 2013 di
sebuah Ba-Vi derby. Vuvuzela, bagaimanapun, tidak dilarang daripada Piala Dunia
FIFA 2010.

Penaja Piala Dunia 2014 dibahagikan kepada tiga kategori: Rakan Fifa, Penaja
Piala Dunia FIFA dan Penyokong Negara.



https://ms.wikipedia.org/wiki/Itali

Itali (Bahasa Itali: Italia [iˈtaːlja]), nama rasmi: Republik Itali (Bahasa
Itali: Repubblica italiana[note 1]), ialah sebuah negara yang terletak di Eropah
selatan tengah. Itali bersempadan dengan Perancis, Switzerland, Austria dan
Slovenia sepanjang pergunungan Alps di utara; di selatan wilayahnya merangkumi
seluruh Semenanjung Itali, Sicily, Sardinia – dua pulau terbesar di Laut
Mediterranean – dan banyak lagi pulau kecil. Negara-negara berdaulat San Marino
dan Kota Vatikan merupakan enklaf dalam wilayah Itali, manakala Campione
d'Italia merupakan eksklaf Itali di Switzerland. Wilayah Itali berkeluasan
301,338 km2 (116,347 bt persegi) dan dipengaruhi oleh iklim sederhana bermusim.
Dengan 60.4 juta orang penduduk, Itali merupakan negara keenam paling ramai
penduduk di Eropah, dan ke-23 teramai di dunia.

Rom, selaku ibu negara Itali, merupakan pusat politik tamadun Barat selama
berabad-abad lamanya sebagai ibu kota Empayar Rom. Setelah kejatuhan empayar
tersebut, Itali menahan serangan demi serangan daripada bangsa asing, baik
puak-puak Germanik seperti Lombard dan Ostrogoth, mahupun Bizantium dan Norman,
antara lainnya. Berabad-abad kemudian, Itali menjadi tempat kelahiran Zaman
Pembaharuan (Renaissance), sebuah pergerakan cendekiawan yang sangat berhasil
dan terbukti penting dalam pembentukan hala tuju pemikiran Eropah pada zaman
seterusnya.

Sepanjang sejarahnya pasca Empayar Rom, Itali terpecah-belah kepada berbilang
negara dan negeri kota (seperti Kerajaan Sardinia, Kerajaan Dua Sicily dan Duchy
Milan), tetapi akhirnya disatukan pada tahun 1861, ekoran peristiwa pergolakan
yang dikenali sebagai "Il Risorgimento" ("Kebangkitan Semula"). Mulai akhir abad
ke-19, melepasi Perang Dunia Pertama hinggalah Perang Dunia Kedua, Itali
memiliki sebuah empayar jajahan yang menjangkau Libya, Eritrea, Somalia,
Habsyah, Albania, Rhodes, Dodecanese dan sebuah tanah konsesi di Tianjin, China.

Negara Itali moden merupakan sebuah republik demokrasi yang menduduki tangga
ke-23 negara termaju di dunia dan juga tangga ke-10 Indeks Kualiti Hidup. Itali
menikmati taraf hidup yang amat memuaskan serta KDNK per kapita yang tinggi.
Itali merupakan negara pengasas pertubuhan yang kini dikenali sebagai Kesatuan
Eropah dan sebahagian Eurozone. Itali juga menganggotai pertubuhan G8, G20 dan
NATO. Ia juga mencatat KNDK nominal ke-7 terbesar, KDNK (PPP) ke-10 terbesar dan
belanjawan kerajaan keenam terbesar di dunia. Itali juga menganggotai Pertubuhan
Kerjasama dan Pembangunan Ekonomi, Pertubuhan Perdagangan Sedunia, Majlis
Eropah, Kesatuan Eropah Barat dan Pertubuhan Bangsa-Bangsa Bersatu. Itali
mempunyai perbelanjaan pertahanan ke-9 terbanyak di dunia dan berkongsi senjata
nuklear NATO.

Itali memainkan peranan penting dalam hal-ehwal ketenteraan, kebudayaan dan
diplomasi Eropah dan global. Pengaruh politik, sosial dan ekonomi di Eropah
menjadikannya sebuah kuasa serantau besar di samping United Kingdom, Perancis,
Jerman dan Rusia. Negara ini menikmati mutu pendidikan awam yang tinggi, tenaga
kerja yang ramai, serta tarafnya sebagai sebuah negara yang amat terglobal.

Terdapat banyak sekali tanggapan yang dikemukakan oleh para ahli sejarah dan
ahli linguistik mengenai asal-usul nama "Italia". Menurut salah satu penjelasan
yang lebih umum, istilah Italia, dari Templat:Lang-lat, dipinjam menerusi bahasa
Yunani dari istilah Víteliú yang bermaksud "tanah anak lembu" (cf. Lat vitulus
"anak lembu", Umb vitlo "anak lembu") dalam bahasa Osca. Lembu jantan merupakan
satu lambang was puak-puak Itali selatan dan sering digambarkan merodok serigala
Rom sebagai lambang keengganan menyerahkan kebebasan Itali sewaktu Perang
Samnium. Ahli sejarah Yunani, Dionysius dari Halicarnassus mengakui perkara ini
di samping kepercayaan bahawa Itali mendapat namanya sempena Italus, juga
disebut oleh Aristotle dan Thucydides.

Nama Italia pada asalnya hanya memaksudkan sebahagian kawasan yang kini menjadi
Itali Selatan—menurut Antiochus dari Syracuse, di bahagian selatan semenanjung
Bruttium (kini Calabria). Akan tetapi, menjelang zaman riwayat Antiochus,
Oenotria dan Itali sudahpun bersinonim, dan nama itu juga digunakan untuk
sebahagian besar Lucania. Lama-kelamaan, orang Yunani biasa memanggilkan
"Italia" untuk sebuah kawasan yang lebih besar, tetapi pada zaman penaklukan Rom
barulah nama itu diluaskan untuk meliputi seluruh semenanjung.

Kerja-kerja ekskavasi di seluruh Itali membuktikan kehadiran manusia moden yang
begitu lama sejak zaman Paleolitik, sekitar 200,000 tahun dahulu. Apabila
manusia mula bertamadun di rantau Itali, mereka berpecah menjadi kaum-kaum yang
ketara sekali perbezaan bahasa dan budaya, seperti Oska, Umbria dan Latin.
Lambat-laun, kaum Latin paling mendominasi di rantau Itali kerana membina kota
Rom yang menjadi paling berpengaruh pada abad ke-4 SM, lantas membina sebuah
empayar besar yang meliputi hampir seluruh benua Eropah dan rantau sekitar Laut
Mediterranean, termasuk sekali bergabung dengan tamadun Yunani purba untuk
bersama-sama meninggalkan pusaka yang kaya dalam bidang
undang-undang,pentadbiran pusat, falsafah dan seni buat tamadun Barat hingga
kini. Malangnya, Empayar Rom merosot sekitar abad ke-4 lalu berpecah menjadi
negeri-negeri bebas yang saling berbalahan, lebih-lebih lagi di semenanjung
Itali, dan keadaan ini berlarutan sepanjang Zaman Pertengahan hingga kedatangan
zaman Pembaharuan dan zaman moden. Walaupun di tengah-tengah kacau-bilau itu,
namun terdapat sesetengah negeri yang boleh membangun dengan perdagangan, yakni
empat "Republik Maritim" (Venice, Genoa,Pisa dan Amalfi) yang giat berdagang
dengan negara Timur.

Walaupun belum bersatu menjadi sebuah negara, namun Itali terkenal sebagai
bangsa pelopor Zaman Pembaharuan yang bertarikh lewat abad ke-13 hingga awal
abad ke-17. Dengan inilah lahirnya bermacam-macam tokoh pelbagai bidang yang
berjasa besar kepada tamadun moden awal Eropah dan masih tampak kesannya pada
zaman sekarang, misalnya sasterawan-sasterawan seperti Francesco Petrarca (yang
dikatakan memulakan seluruh Gerakan Pembaharuan) dan Niccolo Machiavelli
(terkenal dengan Si Putera); pelukis-pelukis seperti Michelangelo dan Raphael,
dan juga tokoh sains dan teknologi seperti Leonardo da Vinci dan Galileo
Galilei. Namun di sebalik pencapaian ini, rantau Itali tetap berdepan dengan
penaklukan bangsa luar seperti naungan wangsa Habsburg (1559–1796) dan Napoleon
(1796–1814); diburukkan lagi oleh wabak-wabak Maut Hitam yang meragut sekitar
sejuta nyawa penduduk Itali pada abad ke-14 hingga ke-17.

Pada tahun 1861, setelah banyak mengharungi peperangan dengan kuasa-kuasa asing,
barulah lahirnya sebuah pergerakan penyatuan Itali yang terdiri daripada bekas
jajahan atau naungan empayar asing di bawah sebuah pemerintahan beraja, berkat
usaha nasionalis dan monarkis Itali yang taat setia kepada Wangsa Savoia untuk
menubuhkan sebuah negara bersatu yang meliputi seluruh Semenanjung Itali,
sehingga mampu mencabar kekuasaan empayar Habsburg. Mula-mula beribu kota di
Torino, pada tahun 1965 ibu negara Itali berpindah ke Firenze. Apabila Itali
berjaya merampas Negeri-Negeri Kepausan daripada Perancis, barulah ibu negara
Itali yang bersatu sepenuhnya diletakkan di kota Rom.

Negara Itali yang baru itu mengamalkan sistem demokrasi yang dikuasai oleh
golongan liberal (namun wanita dan golongan tidak berada dilarang daripada
mengundi), di samping oleh ekonomi yang berkembang pesat, tetapi terlalu
tertumpu kepada bahagian utara sehingga para penduduk bahagian selatan terpaksa
berhijrah ke kawasan utara itu atau ke luar negara. Di kemuncak arah aliran
emigrasi dari Itali memuncak pada tahun 1913, seramai 872,598 orang meninggalkan
negara itu ke negara-negara seperti Amerika Syarikat dan Brazil.

Di akhir abad ke-19, Itali menjadi sebuah kuasa penjajah yang mula-mula
menguasai Somalia, Eritrea, Libya (di Afrika) dan Dodecanese (di Yunani). Itali
berkecimpung dalam Perang Dunia Pertama atas janji menerima Trento, Trieste,
Gorizia and Gradisca, Istria dan Dalmatia utara dari Empayar Austria-Hungary
serta sebahagian wilayah Empayar Uthmaniyyah, walaupun ini menyebabkan seramai
650,000 orang askar Itali gugur dan keruntuhan ekonomi negara. Selepas perang,
Itali memperoleh sebahagian besar wilayah yang dijanjikan, kecuali Dalmatia yang
diberikan kepada Yugoslavia.

Kemusnahan ekonomi dan sosial akibat Perang Dunia Pertama mendorong sesetengah
rakyat Itali cenderung beralih arah kepada Parti Fasis Negara yang dipimpin oleh
Benito Mussolini. Parti tersebut berjaya mendirikan pemerintahan diktator yang
rupa-rupanya tidak menyebelahi keadilan politik dan hak asasi manusia. Kerajaan
Mussolini berpakat dengan Jerman Nazi dan Empayar Jepun, kemudian lalu terjebak
dalam Perang Dunia Kedua di sisi kuasa Paksi pada tahun 1940. Kerajaan Fasis
meluaskan empayar jajahan Itali ke Habsyah, Mesir dan jajahan British di
Somalia. Akhirnya, Itali ditewaskan oleh musuhnya, Pihak Berikat pada Julai 1943
lalu digulingkannya kerajaan Fasis dan kehilangan semua jajahannnya di Afrika.
Pada sisa-sisa Perang Dunia Kedua, Itali berpihak dengan pihak Berikat untuk
menumpaskan Jerman Nazi pada tahun 1945. Pada tahun 1946, sebuah pungutan suara
yang diadakan pada 2 Jun 1946 memutuskan bahawa Itali menjadi sebuah negara
republik dan mengusir kerabat dirajanya. Ini juga kali pertama kaum wanita Itali
diberi hak mengundi. Berkat bantuan negara luar, ekonomi Itali pascaperang
bangkit daripada kehancuran untuk menjadi ekonomi paling pesat pada 1950-an dan
1960-an. Sepanjang Perang Dingin, pemerintahan Itali dikuasai oleh parti haluan
kanan yang disokong oleh kebimbangan rakyat akan pengaruh komunis, di samping
itu, Itali menyertai NATO, dan pada tahun 1957, ia menjadi anggota pengasas
Komuniti Ekonomi Eropah yang berubah menjadi Kesatuan Eropah (EU) pada tahun
1993.

Itali terletak di Eropah Selatan dan terdiri daripada Semenanjung Itali yang
berbentuk kasut but dan pulau-pulau kecil, termasuk Sicily dan Sardinia yang
terbesar. Ia terletak di antara garis panjang 35° dan 48° U, dan garis bujur 6°
dan 19° T.

Walaupun Itali menduduki seluruh semenanjung Itali dan sebahagian besar
lembangan Alps selatan, namun terdapat sebilangan wilayah Itali yang menjangkau
lembangan Alps di samping beberapa pulau yang terletak di luar pentas benua
Eurasia. Wilayah-wilayah ini ialah comuni Livigno, Sexten, Innichen, Toblach
(separa), Chiusaforte, Tarvisio, Graun im Vinschgau (separa), ketujuh-tujuhnya
di lembangan saliran Sungai Danube; Val di Lei di lembangan Sungai Rhine dan
comune pulau Lampedusa e Linosa di pentas benua Afrika.

Jumlah keluasan negara ini ialah 301,230 km², iaitu 294,020 km² daratan dan
7,210 km² perairan. Termasuk sekali pulau-pulaunya, Itali mempunyai garis tepi
pantai dan sempadan sepanjang 7,600 km di laut-laut Adriatik, Ionia, Tyrrhenia
(740 km), dan sempadan yang dikongsi dengan Perancis (488 km), Austria (430 km),
Slovenia (232 km) dan Switzerland; selebihnya dengan enklaf San Marino (39 km)
dan Kota Vatikan (3.2 km).

Pergunungan Apennine membentuk tulang belakang semenanjung manakala banjaran
Alps membentuk sempadan utaranya, di mana puncak tertinggi di Itali terletak di
Mont Blanc (4,810 m/15,782 kaki). Sungai Po, sungai terpanjang di Itali
(652 km/405 batu), mengalir dari sempadan barat dengan Perancis di Alps lalu
merentasi dataran Padana hingga ke Laut Adriatik.

Lima tasik terbesar di Itali ialah (dari besar hingga kecil): Garda (367.94 km2
or 142 bt persegi), Maggiore (212.51 km2 or 82 bt persegi), Como (145.9 km2 or
56 bt persegi), Trasimeno (124.29 km2 or 48 bt persegi) dan Bolsena (113.55 km2
or 44 bt persegi).

Negara ini terletak di titik pertemuan Plat Eurasia dan Plat Afrika, maka ia
mengalami banyak aktiviti seismik dan gunung berapi. Terdapat 14 buah gunung
berapi di Itali, tiga daripadanya adalah hidup: Etna (tempat yang dikatakan
terletaknya bengkel tukang besi dewa Vulcanus), Stromboli dan Vesuvius. Vesuvius
ialah satu-satunya gunung berapi yang hidup di tanah besar Eropah dan digeruni
kerana memusnahkan kota Pompeii dan Herculanum. Beberapa pulau dan bukit di
Itali adalah hasil kegiatan gunung berapi, dan masih terdapat sebuah kaldera
besar yang aktif, iaitu Campi Flegrei di barat laut Naples.

Itali dibahagikan kepada 20 daerah (jamak: regioni, mufrad: regione). Lima
daripada daerah ini mendapat taraf autonomi khas yang membolehkannya menggubal
perundangan mengenai hal-ehwal setempat; daerah-daerah berkenaan ditandai
bintang (*) dalam jadual do bawah. Negara ini dibahagikan lagi kepada 110
wilayah (province) dan 8,100 kawasan perbandaran (comuni).

Iklim Itali beraneka ragamnya, dan bergantung pada keadaan setempat, ia mungkin
jauh bezanya dengan stereotaip iklim Mediterranean. Kebanyakan kawasan utara
pedalaman di Itali, misalnya Piemonte, Lombardy dan Emilia-Romagna, mempunyai
iklim yang disifatkan sebagai kebenuaan lembap atau sederhana. Adriana Rigutti
(dalam Meteorologia, Giunti 2005) menyatakan bahawa iklim “kawasan lembah Po
[adalah] kebenuaan ... dengan musim sejuk yang teruk dan musim panas yang
terik”. Kawasan pantai Liguria dan sebahagian besar semenanjung di selatan
Florence amat sepadan dengan kelaziman iklim Mediterranean (pengelasan iklim
Köppen Csa). Keadaan di kawasan pantai semenanjung amat berbeza dengan kawasan
tanah tinggi dan lembah di pedalaman, terutamanya pada musim sejuk apabila di
kawasan tinggi amat sejuk, lembap dan bersalji. Kawasan pantai pula mengalami
musim sejuk yang ringan dan musim panas yang hangat dan kering pada amnya, namun
di lembah pamah juga agak panas pada musim panas.

Setelah pesat berkembang dalam sektor industri, Itali mengambil masa yang agak
lama untuk berdepan dengan masalah alam sekitarnya. Setelah beberapa
peningkatan, Itali kini menduduki tangga ke-84 di dunia dari segi kemapanan
ekonomi. 5% daratan negara diliputi oleh taman negara. Sejak tahun 2000, Itali
menjadi salah sebuah pengeluar tenaga boleh baharu yang terbesar di dunia,
termasuklah menjadi pengeluar tenaga suria kelima terbesar di dunia pada tahun
2009 dan pengeluar kuasa angin keenam terbesar pada tahun 2008.

Walaupun begitu, pencemaran udara masih menjadi isu yang serius, terutamanya di
bahagian utara yang kuat berindustri, sehingga menjadi negara pelepas karbon
dioksida ke-10 tertinggi di seluruh dunia pada 1990-an. Kini, Itali merupakan
pengeluar karbon dioksida ke-12 tertinggi.

Lalulintas yang berat dan kesesakan di kawasan-kawasan kota raya terbesar masih
menjadi punca isu alam sekitar dan kesihatan yang mendesak, meskipun tahap asbut
banyak menurun sejak 1970-an dad 80-an, dan pencemaran asbut ini semakin jarang
dialami di samping pengurangan tahap sulfur dioksida.

Sebilangan besar saluran air dan tepi pantau juga dicemari oleh kegiatan
industri dan pertanian, manakala kota Venice sering mengalami banjir akhir-akhir
ini kesan kenaikan paras air. Sisa buangan kegiatan perkilangan tidak semestinya
dilupuskan secara di sisi undang-undang dan telah mengakibatkan kesan kesihatan
yang berlarutan pada para penduduk kawasan terjejas, seperti mana dalam kes
bencana Seveso. Negara ini juga mengendali beberapa buah reaktor nuklear sejak
tahun 1963 hingga 1990, tetapi ekoran bencana Chernobyl dan pungutan suara
mengenai isu ini, program nuklear Itali akhirnya berkubur, tetapi keputusan itu
dibatalkan oleh kerajaan pada tahun 2008. Itali menandatangani perjanjian dengan
Perancis untuk membina sebanyak empat buah loji nuklear pada tahun 2009.
Pembasmian hutan, projek pembangunan haram dan dasar-dasar pengurusan tanah yang
tidak cekap telah menyebabkan hakisan pergunungan di serata Itali, sehingga
mengakibatkan bencana ekologi yang dahsyat seperti banjir Empangan Vajont 1963,
dan gelongsoran lumpur di Sarno (1998) dan di Messina (2009).

Sistem politik Itali merupakan republik demokrasi berparlimen yang disertai oleh
berbilang parti politik. Kuasa eksekutif dilaksanakan bersama oleh Majlis
Menteri-Menteri yang diketuai oleh seorang Presiden (Presidente del Consiglio
dei Ministri) yang juga digelar primo ministro (“perdana menteri”). Kuasa
perundangan terletak pada dua dewan Parlimen terutama sekali, diikuti oleh
Majlis Menteri-Menteri. Cabang kehakiman pula bebas daripada pengaruh eksekutif
dan perundangan. Itali mengamalkan sistem republik demokrasi sejak 2 Jun 1946,
apabila pemerintahan beraja dimansuhkan oleh sebuah pungutan suara rakyat (rujuk
"kelahiran Republik Itali"). Perlembagaan negara ini diisytiharkan pada 1
Januari 1948.

Giorgio Napolitano ialah Presiden Republik Itali, manakala Mario Monti ialah
Perdana Menteri negara (Presiden Majlis Menteri-Menteri).

Presiden Republik Itali (Presidente della Repubblica) dipilih oleh parlimen
untuk berjawat selama tujuh tahun, bersama sebilangan kecil wakil tempatan.
Selaku ketua negara, Presiden Republik melambangkan perpaduan negara dan
menjalankan banyak tugas yang pernah ditugaskan kepada Raja Itali. Presiden ini
berkhidmat sebagai titik perhubungan antara ketiga-tiga cabang kuasa: beliau
dipilih oleh pembuat undang-undang, beliau melantik para petugas eksekutif,
beliau merupakan presiden kehakiman dan beliau juga panglima besar angkatan
tentera.

Presiden mencalonkan Perdana Menteri yang mengusulkan menteri-menteri lain (yang
dinamakan secara rasmi oleh Presiden). Majlis Menteri-Menteri mesti memenangi
undian percaya daripada kedua-dua dewan Parlimen.

Rakyat Itali memilih parlimen yang terdiri daripada dua dewan, iaitu Dewan
Rakyat (Camera dei Deputati, “Dewan Para Timbalan”) yang dianggotai oleh 630
orang ahli, dan Senat Republik (Senato della Repubblica) yang terdiri daripada
315 ahli yang dipilih serta sebilangan kecil senator seumur hidup). Kedua-dua
dewan boleh menggubal rang undang-undang yang mesti diluluskan dalam bentuk sama
oleh majoriti di kedua-dua dewan sekali. Para ahli kedua-dua dewan parlimen
dipilih secara langsung oleh rakyat melalui sistem pengundian yang rumit
(pindaan terakhir pada 2005) yang menggabungkan perwakilan berkadar dengan
hadiah majoriti untuk parti campuran terbesar. Semua warganegara Itali yang
berusia 18 tahun ke atas boleh mengundi. Bagaimanapun, untuk mengundi ahli
Senat, pengundi mestilah berusia 25 tahun ke atas.

Sistem pengundian Senat berdasarkan perwakilan mengikut daerah. Pada 17 Ogos
2010, terdapat enam senator seumur hidup (termasuk dua bekas Presiden).
Kedua-dua dewan dipilih untuk penggal tak lebih lima tahun, tetapi boleh
dibubarkan oleh Presiden sebelum berakhirnya penggal biasa jika Parlimen tidak
dapat memilih kerajaan yang stabil. Dalam sejarah pasca-perang, ini berlaku pada
tahun 1972, 1976, 1979, 1983, 1994, 1996, dan 2008.

Parlimen Itali unik kerana memperuntukkan perwakilan kepada warganegara Itali
yang bermastautin di luar negara (sekitar 2.7 juta orang). Di kalangan 630 Wakil
Rakyat dan 315 Senator, masing-masing terdapat 12 dan 6 orang yang dipilih oleh
empat buah kawasan pengundian luar negara. Ahli-ahli Parlimen ini dilantik buat
kali pertama pada April 2006, dan mendapat kuasa yang sama rata dengan ahli-ahli
yang dipilih oleh pengundi di Itali.

Sistem kehakiman Itali berasaskan undang-undang Rom yang diubahsuai oleh hukum
Napoleon diikuti oleh statut. Mahkamah Rayuan Agung merupakan mahkamah terakhir
untuk kebanyakan pertikaian. Mahkamah Perlembagaan Itali (Corte Costituzionale),
satu inovasi pasca Perang Dunia Kedua, membuat keputusan tentang keakuran
undang-undang dengan Perlembagaan.

Itali merupakan negara pengasas Komuniti Eropah, kini Kesatuan Eropah (EU).
Itali diterima masuk ke dalam Pertubuhan Bangsa-Bangsa Bersatu pada tahun 1955,
di samping menjadi anggota dan penyokong kuat Pertubuhan Perjanjian Atlantik
Utara (NATO), Pertubuhan Kerjasama dan Pembangunan Ekonomi (OECD), Perjanjian Am
ke atas Tarif dan Perdagangan/Pertubuhan Perdagangan Sedunia (GATT/WTO),
Pertubuhan Keselamatan dan Kerjasama di Eropah (OSCE), Majlis Eropah, dan
Inisiatif Eropah Tengah. Itali pernah menyandang jawatan presiden pertubuhan
antarabangsa seperti Persidangan Keselamatan dan Kerjasama di Eropah (CSCE),
pendahulu OSCE, pada tahun 1994; G8; dan EU pada Julai hingga Disember 2003
serta tahun 2009.

Itali menyokong PBB dan kegiatan-kegiatan keselamatan antarabangsa anjurannya.
Itali mengerah tentera untuk menyokong misi pengamanan PBB di Somalia,
Mozambique, dan Timor Timur, serta memberikan sokongan kepada operasi NATO dan
PBB di Bosnia, Kosovo dan Albania. Itali mengerahkan seramai 2,000 askar ke
Afghanistan untuk menyokong Operasi Enduring Freedom (OEF) pada Februari 2003.
Itali tetap menyokong usaha antarabangsa untuk membina semula dan menstabilkan
Iraq, tetapi menarik balik kontinjen tenteranya yang seramai 3,200 askar pada
November 2006, sambil meninggalkan petugas kemanusiaan dan kakitangan awam yang
lain di Iraq.

Pada Ogos 2006, Itali menghantar seramai 2,450 askar ke Lubnan untuk misi
pengamanan UNIFIL.

Angkatan tentera Itali terdiri daripada Tentera Darat, Tentera Laut, Tentera
Udara dan Gendarmerie yang terletak di bawah perintah Majlis Pertahanan Agung
yang diketuai oleh Presiden Republik Itali. Mulai tahun 1999, kemasukan tentera
adalah secara sukarela. Pada tahun 2010, tentera Itali dianggotai oleh 293,202
orang kakitangan aktif, termasuk 114,778 ahli Gendarmerie (polis tentera).
Jumlah perbelanjaan tentera Itali pada 2010 adalah $35.8 bilion atau 1.7%
KNDK-nya, menduduki tangga ke-10. Sebagai peserta strategi perkongsian nuklear
NATO, Itali juga menyimpan 90 butir bom nuklear milik Amerika Syarikat di
pangkalan udara Ghedi dan Aviano.

Tentera Darat Itali ialah angkatan pertahanan daratan negara yang dianggotai
109,703 orang pada tahun 2008. Antara kenderaan tempur milik tentera Itali yang
paling digeruni ialah kereta pejuang infantri Dardo, pemusnah kereta kebal
Centauro dan kereta kebal Ariete, dan helikopter penyerang Mangusta. Tentera
Darat Itali juga menyimpan seangkatan besar kereta perisai Leopard 1 dan M113.

Pada tahun 2008, Tentera Laut Itali dianggotai 35,200 kakitangan aktif dengan 85
buah kapal dan 123 buah pesawat dalam kegunaan. Pada zaman moden, Tentera Laut
Itali selaku anggota NATO banyak mengambil bahagian dalam operasi kerjasama di
serata dunia.

Tentera Itali dilengkapi kor berautonomi Carabinieri iaitu polis tentera Itali
yang mengawal keselamatan tentera dan orang awam di samping angkatan polis yang
lain di Itali. Walaupun Carabinieri terdiri daripada berbagai-bagai cabang yang
melapor diri kepada kementerian-kementerian berasingan bagi setiap fungsi
individunya, namun kor ini melapor diri kepada Kementerian Hal Ehwal dalam
Negeri mengenai hal ketenteraman dan keselamatan awam.

Itali mengamalkan ekonomi kapitalis dengan keluaran dalam negeri kasar (KDNK)
per kapita yang tinggi serta prasarana yang cukup maju. Menurut Tabung Kewangan
Antarabangsa, pada tahun 2008, Itali merupakan ekonomi ketujuh terbesar di dunia
dan keempat terbesar di Eropah. Itali menganggotai Kumpulan Lapan (G8) negara
berindustri, Kesatuan Eropah dan OECD.

Pada zaman pasca-perang, Itali bertukar dari sebuah ekonomi berasaskan pertanian
yang teruk terjejas akibat Perang Dunia Kedua, menjadi salah sebuah negara
paling berindustri di dunia, dan sebuah negara peneraju dalam perdagangan dan
eksport dunia. Pada tahun 1987, ekonomi Itali mengatasi UK dari segi KDNK
(nominal) untuk masa yang singkat dalam peristiwa yang dikenali sebagai 'il
sorpasso' (pemintasan), dan pada tahun 1991, Itali menjadi kuasa ekonomi keempat
atau kelima terbesar di dunia sehingga pernah mengatasi Perancis juga. Tetapi
kini, setelah pertumbuhan lembap yang berlarutan serta prestasi China yang
mengatasi semua ekonomi negara Eropah, Itali tersungkur ke tangga ketujuh
(menurut ranking IMF dan Bank Dunia) dalam senarai negara mengikut KDNK (dan
juga tangga ke-10 dari segi pariti kuasa beli).

Pada tahun 1980, hutang kerajaan hanya 56.9% KDNK, tetapi menjelang tahun 1994,
ia mencapai takat 121.8% KDNK, lebih dua kali ganda had maksimum yang ditetapkan
oleh perjanjian Maastricht dan juga tahap keterhutangan yang tertinggi di
kalangan negara-negara Kesatuan Eropah. Pada 15 November 2010, badan statistik
EU, Eurostat melaporkan bahawa pada tahun 2009, nisbah hutang Itali adalah 116%,
iaitu yang kedua terbesar selepas Greece dengan 126.8%. Berbeza dengan Greece,
hutang Itali berupa domestik; sebenarnya, kebanyakan pemegang hak milik hutang
merupakan warganegara Itali yang sama. Perindustrian Itali pada umumnya tidak
terhutang, kadar tabungan keluarga Itali adalah antara yang tertingi di dunia,
dan sistem perbankan Itali tidak teruk terjejas oleh krisis yang melanda negara
besar yang lain, maka Itali mampu mengawal defisit tahunan negara.

Menurut Bank Dunia, Itali menikmati tahap kebebasan yang tinggi untuk pelaburan,
perniagaan dan perdagangan. Itali ialah sebuah negara maju yang mencatat mutu
hidup kelapan tertinggi di dunia menurut majalah The Economist. Negara ini juga
menikmati taraf hidup yang sangat tinggi. Menurut data Eurostat terkini, KDNK
per kapita Itali mengikut pariti kuasa beli masih setara dengan purata EU,
manakala kadar penganggurannya (8.5%) adalah antara yang terendah di EU.

Itali menyimpan rizab emas keempat terbesar. Negara ini juga terkenal kerana
sektor ekonomi perniagaan yang berpengaruh dan berinovasi, sektor pertanian yang
berindustri dan berdaya saing (Itali is the world's largest wine producer), dan
sektor automotif, perkilangan, kelengkapan dan reka fesyen yang berdaya cipta
dan bermutu tinggi.

Namun demikian, ekonomi negara mengharungi pelbagai cabaran. Setelah pertumbuhan
KDNK yang mendadak pada +8% mulai tahun 1964, purata kadar pertumbuhan tahunan
sejak tahun 2000 melarat pada 1.23% berbanding dengan purata EU sebanyak 2.28%.
Selain itu, taraf hidup di Itali ketara bezanya antara utara dan selatan. Purata
KDNK per kapita di Itali Utara jauh mengungguli purata EU, sementara sesetengah
daerah di Itali Selatan jauh ketinggalan. Itali sering mendapat jolokan “orang
sakit Eropah” kerana ekonominya yang terbantut, ketidakstabilan politik dan
masalah pelaksanaan rancangan pembaharuan.

Lebih-lebih lagi, Itali mengalami kelemahan struktur kerana bentuk buminya serta
ketandusan bahan mentah dan sumber tenaga: pada tahun 2006, negara ini
mengimport lebih daripada 86% jumlah penggunaan tenaganya (99.7% bahan api
pejal, 92.5% petroleum, 91.2% gas asli dan 15% elektrik). Ekonomi Itali juga
dicacatkan oleh kekurangan pembangunan prasarana, pembaharuan pasaran dan
pelaburan penyelidikan, serta defisit awam yang tinggi. Menurut Indeks Kebebasan
Ekonomi 2008, negara ini menduduki tangga ke-64 di dunia dan ke-29 di Eropah,
iaitu yang terendah di zon euro. Itali masih menerima bantuan pembangunan dari
Kesatuan Eropah setiap tahun. Pada tahun 2000 hingga 2006, Itali menerima
€27.4 bilion dari EU.

Mengikut Indeks Persepsi Korupsi 2010, Itali merupakan negara paling korup di
Eropah barat.

Itali mempunyai bilangan syarikat multinasional bertaraf dunia yang sedikit
berbanding ekonomi-ekonomi lain yang setanding saiznya, tetapi mempunyai banyak
perusahaan kecil dan sederhana, dan juga “segi tiga perindustrian” utara
(Milan-Turin-Genoa) atau segi tiga perindustrian Tuscany
(Florence-Prato-Pistoia), iaitu tempat-tempat letaknya kawasan pengeluaran
industri dan jentera yang hebat. Ini telah melahirkan sektor perindustrian yang
selalu tertumpu pada eksport keluaran mewah atau pasaran ceruk, iaitu walaupun
kurang mampu bersaing dari segi jumlah keluaran, namun menjadikan keluaran
bermutu tinggi sebagai kelebihan untuk berdepan dengan persaingan dari China dan
ekonomi-ekonomi Asia yang membangkit dengan asas kos buruh yang rendah.

Negara ini merupakan negara pengeksport ketujuh terbesar di dunia pada tahun
2009. Barangan dan syarikat eksport utama Itali mengikut sektor ialah kenderaan
bermotor (Fiat, Aprilia, Ducati, Piaggio); kimia dan petrokimia (Eni); tenaga
dan kejuruteraan elektrik (Enel, Edison); kelengkapan rumah (Candy, Indesit),
teknologi aeroangkasa dan pertahanan (Alenia Aeronautica, Agusta, Finmeccanica),
senjata api (Beretta), fesyen (Armani, Valentino, Versace, Dolce & Gabbana,
Roberto Cavalli, Benetton, Prada, Luxottica); pemprosesan makanan (Ferrero,
Barilla Group, Martini & Rossi, Campari, Parmalat); kereta sport dan mewah
(Ferrari, Maserati, Lamborghini, Pagani); perahu layar (Ferretti, Azimut). Itali
paling rapat menjalin hubungan perdagangan dengan negara-negara Kesatuan Eropah
yang lain yang menyumbangkan kira-kira 59% jumlah dagangannya, khususnya (dari
segi bahagian pasaran) Jerman (12.9%), Perancis (11.4%), dan Sepanyol (7.4%).

Pelancongan merupakan salah sebuah sektor yang paling pesat bertumbuh dan
lumayan dalam ekonomi negara: dengan 43.7 juta ketibaan pelancong antarabangsa
dan jumlah pendapatan dianggarkan $42.7 bilion, Itali merupakan negara yang
keempat terbanyak pendapatan pelancongan dan yang kelima paling kerap dilawati
di dunia. Meskipun merosot pada lewat 1980-an dan sewaktu Perang Teluk, namun
Itali berjaya membina semula industri pelancongannya pada pertengahan 1990-an.
Antara tarikan pengunjung paling terkenal di Itali termasuk Colosseum (4 juta
orang pelawat setahun) dan puing-puing Pompeii (2.5 juta orang pelawat setahun).

Pada tahun 2004, sektor pengangkutan di Itali menjana pusing ganti sekitar
119.4 bilion euro, mengambil kerja 935,700 orang di 153,700 perusahaan.
Berkenaan rangkaian jalan raya negara, pada tahun 2002, terdapat sejumlah
668,721 km (415,612 batu) jalan raya yang boleh digunakan di Itali, termasuk
6,487 km (4,031 batu) lebuh raya yang milik negara tetapi dikendali oleh
syarikat swasta Atlantia. Pada tahun 2005, sekitar 34,667,000 kereta penumpang
(590 kereta per 1,000 orang) dan 4,015,000 kenderaan pengangkut yang berjalan
atas rangkaian jalan raya negara.

Rangkaian kereta api negara yang milik negara dan dikendali oleh Ferrovie dello
Stato, berjumlah 16,287 km (10,122 batu) yang digunakan oleh 4,937 lokomotif dan
relkar pada tahun 2003; 69% daripadanya dielektrikkan. Rangkaian jalan air
pedalaman negara terdiri daripada sungai-sungai dan terusan-terusan yang boleh
dilayari berjumlah 1,477 km (918 batu) pada tahun 2002. Pada tahun 2004,
terdapat kira-kira 30 lapangan terbang utama (termasuk dua buah pusat iaitu
Malpensa di Milan dan Leonardo Da Vinci di Rom) serta 43 pelabuhan utama
(termasuk pelabuhan di Genoa, iaitu yang terbesar di negara dan kedua terbesar
di Laut Mediterranean). Pada tahun 2005, Itali menyimpan armada pesawat awam
sebanyak 389,000 unit dan armada saudagar sebanyak 581 kapal.

Dengan sekitar 60.6 juta orang, Itali mempunyai jumlah penduduk yang keempat
teramai di Kesatuan Eropah dan yang ke-23 teramai di dunia. Kepadatan
penduduknya pada lebih 200 orang per kilometer persegi (lebih 500 sebatu
persegi), merupakan yang kelima tertinggi di EU. Kawasan yang paling padat ialah
Itali Utara yang hanya merangkumi satu pertiga tanah negara tetapi diduduki oleh
hampir separuh jumlah penduduk negara.

Selepas Perang Dunia Kedua, Itali menikmati pertumbuhan ekonomi yang pesat dan
berpanjangan sehingga penduduk luar bandar beramai-ramai berhijrah ke kota, dan
pada masa yang sama mengubah wajah Itali daripada punca emigrasi besar-besaran
menjadi negara penerima imigran bersih. Kesuburan tinggi berkekalan hingga
1970-an, kemudian menjunam di bawah kadar penggantian, maka pada tahun 2008,
satu perlima orang Itali berusia lebih 65 tahun. Namun demikian, berkat
kedatangan penghijrahan beramai-ramai sejak 1990-an, pada dekad pertama abad
ke-21, Itali mencatatkan pertumbuhan dalam kadar kelahiran kasar (khususnya di
kawasan utara) buat kali pertama sejak bertahun-tahun lamanya. Kadar jumlah
kesuburan juga banyak meningkat pada 1990-an hingga 2000-an, kesan peningkatan
kelahiran di kalangan wanita tempatan mahupun kelahiran luar negara, maka ia
meningkat daripada paras terendah dalam sejarah iaitu 1.18 anak per ibu pada
tahun 1995, kepada 1.41 pada tahun 2008.

Itali menjadi negara punca penghijrah beramai-ramai sebaik sahaja selepas negara
disatuka semula pada lewat abad ke-19. Dari tahun 1898 hingga 1914, iaitu zaman
kemuncak diaspora Itali, kira-kira 750,000 orang Itali berhijrah setiap tahun.
Komuniti-komuniti Itali pernah mekar di bekas jajahan Afrika di Eritrea (hampir
100,000 orang pada awal Perang Dunia II), Somalia dan Libya (150,000 orang Itali
menetap di Libya, untuk membentuk 18% jumlah penduduk). Semua warga Itali di
Libya diusir dari negara Afrika Utara tersebut pada tahun 1970.

Sedekad selepas Perang Dunia Ke-II, lebih 350,000 orang yang terdiri daripada
etnik Itali telah meninggalkan Yugoslavia (lihat Penghijrahan Istrian). Ramai
penduduk berketurunan Itali yang tinggal di Brazil (25 juta), Argentina
(20 juta), Amerika Syarikat (17.8 juta), Perancis (5 juta), Uruguay (1.5 juta),
Kanada (1.4 juta), Venezuela (900,000) dan Australia (800,000).

Pada awal tahun 2010, terdapat 4,235,059 orang warganegara asing (7.1% penduduk
negara) yang menetap di Itali dan berdaftar dengan pihak berkuasa. Perangkaan
ini merangkumi lebih setengah juta kanak-kanak yang lahir kepada warganegara
asing di Itali (pendatang generasi kedua makin menonjol dalam demografi negara)
tetapi tidak termasuk warganegara asing yang meraih kewarganegaraan Itali
(53,696 orang pada 2008). Ini juga tidak termasuk pendatang haram (clandestini)
yang sukar ditentukan jumlahnya. Pada Mei 2008, The Boston Globe menganggarkan
seramai 670,000 pendatang haram berada di Itali.

Pada tahun 2009, asal-usul penduduk imigran Itali terdiri daripada yang berikut:
Eropah (53.5%), Afrika (22.3%), Asia (15.8%), benua Amerika (8.1%) dan Oseania
(0.06%). Taburan penduduk kelahiran asing juga tidak sekata di Itali: 87.3%
pendatang tinggal di kawasan utara dan tengah negara (iaitu kawasan termaju),
manakala hanya 12.8% yang tinggal di selatan semenanjung.

Bahasa kebangsaan Itali tak lain tak bukan bahasa Itali. Ethnologue
menganggarkan bahawa terdapat sekitar 55 juta orang penutur bahasa Itali di
Itali dan 6.7 juta orang lagi di luar negara. Bagaimanapun, seramai 120 hingga
150 juta orang menuturkan bahasa Itali sebagai bahasa kedua atau bahasa budaya
di seluruh dunia.

Bahasa Itali yang menjadi bahasa kebangsaan negara selepas penyatuan Itali,
adalah berasaskan loghat Florence dalam bahasa Tusca dan agak berada di
perantaraan rumpun bahasa Italo-Dalmatia di Selatan dan rumpun bahasa Itali
Utara Gallo-Romawi. Perkembangannya juga dipengaruhi oleh bahasa-bahasa Germanik
daripada puak penjajah pasca Empayar Rom.

Di Itali terdapat bermacam-macam loghat yang dituturkan di seluruh negara dan
terdapat sesetengah orang Itali yang tidak boleh berbahasa Itali langsung. Namun
begitu, penubuhan sistem pendidikan kebangsaan telah menyebabkan kurangnya
kelainan dalam pertuturan bahasa Itali di seluruh negara. Pembakuan bahasa
dirancakkan lagi pada 1950-an dan 1960-an berkat pembangunan ekonomi dan
kebangkitan media massa dan televisyen (penyiar negara, RAI membantu menentukan
bahasa Itali baku).

Sesetengah kelompok etnik mendapat pengiktirafan di sisi undang-undang, dan
sebilangan bahasa minoriti menikmati taraf rasmi bersama bahasa Itali di
sesetengah kawasan di Itali. Bahasa Perancis ialah bahasa rasmi bersama di Valle
d’Aosta, walaupun sebenarnya bahasa Franco-Provencal lebih meluas di situ.
Bahasa Jerman mendapat taraf yang seumpamanya di Wilayah Bolzano-Bozen, begitu
juga dengan bahasa Ladin di beberapa bahagian di wilayah itu dan juga daerah
Trentino. Bahasa Slovenia diiktiraf secara rasmi di wilayah-wilayah Trieste,
Gorizia dan Udine di daerah Friuli Venezia Giulia.

Di kawasan-kawasan terbabit, persuratan rasmi ditulis dalam dua bahasa (atau
tiga bahasa di kawasan Ladin), ataupun disediakan atas permintaan dalam bahasa
Itali ataupun bahasa rasmi bersama itu. Papan tanda lalulintas juga berbilang
bahasa, kecuali di Valle d’Aosta di mana toponim Perancis diutamakan (kecuali
bandar Aosta yang mengekalkan bahasa Itali); hasrat untuk mengitalikan Valle
d’Aosta pada zaman Fasis telah pun dipendamkan. Pendidikan dalam bahasa minoriti
dibenarkan di mana letaknya sekolah-sekolah sedemikan.

Agama Katolik Rom merupakan agama yang terbesar di negara, namun Gereja Katolik
bukan lagi agama rasmi. 87.8% orang Itali mengakui diri sebagai penganut Katolik
Rom, namun hanya kira-kira satu pertiga penganut mengakui kuat pegangan agamanya
(36.8%).

Kebanyakan orang Itali percaya kepada Tuhan ataupun sesuatu kuasa hidup yang
rohani. Menurut tinjauan Eurobarometer yang terkini (2005): 74% warganegara
Itali menjawab bahawa 'mereka percaya akan kewujudan Tuhan', 16% menjawab bahawa
'mereka wujud akan suatu jenis roh atau kuasa hidup' dan 6% lagi menjawab bahawa
'mereka tidak percaya akan sebarang jenis roh, Tuhan, atau kuasa hidup'.

Gereja Katolik Itali ialah sebahagian Gereja Katolik Rom sedunia di bawah
kepimpinan Paus, kuria di Rom, dan Persidangan Biskop Itali. Selain Itali, dua
buah negara berdaulat yang lain terangkum dalam kawasan uskup yang bertapak di
Itali, iaitu San Marino dan Kota Vatikan. Terdapat 225 kawasan uskup di Gereja
Katolik Itali. Walaupun Kota Vatikan bukan wilayah Itali mengikut undang-undang,
namun ia terletak dalam lingkungan Rom, dan bahasa Itali merupakan bahasa yang
paling kerap dituturkan dan bahasa kedua Kuria Rom selain bahasa Latin.

Itali kaya dengan kebudayaan Katolik, terutamanya kerana ramai santo, martir dan
paus Katolik merupakan orang Itali. Seni Katolik Rom di Itali mekar pada
zaman-zaman Pertengahan, Pembaharuan dan Barok, ketika ia digiatkan oleh
tokoh-tokoh seni seperti Michelangelo, Leonardo Da Vinci, Raphael, Caravaggio,
Fra Angelico, Gian Lorenzo Bernini, Sandro Botticelli, Tintoretto, Titian,
Raphael dan Giotto. Seni bina Katolik Rom di Itali juga tidak kurang kaya dan
mengagumkan, dengan gereja-gereja dan basilika-basilika seperti Basilika St
Peter, Gereja Besar Florence dan Basilika St Mark. Itali juga tempat tinggal
bilangan kardinal yang teramai di dunia, dan juga negara yang paling banyak
gereja Katolik Rom per kapita.

Walaupun mazhab Kristian utama Itali ialah Katolik Rom, namun juga terdapat
golongan minoriti yang bermazhab Protestan, Waldensian, Ortodoks Timur dan
lain-lain.

Pada abad ke-20, Saksi Jehovah, Pentekostalisme, Evangelikalisme tak bermazhab,
dan Mormonisme merupakan cabang-cabang Protestan yang paling pesat berkembang.
Kedatangan penghijrah dari Afrika Barat, Tengah, dan Timur pada awal abad ke-21
telah meningkatkan jumlah penganut Baptis, Anglikan, Pentekosta dan Evangelikal
di Itali, sementara penghijrahan dari Eropah Timur pula membesarkan komuniti
Ortodoks Timur.

Pada tahun 2006, 2.1% penduduk Itali menganut Protestan, sementara 1.2% yang
lain menganut Ortodoks Timur. Kelompok-kelompok Kristian yang lain di Itali
terdiri daripada, antara lainnya, lebih 700,000 Kristian Ortodoks Timur,
termasuk 180,000 Ortodoks Yunani, 550,000 Pentekosta dan Evangelis (0.8%),
termasuk 400,000 ahli Perhimpunan Tuhan, 235,685 Saksi Jehovah (0.4%), 30,000
Waldensian, 25,000 Adventis Hari Ketujuh, 22,000 Mormon, 15,000 Baptis (termasuk
5,000 Baptis Bebas), 7,000 Lutheran, 4,000 Methodist (bersekutu dengan Gereja
Waldensian).

Agama yang paling lama wujud di Itali ialah agama Yahudi, kerana bangsa Yahudi
sudah lama menetap di Rom Kuno sebelum kelahiran Nabi Isa. Di Itali lahirnya
ramai tokoh Yahudi yang berpengaruh, seperti Luigi Luzzatti yang menjadi Perdana
Menteri pada tahun 1910; Ernesto Nathan yang berkhidmat sebagai datuk bandar Rom
pada tahun 1907 hingga 1913; dan Shabbethai Donnolo, seorang ahli sains Zaman
Pertengahan. Sewaktu Holokus, Itali menyerap ramai orang pelarian Yahudi dari
Jerman Nazi. Bagaimanapun, apabila Itali diambil alih oleh kerajaan boneka Nazi,
sekitar 15% orang Yahudi Itali dibunuh walaupun kerajaan Fasis enggan menghantar
golongan Yahudi ke kem maut Nazi. Oleh sebab peristiwa ini dan juga emigrasi
sebelum dan selepas Perang Dunia Kedua, komuniti Yahudi di Itali sudah mengecil
kepada sekitar 45,000 orang sekarang.

Kesan penghijrahan dari merata dunia, jumlah penganut bukan Kristian semakin
ramai. Pada tahun 2009, terdapat 1.0 juta umat Islam di Itali yang membentuk
1.6% jumlah penduduk, namun hanya 50,000 orang Muslim yang memegang
kewarganegaraan Itali. Pihak berkecuali menganggarkan jumlah penduduk Muslim di
Itali antara 0.8 juta hingga 1.5 juta.

Itali juga diduduki oleh 200,000 penganut agama yang berasal dari benua kecil
India, termasuk 70,000 orang Sikh yang beribadah di 22 gurdwara di seluruh
negara, 70,000 orang Hindu, dan 50,000 orang penganut agama Buddha. Juga
terdapat kira-kira 4,900 orang Bahá'í di Itali pada tahun 2005.

Pendidikan awam di Itali adalah percuma dan wajib untuk kanak-kanak berusia 6
hingga 15 tahun. Sistem pendidikan Itali terdiri daripada tahap rendah lima
tahun dan tahap menengah lapan tahun yang terbahagi kepada sekolah menengah gred
pertama (sekolah menengah rendah) dan sekolah menengah gred kedua (sekolah
tinggi). Itali juga menawarkan pendidikan swasta.

Mengikut National Science Indicators (1981–2002), pangkalan data yang dibentuk
oleh Research Services Group dan mengandungi senarai statistik output dan
petikan untuk lebih 90 negara, Itali mencatat output kertas kerja saintifik yang
melebihi purata dunia (dari segi bilangan kertas kerja yang dikarang oleh
sekurang-kurangnya seorang pengarang dari Itali) dalam bidang sains angkasa
(9.75% kertas kerja di dunia dari Itali), matematik (5.51% kertas kerja di
dunia), sains komputer, neurosains, fizik, sains sosial, psikologi dan
psikiatri, dan ekonomi dan perniagaan.

Itali menempatkan beraneka institusi pengajian tinggi, baik universiti, kolej,
mahupun akademi. Universiti Bocconi di Milan bertempat di kalangan 20 maktab
perniagaan terunggul di dunia oleh akhbar The Wall Street Journal, khususnya
berkat program M.B.A. yang menaikkan institusi ini ke tangga ke-17 dari segi
keutamaan perekrutan siswazah pada tahun 2007. Selain itu, Forbes juga
menempatkan Bocconi di tangga teratas sedunia untuk kategori Berbaloi dengan
Harga. Pada Mei 2008, Bocconi mengatasi beberapa maktab perniagaan terunggul
sedunia yang lain dalam ranking pendidikan eksekutif Financial Times untuk
mendapat tangga ke-5 di Eropah dan ke-15 di dunia.

Antara universiti-universiti dan politeknik-politeknik terunggul yang lain
termasuk Politeknik Milan (pada tahun 2009, ia merupakan universiti teknikal
ke-57 tertinggi di dunia oleh kajian Top Universities bagi pihak Times Higher
Education; dan juga institusi terbaik di Itali dari segi pengeluaran saintifik,
penarikan pelajar asing, dan lain-lain menurut kajian tempatan), Universiti Rom
la Sapienza (universiti ke-33 terbaik di Eropah pada tahun 2005, di kalangan 50
kolej terunggul di Eropah dan 150 yang terunggul di dunia) dan Universiti Milan
(satu-satunya anggota Itali dalam Liga Universiti Penyelidikan Eropah (LERU),
sekumpulan prestij 20 Universiti Eropah yang berintensif penyelidikan; nombor
satu di Itali dan ke-7 di Eropah mengikut Leiden Ranking).

Maktab pengajian tertua yang masih wujud di Itali dan seluruh dunia Barat ialah
Universiti Bologna. Pada tahun 2009, Universiti Bologna ialah satu-satunya
maktab Itali dalam 200 Universiti Terbaik di Dunia keluaran The Times.

Itali mengamalkan sistem penjagaan kesihatan awam sejak tahun 1978. Perbelanjaan
penjagaan kesihatan di Itali menyumbangkan 9.0% KDNK negara pada tahun 2008,
sedikit melebihi purata negara OECD iaitu 8.9%. Bagaimanapun, Itali menduduki
tempat kedua sistem penjagaan kesihatan terbaik di dunia, dan tempat ketiga
prestasi penjagaan kesihatan di dunia.

Itali mencatat jangka hayat ke-12 tertinggi di dunia pada tahun 2010, tetapi
juga berdepan dengan peningkatan orang yang terlebih berat badan atau obes
dengan 34.2% orang Itali yang mengaku terlebih berat badan dan 9.8% melaporkan
diri sebagai obes. 22% penduduk Itali merokok setiap hari pada tahun 2008.
Merokok di tempat awam, termasuk bar, kedai makan, kelab malam dan pejabat telah
dihadkan kepada bilik has yang berudara sejak tahun 2005.

Selama ratusan tahun, Itali telah melahirkan ramai ahli sains yang handal-handal
belaka, antara mereka ialah mungkin polimat yang paling terkenal dalam sejarah,
iaitu Leonardo da Vinci yang membuat bermacam-macam sumbangan kepada pelbagai
bidang, termasuk seni, biologi, dan teknologi. Galileo Galilei ialah seorang
ahli fizik, matematik, dan astronomi yang memainkan peranan utama dalam Revolusi
Sains. Antara pencapaian beliau ialah pemerhatian astronomi menerusi teleskop,
dan sokongan kepada fahaman Copernicus. Enrico Fermi, ahli fizik yang memenangi
hadiah Nobel merupakan ketua pasukan yang membina reaktor nuklear pertama dan
juga dikenang kerana banyak lagi sumbangannya kepada bidang fizik, termasuklah
pembangunan teori kuantum.

Antara tokoh-tokoh Itali lain yang mengembangkan ilmu sains dan teknologi
sedunia ialah Giovanni Domenico Cassini, ahli astronomi yang membuat banyak
penemuan penting tentang Sistem Suria; Alessandro Volta, ahli fizik yang
mencipta bateri elektrik; ahli-ahli matematik yang menjayakan kemajuan besar
dalam bidang mereka, iaitu Lagrange, Fibonacci, dan Gerolamo Cardano yang
terkenal kerana Ars Magna yang diiktiraf umum sebagai layanan moden yang pertama
pada matematik; Marcello Malpighi, seorang doktor dan pengasasanatomi
mikroskopik; Lazzaro Spallanzani, ahli biologi yang menjalankan penyelidikan
penting tentang fungsi badan, pembiakan haiwan, dan teori sel; Camillo Golgi,
ahli fizik, patologi, dan pemenang hadiah Nobel yang terkenal kerana menemui
kompleks Golgi serta membuka laluan kepada penerimaan doktrin Neuron; dan
Guglielmo Marconi yang menerima Hadiah Nobel dalam Fizik kerana mencipta radio.

Di Itali letaknya jumlah Tapak Warisan Dunia UNESCO yang terbanyak (45) setakat
ini, serta menyimpan kekayaan seni, budaya dan sastera sedunia dari pelbagai
zaman. Di Itali letaknya sejumlah kira-kira 100,000 monumen yang beraneka jenis
(muzium, istana, binaan, patung, gereja, balai seni, vila, pancutan air, rumah
bersejarah dan tinggalan arkeologi). Antara binaan-binaan terhebat dalam seni
bina Barat terletak di Itali, seperti Colosseum, Gereja Besar Milan,Gereja Besar
Florence, Menara Condong Pisa dan reka bina kota Venice.

Bidang seni lukis Itali menemui kemuncak kegemilangannya pada zaman-zaman
Romanesque, Gothik, Pembaharuan dan Barok, apabila lahirnya pelukis-pelukis
handalan seperti Michelangelo, Leonardo da Vinci, Donatello, Caravaggio,
Bernini, Titian dan Raphael. Kesenian Itali bangkit semula pada abad ke-20
dengan gaya Futurisme, terutamanya hasil seni Umberto Boccioni dan Giacomo
Balla, disusuli oleh lukisan metafizik Giorgio de Chirico yang berpengaruh hebat
terhadap gerakan Surealisme dan generasi-generasi seniman yang seterusnya.

Asas bahasa Itali moden ditetapkan oleh pemuisi Florence, Dante Alighieri yang
karya paling agungnya, Divina Commedia (Komedi Kudus), diangkat sebagai
kenyataan sastera terulung yang dihasilkan di Eropah pada Zaman Pertengahan.
Sasterawan-sasterawan berbangsa Itali tiada kurangnya: Giovanni Boccaccio,
Giacomo Leopardi, Alessandro Manzoni, Torquato Tasso, Ludovico Ariosto, dan
Francesco Petrarca yang terkenal kerana mencipta gaya puisi soneta. Itali juga
berbangga kerana namanya diharumkan oleh ramai sasterawan moden yang memenangi
hadiah Nobel pula termasuk pemuisi nasionalis Giosuè Carducci (1906), pengarang
realis Grazia Deledda (1926), pengarang teater Luigi Pirandello (1936), pemuisi
Salvatore Quasimodo (1959) dan Eugenio Montale (1975), ahli satira dan pengarang
teater Dario Fo (1997).

Kesenian Itali diserikan lagi oleh industri fesyen yang hebat dan banyak
berpusat di bandaraya Milan. Jenama-jenama fesyen utama dari Itali seperti
Gucci, Prada, Versace, Valentino,Armani, Dolce & Gabbana, Missoni, Fendi,
Moschino, Max Mara dan Ferragamo, dipandang sebagai syarikat-syarikat fesyen
yang terunggul di dunia. Begitu juga, Vogue Italia disanjungi sebagai majalah
fesyen yang paling terkemuka dan berprestij di dunia.

Muzik klasikal sebati dengan jati diri Itali, di mana terciptanya alat-alat
muzik seperti piano dan biola, di samping banyak jenis muzik klasikal yang
menonjol seperti simfoni, konserto, dan sonata, yang dikatakan lahir sekitar
abad ke-16 dan ke-17. Antara penggubah-penggubah muzik terkenal dari Itali
termasuklah Palestrina, Monteverdi, Vivaldi, Rossini, Verdi dan Puccini pada
zaman Pembaharuan dan Moden Awal. Muzik pop pula diserikan oleh Berio dan Nono
yang terkenal sebagai perintis muzik eksperimental dan elektronik, serta
artis-artis yang disanjungi di mata dunia seperti Andrea Bocelli, Laura Pausini,
dan Eros Ramazzotti. Walaupun tradisi muzik klasikal masih teguh di Itali,
seperti yang terbukti dengan puluhan dewan opera yang terkenal seperti La Scala
di Milan dan San Carlo di Naples, serta para seniman seperti pemain piano
Maurizio Pollini dan penyanyi tenor mendiang Luciano Pavarotti, namun rakyat
Itali tidak kurang menyambut baik persada muzik kontemporari yang rancak di
negara itu.

Itali terkenal sekali sebagai tempat kelahiran opera. Opera Itali dipercayai
diasaskan pada awal abad ke-17, di bandar-bandar Itali seperti Mantua dan
Venice. Lama-kelamaan, karya-karya yang digubah oleh tokoh Itali pada abad ke-19
dan awal abad ke-20 seperti Rossini, Bellini, Donizetti, Verdi dan Puccini,
berada di kalangan opera-opera paling sohor yang pernah digubah dan kini masih
dipersembahkan di dewan-dewan opera di merata dunia. Dewan opera La Scala di
Milan merupakan salah sebuah dewan opera yang terunggul di dunia. Antara
bakat-bakat nyanyian opera Itali yang termasyhur sekali ialah Enrico Caruso,
Alessandro Bonci, Luciano Pavarotti, Andrea Bocelli, dan ramai lagi.

Sejarah perfileman Itali bermula beberapa bulan selepas Lumière bersaudara
memulakan pameran wayang gambar bergerak. Filem buatan Itali yang sulung hanya
beberapa saat panjangnya, menunjukkan Paus Leo XIII menyampaikan restu ke
hadapan kamera. Industri perfileman Itali pada awalnya terbukti mendapat
perhatian di pasaran dunia. Kemudian, ia juga dimanfaatkan oleh Benito Mussolini
yang mengasaskan studio Cinecittà yang masyhur di Rom untuk penghasilan bahan
dakyah Fasis hingga Perang Dunia Kedua. Selepas peperangan, filem-filem Itali
tetap diminati di dunia sehingga 1980-an apabila ia mengalami kemerosotan
kesenian. Antara pengarah-pengarah filem Itali yang terkenal dari zaman tersebut
termasuk Vittorio De Sica, Federico Fellini, Sergio Leone, Pier Paolo Pasolini,
Luchino Visconti, Michelangelo Antonioni dan Dario Argento. Antara filem-filem
Itali yang menjadi pusaka perfileman sedunia ialah La dolce vita, Il buono, il
brutto, il cattivo dan Ladri di biciclette. Baru-baru ini, persada perfileman
Itali sekali-sekala mendapat perhatian antarabangsa, antaranya La vita è bella
arahan Roberto Benigni dan Il postino oleh Massimo Troisi.

Itali mengamalkan tradisi kesukanan sejak sekian lama. Dalam pelbagai sukan,
baik berpasukan mahupun perseorangna, Itali bermaruah tinggi dan mencapai banyak
kejayaan. Sukan yang paling diminati ramai tak lain tak bukan bola sepak,
diikuti oleh bola keranjang dan bola tampar yang turut dikuasai oleh Itali.
Pasukan bola sepak Itali memenangi empat Piala Dunia FIFA setakat ini, kali
terakhir pada tahun 2006. Itali juga mempertaruhkan jaguh-jaguh handalan dalam
sukan lumba basikal, tenis, balapan dan padang, lawan pedang, sukan musim sejuk
dan ragbi. Scuderia Ferrari dari Itali ialah pasukan paling lama yang masih
aktif dalam perlumbaan Grand Prix semenjak mulai bertanding pada tahun 1948,
apatah lagi ia juga pasukan Formula Satu yang paling cemerlang dalam sejarah
dengan rekod 15 kejuaraan pemandu dan 16 kejuaraan pengeluar kereta (setakat
2010).

Masakan Itali moden telah berevolusi seiring dengan perubahan sosial dan politik
berabad-abad, dengan akar umbinya seawal-awal abad ke-4 SM. Perubahan hebat
berlaku apabila Dunia Baru ditemui dan jenis sayur-sayuran baru ditemui, seperti
ubi kentang, tomato, cili kembung dan jagung. Bagaimanapun, ramuan-ramuan utama
masakan Itali moden ini tidak diperkenalkan secara besar-besaran sebelum abad
ke-18.

Ramuan dan hidangan tempatan berbeza-beza mengikut setempat. Bagaimanapun,
banyak juga hidangan daerah yang telah tersebar ke merata negara dalam pelbagai
bentuk kelainan. Keju dan wain sebati sekali dalam masakan Itali kerana
memainkan peranan-peranan yang berbeza di peringkat daerah dan negara dengan
kepelbagaian jenisnya serta undang-undang Denominazione di origine controllata
(penamaan terlaras). Tidak lupa juga minuman kopi, khususnya espresso, yang
sudah menjadi mustahak sekali dalam masakan kebudayaan Itali. Some famous dishes
and items include pasta, pizza, cappuccino, spaghetti, maccheroni, salami,
lasagna, focaccia, dan gelato.



https://ms.wikipedia.org/wiki/Janna_Nick

Nurul Jannah binti Muner (dilahirkan pada 1 Jun 1995) atau lebih dikenali
sebagai Janna Nick merupakan seorang pelakon dan penyanyi wanita Malaysia
berketurunan Melayu, Cina dan Pakistan. Beliau mula bergiat aktif dalam bidang
lakonan dengan memegang watak tambahan dalam telefilem Cinta Vlog (2012). Beliau
mula dikenali secara meluas menerusi peranan signifikannya sebagai Nur Jannah
dalam siri drama waktu perdana yang diiktiraf secara kritikal, Syurga Nur (2015)
bersama Azrel Ismail dan Amar Asyraf, dan meraih penghargaan seterusnya menerusi
watak utama sebagai Iman Firdaus dalam siri drama, Kau Aku Kita (2015) bersama
Saharul Ridzwan yang mana beliau memenangi Aktres Pilihan di Anugerah Drama
Festival Kuala Lumpur 2016. Selepas Kau Aku Kita tamat, beliau membintangi drama
Anakku Diva sebagai Melati dan Suami Tanpa Cinta sebagai Ain Syifa.

Dalam teater, beliau memegang watak sebagai Me Mang Nak dalam pementasan teater
Zombie La La La yang dipentaskan di Istana Budaya pada 13 hingga 21 Februari
2016. Sebagai penyanyi, beliau telah melancarkan single pertama yang bertajuk
"Mungkin Saja" pada 23 Januari 2016 yang menjadi percubaan sulung beliau dalam
bidang muzik. Pada Mei 2016, beliau dilantik sebagai duta dan jurucakap bagi
portal pendidikan FullAMark yang dimiliki oleh The New Straits Times dan juga
dilantik sebagai duta dan jurucakap bagi produk kecantikan Fantasi Colour
Cosmetic (FCC).

Beliau beralih kepada peranan yang lebih kedewasaan menerusi drama waktu perdana
di Slot Akasia TV3 Biar Aku Jadi Penunggu bergandingan bersama Ashraf Muslim.
Selain itu, Janna bakal muncul dengan filem sulung lakonannya, Kimchi Untuk Awak
yang dijangka akan ditayangkan pada awal 2017 serta drama bertajuk Dia yang juga
akan bersiaran di Slot Akasia TV3 nanti.

Sepanjang kerjaya lakonannya, Janna telah menerima pelbagai anugerah dan
pencalonan termasuk Anugerah Drama Festival Kuala Lumpur 2016 bagi Aktres
Pilihan dan Anugerah Bintang Popular Berita Harian 2015 bagi Artis Baharu Wanita
Paling Popular. Pada Februari 2017, beliau menyertai LOL Entertainment bagi
menguruskan kerjaya seninya.

Janna Nick dilahirkan pada 1 Jun 1995 sebagai Nurul Jannah binti Muner di Sungai
Petani, Kedah, berdasarkan dokumen kelahirannya dan merupakan anak kedua
daripada empat beradik dalam keluarganya. Adik-beradik beliau ialah abang
sulungnya, Mohamad Firdaus, dua adik perempuannya, Nurul Balqish dan Nur Iris
Rose Sofiea. Beliau berdarah kacukan Cina, Pakistan dan Thai di sebelah
kedua-dua ibu bapanya. Janna juga bergiat aktif dalam pasukan sorak di sekolah
bersama adiknya, Janna juga pernah bergiat aktif dalam pertandingan nyanyian
semasa zaman persekolahannya. Beliau sekeluarga pernah menetap di Amsterdam,
Belanda selama 3 tahun sewaktu Janna Nick masih kecil.

Janna Nick memulakan kerjaya awalnya sebagai model iklan komersial dan video
korporat sebelum muncul dalam pelbagai rancangan televisyen. Ketika itu, usia
beliau dalam 5 hingga 7 tahun tetapi mengambil keputusan berhenti kerana mahu
menumpulan perhatian pada pendidikannya. Janna mendapat tawaran menyambung
pelajaran di Universiti Teknologi Mara (UiTM) di Arau, Perlis tetapi menolak
kerana ingin menumpukan kepada bidang lakonan. Janna berhasrat untuk meneruskan
pengajian di ibu negara. Berminat dengan bidang lakonan sejak kecil dan sering
memaksa ibunya membawa kemana ke mana-mana sesi uji bakat diadakan. Cita-citanya
mahu menjadi pelakon dan usahawan berjaya. Selepas mendapat keputusan A dalam
semua subjek mata pelajaran sekolah, Janna terus memohon keluar dari MRSM untuk
bersekolah harian biasa.

Lakonan pertamanya pada 2012 ialah menerusi telefilem Cinta Vlog, yang mana
beliau memegang watak pembantu sebagai Risa, bersama-sama dengan pelakon
utamanya, Aliff Aziz dan Wawa Zainal, telefilem ini disiarkan di TV9. Seterusnya
beliau berlakon dalam drama Ikatan, bersama-sama dengan Ayu Raudhah dan Iqram
Dinzly, ia bersiaran di TV2. Pada 2013, beliau membawakan peranan sebagai Elle
dalam siri TV Jodoh lakonan Dazrin Kamarudin yang bersiaran di Astro Ria dan
sebagai Nur dalam siri Tanah Kubur (Musim 8) episod "Minyak Murai Gila" di Astro
Oasis. Janna Nick memegang dua peranan dalam dua siri televisyen di TV1, iaitu
watak sebagi Astri dalam Syurga Di Wajahmu dan watak sebagai Aishah dalam Di
Penghujung Dendam. Beliau turut membintangi drama online, Dan Calonnya Adalah di
laman web Tonton.com.my, memegang watak sebagai Shai. Pada tahun berikutnya,
Janna membawakan kembali watak Elle dalam musim kedua siri drama Jodoh,
seterusnya beliau muncul dalam dua drama TV, Puasa Oh Puasa dan Kasih Berbisik.

Pada 2015, namanya menjadi perhatian ramai apabila bergandingan bersama Amar
Asyraf dan Azrel Ismail menerusi siri drama Syurga Nur, yang mana beliau
memegang watak utama sebagai Nur Jannah, drama ini diarahkan oleh Azman “Jinggo”
Yahya dan diterbitkan oleh Sheila Rusly menerusi JS Pictures dan disiarkan di
Slot Akasia TV3, drama ini mengisahkan Nur yang kehilangan ibu bapanya dalam
kemalangan jalan raya. Sejak itu, Nur dibesarkan oleh makciknya yang sering
menderanya. Nur melarikan diri dari rumah dan berjumpa dengan Sarina yang
menyayanginya seperti anak kandungnya. Drama ini turut dibintangi oleh Raja
Ilya, Dayana Roza, Erwin Dawson Janna berlakon dalam drama 60 episod, Keluarga
Karaoke yang mana beliau membawakan watak sebagi Shirley. Drama yang disiarkan
di Astro Mustika HD dan Astro Bella ini turut dibintangi oleh Elyana, Raja Ema,
Sherry Ibrahim dan Elfaeza Ul Haq. Profil beliau sebagai pelakon terus
berkembang dengan membintangi telefilem Bila Cinta Berbunga lakonan Uqasha
Senrose dan Zahiril Adzim yang bersiaran di TVi, Janna memegang watak pembantu
sebagai Amira. Beliau turut membintangi drama Bila Hati Telah Hitam di Astro
Oasis menerusi episod "Fanatik" dengan memegang watak lakonannya sebagai Azwa.
Pada tahun sama, beliau berlakon bersama Idris Khan, Cat Farish dan Shahz Jaszle
menerusi drama Abang Sado Jemur Kain yang bersiaran di Slot Iris TV3. Janna juga
membintangi muzik video lagu "Mikraj Cinta" nyanyian Datuk Siti Nurhaliza, dalam
muzik video ini, Janna memegang watak sebagai seorang wanita yang sedang asyik
berselfie sambil memandu keretanya sehingga mengakibatkan kemalangan yang
mengorbankan tiga sekeluarga. Beliau turut membintangi drama online, Si Montel
di HyppTV.

Pada tahun yang sama, Janna kemudiannya membintangi dua telefilem di TV1 —
Bejalai (watak sebagai Julia) dan Cinta & Coklat (watak sebagai Sheila), serta
satu telefilem di TV3, Sayang Suria. Beliau sekali lagi bekerja di bawah
bimbingan Sheila Rusly dan suami, Azman Yahya menerusi siri drama Kau Aku Kita
yang diadaptasi daripada novel dengan judul sama karya Orkid Edyliyne terbitan
Fajar Pakeer, beliau memegang watak sebagai Iman Firdaus, bergandingan bersama
Saharul Ridzwan sebagai Im Aus dan bersiaran di TV3 menerusi Slot Lestary. Drama
ini melayakkan beliau memenangi Aktres Pilihan di Anugerah Drama Festival Kuala
Lumpur (DFKL) 2016. Gandingannya bersama Saharul juga memenangi Pasangan Pilihan
di anugerah sama, drama Kau Aku Kita mencapai penarafan sebanyak 4.7 penonton,
pertama kali dalam Slot Lestary dan paling tertinggi dalam drama adaptasi dan
sejarah televisyen Malaysia. Pada 2016, beliau berlakon dalam drama Anakku Diva
di TV3 dan Suami Tanpa Cinta di Astro Ria, beliau bergandingan bersama Shukri
Yahaya dan memegang watak sebagai Ain Syifa. Janna meluahkan rasa syukur diatas
penerimaan penonton terhadap keserasian beliau bersama Shukri Yahaya di dalam
drama itu. Namun beliau akan cuba untuk mengelak melakukan adegan berpelukan
melampau sehingga boleh menimbulkan kemarahan. Beliau juga melibatkan diri dalam
pementasan teater apabila membintangi teater yang bertajuk Zombie La La La yang
dipentaskan pada 13 hingga 21 Februari 2016 di Istana Budaya, Kuala Lumpur,
beliau memegang watak utama sebagai Me Mang Nak.

Pada Januari, Janna melancarkan single sulungnya, "Mungkin Saja" yang menjadi
lagu tema drama Suami Tanpa Cinta lakonannya. Ia menjadi percubaan sulungnya
dalam industri muzik Malaysia, lagu yang berentak pop ini dicipta dan ditulis
oleh Kuncidemak dan diterbitkan oleh syarikat rakaman Hikayat Records.
Bagaimanapun, Janna menepis tuduhan segelintir pihak kononnya beliau semakin
tamak dalam mengejar populariti apabila membuat keputusan untuk menjadi
penyanyi. Ternyata percubaan terbarunya sebagai penyanyi membuahkan hasil
apabila "Mungkin Saja" telah terpilih untuk layak ke peringkat Separuh Akhir
Muzik Muzik 31. Lagu ini juga menduduki tangga ke-11 di Carta Era. Semua ini
juga adalah sebagai memenuhi permintaan para peminatnya yang mengikuti
perkembangan kerjaya lakonnya. Pada Mac, Janna memenangi anugerah Aktres Pilihan
dan Pasangan Pilihan (bersama Saharul Ridzwan) di Anugerah Drama Festival Kuala
Lumpur menerusi lakonannya dalam drama Kau Aku Kita, ini merupakan anugerah
pertama yang dimenanginya. Pada April, beliau menerima pencalonan di Anugerah
Bintang Popular Berita Harian 2016 menerusi kategori Artis Baharu Wanita
Popular, tetapi tewas kepada pelakon drama Cinta Si Wedding Planner, Mira Filzah
serta pencalonan di Anugerah Melodi 2016 anjuran TV3, Harian Metro dan Hot FM.
Pada masa yang sama, beliau membintangi telefilem Anak Ibu Buangan Ibu arahan
Ellie Suriati yang bersiaran di Slot Cerekarama TV3 pada 5 Mac sempena Drama
Festival Kuala Lumpur 2016 (DFKL 2016) beliau memegang watak sebagai Putri
Aishah, seorang remaja yang degil dan nakal, telefilem ini turut dibintangi oleh
Johan As'ari, Aida Aris dan Azri Iskandar. Pada bulan yang sama, Janna menerima
dua pencalonan di Anugerah Pilihan Online 2016 (APO2016) bagi kategori Aktres
Terbaik Pilihan Online (beliau dicalonkan bersama Ayda Jebat, Mia Ahmad, Mira
Filzah dan Zara Zya) dan Wanita Anggun Pilihan DNARS, anugerah APO2016
dianjurkan oleh mStar Online dan stesen radio Suria FM, untuk mengiktiraf
kepentingan media digital dan mereka yang telah membuat perbezaan di platform,
anugerah APO2016 diadakan di Auditorium Perdana, Angkasapuri, Kuala Lumpur pada
30 April.

Janna membuat kemunculan sulung di layar lebar menerusi filem Kimchi Untuk Awak
arahan Michael Ang yang menjalani penggambaran di Kuala Lumpur dan Lembah
Kelang. Penggambaran filem yang diadaptasi daripada novel karya Suri Ryana
dengan judul sama ini juga dijalankan di Seoul, Korea Selatan. Turut membintangi
filem ini ialah Aiman Hakim Ridza, Emma Maembong dan Ruhainies, filem ini
mengisahkan tentang Bella, seorang pelajar di universiti Korea Selatan
menghabiskan cuti semesternya di Malaysia. Hidup Bella menjadi kucar-kacir sejak
insiden dia terlanggar seorang lelaki kacukan Melayu Korea bernama Danial Lee
Jae Hwan. Filem ini dijangka akan ditayangkan di pawagam pada awal 2017. Beliau
turut membuat penampilan khas dalam sitkom J.K.K di TV3 menerusi episod "Hari
Keluarga". Selepas muncul dengan beberapa projek televisyen dan single terbaru,
Janna memperlahankan aktiviti lakonan kerana ingin meluangkan masa bersama
keluarga bersempena dengan kedatangan bulan Ramadan Al-Mubarak. Beliau mengakui
teruja menanti ketibaan Ramadan kerana sudah lama tidak berehat panjang apabila
sering diasak kesibukan hingga menyebabkan ibunya mengeluh ekoran dirinya jarang
mempunyai masa bersama keluarga dan hanya akan kembali ke lokasi penggambaran
seminggu selepas sambutan Aidilfitri nanti, sempena sambutan Hari Raya
Aidilfitri, Janna membintangi dua teledrama khas sempena Hari Lebaran, Kau Aku
Kita Raya di TV3 dan Syurga Tanpa Cinta Raya di Astro Ria, beliau juga tampil
sebagai tetamu jemputan dalam rancangan Ketuk-Ketuk Syawal di TV1 dan sebagai
pelakon dengan watak sebagai Sakinah dalam telefilem Tragedi Hari Raya di Astro
Prima.

Pada Oktober, Janna membatalkan hasrat untuk menarik diri daripada saingan
separuh akhir Muzik Muzik 31 pada 4 November selepas dipujuk komposer dan
penulis lirik lagu nyanyiannya "Mungkin Saja" iaitu Kunci Demak, sebelum ini dia
berhasrat untuk menarik diri kerana merasakan dirinya kurang kemampuan sebagai
penyanyi. Kegagalan "Mungkin Saja" ke peringkat akhir Anugerah Juara Lagu (AJL)
tidak mematahkan semangat Janna untuk tampil dengan lagu kedua. Pada November,
beliau sekali lagi bergandingan bersama Saharul Ridzwan dalam supertelefilem
bertajuk Bo Bajet. Demi tuntutan watak sebagai inspektor polis, Janna sanggup
memotong pendek rambutnya seperti lelaki. Dalam pada itu, Janna memaklumkan
dirinya bakal terbabit dengan penggambaran drama 60 episod berjudul Dia, hasil
kerjasama produksi Malaysia dan Indonesia. Dalam drama berkenaan, beliau bakal
bergandingan dengan pelakon Indonesia, Irwansyah. Beliau bergandingan bersama
Ashraf Muslim dalam drama Biar Aku Jadi Penunggu yang kini bersiaran di Slot
Akasia TV3, Janna memegang watak sebagai Iffat Hamani.

Menjadi antara pelapis pelakon generasi baharu yang meningkat naik tidak pernah
sesekali membuat dirinya terawang-awangan. Tidak pernah termakan pujian dan
populariti yang dikecapi, Janna enggan dihanyutkan dengan gelombang yang tidak
pernah bertepi. Beliau sentiasa berwaspada dan mengingatkan diri tentang tujuan
utama memasuki bidang seni, glamor dan popular bukan menjadi keutamaannya.
Baginya dia yakin hal yang satu itu akan datang dengan sendiri seandainya dia
ikhlas dalam pekerjaan yang dilakukan. Sepanjang menjadi pelakon, Janna mengaku
dirinya tidak lagi boleh mempercayai orang lain dengan mudah dalam usaha
mengelakkan kontroversi daripada berulang sambil turut melihat kontroversi yang
dihadapinya sebagai ruang untuk bermuhasabah diri. Janna juga berhasrat mencabar
dirinya sebagai pengacara sekali gus mahu menggapai gelaran sebagai artis
versatil.

Dalam pada itu, Janna mengakui ibunya tidak ambil peduli soal kontroversi yang
melanda dirinya baru-baru ini. Sebaliknya, Janna menjelaskan ibunya lebih
mengenali dirinya berbanding orang lain serta beliau tahu situasi sebenar. Namun
begitu, beliau menjelaskan bahawa kepercayaan yang diberikan oleh ibunya tidak
disia-siakan dan sebagai anak, Janna akan pastikan ibunya sentiasa gembira
dengan setiap perkara yang dilakukannya.

Janna Nick didakwa memuat naik video beserta kaspyen yang mencemuh pelakon drama
Hello, Mr. Perfect!, Ruhainies Farehah di akaun Instagram miliknya pada April
2016. Perselisihan antaranya dengan Ruhainies mula menjadi bualan apabila Janna
dikatakan menghasut pengarah Michael Ang untuk menyingkirkan Ruhainies sebagai
antara teraju filem pertama arahannya, Kimchi Untuk Awak. Salah faham itu
bagaimanapun, terlerai apabila Ruhainies memilih untuk berdamai. Janna tampil
menjawab dakwaan Ruhainies berhubung isu rakaman video yang dimuat naik dan
keterangan gambar yang dikatakan mencemuh dirinya itu. Dengan meluahkan isi
hatinya, Janna Nick mempertahankan tindakannya memuat naik rakaman video
berkenaan, Janna berkata beliau memuat naik video itu sebab hendak menjelaskan
keadaan sebenar. Ini kerana terlalu banyak kenyataan yang dikeluarkan Ruhainies
yang menganggapnya tidak matang adalah tidak betul. Janna berkata, dia memilih
untuk berdiam diri pada mulanya kerana menyangka isu itu tidak berpanjangan dan
malas melayan 'kerenah' adik pelakon Nur Risteena itu lagi.

Pada 25 Mei 2016, Janna Nick bersama-sama dengan Amar Asyraf, Fattah Amin, Fasha
Sandha, Hafidz Roshdi dan Uqasha Senrose telah dilantik oleh TV3 sebagai duta
bagi kempen Syukur Selalu 2016. Janna bersama Amar dan Hafidz tampil dalam iklan
pendek 'Ilmu' yang mengisahkan kecerdikan dan kesungguhan Amar dalam menjalankan
bisnes baju raya manakala Janna pula seorang peniaga tudung yang tidak pandai
untuk memikat hati pelanggan. Amar tidak lokek ilmu untuk membantu Janna
melariskan jualannya. Akhirnya, mereka berdua bergabung untuk memberikan pakej
hebat kepada Hafidz (pelanggan) yang ingin membeli baju raya dan tudung untuk
keluarganya.

Beliau juga dilantik sebagai duta bagi portal pendidikan interaktif, FullAMark
yang merupakan salah satu inisiatif oleh Media Prima Berhad untuk memudahkan
proses pembelajaran di rumah. Ia diwujudkan selari dengan perkembangan teknologi
maklumat dalam bidang pendidikan. Pada September, beliau dilantik sebagai
‘wajah’ bagi produk kecantikan Farmasi Colour Cosmetic (FCC). Pemilihan Janna
menjadi rasmi menerusi majlis khas yang berlangsung di Zebra Square, Kuala
Lumpur. Mengulas pemilihan sebagai duta, Janna berkata, beliau gembira kerana
diberi peluang menjadi wajah bagi produk tempatan yang berkualiti dan halal.



https://ms.wikipedia.org/wiki/Kampung_Boy

Kampung Boy (atau Lat, The Kampung Boy; Bahasa Melayu: Budak Kampung) ialah
sebuah novel grafik autobiografi karya kartunis Malaysia, Mohammad Nor Khalid
(Lat) yang berkisarkan tentang pengalaman seorang budak lelaki yang membesar di
Perak pada 1950an. Buku ini bersama kesinambungannya, Town Boy (Budak Bandar;
1981), telah dicetak semula berbanyak kali di dalam dan luar negara, ia kemudian
diikuti oleh spin-off komik ini, Kampung Boy: Yesterday and Today (Budak
Kampung: Semalam dan Hari Ini) yang diterbitkan pada 1994.

Kampung Boy dan Town Boy merupakan antara karya-karya terawal Lat yang
menceritakan kehidupan zaman kanak-kanak dan remajanya. Karya-karya autobiografi
Lat ini menjadi mercu tanda kerjaya Lat sebagai seorang kartunis, yang masih
mengisahkan babak-babak hidupnya dari dulu hingga kini, dalam akhbar New Straits
Times dan buku-buku kompilasi kartunnya.

Buku ini adalah akaun autobiografi kehidupan artis, menceritakan pengembaraan
beliau di dalam hutan dan lombong bijih timah, berkhatan, keluarga, dan
kehidupan sekolahnya. Ia juga adalah asas bagi penyiaran siri animasi eponim
pada tahun 1999. Diterbitkan pada tahun 1979 oleh Berita Publishing, The Kampung
Boy merupakan satu kejayaan komersial dan kritikal; percetakan pertama
(sekurang-kurangnya 60,000 salinan, 16 kali) telah habis dijual dalam tempoh
empat bulan pelancarannya. Diceritakan dalam bahasa Inggeris dengan sedikit
campur aduk Melayu, hasil kerja yang telah diterjemahkan ke dalam bahasa lain,
seperti Jepun dan Perancis, dan dijual di luar negara.

Buku ini menjadikan Lat seorang tokoh antarabangsa dan kartunis dipandang tinggi
di Malaysia. Ia memenangi beberapa anugerah apabila dikeluarkan sebagai Kampung
Boy di Amerika Syarikat, seperti International Outstanding Book bagi tahun 2007
dan Majlis Buku Kanak-kanak dan Senarai Buku Pilihan Editor bagi tahun 2006.
Kampung Boy menjadi francais, dengan watak-watak Kampung Boy menghias kalendar,
setem, dan kapal terbang. Sebuah taman tema Malaysia dijadual dibuka pada tahun
2012 dengan watak-watak fiksyen sebagai sebahagian daripada tarikan. The Kampung
Boy begitu popular di Asia Tenggara dan telah melalui 16 cetakan semula.

Buku yang julung kali diterbitkan di Malaysia dalam bahasa Melayu dan Inggeris
pada tahun 1979, telah dicetak semula sebanyak 14 kali sehingga tahun 2008,
termasuk edisi Amerika Syarikat keluaran First Second Books pada tahun 2007, di
samping wujudnya versi bahasa Jepun. Menariknya, edisi Amerika berbeza sedikit
dari edisi asalnya, iaitu satu babak yang mana watak utama dirotan oleh bapanya
yang naik berang, terpaksa dilukis semula untuk merudumkan unsur keganasan dalam
versi Amerika.

The Kampung Boy mengisahkan kehidupan Lat yang menghabiskan zaman kanak-kanaknya
di sebuah kampung di Lembah Kinta pada 1950-an dan awal 1960-an, termasuk sekali
kisah-kisah kehidupan keluarga di luar bandar, adat resam kekeluargan
tradisional, pendidikan awal Lat dan kegiatan-kegiatan luar bersama "Meor
bersaudara" yang bersahabat dengan Lat di sekolah agama. Buku ini diakhiri
dengan Lat meninggalkan kampung untuk menghadiri sekolah asrama di Ipoh.

Lat memulakan peringkat pertama pendidikan formalnya — membaca Al-Quran. Di
kelas-kelas agama, beliau mencari kawan-kawan baru dan bergabung dengan mereka
dalam pengembaraan mereka, berenang di sungai-sungai dan meneroka hutan. Ibu
bapa Lat bimbang dengan kekurangan minat untuk belajar; beliau mengakui
kebimbangan mereka tetapi mendapati dirinya malas untuk melepaskan permainan
untuk kegiatan akademik. Apabila usianya mencapai 10 tahun, beliau menjalani
upacara berkhatan. Upacara-upacara yang mendahului operasi adalah rumit, dengan
perarakan dan mandi di sungai. Berkhatan membuktikan untuk menjadi "hanya
seperti gigitan semut!"

Beberapa ketika selepas pulih daripada berkhatan, Lat menceroboh di sebuah
lombong bijih timah dengan kawan-kawannya. Mereka mengajarnya bagaimana untuk
mengumpul lumpur ditinggalkan di tengah-kapal korek perlombongan dan mendulang
bijih berharga. Aktiviti ini adalah haram tetapi sering diabaikan oleh
pelombong. Lat membawa hasil tenaga pekerjanya kembali kepada ayahnya,
mengharapkan pujian. Sebaliknya, dia dihukum kerana mengabaikan pelajaran dan
masa depannya. Selepas terdengar ratapan ibu bapanya dan menunjukkan ladang
getah keluarga, Lat mendapati keinginan untuk mendorong dirinya untuk belajar.
Beliau diberi ganjaran untuk usahanya, lulus "pemeriksaan khas" dan layak ke
sekolah berasrama penuh di Ipoh, ibu negeri.

Dia bergegas rumah untuk memberitahu ibu bapanya, Lat mendapati bapanya dalam
rundingan dengan syarikat perlombongan bijih timah, yang mengukur tanah.
Syarikat itu akan menawarkan sejumlah besar wang untuk hartanah keluarga jika
mereka menemui timah di atasnya. Penduduk kampung berharap untuk tawaran sama
dengan syarikat. Mereka merancang untuk membeli rumah di Ipoh jika harapan
mereka dapat direalisasikan. Hari untuk Lat meninggalkan kampung telah tiba dan
beliau teruja, tetapi kerana beliau sedang berangkat, mencuci kesedihan ke atas
beliau. Beliau mengakui emosi kerana cintanya pada kampung dan berharap bahawa
tempat di mana beliau dilahirkan akan kekal tidak berubah ketika beliau datang
dan melihatnya berubah.

The Kampung Boy adalah sebuah autobiografi. Pengarangnya, Lat, membesar di
kampung dan berpindah ke bandar selepas menamatkan pengajian di sekolah tinggi.
Beliau bekerja di sana sebagai wartawan jenayah dan mereka kartun untuk menambah
pendapatannya - hobi yang beliau telah mula pada usia sembilan tahun. Lat
menjadi kartunis kolum untuk akhbar selepas menarik hati editor dengan kartun
mengenai bersunat. Beliau telah dihantar ke London untuk belajar di Sekolah St
Martin Seni dan kembali ke Malaysia pada tahun 1975, beliau mencipta semula
kolumnya, Scenes of Malaysian Life, ke dalam siri komik editorial. Ia terbukti
popular dan sebagai kemasyhuran Lat yang semakin meningkat, beliau mula
mempersoalkan gaya hidup bandar dan mengenang hidupnya di kampung. Lat merasakan
beliau dan masyarakatnya telah semua lupa asal-usul kampung mereka dan mahu
mengingatkan mereka itu. Beliau mula bekerja untuk The Kampung Boy pada tahun
1977, konsep dan lukisan tabir ketika beliau tidak melukis Scenes of Malaysian
Life, tenaga pekerjanya membuahkan hasil pada tahun 1979 apabila Berita
Publishing Sendirian Berhad yang menerbitkan The Kampung Boy di pasaran
Malaysia.

Gaya Kampung Boy tidak mengikuti yang biasanya dijumpai di dalam novel grafik
Barat. Satu halaman boleh diduduki sepenuhnya oleh lukisan tunggal, disertai
dengan teks. Imej sama ada membentangkan satu babak yang berdiri dengan sendiri
atau segues ke seterusnya, membentuk urutan cerita yang mengalir di dua muka
surat yang dihadapi. Kisah ini diceritakan dalam loghat tempatan bahasa
Inggeris, lebih mudah dalam struktur tatabahasa dan ditaburkan dengan kata-kata
dan frasa bahasa Melayu. Deborah Stevenson, editor The Bulletin of the Center
for Children's Books, mendapati bahawa naratif yang menyembah rasa keakraban
dengan pembaca, dan dikenakan "sayang terkurang untuk keluarga, jiran-jiran dan
kehidupan kampung." Mike Shuttleworth, pengulas untuk The Age berkata Lat sering
mencapai humor dalam buku ini dengan menggambarkan sebaliknya tempat kejadian
untuk apa yang telah diterangkan. Stevenson bersetuju, menonjolkan adegan di
mana Mat bercakap mengenai bagaimana ibunya lembut, makan bubur; ilustrasi,
bagaimanapun, menunjukkan kerengsaan beliau sebagai anak kecil yang
memuntahkannya bubur kembali kepadanya.

Kevin Steinberger, pengulas untuk Magpies, mendapati susun atur Lat menjadikan
Kampung Boy yang "mudah, menjemput dibaca." Katanya, lukisan pen dan dakwat Lat
bergantung pada "kontras yang kuat antara hitam dan putih untuk mewujudkan ruang
dan mencadangkan bahan." Lat melukis anak-anak Kampung Boy sebagai
"kebanyakannya mengungguli, bergigi, terdedah berdasar atau memakai kain sarung"
anak-anak, yang sering "dibesar-besarkan kerdil" oleh perkara dunia dewasa.
Beliau menjelaskan bahawa cara kanak-kanak lelaki telah disediakan adalah
disebabkan oleh pengaruh komik beliau membaca pada tahun 1950; "Orang-orang yang
nakal dengan ... rambut lebat" adalah protagonis lelaki menonjol dalam buku
tersebut. Watak-watak dewasa mudah dibezakan dengan pakaian dibesar-besarkan dan
aksesori mereka seperti seluar sombong keluar dan cermin mata rama-rama.
"Ringkas dan bulat" bentuk membuat reka bentuk watak-watak yang tersendiri.
Watak-watak ini memaparkan ungkapan dibesar-besarkan, terutamanya apabila mereka
telah disediakan untuk menghadapi para pembaca.

Francisca Goldsmith, pustakawan dan pengulas komik, mendapati adegan Lat menjadi
"contengan", namun "hebat terperinci". Begitu juga, wartawan komik Greg
McElhatton mengulas bahawa The Kampung Boy adalah "campuran pelik karikatur dan
berhati-hati, terperinci." Kedua-dua pandangan memberi sokongan kepada penegasan
Muliyadi bahawa Lat menunjukkan kekuatan beliau dalam The Kampung Boy; matanya
untuk perician diperluaskan kepada watak-watak dan, beliau yang lebih penting,
persekitaran. Rupa watak Lat, pakaian, perbuatan, dan bercakap seperti rakyat
Malaysia sebenar akan, dan mereka diletakkan di dalam persekitaran yang adalah
dikenal pasti dengan hutan tempatan, kampung-kampung dan bandar-bandar. Butiran
setia memberikan perasaan lega kepada pembaca Malaysia dan membuat adegan
meyakinkan kepada orang lain.

New Straits Times, akhbar Lat bekerja dalam tahun 1970-an, telah diterbitkan
dalam Bahasa Inggeris; arahan itu adalah untuk berkhidmat pembaca pelbagai kaum.
Redza mengulas bahawa Lat memahami masyarakat Malaysia dan keperluan untuk
melibatkan semua kumpulan kaum. The Kampung Boy dengan itu telah ditulis dan
diterbitkan dalam Bahasa Inggeris. Atas permintaan Lat, Berita Publishing
mengupah kawannya, Zainon Ahmad, untuk menterjemahkan novel grafik ke dalam
Bahasa Melayu. Versi ini telah diterbitkan di bawah tajuk ;Budak Kampung.
Menjelang 2008, The Kampung Boy telah dicetak semula 16 kali,[nb 1] dan
diterjemahkan ke dalam pelbagai bahasa seperti Portugis, Perancis, dan Jepun.
Negara-negara yang telah mencetak versi setempat The Kampung Boy termasuk
Brazil, Jerman, Korea dan Amerika Syarikat.

Adaptasi Amerika Syarikat, yang menggugurkan rencana yang pasti dari tajuk,
telah diterbitkan oleh First Second Books pada tahun 2006. Buku ini adalah di
dalam format yang lebih kecil (6 inci dengan 8 inci) dan menggayakan testimonial
Matt Groening — "salah satu buku kartun yang besar sepanjang zaman"- pada
penutupnya. Menurut Gina Gagliano, sekutu pemasaran First Second, penerbit
meninggalkan cerita kebanyakannya tidak disentuh; mereka tidak mengubah
kandungan untuk menjadi lebih bersesuaian dengan citarasa Amerika. Mereka,
bagaimanapun, menukar tatabahasa dan ejaan dari Bahasa Inggeris British
(standard yang diikuti oleh Malaysia) kepada versi Amerika dan huruf teks dalam
fon berdasarkan tulisan tangan Lat. First Second mengadili bahawa percikan buku
asal istilah Melayu bukan halangan besar kepada pelanggan mereka. Kebanyakan
perkataan Melayu boleh difahami dengan jelas dari konteks, sama ada melalui teks
atau dengan ilustrasi yang disertakan. Kejelasan bahasa sebelah kiri penerbit
beberapa istilah untuk menerangkan kepada pembaca Amerika Utara; beberapa yang
kekal telah dijelaskan sama ada dengan memasukkan definisi dalam kurungan atau
dengan menggantikan perkataan Melayu dengan bersamaan Inggeris.

Kejayaan The Kampung Boy membawa kepada adaptasi sebagai siri animasi. Bermula
pada tahun 1995, penerbitan mengambil masa empat tahun untuk disiapkan dan
merupakan usaha antarabangsa yang melibatkan syarikat-syarikat di negara-negara
seperti Malaysia, Filipina, dan Amerika Syarikat. Siri ini menggunakan
watak-watak novel grafik, lakonan mereka dalam cerita-cerita yang mempunyai
persamaan dengan The Simpsons. Terdiri dari 26 episod, Kampung Boy menampilkan
tema yang memberi tumpuan kepada bersirat cara hidup tradisional dengan
kehidupan moden, keseimbangan antara pemuliharaan alam sekitar dan pembangunan
bandar, dan khurafat tempatan. Salah satu episod, "Oh! Tok", yang mempunyai
pokok beringin menyeramkan, memenangi Anugerah Annecy khas untuk episod animasi
lebih daripada 13 minit pada tahun 1999. Walaupun episod pengenalan disiarkan di
televisyen pada tahun 1997, siri ini memulakan penyiaran lebih rangkaian
televisyen satelit Astro pada tahun 1999. Selain daripada Malaysia, Kampung Boy
disiarkan di negara-negara lain seperti Jerman dan Kanada.

Menurut Lat, cetak pertama The Kampung Boy — 60,000 hingga 70,000 salinan —
telah habis dijual dalam tempoh tiga hingga empat bulan; pada 1979,
sekurang-kurangnya 100,000 telah dijual. The Kampung Boy dianggap sebagai kerja
terbaik Lat dan wakil oeuvre beliau. Setelah diterbitkan di Amerika Syarikat,
Kampung Boy memenangi Majlis Buku Kanak-kanak dan anugerah Booklist Editor's
Choice pada tahun 2006. Ia juga telah dianugerahkan Buku Antarabangsa Cemerlang
bagi tahun 2007 oleh United States Board of Books for Young People.

The Kampung Boy berjaya kerana persembahan realistiknya masa lalu budaya
Malaysia. Ramai rakyat Malaysia yang membesar pada tahun 1960 atau lebih awal
mengingati kehidupan santai mereka di kampung apabila membaca buku ini.
Stevenson berkata gambaran The Kampung Boy yang telah lalu akan bergema dengan
kesukaan semua orang untuk pengalaman gembira pada masa lalu beliau sendiri.
Mereka yang tidak biasa dengan cara-cara kampung boleh berkaitan dengan "tema
universal zaman kanak-kanak, remaja, dan cinta pertama". Menurut Stevenson,
ilustrasi membantu untuk menjelaskan apa-apa terma yang tidak dikenali pembaca
mungkin menghadapi dan daya naratif cerita Lat lebih banyak bergantung kepada
pengalaman protagonis daripada pada butiran. Rayuan buku untuk kanak-kanak dan
orang dewasa terletak pada kejayaan Lat untuk menawan semula kanak-kanak.

Sejarah seni Malaysia Redza Piyadasa berkata bahawa "The Kampung Boy adalah
sebuah karya yang direka dengan jelas hendaklah dibaca sebagai sebuah novel."
Beliau membandingkan gambaran grafik pengalaman zaman kanak-kanak untuk novel
Camara Laye The African Child dan melihat The Kampung Boy sebagai "penimbulan
terbaik dan paling sensitif dalam zaman kanak-kanak Melayu luar bandar pernah
cuba di [Malaysia], dalam apa bentuk kreatif." Steinberger mempunyai pemikiran
yang sama, tetapi berbanding The Kampung Boy untuk novel autobiografi Colin
Thiele Sun on the Stubble, yang menjelaskan tentang keseronokan dan kejahatan
awal kanak-kanak.

kejayaan Lat The Kampung Boy mencipta peluang baru untuknya. Beliau menubuhkan
syarikat sendiri — Kampung Boy Sendirian Berhad — untuk mengendalikan
pembarangan watak kartun dan penerbitan sesekali buku beliau. Kampung Boy
bekerjasama dengan Sanrio dan Hit Entertainment dalam projek untuk membuka taman
tema dalaman di Malaysia menjelang akhir tahun 2012. Salah satu tarikan taman
ini adalah mempamerkan watak Lat bersama orang-orang dari Hello Kitty dan Bob
The Builder. Watak-watak The Kampung Boy yang tersendiri telah menjadi
pemandangan biasa di Malaysia. Mereka diabadikan menerusi setem, panduan
kewangan, dan kapal terbang.

Buku susulannya, Town Boy, pertama kalinya diterbitkan pada tahun 1980 di
Malaysia, dan turut diterbitkan di Amerika Syarikat pada Oktober 2007. Buku ini
mengimbau zaman remaja Lat di Ipoh sepanjang 1960-an, merangkumi
persekolahannya, persahabatannya dengan Frankie, seorang kaum Cina yang tinggal
di dalam rumah kedai, serta pencarian teman cintanya sebagai tema-tema utama
dalam buku ini yang diakhiri dengan pertemuan terakhir Lat dengan Frankie di
stesen keretapi Ipoh sebelum Frankie berlepas ke United Kingdom untuk
melanjutkan pelajarannya dan mengejar kelayakan A-Level.

Town Boy yang ditulis dalam bahasa-bahasa Melayu dan Inggeris (dan juga
"Manglish"), turut diisi tulisan Cina dan Tamil dalam beberapa babak yang
memperlihatan ramai orang Cina dan India. Seperti Kampung Boy juga, Town Boy
turut ada versi Jepun dan ia juga diterbtkan dalam bahasa Perancis. Susun atur
buku ini adalah lebih pelbagai daripada The Kampung Boy, yang memaparkan "urutan
pelbagai panel pendek dengan penyebaran lukisan berganda." Artis komik Seth
mengulas bahawa lukisan Lat dipenuhi dengan "semangat dan tenaga mentah",
"berasaskan kepada penggayaan aneh tetapi mendalam dengan mata mampu pemerhatian
hebat tepat di dunia nyata." Pada titik tertentu, adegan orang ramai tersebar di
muka surat buku, penuh dengan watak-watak "meluas lucu dan berperikemanusiaan
Lat". Wartawan komik Tom Spurgeon berkata selepas bacaan adegan itu: "Ada
kalanya apabila membaca Town Boy merasakan seperti menonton melalui adil jalan
selepas hujan, kewujudan sehari-hari diubah oleh peristiwa yang hanya cukup
untuk membuat segala-galanya menonjol Anda boleh hilang dalam pandangan bandar."

Watak-watak Asia kadang-kadang bertutur dalam bahasa ibunda mereka, kata-kata
mereka yang diberikan glif Cina atau Tamil tanpa terjemahan. Goldsmith dan
Ridzwan tidak mencari kata-kata asing untuk menjadi penghalang dalam memahami
dan menikmati kerja. Sebaliknya, mereka percaya bahasa bukan Inggeris dibantu
pembinaan dunia Lat sebagai salah satu yang berbeza dari dunia yang dominan
berbahasa Inggeris. Gambaran Lat keindahan Mat ke rumah Frankie melampaui
budaya, menggambarkan realistik pengalaman yang paling kanak-kanak rasai apabila
melawat rumah rakan baru mereka. Persahabatan Mat dan Frankie yang semakin
berkembang adalah tema utama buku ini, dan bon mereka kerana mereka menikmati
muzik rock-and-roll bersama-sama di rumah Frankie telah menjadi adegan terkenal
kerana pembaca seperti wartawan Ridzwan A. Rahim.

Pada tahun 2005, Town Boy telah dicetak semula 16 kali.[nb 2] Ulasan Town Boy
adalah positif. Pustakawan George Galuschak suka buku ini untuk adegan orang
ramai terperinci dan pelakon yang pelbagai watak-kedua-dua haiwan dan manusia.
"Tenaga" dalam lukisan Lat mengingatkan beliau Sergio Aragonés dan Matt
Groening. Laurel Maury, pengulas untuk Los Angeles Times, menyamakan buku kepada
kartun Peanuts, tetapi tanpa tipikal melankolik kerja Charles M. Schulz ini.
Beliau berkata Lat menyampaikan dunia "beramai-ramai" dan bahawa interaksi
wataknya 'membuat cerita bersahaja. Walaupun Spurgeon percaya mana-mana adegan
tunggal dalam Town Boy dari tiada kepada mana-mana buku dari kartunis yang lebih
kecil, beliau lebih suka skop sempit The Kampung Boy; beliau merasakan tumpuan
yang lebih ketat buku pertama Lat memberi gambaran yang lebih peribadi dan lebih
mendalam ke dalam pertumbuhan pengarang sebagai seorang anak muda. Town Boy,
dengan kadar yang lebih cepat, merasakan kepadanya seperti koleksi longgar
memabukkan pengalaman kali pertama yang gagal untuk menerokai semua kemungkinan
pertemuan.

Kampung Boy: Yesterday and Today, diterbitkan pada tahun 1994, mengisahkan
semula zaman kanak-kanak Lat seperti yang dipaparkan dalam Kampung Boy, tetapi
kali ini mengetengahkan masa lapang dan kegiatan yang diamalkan oleh Lat
sekeluarga dan kawan-kawannya daripada mengisahkan keseluruhan kehidupan
awalnya. Buku ini bertujuan membandingkan taraf kehidupan di kalangan
kanak-kanak pada 1990-an dengan zaman lampau serta mengenang betapa ringkasnya
keseronokan zaman kanak-kanak Lat.

Seperti dalam The Kampung Boy, tabir dalam Yesterday and Today dibentangkan
secara terperinci. Lat menunjukkan kanak-kanak bermain dengan barangan yang
dibina dari barang-barang yang mudah didapati di rumah dan alam semula jadi.
Beliau juga menggambarkan skema mainan. Beliau membandingkan permainan dengan
rakan-rakan mereka yang moden, meratapi kehilangan kreativiti dalam belia moden.
Komen-komen lain pada perubahan masyarakat di dalam buku ini. Seorang
kanak-kanak mengambil pelajaran berenang di kolam, minat ditonton oleh ibu
bapanya yang mempunyai pembantu rumah di tunda dengan pelbagai barangan di
tangannya. Manakala ibu bapa menggerakkan tangan liar pada anak mereka,
penyelamat dan pengajar dengan tenang duduk di tepi kolam renang, memerharikan
kemajuan lancar kanak-kanak itu. Adegan ini adalah berbeza dengan pengalaman Lat
sendiri di tangan bapanya, melambung budak yang bersahaja yang ketakutan ke
dalam sungai, membiarkannya berenang atau menggelepar. Butiran itu, menurut
Muliyadi, mencurahkan kerinduan untuk peristiwa silam dan membantu pembaca
"lebih menghargai kartun".

Pensyarah universiti Zaini Ujang melihat perbandingan Yesterday and Today
sebagai kritikan masyarakat, meletakkan sebagainya persoalan sama ada rakyat
perlu menerima "pembangunan" untuk hanya bermakna membuang yang lama untuk yang
baru tanpa segi nilainya. Profesor Fuziah daripada Universiti Kebangsaan
Malaysia mentafsirkan akhir buku itu sebagai panggilan bangun tidur untuk ibu
bapa, mempersoalkan mereka jika mereka perlu menafikan anak-anak mereka zaman
kanak-kanak yang lebih santai. Lent bersetuju, mengatakan bahawa Lat telah
menegaskan tema dari awal, menunjukkan kepadanya dan rakan-rakan zaman
kanak-kanak "tidak tergesa-gesa untuk membesar". Redza membayangkan bahawa
matlamat lain Lat adalah untuk menunjukkan "persekitaran kemanusiaannya" bahawa
kanak-kanak bandar Malaysia semakin membesar. Edisi Jepun Yesterday and Today
telah diterbitkan oleh Berita Publishing pada tahun 1998.



https://ms.wikipedia.org/wiki/Pasukan_bola_sepak_kebangsaan_Malaysia

Pasukan bola sepak kebangsaan Malaysia dahulunya dikenali sebagai Pasukan bola
sepak kebangsaan Tanah Melayu ialah merupakan pasukan bola sepak yang mewakili
Malaysia dan ditadbir sepenuhnya oleh Persatuan Bola Sepak Malaysia. Pasukan
bola sepak Malaysia diiktiraf oleh FIFA sebagai pengganti kepada pasukan bola
sepak Tanah Melayu yang telah dibubarkan. Pasukan ini ditubuhkan pada kejohanan
Pestabola Merdeka 1963 sebulan sebelum terbentuknya Malaysia.[r 1] Pasukan ini
disegani pada tahun 1950-an hingga ke 1980-an tetapi jatuh merudum pada 1990-an
dan awal 2000-an. Namun pada bulan Disember 2009, pasukan ini bangkit kembali
setelah memenangi pingat emas di Sukan Asia Tenggara (SEA) di Vientiane, Laos
dan juara Piala AFF ASEAN, setelah menewaskan Indonesia 4-2 secara agregat pada
Disember 2010. Pasukan ini juga mencipta rekod terbaik kedua apabila bergelar
naib juara Piala AFF Suzuki 2014 apabila tewas agregat 3-4 kepada Thailand.

Pasukan bola sepak Malaysia digelar Harimau Malaya, Harimau Malaysia dan Skuad
Kebangsaan. Gelaran Skuad Kebangsaan telah digunakan oleh media seperti New
Straits Times dan Utusan sejak era 70-an.

Malaysia mempunyai ramai pemain ternama seperti pemain lagenda, Allahyarham
Dato' Mokhtar Dahari yang mengetuai Malaysia pada zaman keemasan semasa 1970-an
hingga awal 1980-an. Sebelum itu, Raja Bola Malaysia, Abdul Ghani Minhat ialah
pemain yang terbaik dan menjadi pemain terbaik seluruh Malaya pada 1950-an
hingga awal 1960-an. Pada masa ini, Ghani memegang rekod sepanjang zaman di
Malaysia dengan jaringan 106 gol dalam hanya 15 perlawanan dan menjaringkan 11
gol untuk Malaysia di dalam kemenangan 15-1 terhadap Filipina. Kemenangan 15-1
ialah rekod kemenangan tertinggi bagi pasukan kebangsaan dan rekod itu masih
belum dapat dipecahkan sehingga kini. Untuk generasi terkini, Malaysia berjaya
melahirkan 2 penjaga gol terbaik negara, iaitu Khairul Fahmi Che Mat (Apek) &
Farizal Marlias. Manakala Malaysia berjaya melahirkan pemain tengah yang pakar
dalam sepakan percuma, Safiq Rahim.

Di dalam Kedudukan Dunia FIFA, kedudukan tertinggi Malaysia adalah dalam
keluaran pertama perangkaan tersebut iaitu pada bulan Ogos 1993, pada tangga
ke-75. Lawan utama Malaysia di pentas antarabangsa ialah negara jirannya,
Indonesia dan Singapura, dan perlawanan-perlawanan sebelum ini di antara dua
pasukan ini selalunya penuh dramatik.

Malaysia dan beberapa negara seperti Thailand ialah satu-satunya pasukan di
pentas ASEAN yang tidak menggunakan pemain-pemain luar seperti Indonesia dan
Singapura telah lakukan bagi pasukan kebangsaan mereka.

Dengan memenangi Kejohanan Bola Sepak ASEAN, pasukan kebangsaan dikatakan adalah
antara pasukan yang paling berjaya di Asia Tenggara bersama-sama dengan
Thailand, Singapura, Indonesia dan Vietnam dan masih lagi di dalam memperbaiki
diri sendiri.

Sebelum terbentuknya Malaysia, Borneo Utara (kini Sabah), Sarawak, Malaya dan
Singapura diwakili oleh pasukan kebangsaan masing-masing. Pasukan bola sepak
Malaya dan Singapura sering bertanding di beberapa kejohanan besar pada era itu
seperti Pestabola Merdeka. Pasukan bola sepak Borneo Utara dan Sarawak pula
bertanding di Piala Borneo iaitu kejohanan yang melibatkan tiga negara iaitu
Borneo Utara, Sarawak dan Brunei. Daripada keempat-empat pasukan tersebut,
pasukan Malaya merupakan antara pasukan terkuat di Asia pada awal 1950-an
sehingga 1960-an bersama-sama dengan pasukan bola sepak kebangsaan Korea
Selatan. Pencapaian terbaik Malaya ialah berjaya memenangi pingat gangsa Sukan
Asia 1962 di Jakarta, Indonesia setelah menewaskan Vietnam Selatan 4-1. Pasukan
ini memasyhurkan nama-nama pemain seperti Abdul Ghani Minhat (gelaran "Raja
Bola"), Arthur Koh, G. Govindaraju, Robert Choe, Edwin Dutton dan Stanley
Gabriel.

Perlawanan pertama pasukan bola sepak Malaysia diadakan di Stadium Merdeka pada
8 Ogos 1963 dengan gabungan pemain dari Malaya dan Singapura.[r 1] Pada
perlawanan itu, Malaysia tewas 3-4 kepada Jepun. Pasukan ini terus menggunakan
gabungan pemain dari Singapura dan Semenanjung Malaysia sehinggalah Singapura
dikeluarkan dari Malaysia pada 1965. Sejak itu pasukan ini hanya menggunakan
pemain dari Semenanjung Malaysia kerana kekangan pada masa itu untuk ke Malaysia
Timur. Hanya pada tahun 1977 barulah FAM menghantar pencari bakat ke Malaysia
Timur. Pada 1971, James Wong yang berasal dari Sabah merupakan pemain pertama
dari Malaysia Timur terpilih untuk mewakili Malaysia. Senarai itu diteruskan
oleh James Yaakub dari Sarawak pada 1977.

Kegemilangan pasukan ini berterusan dengan para pemain ternama seperti Namat
Abdullah dan Shaharuddin Abdullah, Wong Fook Chuan, N. Thanabalan, Zulkifli
Norbit dan Abdullah Nordin. Malaysia berjaya melayakkan diri ke Sukan Olimpik
1972 di Munich dengan menewaskan Jepun, Korea Selatan, Taiwan dan Filipina
sepanjang pusingan kelayakan. Dua tahun kemudian, Malaysia mengulangi pencapaian
pada 1962 apabila sekali lagi memenangi pingat gangsa Sukan Asia 1974 di Tehran
selepas menewaskan Korea Utara 2-1. Kejayaan pasukan Malaysia berterusan apabila
layak berturut-turut ke Piala Asia pada 1976 dan 1980.

Pada zaman ini pasukan bola sepak memperlihatkan peningkatan satu generasi
pemain lagenda, diketuai oleh penyerang kilat Mokhtar Dahari, pasangan
pertahanan Santokh Singh dan Soh Chin Aun (dikenali sebagai pasangan pertahanan
terbaik di Asia pada 70-an) dan R. Arumugam, digelar sebagai "Spiderman" kerana
ketangkasannya menjaga gawang gol.

Selepas itu, Malaysia sekali lagi layak ke Sukan Olimpik 1980 di Moscow di mana
munculnya gandingan Hassan Sani dan James Wong tetapi kerajaan Malaysia
memboikot Sukan Olimpik 1980 kerana membantah pencerobohan Soviet Union ke atas
Afghanistan. Ini menyebabkan pasukan bola sepak Malaysia tidak dapat beraksi
pada kejohanan tersebut. Namun pasukan kebangsaan masih lagi dapat menghasilkan
pemain berkualiti seperti "pemain pertama menjadi pemain pertahanan
"overlapping" di dunia, Serbegeth Singh (atau Shebby Singh seperti dikenali
sekarang), Zainal Abidin Hassan, Dollah Salleh dan Lim Teong Kim yang telah
bermain untuk Hertha Berlin di Jerman pada tahun 1988.

Kegemilangan dan kecemerlangan pasukan ini dilihat terhenti bagai runtuhnya
sebuah bangunan kad pada 1994 kerana berlakunya rasuah terbesar yang melanda
bola sepak Malaysia. Ramai tonggak utama pasukan Malaysia yang terlibat di dalam
skandal rasuah seperti Matlan Marjan dan Azizol Abu Haniffah yang sekaligus
menghancurkan bola sepak Malaysia. Ada juga pemain berprofil tinggi seperti
Azman Adnan dan Khairul Azman Mohamed memberi kesinambungan kepada penyokong
tetapi pasukan bola sepak kebangsaan telah kena dengan begitu teruk sekali.

Dari tahun 1972, Mokhtar Dahari dianggap sebagai pemain bola sepak legenda untuk
pasukan Malaysia kerana dia menempah tempat sebagai salah satu pemain terbaik di
Asia. Persatuan Bola Sepak Malaysia berkata Mokhtar Dahari ialah penjaring
terbanyak di Asia dengan menjaringkan 175 gol. Walau bagaimanapun, FIFA, AFC dan
IFFHS menafikan keputusan itu kerana tidak ada bukti mendakwa dan berkata pemain
itu sahaja menjaringkan 5 gol dalam 20 perlawanan. FIFA berkata "rekod tertinggi
bagi pasukan Malaysia hanya berjaya menjaringkan lebih kurang 110 gol dalam
perlawanan antarabangsa dari tahun 1972 sehingga 1985, tetapi ia masih tidak
mungkin bagi pemain untuk menjaringkan 175 gol". Oleh itu, Mokhtar Dahari tidak
diiktiraf oleh FIFA untuk menjadi penjaring terbanyak dalam bola sepak Asia.

Pada dekad 2000-an menampakkan kelibat Muhamad Khalid Jamlus (seorang pemain
percubaan dengan Eintracht Frankfurt), Akmal Rizal Ahmad Rakhli (pernah sekali
bermain untuk RC Strasbourg) dan Indra Putra Mahayuddin, bersama-sama dengan
pemain lain, tetapi walaupun banyak berhubung dengan pasukan Eropah, masih lagi
gagal untuk menjana minat di dalam bola sepak kebangsaan.

Sungguhpun begitu, pasukan bola sepak kebangsaan Malaysia B-23 tahun telah
memberikan sinar harapan apabila berjaya memenangi pingat emas untuk Malaysia
selepas mengalahkan Vietnam 1-0 walaupun menjadi pasukan underdog pada temasya
Sukan Asia Tenggara (SEA) ke-25 di Vientiane, Laos. Dengan kemenangan ini, FAM
telah menaiktaraf pasukan ini menjadi pasukan kebangsaan.

Selepas pemergian Allan Harris pada tahun 2004, FAM telah mencadangkan seorang
pengganti kepada Harris iaitu Bertalan Bicskei, bekas penjaga gol dan jurulatih
kebangsaan Hungary, pada 1 Julai 2004. Jurulatih seperti Bob Houghton dan
Dragoslav Stepanovic telah menjadi calon untuk mengisi tempat selaku ketua
jurulatih pasukan Malaysia sebelum FAM akhirnya telah bersetuju mengambil
Bicskei.

Bicskei telah membawa pasukan Malaysia meraih tempat ketiga pada Piala Tiger
2004, walaupun mempunyai satu pasukan yang dianggap "tidak cukup kuat" oleh
media tempatan. Media tempatan tidak bersetuju dengan pemilihan Mohd Amri Yahyah
dan Muhamad Khalid Jamlus, untuk diserapkan ke dalam skuad Malaysia.
Walaubagaimanapun, kedua-dua pemain yang dipilih Bicskei ini menunjukkan
kemampuan mereka apabila Khalid berjaya menjadi penjaring kedua terbanyak
kejohanan di belakang penyerang Indonesia, Ilham Jaya Kesuma manakala Amri
menjadi tonggak penting dalam kemenangan Malaysia ke atas Thailand dan
Indonesia.

Semasa perlawanan persahabatan menentang Singapura di Pulau Pinang pada 8 Jun
2005, Bicskei telah melempar botol ke padang sebelum menerjah salah seorang
pemain Singapura atas alasan cuba melindungi pemainnya dan tidak berpuas hati
dengan mutu pengadilan oleh pengadil. Pada September 2005, kontrak Bicskei telah
ditamatkan FAM. Ini kerana Bicskei cuba mendapatkan lebih banyak perlawanan
persahabatan untuk kemajuan pasukan Malaysia, tetapi FAM mempunyai pendapatnya
sendiri.

Norizan Bakar menjadi ketua jurulatih pasukan Malaysia selepas tamatnya kontrak
Bertalan Bicskei. Sepanjang menjadi ketua jurulatih Malaysia, Norizan dikecam
hebat oleh media tempatan atas kegagalan pada kejohanan yang disertai skuad
Malaysia. Walaubagaimanapun, Norizan sempat membawa Malaysia memenangi pingat
gangsa pada Sukan SEA 2005 selepas menewaskan Indonesia 1-0 dan ke separuh akhir
Piala ASEAN 2007, yang mana Malaysia tewas menerusi sepakan penalti oleh
Singapura. Jawatan Norizan selaku ketua jurulatih dilucutkan oleh FAM selepas
persembahan memalukan skuad Malaysia pada Piala Asia 2007 yang mana Malaysia
tewas 1-5 kepada China, 0-5 kepada Uzbekistan dan 0-2 kepada Iran.

Selepas pemecatan Norizan Bakar, B. Sathianathan mengambil alih selaku ketua
jurulatih. Meskipun mempunyai reputasi hebat selepas membantu skuad bawah 23
Malaysia menjuarai Pesta Bola Merdeka, B. Sathianathan gagal membawa Malaysia
beraksi lebih jauh pada kelayakan Piala Dunia setelah tewas 4-1 dan seri 0-0
dengan Bahrain pada pusingan kelayakan. Pada tahun 2008, B. Sathianathan membawa
Malaysia sekali lagi ke peringkat akhir Pestabola Merdeka. Namun Malaysia tumpas
menerusi sepakan penalti kepada Vietnam.

Pada kejohanan Piala AFF Suzuki 2008, FAM mensasarkan Malaysia mara ke
perlawanan akhir. Malaysia bermula baik apabila menang 3-0 dengan pasukan
kebangsaan Laos. Walaubagaimanapun, Malaysia tumpas 2-3 kepada Vietnam pada
perlawanan kedua kerana kesilapan penjaga gol Mohd Helmi Eliza Elias. Malaysia
akhirnya tersingkir apabila tewas 3-0 kepada Thailand dan buat kali pertama
tersingkir pada peringkat kumpulan sejak 1998. Status Sathia sebagai jurulatih
mula menjadi tanda tanya apabila timbul khabar angin yang mengatakan dia akan
digantikan dengan Peter Withe. Walaubagaimanapun kontrak Sathia dikekalkan
dengan bersyarat dia perlu meningkatkan kedudukan Malaysia dalam ranking FIFA.

Pada kejohanan kelayakan Piala Asia 2011, pasukan Malaysia mengalami kekalahan
0-5 kepada pasukan Emiriah Arab Bersatu. Kekalahan tersebut menyebabkan
penyokong mengkritik FAM dan jurulatih Malaysia, B. Sathianathan. Lantas B.
Sathianathan mengatakan dia bersedia untuk berundur untuk kemajuan pasukan
Malaysia. Dia juga mengkritik Liga Malaysia dengan mengatakan Liga Malaysia
bukan kejohanan bola sepak yang sebenar. Akhirnya pada Februari 2009, kontrak
Sathia dan pengurus pasukan Soh Chin Aun ditamatkan FAM.

On April 2009, Datuk K. Rajagopal telah dinamakan jurulatih baru Malaysia
menggantikan B. Sathianathan sebagai ketua jurulatih Malaysia. K. Rajagopal juga
ialah jurulatih skuad Malaysia di bawah 23 tahun. Perlawanan pertama K.
Rajagopal ialah menentang Zimbabwe, yang mana Malaysia menang 4–0. Rajagopal
juga melatih Malaysia di dalam dua perlawanan menentang juara Liga Perdana
Inggeris, Manchester United, tewas kedua-dua perlawanan 2–3 and 0–2. Semasa
masanya sebagai jurulatih bawah-23, K. Rajagopal mengetuai Malaysia mendapatkan
pingat emas Sukan SEA dan juga mengetuai Malaysia melayakkan ke pusingan kedua
Sukan Asia 2010 sebagai salah satu daripada empat pasukan tempat ketiga terbaik
selepas jarak waktu 32 tahun.

Persediaan terarah ke Sukan SEA yang menyaksikan kemenangan ke atas Shanghai
Zhong Bang 2-1 dalam perlawanan persahabatan di China dan menang 3-0 ke atas
skuad Bawah 23 Singapura, Young Lions 3-0. Pada perlawanan persahabatan dengan
pasukan sebaya Indonesia, Malaysia menang 1-0 jaringan Mohd. Zaquan Adha Abd.
Razak.

Pada Piala AFF Suzuki 2010 pula, pasukan Malaysia yang diketuai oleh Safiq Rahim
kalah kepada Indonesia 5-1 dalam perlawanan pertama dan seri tanpa jaringan
dengan Thailand pada perlawanan kedua. Malaysia bagaimanapun layak ke peringkat
separuh akhir selepas membelasah Laos dengan jaringan 5-1, disertai dengan
'bantuan' Indonesia yang membenam Thailand 2-1 semasa perlawanan akhir peringkat
kumpulan A. Di separuh akhir, Malaysia berjaya menewaskan Vietnam 2-0 secara
agregat dalam perlawanan timbal balik di Kuala Lumpur & Hanoi pada 15 dan 18
Disember.

Malaysia melangkah ke perlawanan akhir buat kali kedua sejak 14 tahun dan bakal
bertemu dengan Indonesia. Pada 26 Disember 2010 dalam perlawanan akhir Piala AFF
Suzuki 2010 peringkat pertama antara pasukan kebangsaan Malaysia menentang
Indonesia di Stadium Nasional Bukit Jalil, pasukan Malaysia telah membenam
pasukan Indonesia dengan tiga gol tanpa balas. Gol-gol telah dijaringkan oleh
Mohd Safee Sali (2 gol) dan Mohd Ashaari Shamsudin (1 gol). Dalam perlawanan
akhir kedua di Stadium Gelora Bung Karno yang merupakan stadium keramat bagi
skuad Indonesia, Malaysia telah ditewaskan dengan jaringan 2-1 namun dengan
berbekalkan tiga jaringan sebelum ini, Malaysia berjaya menjuarai Piala AFF buat
kali pertama dalam sejarah bolasepak negara dengan agregat 4-2. Kemenangan ini
juga telah menamatkan penantian Malaysia menjuarai Piala AFF Suzuki selama 14
tahun. Lalu Harimau Malaya dengan sendirinya dianggap layak dinobatkan kembali
sebagai 'raja bola sepak' rantau Asia Tenggara. Ini dikuatkan lagi dengan
kejayaannya mempertahan pingat emas di Sukan Asia Tenggara 2011.

Dari tahun 1970 hingga 2007, kit pasukan kebangsaan telah dibuat oleh Adidas,
yang juga menaja kit pasukan kebangsaan. Sejak tahun 2007, rasmi Malaysia kit
pasukan telah dikeluarkan oleh Nike. Reka bentuk kit rumah itu jalur hitam dan
kuning adalah untuk mengimbas kembali kit yang digunakan oleh pasukan kebangsaan
Malaysia tahun 1920-an. Pasukan besar negara tahun 1970-an juga menggayakan
jalur yang sama, yang sepatutnya mengingatkan pada jalur harimau, simbol pasukan
bola sepak kebangsaan Malaysia.

Pada bulan November 2010, Nike Malaysia mencipta kit bola sepak baru bagi rakyat
Malaysia yang dibuat khas untuk Piala Suzuki AFF 2010. Reka bentuk kit rumah itu
jalur hitam dan kuning dibentuk oleh barisan hitam bergaris-garis. Kit jauh
mempunyai depan kosong biru dan merah dan putih di tepi lengan. Nike menggunakan
bendera Malaysia sebagai logo mereka dan bukannya meletakkan logo Persatuan Bola
Sepak Malaysia, seperti mana yang berlaku untuk pasukan kebangsaan besar tahun
1970-an. Di bahagian bawah bendera, petikan "Tanah Tumpahnya Darahku" boleh
didapati. Petikan tersebut ialah sebahagian daripada lagu Lagu Kebangsaan
Malaysia, merujuk bahawa mereka melakukan yang terbaik untuk negara.

Nota: Semenjak 2002, kejohanan ini menghadkan kepada skuad bawah 23 dan 3 pemain
berumur 23 tahun ke atas dibenarkan turut serta, kejohanan ini juga tidak
dianggap sebahagian rekod pasukan kebangsaan atau tiada kaps dianugerahkan.



https://ms.wikipedia.org/wiki/Mira_Filzah

Mira Filzah atau nama sebenarnya Nur Amirah Filzah binti Badioezaman (lahir pada
2 April 1993) merupakan seorang peragawati, usahawan dan pelakon di Malaysia.
Beliau berasal dari Bangi, Selangor. Gadis kelahiran Negeri Perak ini merupakan
bekas pelajar cemerlang dan penari kebudayaan SMK Aminuddin Baki Kuala Lumpur.
Beliau yang baru memasuki usia 23 tahun merupakan seorang pelajar jurusan
perniagaan antarabangsa di Universiti Teknologi MARA, Shah Alam. Di samping
berlakon, Mira Filzah juga mempunyai produk kecantikan miliknya sendiri, MORA
ESSENTIAL yang berkolaborasi dengan seorang lagi rakan kongsinya. Bukan hanya
itu, beliau juga bakal merasmikan koleksi tudung jenamanya sendiri, MF SHAWLS.

Mira Filzah mula menceburkan diri di dalam bidang peragaan sejak berumur 17
tahun, sebelum beralih pada bidang lakonan filem pula. Drama televisyen
pertamanya merupakan Dunia Lola di mana beliau memegang watak utama sebagai
Lola, sebuah program hijabista yang berkolaborasi bersama Syampu Sunsilk.
Selepas 'senyap' dari bidang hiburan selama 2 tahun untuk fokus terhadap
pembelajarannya di Universiti Teknologi Mara dalam bidang Perniagaan
Antarabangsa , Mira Filzah tidak menyangka ada tawaran dalam bidang lakonan yang
datang kepadanya menerusi filem Eksperimen Cinta yang diterajui oleh Izreen
Azminda dan Fahrin Ahmad. Tawaran yang datang dianggapnya sebagai rezeki dan
pengalaman baharu. Meskipun memegang watak sebagai watak pembantu, watak sebagai
Suraya dalam Eksperimen Cinta dikatakan hidup dan mendapat perhatian peminat.

Kepercayaan yang diberikan oleh pengarah dan penerbit baginya tidak disia-siakan
untuk menerajui sebuah drama yang sedang hangat dan menjadi perbualan peminat,
Cinta Si Wedding Planner(2016) yang bersiaran di TV3 setiap hari Isnin hingga
Khamis, jam 7 sehingga 8 malam. Walaupun ada penonton yang mempertikaikan
gandingan pelakon baharu ini bersama aktor hebat dan ternama Malaysia, Ady Putra
dalam drama itu, namun setelah beberapa episod yang ditayangkan, gandingan
mereka mendapat feedback positif daripada rata-rata peminat. Walaupun belum
habis ditayangkan, dikatakan drama ini akan menyambung telemovie pada Hari Raya
Tahun 2016, Cinta Si Wedding Planner Raya.



https://ms.wikipedia.org/wiki/Negeri_dan_wilayah_persekutuan_di_Malaysia

Malaysia ialah sebuah negara persekutuan yang terdiri daripada 13 negeri dan
tiga Wilayah Persekutuan. 11 negeri dan dua wilayah persektuan terletak di
Semenanjung Melayu manakala dua negeri dan satu wilayah persekutuan yang lain
terletak di pulau Borneo.

Sembilan negeri Melayu diketuai oleh seorang Raja turun-temurun selaku ketua
negeri diiringi seorang Menteri Besar eksekutif sebagai ketua kerajaan yang
bertanggungjawab politik. Raja-raja Johor, Kedah, Kelantan, Pahang, Perak,
Selangor dan Terengganu bergelar Sultan. Ketua negeri terpilih Negeri Sembilan
memegang satu-satunya gelaran Melayu Yang di-Pertuan Besar, manakala Raja Perlis
sekadar bergelar Raja. Yang di-Pertuan Agong selaku ketua negara persekutuan
dipilih (sebenarnya dikitarkan) di kalangan sembilan raja untuk sepenggal lima
tahun. Bekas penempatan dan jajahan mahkota British iaitu Pulau Pinang, Melaka,
Sabah dan Sarawak, setiap satunya diketuai seorang Gabenor pada nama lantikan
persekutuan, iaitu Yang di-Pertua Negeri, diiringi Ketua Menteri sebagai ketua
kerajaan eksekutif.

Setiap negeri bersistem perundangan ekadewan iaitu Dewan Undangan Negeri (DUN).
Ahli-ahli DUN diundi dari kawasan pengundian satu ahli yang ditetapkan
berasaskan kependudukan. Ketua Menteri lantikan Ketua Negeri biasanya merupakan
pemimpin parti majoriti peringkat negeri. Satu penggal di DUN adalah lima tahun,
melainkan perhimpunan dibubarkan awal oleh ketua negeri atas nasihat Ketua
Menteri. Biasanya, DUN di Semenanjung Malaysia dibubarkan sempena pembubaran
parlimen persekutuan, agar pilihan raya negeri diadakan serentak dengan pilihan
raya parlimen. Namun demikian, ketua negeri memegang kuasa budi bicara bagi
membubarkan DUN.

Setiap negeri menghantar dua wakil ke Dewan Negara, iaitu dewan pertuanan
parlimen persekutuan.

Sebagai sebuah negara persekutuan, kerja tadbir urus Malaysia diagih-agihkan
antara kerajaan persekutuan dan negeri. Tanggungjawab tertentu kerajaan-kerajaan
persekutuan dan negeri disenaraikan dalam Jadual Kesembilan Perlembagaan
Malaysia. Secara teori, mana-mana perihal yang tidak ditentukan dalam Jadual
Kesembilan boleh digubal undang-undang di peringkat negeri. Namun, pakar
undang-undang mengibaratkan hal sebegini sebagai (pauper's bequest) skop perihal
yang begitu luas dalam Jadual Kesembilan. Mahkamah secara amnya mengutamakan
tafsiran luas mengenai isi kandungan Jadual Kesembilan, maka mengurangkan
bilangan hal-hal yang mungkin belum diliputi. Jadual Kesembilan jelas
menyenaraikan hal-hal berikut yang boleh digubal oleh undang-undang negeri:
pegangan tanah, agama Islam dan kerajaan tempatan. Sabah dan Sarawak mempunyai
kuasa tambahan sebagai sebahagian terma-terma penyertaan Malaysia, seperti
kawalan imigrasi.

Parlimen Malaysia dibenarkan menggubal undang-undang tanah, agama Islam dan
kerajaan tempatan untuk memastikan keseragaman undang-undang antara semua
negeri, ataupun atas permintaan DUN berkenaan. Undang-undang yang dipersoalkan
juga mesti diluluskan oleh DUN, kecuali bagi perihal berkenaan undang-undang
tanah tertentu. Perihal bukan Islam yang berada dalam skop negeri boleh juga
digubal undang-undang di peringkat persektuan untuk tujuan mematuhi kewajipan
perjanjian Malaysia.

 Singapura Republik Singapura ialah sebuah negeri di Malaysia sejak pembentukan
Malaysia pada 16 September 1963 sehingga berpisah dari Persekutuan pada 9 Ogos
1965.

 Brunei Negara Brunei Darussalam pernah dipelawa untuk menyertai Persekutuan
tetapi akhirnya menolaknya atas beberapa masalah, seperti taraf Sultan Brunei
dalam Malaysia, pembahagian royalti minyak Brunei, serta tekanan dari pihak
pembangkang yang mencetuskan Pemberontakan Brunei Bandar Seri Begawan.



https://ms.wikipedia.org/wiki/Kesultanan_Melayu_Melaka

Kesultanan Melayu Melaka (كسلطانن ملايو ملاك) diasaskan oleh seorang putera dari
Palembang iaitu Parameswara di antara tahun 1400 hingga tahun 1403. Pada awalnya
Melaka bukanlah sebuah kerajaan Islam. Hal ini berubah pada tahun 1409 apabila
Parameswara berkahwin dengan puteri dari Pasai. Agama Islam dijadikan sebagai
agama rasmi Kesultanan Melayu Melaka oleh Sultan Muzaffar Syah. Pemerintahan
Kesultanan Melayu Melaka berterusan selama lebih satu abad sehinggalah Melaka
tewas di tangan penjajah Portugis pimpinan Alfonso de Albuquerque pada 1511.
Sultan Mahmud Shah merupakan sultan terakhir Kesultanan Melayu Melaka. Pada
1528, seorang putera baginda Sultan Alauddin Riayat Shah II menubuhkan
Kesultanan Johor bagi mewarisi Kesultanan Melaka.

Menurut Sejarah Melayu, Parameswara yang dilahirkan sebagai Dharmaraja adalah
Raja Singapura terakhir yang berasal dari keturunan Srivijaya (Hindu). Pada
tahun 1324, seorang putera Srivijaya dari Bentan bernama Sang Nila Utama telah
menawan Temasek dan menubuhkan kerajaan Singapura lama. Baginda memerintah
selama 48 tahun dan diiktiraf sebagai Raja Singapura oleh satu utusan dari
Maharaja China pada tahun 1366. Baginda secara rasmi bergelar Sri Maharaja Sang
Utama Parameswara Batara Sri Tri Buana, Batara Sri Tri Buana bermaksud "Yang
Dipertuan kepada tiga dunia" melambangkan kekuasaan baginda ke atas Palembang,
Bentan dan Temasek. Terdapat tiga orang lagi Raja dari keturunan baginda yang
memerintah Singapura iaitu, Paduka Sri Pekerma Wira Diraja (1372 – 1386), Paduka
Seri Rana Wira Kerma (1386 - 1399) dan yang terakhir Paduka Sri Maharaja
Parameswara (1399 - 1401). Pada 1401, kerajaan Majapahit menyerang Singapura
dengan bantuan Bendahara yang belot, Sang Rajuna Tapa. Parameswara telah berjaya
melarikan diri menuju ke pantai barat Semenanjung Melayu untuk membuka ibu
negeri yang baru.

Menurut "Suma Oriental", Parameswara ialah seorang raja Palembang yang
menggantikan ayahandanya, Raja Sam Agi. Beliau diserang oleh Raja Jawa, Batara
Tamavill, sewaktu beliau menggelarkan dirinya sebagai Mjeura ("orang yang
berani"). Ekoran daripada itu, beliau melarikan diri ke Singapura. Setelah
membunuh wakil Raja Siam (bernama Tamagi) di Singapura, Parameswara menjadi
pemerintah palsu pada satu tempoh yang tidak lama kerana beliau telah diserang
dan dihalau oleh pihak Siam tidak lama selepas itu. Dengan seribu pengikutnya,
beliau menuju ke pantai barat Semenanjung Melayu untuk mencari tempat
perlindungan yang baru.

Menurut Sejarah Melayu ("Malay Annals") yang dikarang oleh Tun Sri Lanang pada
tahun 1565, angkatan Parameswara melarikan diri ke Muar tetapi diganggu oleh
biawak yang tidak terkira banyaknya. Penetapan di tempat yang kedua di Kota
Burok juga gagal kerana kubu pertahanan yang mereka cuba mendirikan runtuh
dengan serta merta. Kemudian Parameswara berpindah ke (Sening Ujong atau nama
lama bagi Sungai Ujong]]). Setelah berada di sana, beliau melantik seorang
menteri untuk mewakili dirinya dan kemudiannya beliau tiba di muara Sungai
Bertam (nama lama bagi Sungai Melaka). Ketika itu, orang-orang Seletar mendiami
di situ dan mereka meminta Parameswara menjadi Raja. Parameswara merasakan
kedudukan tempat itu amat baik untuk didirikan kerajaan. Tempat itu berhampiran
dengan laut yang menjadi laluan kapal dagang. Bekalan air bersih juga mudah
diperoleh. Selain itu, bentuk muka bumi yang berbukit-bukau boleh menjadi
petunjuk kepada pelayar dan memudahkan urusan mengawal Selat Melaka. Pokok Bakau
dan Api-api boleh dijadikan benteng semulajadi. Angin Monsun pula tidak
mengganggu kegiatan perdagangan kerana muara sungainya terlindung daripada
tiupan angin tersebut.

Semasa Parameswara sedang berehat di bawah pohon Melaka, Parameswara telah
melihat peristiwa anjing pemburuannya ditendang oleh seekor pelanduk.Peristiwa
ini dianggap luar biasa kerana seekor pelanduk kecil dapat mengalahkan seekor
anjing.Oleh itu, Parameswara memilih untuk mendirikan sebuah kerajaan.
Parameswara menamakan tempat itu Melaka bersempena dengan nama pokok beliau
berteduh.

Parameswara memeluk Islam pada tahun 1409 dan telah menggelar diri baginda
sebagai Raja Iskandar Syah. Baginda telah berkahwin dengan puteri Pasai,
Indonesia. Pada tahun 1409 juga, Laksamana Cheng Ho telah singgah di Melaka
dalam rangka lawatan beliau untuk meneroka dunia.[perlu rujukan] Pada 1411,
Parameswara telah membuat pelayaran melawat negara China dengan rombongan
pengiring sebanyak 540 orang untuk pertemuan dengan Maharaja Ming, Yung Lo.
Maharaja Yung Lo juga mengiktiraf Parameswara sebagai raja Melaka.[perlu
rujukan]

Pemerintahannya itu berkembang dengan pesat dan menjadi sebuah pelabuhan yang
terpenting di Kepulauan Melayu pada abad ke-15 dan ke-16. Tambahan pula, Melaka
merupakan tempat perdagangan rempah dengan berfungsi sebagai pintu kepada
negeri-negeri rempah untuk memasarkan rempah mereka. Ini dapat digambarkan
menerusi Duarte Barbosa yang berkata :

Faktor-faktor yang menyumbang kepada Melaka menjadi sebuah negeri yang maju
adalah kerana pelabuhannya terlindung daripada ancaman Monsun Barat Daya dan
Monsun Timur Laut. Pedagang-pedagang dari Jawa, Arab, India, China dan lain-lain
dapat berlindung di Melaka sehinggalah keadaan selamat untuk mereka ke laut
semula. Semasa pemerintahan Parameswara, ramai orang Cina menetap di Melaka,
berdekatan kawasan Bukit Cina yang mempunyai feng shui yang terbaik pada masa
itu.

Raja Iskandar Shah (Parameswara) mangkat pada tahun 1414 dan diwarisi oleh
anaknya, Megat Iskandar Shah 1414-1424, Baginda kemudian digantikan dengan
putera baginda, Sri Maharaja, yang kemudiannya mengambil gelaran "Sultan
Muhammad Shah, Melaka" (1424-1444). Pada kemangkatannya dalam tahun 1444, beliau
diganti oleh putera bongsunya dari isteri kedua baginda Puteri Rokan, Raja
Ibrahim. Disebabkan pemerintah sebenarnya adalah oleh sepupu Puteri Rokan,
orang-orang besar Melaka tidak setuju dan telah membunuh Raja Ibrahim dan
dimakamkan dengan gelaran "Sultan Abu Syahid".

Kekanda Raja Ibrahim, Raja Kassim anak isteri pertama Tun Wati, menaiki takhta
pada tahun 1445 dan memakai gelaran "Sultan Muzaffar Syah" (1445-1456) menaiki
takhta dan mengisytiharkan Islam sebagai agama rasmi negeri. Pendakwah-pendakwah
Islam dihantar oleh Sultan ke seluruh Kepulauan Melayu seperti Jawa, Borneo dan
Filipina. Sebahagian besar penduduk Asia Tenggara pada ketika itu beragama
Hindu.

Semasa pemerintahannya, pihak Siam membuat dua serangan ke atas Melaka. Serangan
pertama diketuai oleh Awi Chakra melalui darat pada tahun 1445, tetapi telah
ditewaskan oleh Tun Perak dan Tun Hamzah (Tok Bongkok) tidak jauh dari Muar.
Pada tahun 1456, Siam melancarkan serangan kedua pada 1456 yang diketuai oleh
Awi Dichu melalui laut, dan sekali lagi Tun Perak telah berjaya menewaskan
mereka dan kali ini, dengan mudah. Selepas dua kekalahan di darat dan laut ini,
Siam tidak lagi mencuba untuk menyerang Empayar Melayu Melaka. Tun Perak telah
dijadikan Bendahara dengan gelaran "Bendahara Paduka Raja". Beliau berkhidmat di
bawah empat Sultan dan merupakan tulang belakang kepada perkembangan Melaka ke
mercu kekuasaannya di Kepulauan Melayu

Antara faktor yang menyumbang kepada perkembangan Melaka adalah kerana Melaka
memiliki hubungan yang dekat dengan Dinasti Ming di negara China, armada Ming
berperanan mengamankan jalur pelayaran Selat Melaka yang sebelumnya sering
diganggu oleh kumpulan perompak dan bajak laut. Di bawah perlindungan Ming,
Melaka berkembang menjadi pelabuhan penting di pesisir barat Semenanjung Malaya
yang tidak dapat disentuh oleh Majapahit dan Ayutthiya. Hubungan diplomatik
antara Melaka dan China mula terjalin apabila Laksamana Yin Ching melawat Melaka
pada tahun 1404 dan disusuli dengan lawatan Laksamana Cheng Ho pada tahun 1405
dan 1409. Parameswara memohon perlindungan daripada China. Melaka bersetuju
menjadi negeri di bawah naungan China dan bersetuju menghantar ufti. China telah
mengurniakan payung kuning, cap mohor dan sepersalinan pakaian sebagai tanda
pengiktirafan kerajaan China kepada Melaka. Melaka juga menghantar utusan ke
China.

Berdasarkan Sulalatus Salatin, kerajaan ini merupakan kelanjutan daripada
Kerajaan Melayu di Singapura, kemudian serangan Jawa dan Siam menyebabkan pusat
pemerintahan berpindah ke Melaka. Dinasti Ming mencatat Parameswara sebagai
pendiri Melaka mengunjungi maharaja Yongle di Nanjing pada tahun 1405 dan
meminta pengakuan atas wilayah kedaulatannya. Sebagai balasan upeti yang
diberikan, maharaja China menyetujui untuk memberikan perlindungan kepada
Melaka, kemudian tercatat ada sampai 29 kali utusan Melaka mengunjungi maharaja
Cina.

Pada tahun 1459, Sultan Mansur Shah (1459 - 1477) menaiki takhta. Disebabkan
kedudukannya yang strategik, Melaka menjadi sebuah pangkalan luar yang penting
bagi kapal-kapal. Bagi mengeratkan hubungan diplomatik dengan Melaka, Maharaja
China telah menganugerahkan anaknya Puteri Hang Li Po dengan tujuan untuk
dikahwinkan dengan Sultan Mansur Shah. Untuk menyambut Hang Li Po, Sultan Mansur
Shah juga menghantar Tun Perpatih Putih dengan segolongan pengiring ke negeri
China untuk mengiringnya. Hang Li Po tiba di Melaka pada tahun 1458 bersama-sama
500 orang pengiring.

Salah satu kesan kebudayaan yang berpunca daripada peristiwa ini ialah wujudnya
kelompok kaum Peranakan, iaitu hasil daripada perkahwinan campur di antara
pendatang Cina dengan penduduk tempatan. Kaum Peranakan ini juga dikenali
sebagai orang Baba dan Nyonya pada hari ini.

Semasa pemerintahan Sultan Mansur Shah, empayar Melaka mencapai kemuncak
kuasanya dan terdiri daripada Semenanjung Malaysia, Singapura, dan sebahagian
besar Sumatera. Pesaing utama Melaka ialah Siam di utara dan Majapahit di
selatan. Majapahit kemudiannya tumbang setelah banyak kawasan jajahan telah
dikuasai oleh Melaka pada kurun ke-15. Siam pula telah menyerang Melaka sebanyak
tiga kali tetapi kesemua cubaan serangan tersebut telah gagal.

Selepas Melaka muncul sebagai sebuah pusat perdagangan baru menggantikan
Srivijaya pada Abad ke-15, Melaka telah berjaya mencapai kejayaan yang lebih
besar kesan daripada faktor perdagangan yang semakin berkembang pesat. Melaka
telah muncul sebagai kuasa besar di Kepulauan Tanah Melayu yang setaraf dengan
kuasa besar lain seperti Siam dan Srivijaya. Melaka yang pada mulanya merupakan
sebuah kerajaan kecil telah berkembang dan mengambil alih peranan pusat
perdagangan yang dulunya dipegang oleh Srivijaya. Kejayaan menarik tumpuan
perdagangan dari Srivijaya ini telah mengangkat martabat Melaka ke tahap yang
lebih tinggi kerana pada zaman dahulu hanya kuasa-kuasa besar sahaja yang mampu
untuk mengendalikan pusat perdagangan yang cekap dan berupaya menyediakan
kemudahan infrastruktur yang moden.

Keupayaan Melaka telah menyebabkan sebilangan negeri yang dulunya berada di
bawah kekuasaan kuasa Siam dan Jawa telah meminta naungan dan perlindungan
daripada kekuasaan Melaka. Contoh negeri tersebut ialah seperti Bernam, Klang,
Selangor, Sungai Ujung, Kedah, dan Patani yang secara sukarela datang
mendapatkan nobat daripada Melaka. Manakala Pasai pula sebagai ‘abang tua’ dalam
perdagangan dan agama, sentiasa ‘berkirim salam’ dengan Melaka. Bukti kemunculan
Melaka sebagai satu kuasa besar yang baru ialah Melaka telah dua kali berjaya
menangkis serangan Siam dan akhirnya berjaya menguasai Kelantan, menjelang kurun
ke-16 Melaka telah memutuskan hubungan hormat dengan Siam. Hal ini menunjukkan
Melaka bukan sahaja berjaya mencontohi kejayaan Srivijaya dalam perdagangan
tetapi juga dari segi perluasan wilayah.

Pada tahun 1488, Sultan Mahmud Shah mewarisi Melaka yang telah mencapai kemuncak
kuasa dan merupakan pusat dagangan yang unggul di Asia Tenggara. Bendahara Tun
Perak, pencipta keunggulan Melaka, telah tua. Begitu juga dengan Laksamana Hang
Tuah. Pemerintahan Sultan Mahmud Shah juga mengalami rancangan jahat dan pilih
kasih. Beliau bukan seorang raja yang cekap, akan tetapi beliau juga seorang
mangsa keadaan. Ayahandanya Sultan Alauddin Riayat Shah mangkat pada usia yang
masih muda. Oleh itu, baginda menaiki takhta ketika masih kanak-kanak. Portugal
pada awal abad ke-16 sedang mengasaskan sebuah empayar luar negeri.

Pada tahun 1509, Diego Lopez de Sequiera dengan 18 buah kapal daripada Angkatan
diRaja Portugal tiba di Melaka. Mereka merupakan orang Eropah pertama yang tiba
di Asia Tenggara dan digelar "Benggali Putih" oleh orang tempatan. Oleh kerana
orang-orang Portugis membuat kacau di Melaka seperti mengusik gadis-gadis dan
mencuri di samping perselisihan faham, Sultan Mahmud Shah kemudiannya
mengarahkan supaya orang-orang Portugis dihalau dari Melaka. Angkatan Portugis
diserang dan 20 anak kapalnya ditahan.

Pada 10 Ogos 1511, sebuah armada laut Portugis yang besar dari Goa, India
diketuai oleh Alfonso de Albuquerque kembali ke Melaka. Albuquerque membuat
beberapa permintaan membina markas Portugis di Melaka tetapi permintaannya
ditolak oleh Sultan Mahmud Shah. Permintaan-permintaannya ialah pembebasan semua
tawanan-tawanan Portugis, meminta agar Sultan Melaka membayar ganti rugi dan
izin untuk mendirikan kubu pertahanan di Melaka, A Famosa. Selepas 10 hari
mengepung, pihak Portugis berjaya menawan Kota Melaka pada 24 Ogos. Kekalahan
Melaka adalah disebabkan maklumat kekuatan pertahanan Melaka telah dibocorkan
oleh Si Kitol. Sultan Ahmad Shah, ayahandanya Sultan Mahmud Shah dan pengikut
mereka telah berundur ke Muar dan kemudian ke Pahang di pantai timur di mana
beliau gagal dalam percubaannya mendapat pertolongan daripada negara China.

Kemudiannya, Sultan Mahmud Shah berpindah ke selatan dan mengasaskan Kesultanan
Johor selepas kemangkatan anaknya sebagai pusat dagangan saingan kepada Melaka.
Dengan ibu kotanya di pulau Bentan yang terletaknya berdekatan dengan Temasik
(Singapura), beliau terus menerima ufti dan kesetiaan daripada kawasan-kawasan
sekeliling yang diberinya sewaktu beliau masih menjadi Sultan Melaka. Sultan
Mahmud Shah menjadi ketua gabungan Melayu dan berkali-kali menyerang Melaka.
Pada tahun 1525, Laksamana Hang Nadim berjaya mengepung Kota A Famosa sehingga
pihak Portugis terpaksa membuat catuan makanan dari Goa.

Pada 1526, pihak Portugis membalas dengan seangkatan kapal yang besar dengan
ketuannya Pedro Mascarenhaas dan memusnahkan ibu kota Bentan. Sultan Mahmud Shah
melarikan diri ke Kampar, Sumatera tetapi anakandanya, Tengku Alauddin Shah
tinggal dan mengembangkan Johor sebagai sebuah empayar yang berkuasa dan yang
mencapai keunggulannya pada abad ke-18 dan ke-19. Lagi seorang anakanda Sultan
Mahmud Shah, Tengku Muzaffar Shah, dijemput oleh orang-orang utara untuk menjadi
sultan mereka dan beliau mengasaskan Kesultanan Perak.

Kerajaan Negeri Melaka telah mengisytiharkan bahawa permulaan Kerajaan Melayu
Melaka telah bermula atau wujud 140 tahun sebelum ketibaan Parameswara di Melaka
pada tahun 1402 Masihi.

Keputusan memilih tarikh 1262 sebagai penubuhan dan pengasasan kerajaan Melayu
Melaka diputuskan hasil kesepakatan menerima pendapat kajian selama setahun oleh
sepasukan penyelidik yang dilantik oleh kerajaan negeri Melaka menerusi Institut
Kajian Sejarah dan Patriotisme Malaysia (IKSEP). Keputusan tersebut dicapai pada
Seminar Tahun Pengasasan Kerajaan Melayu Melaka anjuran IKSEP bersama Universiti
Malaya (UM), Universiti Kebangsaan Malaysia (UKM) dan Kolej Universiti Islam
Melaka (KUIM) yang diadakan pada 31 Mei 2010. Penemuan tersebut juga turut
disahkan oleh Universiti Sains Malaysia (USM) yang membuat kajian terhadap
perkara tersebut pada 10 Oktober 2011.



https://ms.wikipedia.org/wiki/Syed_Ahmad_Syed_Jamal

Datuk Syed Ahmad Syed Jamal (19 September 1929 - 30 Julai 2011) adalah seorang
pelukis tersohor di Malaysia. Beliau adalah pemenang anugerah Seniman Negara
Malaysia 1995.

Pada 1995 ,beliau dianugerahkan Hadiah Seni Negara. Pelbagai hadiah dan anugerah
diterima sepanjang penglibatannya dalam seni lukis. Lukisannya ada dipamerkan di
Balai Seni Lukis Negara, Kuala Lumpur. Seterusnya dianugerah Seniman Negara.

Kebangkitan pelajar dan pemberontakan tenaga buruh di Paris demi perubahan
sosial sewaktu Revolusi Peranchis 1968, protes-protes pembantahan Perang Vietnam
di merata dunia, termasuk peristiwa berdarah 13 Mei 1969 di Malaysia merupakan
antara adegan-adegan utama yang menjentik naluri kesenimanan Syed Ahmad Jamal
untuk memberi respons secara visual.

Pelbagai tema dilukis. Antaranya tentang kemerdekaan, pembangunan negara dan
politik di bawah pentadbiran Tun Dr Mahathir Mohamad, perjuangan Palestin,
peristiwa politik 1998 dan tsunami pada 2004. Logo gerakan bukan kerajaan ADIL,
atau Pergerakan Keadilan Sosial yang ditubuhkan sebagai respons
tindakan-tindakan yang dikenakan ke atas Datuk Seri Anwar Ibrahim, bekas
timbalan perdana menteri dan pemimpin Umno mendapat kecaman pihak parti
kerajaan.

Pada 30 Julai 2011, beliau meninggal dunia pada usia 82 tahun di rumahnya di
Gombak, Selangor. Beliau meninggalkan isterinya Datin Hamidah Mohd Noor dan dua
anak lelaki. Jenazah di Tanah Perkuburan Islam Kampung Pusu, Gombak.



https://ms.wikipedia.org/wiki/Amyra_Rosli

Nur Amira Izzati binti Dato' Sri Rosli (dilahirkan pada 24 Ogos 1991) atau lebih
dikenali sebagai Amyra Rosli merupakan seorang pelakon wanita Malaysia. Beliau
memulakan kerjaya televisyen sepenuh masa pada 2012 menerusi drama Jodoh. Amyra
melangkah ke peranan utama menerusi siri televisyen waktu perdana Tersuka Tanpa
Sengaja dan telah berlakon dalam Cik Bunga Encik Sombong di Astro Ria serta
memegang watak utama dalam pementasan teater Tenggelamnya Kapal Van Der Wijck
yang diadaptasi novel dengan judul sama karya sasterawan Indonesia Hamka.

Sebagai jurucakap produk, Amyra menjadi duta kepada produk kecantikan AuraWhite
Skin Spa dan jenama aiskrim Baskin-Robbins. Sebagai pelakon, Amyra telah
menerima anugerah dan pencalonan termasuk Anugerah Bintang Popular Berita Harian
bagi kategori Artis Baru Wanita Popular dan Anugerah Drama Festival Kuala Lumpur
2015 bagi kategori Pelakon Drama Wanita Pilihan. Sebagai pengacara, beliau
pernah mengacarakan rancangan khas seperti Bintang RTM 2016, Anugerah DFKL 2016
dan Anugerah Industri Muzik ke-22.

Amyra dilahirkan sebagai Nurul Amirah Izzati binti Dato' Sri Rosli pada 24 Ogos
1991 di Taman Melawati, Shah Alam, Selangor. Beliau merupakan anak sulung
daripada empat beradik kepada pasangan Datin Sri Noor Zaridah Ahmad (bekas
Pengurus A&R di Warner Music Malaysia) dan Dato' Sri Rosli Ahmad. Amyra
berkahwin dengan pelakon bersamanya dalam drama Tersuka Tanpa Sengaja, Amar
Baharin pada 11 November 2016. Sebelum ini, Amyra pernah mengikat tali
pertunangan dengan pelakon Dazrin Kamarudin namun putus akibat perbezaan
pendapat. Selain itu, beliau juga memiliki wajah seiras pelakon wanita
Indonesia, Nia Ramadhani. Beliau pernah menetap di London bersama semua ahli
keluarganya dan bersekolah di The Camden School of Girl di London selama 6 tahun
dan kembali ke Malaysia setelah urusan kerja bapanya selesai. Beliau juga
merupakan pemegang Diploma Teater di Akademi Seni Budaya dan Warisan Kebangsaan
(ASWARA).

Kemunculan sulung Amyra di televisyen ialah pada 2009 menerusi program mata
pelajaran Bahasa Melayu Tingkatan 2 - Kata Hampir Sama Makna terbitan TV
Pendidikan bersama Amirul Hakim Ahmad dan Ahmad Fitri Nordin.

Amyra kembali ke pentas lakonan pada 2012 selepas 3 tahun kerana menyambung
pelajarannya di Akademi Seni dan Warisan Kebangsaan (ASWARA). Lakonan pertamanya
di layar kaca ialah menerusi drama Jodoh yang dibintangi oleh tunangnya ketika
itu, pelakon Dazrin Kamarudin. Pada 2013, beliau diberikan watak pembantu dalam
siri drama Warkah Cinta yang diadaptasi daripada novel Warkah Cinta Berbau
Syurga dan bersiaran di TV AlHijrah. Drama arahan Mior Hashim Manap ini
dibintangi oleh Imam Muda Nazrul dan Heliza Helmi. Jadual lakonannya padat
sepanjang 2014, drama pertamanya bagi tahun itu ialah Kalimah Jiwa yang
disiarkan di TV3 menerusi Slot Azalea, drama 20 episod arahan Mohd Fadli ini
turut dibintangi oleh Nazim Othman, Bella Dally, Amar Baharin dan Raja Ilya.
Drama inilah yang menyaksikan gandingan pertama Amyra bersama Amar.

Amyra kemudiannya diberikan peranan utama sebagai Maya dalam siri drama Kristal
Maya bersama Shahz Jaszle dan bersiaran di TV3, drama yang turut dibintangi oleh
Elly Mazlein, Ryzal Jaafar, Erry Putra, Syatilla Melvin dan Amar Baharin ini
mengisahkan seorang wanita bernama Maya bekerja di sebuah syarikat iaitu
Syarikat Kristal, di Syarikat Kristal itu, Maya ditemukan dengan Ezam (Shahz
Jaszle). Ezam seorang bos yang tegas. Tugas Maya membantu Ezam dalam bahagian
penerbitan kreatif. Seterusnya, beliau menyertai barisan pelakon utama siri
televisyen pendidikan Oh My English! bagi musim ketiga terbitan Red
Communications dan bersiaran di Astro TVIQ, Amyra memegang watak sebagai Puteri.
Beliau berlakon bersama Nazim Othman dan Emma Maembong dalam siri Astana Cinta
Aleesa yang bersiaran di TV9 dan seterusnya bersama Sharnaaz Ahmad dalam drama
Suamiku Encik Sotong di Astro Ria. Amyra kemudiannya menjadi tetamu jemputan
untuk kumpulan virus di pentas Maharaja Lawak Mega 2014.

Pada 2015, Amyra telah dicalonkan di Anugerah MeleTOP Era 2015 menerusi kategori
Artis Wanita Meletop, bagaimanapun beliau tewas di tangan Ayda Jebat. Pada tahun
yang sama, beliau memenangi Anugerah Drama Festival Kuala Lumpur 2015 menerusi
kategori Pelakon Drama Wanita Pilihan, menewaskan Fasha Sandha, Risteena Munim,
Ayda Jebat dan Nelydia Senrose. Beliau juga dilantik sebagai jurucakap AuraWhite
Skincare bersama Ayda.

Beliau kembali ke layar kaca menerusi siri drama Bidadari yang bersiaran di Slot
Lestary TV3, ia turut dibintangi oleh Nonny Nadirah dan Shahz Jaszle. Pada
Oktober, Amyra terlibat dalam pementasan teater Tenggelamnya Kapal Van Der Wijck
yang diadaptasi daripada novel dengan judul sama yang diterbitkan pada 1938,
karya sasterawan Indonesia, Hamka. Teater yang dipentaskan di Istana Budaya ini
turut dibintangi oleh Amar Baharin dan Saharul Ridzwan, setelah itu, beliau
bersama Amar, Emma Maembong dan Hafreez Mikhail membintangi drama waktu perdana
Tersuka Tanpa Sengaja yang diadaptasi daripada novel dengan tajuk sama.

Pada 2016, Amyra menerima pencalonan di Anugerah Melodi 2016 anjuran TV3, Hot FM
dan Harian Metro bagi kategori Personaliti Drama Melodi, bagaimanapun, beliau
tewas di tangan pelakon drama Playboy Itu Suami Aku, Fattah Amin, pada masa yang
sama, beliau memenangi Anugerah Telenovela 2016 bagi kategori Pelakon Wanita
Baharu Paling Popular. Kemudiannya, Amyra membintangi drama Uda & Dara yang
diadaptasi daripada novel karya Allahyarham Usman Awang, lakonan Zul Ariffin dan
Siti Saleha, beliau turut berlakon dalam drama keagamaan Sayap Jibril lakonan
Zahiril Adzim yang bersiaran di Astro Oasis, beliau memegang watak sebagai
Salbiah dalam episod ke-10 drama ini, "Susu". Selepas menjayakan Sayap Jibril,
Amyra bergandingan bersama Saharul Ridzwan dan Redza Rosli dalam satu lagi drama
adaptasi novel, Seindah Takdir Cinta di Slot Akasia TV3, beliau melakonkan watak
sebagai Mia Karmila, seorang gadis yang biasa hidup dengan cara moden dan penuh
kemewahan, langsung tidak menyangka pertemuannya dengan seorang pemandu teksi
bernama Ustaz Shariman (lakonan Saharul) telah berjaya merubah keseluruhan cara
hidupnya. Beliau kemudiannya memegang watak Seroja Irdina dalam drama Isteri
Tuan Ihsan bersama Aaron Aziz yang bersiaran di Astro Ria.



https://ms.wikipedia.org/wiki/Siti_Nordiana_binti_Alias

Siti Nordiana binti Alias (lahir 22 November 1984) atau lebih dikenali sebagai
Siti Nordiana atau Nana, adalah salah seorang penyanyi wanita Malaysia. Nana
berasal dari Felda Sendayan, Seremban, Negeri Sembilan. Berdarah kacukan
Melayu-Minang. Nama beliau kembali meningkat naik selepas menyertai dan
menjuarai Gegar Vaganza musim ke-2.

Selain berkecimpung sebagai penyanyi solo, Nana juga dikenali sebagai pasangan
duo bersama penyanyi Achik, vokalis kumpulan Spin dan merupakan rakan baik
kepada Nana. Mereka lebih dahulu mengenali sesama sendiri ketika zaman remaja di
Negeri Sembilan sebelum sama-sama menyertai industri rakaman FMC pada awalnya
malah dijadikan sebagai pasangan duet nyanyian yang diminati ramai. Duo Achik &
Nana telah berjaya memikat hati pendengar dengan dua buah album studio yang
membariskan hits terbaik serta mendapat sambutan hangat dari zaman kegemilangan
mereka sehingga pada masa kini. Lihat di sini untuk diskografi Achik & Nana

Di samping aktif sebagai penyanyi, Nana juga pernah mencuba bakat dalam bidang
lakonan. Beliau pernah berlakon dalam beberapa buah drama seperti Wad 04, Helah,
3 Dara Pingitan, Nenas Dan Ikanku, Aku Budak Minang 2 dan Anak Tengi serta filem
berjudul Prahara.

Nana muncul dalam drama bersiri arahan Michael Ang, Dia Semanis Honey (2016)
yang diadaptasi daripada novel karya Dila Dyna. Lakonan Nana dan Alif Satar
mendapat tempat di hati peminat, sehinggakan drama Dia Semanis Honey menjadi
kata carian paling banyak di Google Malaysia. Atas permintaan ramai, drama ini
disambung ke siri Dia Semanis Honeymoon sebanyak 5 episod dan telemovie Dia
Semanis Honey Raya. Malah drama ini juga dipentaskan di pentas teater di Istana
Budaya pada 3 Januari 2017 hingga 9 Januari 2017. Atas permintaan peminat,
teater Dia Semanis Honey Musical ini telah disambung sehingga 12 Januari 2017.
Lakonan bersahaja Nana dan Alif membuatkan penonton mahu mereka terus
digandingkan untuk drama-drama lain pula.

Nana mendirikan rumahtangga dengan pelakon drama, Mohd Faizal Yusup pada 29
April 2006. Mereka dikurniakan seorang anak lelaki bernama Muhammad Rayyan
Nakhaie, lahir pada 21 Mac 2008. Namun jodoh mereka tidak berpanjangan apabila
bercerai pada 14 September 2009.

Bermula tahun 2012, Nana menjalankan perniagaan jubah dan pakaian Muslimah
dengan label yang diberi nama Paling Comel. Nana kemudiannya melancarkan jenama
tudungnya sendiri, NanaRayyan pada tahun 2016.

Siti Nordiana merupakan salah seorang peserta Gegar Vaganza musim 2015. Beliau
telah menjuarai pertandingan tersebut sekaligus mengatasi pesaing terdekat,
Farahdhiya dan Ezad Lazim di tempat kedua dan ketiga. Beliau menerima RM 100,000
dan pakej percutian ke Madrid, Spain serta trofi iringan. Di samping itu, beliau
turut mendapat undian SMS tertinggi untuk memenangi kategori Persembahan Terbaik
Pilihan Penonton dan membawa pulang RM 5000.



https://ms.wikipedia.org/wiki/Bangunan_Sultan_Abdul_Samad

Koordinat: 3°08′55″N 101°41′40″E﻿ / ﻿3.14861°N 101.69444°E﻿ / 3.14861; 101.69444

Bangunan Sultan Abdul Samad yang terletak di hadapan Dataran Merdeka adalah
mercu tanda bagi bandar raya Kuala Lumpur, ibu negara Malaysia. Bangunan ini
mengambil nama Sultan Abdul Samad, sempena nama Sultan Selangor pada masa ia
mula dibina 1894.

Di hadapan bangunan indah ini beberapa peristiwa sejarah berlaku. Di sinilah
tempat di mana bendera Union Jack diturunkan pada 31 Ogos 1957 dan bendera Jalur
Gemilang dikibarkan. Peristiwa ini menunjukkan berlalulah satu era dijajah
kepada era masyarakat yang merdeka.

Bangunan ini diwartakan sebagai Warisan Kebangsaan dalam kategori Tapak Warisan
pada 2007 oleh Jabatan Warisan Negara, Kementerian Perpaduan, Kebudayaan,
Kesenian dan Warisan Malaysia di bawah Akta 645.

Pada peringkat awal, nama bangunan ini hanya dikenali sebagai Pejabat Baru
Kerajaan (New Government Offices). Apabila Persekutuan Tanah Melayu dibentuk
pada 1948, bangunan ini dinamakan Sekretariat Persekutuan (Federal Secretariat).

Tahun 1974, semua pejabat Kerajaan Negeri Selangor dipindahkan ke Shah Alam.
Pejabat kerajaan persekutuan Malaysia dipindahkan ke Jalan Duta, Damansara. Oleh
itu nama bangunan ini ditukar kepada Bangunan Sultan Abdul Samad sempena nama
Sultan Selangor yang memerintah dari 1857 - 1898. Nama ini kekal hingga
sekarang.

Bangunan Sultan Abdul Samad ini terletak di hadapan Dataran Merdeka dan Kelab
Diraja Selangor. Ia terletak di Jalan Raja, Jalan Tuanku Abdul Rahman, Kuala
Lumpur, Malaysia. Jalan Raja dahulunya Gombak Road.

Di dalam peta, bangunan ini terletak di pertemuan Sungai Kelang dan Sungai
Gombak. Pelbagai bangunan dibina di pertemuan dua sungai ini seperti Masjid
Jamek Kuala Lumpur, Stesen Kereta Api Tanah Melayu dan lain-lain. Di sinilah
aktiviti perlombongan bijih timah bermula di Kuala Lumpur, menjadi pemangkin
kejayaan ekonomi Semenanjung Tanah Melayu seterusnya negara Malaysia sekarang.

Perletakan batu asas dilakukan oleh Gabenor Negeri-negeri Selat, Sir Charles
Bullen Hugh Mitchell K.C.M.G. pada 6 Oktober 1894 . Residen British di Selangor
waktu itu ialah W.H Treacher C.M.C. Setelah siap sepenuhnya , bangunan ini di
rasmikan oleh Residen Jeneral negeri Selangor, Sir Frank Swettenham K.C.M.G.
pada 4 April 1897.

Pentadbiran British di Selangor memerlukan Ibu Pejabat baru bagi mentadbir
negeri . Sebelum ini ibu negeri Selangor terletak di Klang dan agak jauh dari
kawasan yang maju di Kuala Lumpur. Residen Jeneral British di Selangor pada
waktu itu ialah Sir Frank Swettenham .Sultan Abdul Samad memerintah negeri
Selangor dari 1857 hingga 1898 setuju Kuala Lumpur dijadikan ibu negeri Selangor
.

Antara pejabat yang akan ditempatkan di sini ialah Sekretariat Kerajaan (G.S.O);
bilik mesyuarat Majlis Negeri (Council Chamber); Pejabat Pos; Lembaga Kebersihan
(Sanitary Board); Pejabat Kehakiman (Judicial Commissioner); Public Works
Department (PWD); Audit dan Perbendaharaan; Pejabat Tanah; Jabatan Galian dan
Pejabat Daerah Jabatan Kerja Raya (P.W.D. District Office).

Bangunan Sultan Abdul Samad merupakan di antara bangunan lama yang terdapat di
Kuala Lumpur dan merupakan bangunan warisan yang masih dilindungi keaslian
rekabentuknya. Bangunan ini dibina pada tahun 1893. Tetapi perletakan batu asas
bagi bangunan ini hanya dibuat pada 6 Oktober 1894 oleh Sir Charles B.H.
Mitchell yang merupakan Gabenor Negeri-negeri Selat ketika itu. Bangunan ini
siap dibina dan digunakan pada tahun 1897. Nama bangunan ini diambil sempena
nama Sultan Selangor yang memerintah pada ketika itu, iaitu dalam tahun 1896.
Bangunan itu merupakan mercu tanda Kuala Lumpur yang gagah pada masa itu.

Bangunan tersebut terletak pada satu tapak di antara pertemuan Sungai Kelang dan
Sungai Gombak dan terkenal kerana merupakan satu tapak yang strategik, iaitu
ditengah-tengah pusat bandar Kuala Lumpur. Keluasan kawasan tersebut adalah
1.034 hektar, dan keluasan bangunan pula adalah 10,200 meter persegi. Di
bahagian belakangnya terdapat Jalan Belanda yang kini dikenali sebagai Jalan
Mahkamah Persekutuan. Kedudukan bangunan dikatakan strategik kerana terletak
berhampiran dengan Dataran Merdeka, Kelab Diraja Selangor dan Masjid Jamek yang
kesemuanya terletak berhampiran Sungai Gombak. Sebelum merdeka, Bangunan Sultan
Abdul Samad merupakan sebuah Pusat Pentadbiran Negeri-negeri Melayu Bersekutu,
Pejabat Residen- General, Pejabat Besar Pos dan selepas kemerdekaan pula, ia
dijadikan sebagai Pejabat Setiausaha Kerajaan Negeri Selangor, Majlis Mesyuarat
Negeri dan Perbendaharaan Kerajaan. Bangunan Sultan Abdul Samad ini juga
menempatkan Mahkamah Agung Malaysia dan sebahagian daripada Mahkamah-mahkamah
Tinggi Malaya dan Mahkamah Tinggi Kuala Lumpur pada tahun 1978.

Pelan bangunan ini telah direkabentuk oleh arkitek dari British bernama A.C.
Norman (yang bekerja di Jabatan Kerja Raya di Kuala Lumpur) dan dibantu oleh
seorang jurutera juga berasal dari British, iaitu C.E. Spooner. Bangunan Sultan
Abdul Samad ini sangat unik seni binanya dan merupakan diantara bangunan yang
tersohor pada ketika itu. Ia mempunyai dua tingkat setinggi 57 kaki yang
berbentuk ladam dan di tengah-tengahnya terdapat satu dataran tinggi segi empat
yang dipagari oleh batas-batas pokok bunga yang cantik. Terdapat juga tiga
kubah, satu menara jam besar dan sebuah arked.Bangunan ini juga mempunyai satu
serambi besar tertutup yang merupakan suatu elemen penting dalam rekabentuk
bangunan ini.

Bangunan Sultan Abdul Samad yang berbentuk ‘saracenic’ merupakan satu ciri
senibina Moorish dan Moghul yang berunsurkan Islam. 3 buah kubah yang menghiasi
bangunan ini membuktikanya. Pada peringkat awal ia diperbuat daripada kayu dan
batu bata yang dicat warna hitam, namun ia telah digantikan dengan kubah yang
bersalut tembaga.

Sebanyak $152,000 telah dilaburkan untuk membina bangunan ini dan merupakan
bangunan yang termahal di rantau ini pada ketika ia didirikan. Kos binaan
setelah siap pada April 1897 ialah $152,824. Anggaran awal hanyalah
$152,000.Tempoh masa pembinaan ialah 2 tahun 7 bulan. Sebuah kilang batu-batu di
bina di Brickfields bagi membekalkan bahan binaan seperti 4 juta batu bata,
2,500 tong simen, 18,000 pikul kapur, 5,000 lb tembaga, 50 tan besi keluli dan
30,000 kaki padu kayu.

Batu-bata yang berkualiti berwarna merah dibawa dari India. Para pekerja terdiri
daripada kaum India. Antara kontraktor kecil yang membawa batu-bata ini ialah
Ghouse, yang berasal dari Chittagong, India (sekarang Bangladesh). Batu-bata ini
dibawa terus melalui Sungai Kelang dan ada sebuah pangkalan berhampiran Masjid
Jamek sekarang.

Pada sekitar tahun 1978, pengubahsuaian bangunan telah dibuat dan siap
sepenuhnya dalam tahun 1984 dengan anggaran belanja sebanyak RM 17.2 juta. Pada
ketika itu kerajaan Australia telah menyumbang sebanyak RM 200,000 sebagai kos
menyadur tembaga bagi ketiga-tiga kubah yang terdapat pada bangunan tersebut
pada tahun 1982. Pengubahsuaian dilakukan hanya pada bahagian dalam bangunan
tanpa menjejaskan bahagian luarnya dan kedudukan asal bangunan tersebut. Selepas
siap sepenuhnya, Bangunan Sultan Abdul Samad ini sekali lagi dirasmikan pada
tahun 1984.

Pelan bangunan ini berbentuk ladam yang mana di tengah-tengahnya terdapat satu
dataran/laman segi empat yang dipagari oleh batas-batas pokok bunga. Kehadiran
laman ini memberi pengudaraan kepada ruang legar di sebelah tampak dalam
bangunan ini.

Bahagian utama bangunan ini ialah anjung yang menghadap ke arah Padang Kelab
Diraja Selangor. Apabila memasuki pintu utama bangunan ini, kita dapat melihat
tangga berbentuk separuh bulatan yang menuju ke kamar-kamar Hakim dan
bilik-bilik Mahkamah Agung.

Ruang pejabat bangunan ini hampir 100 peratus dikelilingi serambi yang mana
memberikan pengudaraan secara maksima, terutama pada zaman ian dibina tidak
mempunyai pendingin udara. Kerja membangunkan bangunan ini telah menggunakan 4
juta batu-bata, 2,500 tong simen, 18,000 pikul kapur, 5,000 paun tembaga, 50 tan
besi, keluli dan 30,000 kaki padu kayu. Bangunan ini siap pada tahun 1897 dan
dirasmikan dengan acara gilang-gemilang dengan ucapan Spooner yang menarik
mengenai sejarah pembinaan bangunan tersebut. Teks lengkap ucapan beliau dalam
Bahasa Inggeris boleh didapati dalam JMBRAS VOL. 65, tulisan The Bangunan Sultan
Abdul Samad by J.M. Gillick.

Bangunan ini pernah menempatkan beberapa buah Kementerian dan Jabatan Kerajaan
Persekutuan dan Jabatan Kerajaan Negeri Selangor. Seterusnya, bangunan ini telah
menempatkan Mahkamah Persekutuan Malaysia dan sebahagian daripadanya menempatkan
Mahkamah Tinggi Malaya dan Mahkamah Tinggi Kuala Lumpur.

Kerja-kerja mereka bentuk bangunan ini telah bermula seawal tahun 1889, setelah
W. E. Maxwell mengambil alih tugas sebagai Residen British di Selangor. Pada
masa itu, Kuala Lumpur hanya dihuni oleh bangunan-bangunan rumah kedai dan
beberapa bangunan kerajaan yang tidak berapa menonjol. Maxwell telah membawa C.
E. Spooner dari Ceylon sebagai State Engineer dan dibantu oleh Bellamy dan A.C.
Norman sebagai arkitek.

Reka bentuk asal yang dikemukakan oleh Norman adalah hanya sebuah bangunan yang
berkonsep Inggeris Classical Rennaisance. Bidwell, seorang arkitek muda, adalah
orang yang bertanggungjawab mengadaptasi seni bina Islam (Mahometan style)
sebagai tonggak reka bentuk tampak bangunan tersebut di atas pelan asal Norman
selepas Spooner kurang berpuashati dengan reka bentuk tampak yang dikemukakan
oleh A.C. Norman. Bangunan dua tingkat ini mempunyai ketinggian 17.5 meter
dengan menara jam setinggi 40 meter dan meliputi kawasan seluas 10,200 meter
persegi.

Ciri-ciri utama bangunan ini adalah ketiga-tiga kubahnya, menara jam besar dan
arked serta lengkungannya yang luas. Ketiga-tiga kubah tersebut yang asalnya
diperbuat daripada kayu dan batu bata dan dicat hitam, telah digantikan dengan
kubah-kubah bersalut tembaga. Kubah yang terletak di atas menara jam besar
diapit oleh dua kubah kecil dengan tangga pilin menurun. Kubah tengah agak luar
biasa kerana ia adalah paduan dua ciri tradisional kubah dan kios.

Arca yang terdapat di bangunan ini adalah berbentuk ladam yang tajam dengan
jarak antara dua tiang yang berbeza-beza. Ia diperbuat daripada batu-bata yang
dicat hitam. Menara jam besar yang terletak di tengah-tengah diimbangi oleh dua
menara kecil di sudut bangunan. Tangga pilin di menara kecil menghala ke arah
menara seolah-olah melambangkan keagungan bangunan ini.

Bangunan dua tingkat ini mempunyai ketinggian 17.5 meter dengan menara jam
setinggi 41.5 meter dan meliputi kawasan seluas 10,200 meter persegi. Reka
bentuk dan binaannya berbentuk “Soracenic’ berasaskan seni bina Moghul dan Moor.
Tingkap dan pintunya berbentuk melengkung seperti masjid-masjid di Cardova dan
Mesir.

Ciri-ciri utama bangunan ini adalah ketiga-tiga kubahnya, menara jam besar dan
arked serta lengkungannya yang luas. Ketiga-tiga kubah tersebut yang asalnya
diperbuat daripada kayu dan batu bata dan dicat hitam, telah digantikan dengan
kubah-kubah bersalut tembaga. Kubah yang terletak di atas menara jam besar
diapit oleh dua kubah kecil dengan tangga pilin menurun. Kubah tengah agak luar
biasa kerana ia adalah paduan dua ciri tradisional kubah dan kios.

Menara Jam ini dijaga dan dibaiki dari semasa ke semasa kerana menjadi waktu
standard di seluruh Malaysia. Menara Jam ini menyerupai Big Ben yang terdapat di
kota London.

Pemandangan dari udara, keseluruhan bangunan ini berbentuk F. Ia bangunan awam
pertama di tapak berbentuk segi tiga di antara Jalan Raja dan Jalan Belanda
(Jalan Mahkamah Persekutuan) yang melengkari ke arah barat sepanjang Sungai
Gombak dan Sungai Kelang serta Mahkamah Tinggi (dahulunya Clarke St.).

Beberapa bangunan pentadbiran di India dibina menggunakan stail seni bina Islam
'Moor' atau 'Mahometan Style' terutama bangunan Taj Mahal di Agra, India.
Terdapat unsur Islam pada gerbang tingkap, bentuk separuh lengkong (arch), kubah
potong bawang (dome) dan struktur berbentuk minaret yang kebiasaannya terdapat
pada seni bina Masjid. Nilai estetika ini menjadi ikutan arkitek di India,
Malaysia, Singapura, Brunei, Thailand dan negara Komanwel yang lain.

Pengubahsuaian dilakukan pada tahun 1978 mengambil masa enam tahun, menelan
belanja sebanyak RM 17.2 juta ringgit. Bumbung ditukar baru dan kubah kayu
ditukar kepada kubah tembaga. Pada tahun 1978 bangunan ini menempatkan Mahkamah
Agung, Mahkamah Tinggi Bahagian Sivil dan Dagang serta Mahkamah Tinggi Jenayah.
Mahkamah ini berpindah ke Istana Kehakiman di Putrajaya. Bangunan ini sekarang
menempatkan Bahagian Komersil Mahkamah Tinggi Malaya.

Bangunan ini menjadi latar belakang Perarakan Kemerdekaan setiap 31 Ogos dan
sambutan malam Tahun Baru setiap 1 Januari . Perarakan kereta berhias sempena
Pesta Flora juga diadakan di sini. Perarakan sempena sambutan Maulidur Rasul
2009 dihadiri oleh Yang di-Pertuan Agong, Sultan Mizan Zainal Abidin. Lumba
basikal Le Tour de Langkawi ditamatkan di hadapan bangunan ini. Beberapa drama
dan filem tempatan , Hollywood dan Bollywood juga pernah mengadakan penggambaran
di sini.

Bangunan ini turut dilanda banjir pada tahun 1971 apabila hujan lebat berlaku di
seluruh negara. Jumlah hujan yang lebat itu ditambah pula dengan sistem saliran
yang tidak begitu memuaskan di sekitar Kuala Lumpur.

Di belakang bangunan ini pertemuan Sungai Klang dan Sungai Gombak di mana di
tengah-tengahnya adalah Masjid Jamek yang juga menggunakan ciri-ciri arkitektur
yang sama oleh arkitek yang sama. Stesen komuter Masjid Jamek terletak
bersebelahan dengan Masjid Jamek. Laluan air sungai selalu tersekat apabila
sampah-sarap tersangkut pada tiang-tiang stesen komuter. Banjir kilat berlaku
akibat perancangan stesen komuter yang tidak tepat ini.

Tempat parkir kereta di bawah Dataran Merdeka tenggelam beberapa kali apabila
banjir kilat berlaku seperti pada 2003 dan 2007. Semasa banjir kilat pada 10 Jun
2007 antara jam 6.00 hingga 8.00 malam , air sedalam 1.8 meter di beberapa
tempat.



https://ms.wikipedia.org/wiki/Saharul_Ridzwan

Mohd. Saharul Ridzwan Hashim atau lebih dikenali sebagai Saharul Ridzwan (lahir
26 Januari 1989) merupakan seorang pelakon dan model Malaysia. Beliau merupakan
finalis Hero Remaja 2012 dan sering muncul dalam beberapa drama dan telefilem
Melayu. Pada Mac 2016, beliau menjenamakan semula dirinya sebagai Saharul
Ridzwan, sambil menyatakan bahawa nama "Syarul Ridzwan" sebagai sebahagian
daripada proses kematangan usianya.

Beliau dilahirkan pada 26 Januari 1989 di Kuantan, Pahang dan dibesarkan di
Chabang Empat, Kelantan. Beliau berkelulusan Diploma dalam Teknologi
Penyelenggaraan Pesawat di sebuah universiti tempatan di Kuala Lumpur.

Saharul membuat penampilan pertama dalam pertandingan Hero Remaja 2012. Beliau
memperoleh tempat ketiga dalam pertandingan tersebut. Kemudian beliau menceburi
bidang lakonan dengan memegang watak pembantu dalam beberapa buah telefilem dan
drama. Lakonan beliau sebagai Faizal dalam drama Love You Mr Arrogant (2013)
berjaya mendapat perhatian orang ramai. Susulan daripada kejayaan Syarul
memegang watak psiko dalam drama tersebut, beliau diberi peluang memegang watak
utama dalam drama Romi Cinta Julia (2014).

Saharul turut dicalonkan sebagai Artis Baharu Lelaki Popular dalam Anugerah
Bintang Popular Berita Harian 2014.

Populariti Saharul semakin meningkat apabila beliau memegang watak Tengku Zaril
dalam drama Hati Perempuan yang ditayangkan di slot Akasia TV3. Hati Perempuan
merupakan sebuah drama adaptasi daripada novel Hati Perempuan karya Nur Ain
Al-Abbas. Gandingan mantap antara Syarul dengan pelakon wanita baharu, Mia Ahmad
berjaya menarik perhatian ramai pihak. Keserasian dan keberkesanan watak yang
dilakonkan antara dua pelakon ini membuatkan drama Hati Perempuan "trending" di
twitter hampir setiap hari.

Beliau juga digandingkan bersama pelakon remaja bersinar, Janna Nick dalam drama
Kau Aku Kita.

Syarul akan muncul dengan drama baharu iaitu Seindah Takdir Cinta gandingan
pelakon Amyra Rosli yang bakal menemui peminat sekitar bulan Ramadhan tahun 2016
dan telemovie Kau Aku Kita Raya pada Aidilfitri 2016.

Beliau kali pertama muncul drama dan filem arahan Michael Ang iaitu
#AssalamualaikumCinta bergandingan Kamal Adli & Hantu Rumah Sakit Jiwa watak
sebagai hantu bersama dengan Abam Bocey & Fizz Fairuz bakal ditayangkan hujung
tahun ini.

Pernah menjadi pengacara bagi program Aksi yang ditayangkan TVi 180 setiap hari
Khamis pada awal tahun 2014.



https://ms.wikipedia.org/wiki/Jerman

Jerman atau secara rasminya Republik Persekutuan Jerman (Bahasa Jerman:
Bundesrepublik Deutschland (bantuan·info), IPA: [ˈbʊndəsʁepuˌbliːk ˈdɔʏtʃlant]),
ialah sebuah negara yang terletak di Eropah Tengah. Negara ini bersempadankan
Laut Utara, Denmark dan Laut Baltik di utara; Poland dan Republik Czech di
timur; Austria dan Switzerland di selatan; dan Perancis, Luxembourg, Belgium dan
Belanda di barat. Negara ini memiliki keluasan sekitar 357,021 km² dan mengalami
iklim sederhana bermusim. Dengan lebih 82 juta penduduk, jumlah ini merupakan
yang terbesar di dalam Kesatuan Eropah selain kumpulan pendatang antarabangsa
ketiga terbesar.

Rekod tentang Germania, iaitu sebuah kawasan yang dihuni oleh orang-orang
Jermanik telah dicatatkan sebelum tahun 100 M. Bermula pada abad ke-10 pula,
wilayah-wilayah Jerman telah membentuk tulang belakang Empayar Suci Rom yang
bertahan sehingga tahun 1806. Ketika abad ke-16, kawasan di utara Jerman menjadi
pusat pergerakan Reformasi Protestan. Sebagai sebuah negara bangsa zaman moden,
ia kemudiannya disatukan ketika Perang Perancis-Prusia pada tahun 1871. Selepas
Perang Dunia II, negara ini telah dipecahkan pula oleh kuasa-kuasa Barat.
Akhirnya pada tahun 1990, Jerman Timur dan Jerman Barat telah disatukan semula.

Jerman Barat ialah negara pengasas Komuniti Eropah pada tahun 1957, yang
kemudiannya menjadi Kesatuan Eropah pada tahun 1993. Negara ini adalah
sebahagian daripada kawasan tanpa sempadan Schengen dan mula menggunakan
matawang bersama Eropah, Euro pada tahun 1999. Jerman ialah sebuah republik
persekutuan berparlimen yang mengandungi 16 buah negeri bersekutu. Ibu negara
dan kota raya terbesar ialah Berlin. Jerman turut menganggotai PBB, NATO, G8 dan
telah menandatangani Protokol Kyoto. Ia merupakan ekonomi ketiga terbesar di
dunia mengikut KDNK dan pengeksport barang dagangan terbesar pada tahun 2007.
Berdasarkan nilai mutlak, Jerman memperuntukkan bantuan pembangunan kedua
terbesar di dunia, manakala perbelanjaan ketenteraannya berada di kedudukan
keenam. Negara ini telah berjaya membangunkan gaya hidup yang tinggi dan
menubuhkan satu sistem keselamatan sosial yang menyeluruh. Ia memegang kedudukan
penting dalam hal-ehwal Eropah dan mengekalkan kerjasama erat pelbagai peringkat
di pentas dunia. Di samping itu, Jerman turut diiktiraf sebagai peneraju dalam
pelbagai bidang sains dan teknologi.

Asal-usul orang-orang Jermanik dikatakan bermula sewaktu Zaman Gangsa atau
sekurang-kurangnya ketika Zaman Besi sebelum era orang-orang Rom. Dari selatan
Scandinavia dan utara Jerman, puak-puak ini mula berkembang ke selatan, timur
dan barat pada abad pertama SM dan membuat perhubungan dengan puak Celt di Gaul
selain orang-orang Iran serta puak-puak Balt dan Slav di Eropah Timur. Sumber
sejarah berkenaan puak ini hampir kesemuanya berasal daripada rekod Empayar Rom.

Di bawah pemerintahan Augustus, Jeneral Rom bernama Publius Quinctilius Varus
mula menakluk Germania (nama yang digunakan oleh orang-orang Rom untuk merujuk
kawasan yang bermula dari Sungai Rhine hingga ke Pergunungan Ural). Daripada
pertembungan sebeginilah puak-puak Jermanik ini mempelajari taktik-taktik perang
orang Rom sambil mengekalkan identiti puak mereka. Pada tahun 9 M, tiga legion
Romawi yang dipimpin oleh Varus telah dikalahkan oleh pemimpin Cheruscan bernama
Arminius di Perang Hutan Teutoburg. Jerman Moden, sehingga Sungai Rhine dan
Sungai Danube, terus kekal di luar kawalan Empayar Rom. Menjelang tahun 100 M,
puak-puak ini mula menetap sepanjang Sungai Rhine dan Danube, menghuni
kebanyakan kawasan yang kini adalah negara Jerman. Abad ke-3 menyaksikan
kemunculan beberapa puak Jermanik Barat seperti Alamanni, Frank, Chatti, Saxon,
Frisia, Sicambri dan Thuringia. Sekitar 260 M, mereka memecahkan Limes dan kubu
sempadan di Sungai Danube untuk mencereboh ke dalam kawasan di bawah kawalan
Rom.

Empayar zaman pertengahan ini terhasil melalui pembahagian Empayar Carolingia
pada tahun 843, yang diasaskan oleh Charlemagne pada 25 Disember 800 dan wujud
dalam bentuk yang berbeza-beza sehingga tahun 1806, dengan wilayahnya merangkumi
Sungai Eider di utara hingga pantai Mediterranean di selatan. Seringkali dirujuk
sebagai Empayar Rom Suci (atau Empayar Lama), ia secara rasminya digelar Empayar
Rom Suci Bangsa Jerman (Sacrum Romanum Imperium Nationis Germanicæ) bermula pada
tahun 1448 bagi menyesuaikan gelaran itu dengan wilayahnya yang telah
dikurangkan.

Di bawah maharaja-maharaja Dinasti Ottonia (919-1024), wilayah-wilayah seperti
Lorraine, Saxony, Franconia, Swabia, Thuringia dan Bavaria telah disatukan dan
raja Jerman di wilayah-wilayah ini dimahkotakan sebagai Maharaja Rom Suci pada
tahun 962. Di bawah pemerintahan maharaja-maharaja Dinasti Salia (1024-1125),
Empayar Rom Suci menyerap utara Itali dan Burgundy, walaupun maharaja-maharaja
ini kehilangan kuasa melalui Kontroversi Pertabalan. Di bawah pemerintahan
maharaja-maharaja Dinasti Hohenstaufen (1138-1254) pula, putera-putera Jerman
meningkatkan pengaruh mereka ke selatan dan timur hingga ke wilayah-wilayah yang
dihuni oleh orang-orang Slav. Bandar-bandar di utara Jerman pula berkembang
makmur sebagai ahli di dalam Liga Hansa.

Titah-perintah Paus melalui Mohor Emas pada tahun 1356 menyediakan perlembagaan
asas bagi empayar ini yang bertahan hingga ke pembubarannya. Ia menyenaraikan
peraturan bagi pemilihan maharaja oleh tujuh orang putera-pemilih yang
memerintah sebahagian besar wilayah yang berpengaruh di dalam empayar ini.
Bermula pada abad ke-15, maharaja-maharaja telah dipilih secara eksklusif dari
kalangan Dinasti Habsburg dari Austria.

Paderi Martin Luther telah menerbitkan 95 Dalil-dalil pada tahun 1517 yang
mencabar amalan-amalan Gereja Katolik Rom, sekaligus mencetuskan pergerakan
Reformasi Protestan. Sebuah gereja Lutheran yang terpisah menjadi agama rasmi di
beberapa negeri Jerman selepas tahun 1530. Perbalahan keagamaan ini terus
memuncak sehingga membawa kepada Peperangan 30 Tahun (1618-1648) yang
memusnahkan banyak tempat di seluruh wilayah Jerman. Jumlah penduduk di
negeri-negeri ini jatuh mendadak sebanyak 30%. Perdamaian Westphalia (1648)
mengakhiri konflik keagamaan ini tetapi empayar secara nyata (de facto)
dibahagikan kepada beberapa wilayah bebas. Dari tahun 1740 dan seterusnya, sifat
keduaan di antara Kerajaan Austro-Habsburg dan Prusia menguasai sejarah Jerman.
Pada tahun 1806, Imperium dicerobohi dan dibubarkan hasil Peperangan Napoleon.

Berikutan kejatuhan Napoleon Bonaparte, Kongres Vienna bersidang pada tahun 1814
dan menubuhkan Gabungan Jerman (Deutscher Bund), iaitu sebuah liga yang agak
longgar yang menghimpunkan 39 negeri-negeri yang berdaulat. Perselisihan faham
berkenaan politik pemulihan membawa kepada kebangkitan pergerakan liberal, yang
menuntut perpaduan dan kebebasan. Hal ini dibalas dengan langkah-langkah baru
yang menindas yang diketengahkan oleh seorang negarawan dari Austria yang
bernama Klemens Wenzel von Metternich. Zollverein, iaitu penyatuan tarif jual
beli, seterusnya berhasil meneguhkan perpaduan dari segi ekonomi di
negeri-negeri Jerman. Ketika ini jugalah, ramai orang-orang Jerman dirangsang
oleh idea-diea Revolusi Perancis dan semangat kebangsaan pula menjadi daya
penggerak yang penting, teutamanya di kalangan intelektual. Buat pertama kalinya
warna hitam, merah dan emas dipilih bagi mewakili pergerakan ini, yang
kemudiannya menjadi warna-warna kebangsaan Jerman.

Dipengaruhi beberapa pergerakan revolusi di Eropah yang berjaya menubuhkan
sebuah Republik di Perancis, para intelektual dan orang-orang awam memulakan
Revolusi-revolusi 1848 di negeri-negeri Jerman. Raja-raja pada mulanya cuba
memenuhi tuntutan pergerakan ini. Raja Frederick William IV dari Prusia
ditawarkan gelaran maharaja tetapi dengan kuasa yang dikurangkan. Baginda
menolak mahkota tersebut dan perlembagaan yang dicadangkan, membawa kepada
halangan sebentar bagi gerakan revolusi ini. Perbalahan di antara Raja William I
dari Prusia dan parlimen yang semakin liberal tercetus kerana pembaharuan cuba
dilakukan ke atas pihak tentera pada tahun 1862 dan tindakan raja melantik Otto
von Bismarck sebagai Perdana Menteri Prusia yang baru. Beliau berjaya
melancarkan perang ke atas Denmark pada tahun 1864. Kemenangan ini, iaitu dua
tahun selepas perang bermula, membolehkan beliau menubuhkan Persekutuan Jerman
Utara (Norddeutscher Bund) sekaligus mengenepikan Austria, yang dulunya
merupakan negeri Jerman yang berpengaruh besar, di dalam hal-ehwal saki-baki
negara Jerman yang tinggal.

Negara yang kini dikenali sebagai Jerman telah disatukan sebagai sebuah negara
bangsa yang moden pada tahun 1871 apabila Empayar Jerman dibentuk dengan Prusia
sebagai ahlinya yang terbesar. Selepas kekalahan Perancis di Perang
Perancis-Prusia, Empayar Jerman dimasyhurkan di Istana Versailles pada 18
Januari 1871. Dinasti Hohenzollern dari Prusia memerintah empayar baru ini
dengan Berlin sebagai ibu negaranya. Empayar ini menyatukan bahagian-bahagian
Jerman yang bertaburan di Eropah Tengah kecuali Austria (Kleindeutschland atau
Jerman kecil). Bermula pada tahun 1884, Jerman mula menubuhkan beberapa koloni
di luar Eropah.

Sewaktu Era Pengasas (Gründerzeit) yang menyusur selepas penyatuan Jerman,
Maharaja William I melancarkan dasar luar negara yang mengukuhkan kedudukan
Jerman sebagai sebuah kuasa besar dengan memeterai pakatan sekutu, yang
memulaukan Perancis melalui kaedah diplomatik dan menghindari perang. Namun di
bawah pemerintahan William II, Jerman, seperti juga kuasa-kuasa besar Eropah
yang lainnya, mengambil langkah-langkah imperialistik yang membawa kepada
pergeseran dengan negara-negara jirannya. Kebanyakan negara sekutu mula
meminggirkannya dengan tidak membaharui pakatan lama dan pakatan-pakatan baru
tidak melibatkannya. Lebih khusus lagi ialah kejayaan Perancis menubuhkan
hubungan baru melalui Entente Cordiale dengan United Kingdom selain dengan
Empayar Rusia. Melainkan hubungannya dengan Kerajaan Austro-Hungary, Jerman
menjadi semakin terpinggir.

Penjajahan Jerman di luar Eropah lebih tertumpu kepada Afrika sebagaimana
kuasa-kuasa besar Eropah yang lainnya. Persidangan Berlin pada tahun 1884
membahagi-bahagikan Afrika di kalangan kuasa-kuasa Eropah. Jerman memiliki
beberapa bahagian di Afrika yang merangkumi Afrika Timur Jerman, Afrika Barat
Daya, Togo dan Cameroon. Perebutan Afrika ini menyebabkan tekanan di antara
kuasa-kuasa besar yang mungkin menyumbang kepada keadaan-keadaan yang
menyebabkan Perang Dunia I.

Pembunuhan Putera Mahkota Austria pada 28 Jun 1914 mencetuskan Perang Dunia I.
Jerman, sebagai sebahagian daripada Kuasa Tengah, mengalami kekalahan di tangan
Kuasa-kuasa Sekutu di dalam salah satu perbalahan terburuk sepanjang zaman.
Revolusi Jerman tercetus pada bulan November 1918 yang memaksa Maharaja William
II dan semua putera-putera pemerintah di Jerman turun takhta. Gencatan senjata
yang mengakhiri peperangan dipersetujui pada 11 November dan Jerman dipaksa
menerima syarat-syarat Persetiaan Versailles pada bulan Jun 1919. Rundingannya,
yang berlawanan dengan amalan tradisi diplomasi pasca-perang, langsung tidak
melibatkan Kuasa Tengah yang kalah. Perjanjian ini dianggap di Jerman sebagai
sambungan memalukan perang sebelumnya, yang dilakukan dengan kaedah-kaedah lain
dan kekerasannya sering dikaitkan dengan kebangkitan fahaman Nazi di negara ini.

Selepas kejayaan Revolusi Jerman pada bulan November 1918, sebuah republik
diisytiharkan. Perlembagaan Weimar berkuatkuasa setelah ditandatangani oleh
Presiden Friedrich Ebert pada 11 Ogos 1919. Parti Komunis Jerman ditubuhkan oleh
Rosa Luxemburg dan Karl Liebknecht pada tahun 1918 manakala Parti Pekerja
Jerman, kemudiannya dikenali sebagai Parti Pekerja Sosialistik Kebangsaan Jerman
atau Parti Nazi, pula ditubukan pada bulan Januari 1919.

Menderita akibat Zaman Meleset, syarat-syarat Persetiaan Versailles yang agak
keras dan kerajaan tidak stabil yang silih berganti menyebabkan khalayak umum di
Jerman semakin tidak menghiraukan sistem politik demokrasi berparlimen. Hal ini
diburukkan lagi dengan tersebarnya mitos politik sayap kanan Dolchstoßlegende,
yang menyatakan bahawa Jerman kalah pada Perang Dunia I kerana Revolusi Jerman,
dan bukanlah kerana kalah di medan perang. Di sebelah sayap kiri pula,
pergerakan komunis seperti Liga Spartacus, mahu memansuhkan sistem yang mereka
anggap sebagai "pemerintahan kapitalis" dengan sistem komunisme majlis yang
dipanggil "Räterepublik". Kumpulan separa tentera ditubuhkan oleh beberapa parti
dan pembunuhan bermotifkan politik berleluasa. Kumpulan separa tentera ini
menakut-nakutkan pengundi dan mencambahkan keganasan dan kemarahan di kalangan
khalayak umum, yang menempuh kemiskinan dan kadar pengangguran yang tinggi.
Selepas beberapa siri kabinet kecundang, Presiden Paul von Hindenburg, yang
tiada pilihan lain selain yang diajukan oleh penasihat-penasihatnya yang
rata-rata dari parti sayap kanan, melantik Adolf Hitler sebagai Canselor Jerman
pada 30 Januari 1933.

Pada 27 Februari 1933, bangunan Reichstag mengalami kebakaran. Melalui dikri
kecemasan, beberapa hak asasi demokrasi kemudiannya dibatalkan dengan
serta-merta. Sebuah Akta Pembolehan memberi kerajaan pimpinan Hitler kuasa penuh
perundangan. Hanya Parti Demokratik Sosial Jerman (SPD) sahaja yang membangkang
akta ini manakala Parti Komunis tidak boleh hadir untuk membangkang kerana
kebanyakan wakil-wakilnya telah dibunuh atau dipenjarakan. Sebuah negara
totalitarian berpusat ditubuhkan melalui beberapa siri tindakan dan dikri yang
menjadikan Jerman sebuah negara satu parti. Perusahaan dikawal ketat dengan
pelbagai kuota dan keperluan bagi menganjak ekonomi ke arah pengeluaran
berasaskan keperluan perang. Pada tahun 1936, tentera Jerman memasuki kawasan
cegah senjata Rheinland dan dasar beralah yang dibawakan oleh Perdana Menteri
United Kingdom Neville Chamberlain ternyata tidak cukup untuk mengekang kemaraan
tentera Jerman. Kejayaan itu memberanikan Hitler melancarkan dasar peluasan
kuasa pada tahun 1938 bagi menubuhkan Jerman Raya. Bagi mengelakkan peperangan
dari dua arah, Hitler memeterai Pakatan Molotov-Ribbentrop dengan Kesatuan
Soviet.

Pada tahun 1939, akibat percambahan tekanan daripada semangat kebangsaan,
ketenteraan dan isu-isu kewilayahan membawa kepada serangan kilat oleh Jerman ke
atas Poland, yang diikuti dua hari kemudiannya dengan pengisytiharan perang oleh
Britain dan Perancis, sekaligus menandakan bermulanya Perang Dunia II. Jerman
kemudiannya mencapai kawalan secara langsung mahupun tidak langsung ke atas
sebahagian besar benua Eropah.

Pada 22 Jun 1941, Hitler melanggar pakatan dengan Kesatuan Soviet dengan
pembukaan barisan timur dan penaklukan ke atas Kesatuan Soviet. Sejurus selepas
Empayar Jepun melancarkan serangan ke atas markas Amerika Syarikat di Pearl
Harbour, Jerman mengisytiharkan perang ke atas Amerika Syarikat. Walaupun
tentera Jerman pada mulanya mara dengan pantas ke dalam wilayah Kesatuan Soviet,
Perang Stalingrad menandakan titik peralihan penting peperangan ini. Berikutan
dengan itu, tentera Jerman terpaksa menarik diri ke barisan timur. Perang
Normandy pula menjadi titik peralihan di barisan barat, apabila tentera sekutu
mendarat di pantai Normandy dan mara dengan pantas ke dalam wilayah Jerman. Pada
8 Mei 1945, angkatan tentera Jerman menyerah kalah apabila Tentera Merah
menakluki Berlin.

Rejim Empayar Ketiga ini, telah melaksanakan dasar-dasar yang secara langsung
menindas sebahagian daripada ahli masyarakat termasuklah orang-orang Yahudi,
Komunis, Roma, golongan homoseksual, freemason, pembangkang, paderi, pendakwah
dan orang kurang upaya. Penindasan di zaman Nazi ini, yang kemudiannya dikenali
sebagai Holokus, telah mengakibatkan pembunuhan sehingga lebih 11 juta orang,
termasuk 6 juta orang Yahudi dan 3 juta rakyat Poland. Perang Dunia II dan
pembunuhan beramai-ramai Nazi ini menyebabkan korban nyawa sebanyak 35 juta di
seluruh Eropah.

Peperangan telah menyebabkan jumlah kematian sekitar 10 juta orang tentera dan
orang awam. Jerman kemudiannya menanggung kehilangan wilayah yang besar.
Sebanyak 15 juta orang berketurunan Jerman yang tinggal kebanyakannya di bekas
wilayahnya di timur (dan negara-negara lain) pula diusir keluar. Jerman turut
mengalami kemusnahan teruk di banyak bandar-bandar utamanya. Wilayah kebangsaan
yang tinggal dan kota Berlin dibahagi oleh Pihak Berikat kepada empat zon
pendudukan tentera.

Sektor-sektor yang dikawal oleh Perancis, United Kingdom dan Amerika Syarikat
kemudiannya bergabung pada 23 Mei 1949 bagi membentuk Republik Persekutuan
Jerman, manakala pada 7 Oktober 1949, kawasan ditadbir Kesatuan Soviet pula
membentuk Republik Demokratik Jerman. Kedua-dua negara ini dikenali secari tidak
rasmi sebagai "Jerman Barat" dan "Jerman Timur", manakala dua bahagian kota
Berlin dikenali sebagai "Berlin Barat" dan "Berlin Timur". Ibu negara
kedua-duanya pula ialah masing-masing Bonn dan Berlin Timur. Namun begitu, Bonn
hanya diisytihar sebagai ibu negara sementara. bagi menekankan pendirian
kerajaannya bahawa kewujudan dua negara itu hanyalah sementara dan akan
disatukan semula pada kemudian hari.

Jerman Barat seterusnya menubuhkan republik persekutuan berparlimen dengan
"ekonomi pasaran sosial" dan bersekutu dengan Amerika Syarikat, Britain dan
Perancis. Negara ini kemudiannya menikmati pertumbuhan ekonomi yang panjang
sekitar dekad 1950-an (Wirtschaftswunder) dan menyertai NATO pada tahun 1955
selain turut membentuk Komuniti Ekonomi Eropah (EEC) pada tahun 1958.

Jerman Timur pula menjadi anggota Blok Timur di bawah kawalan politik dan
ketenteraan KRSS melalui tenteranya dan Pakatan Warsaw. Sedang ia mengaku
sebagai sebuah demokrasi, kuasa politik sebenarnya dipegang oleh ahli-ahli
tertinggi ("Politbüro") Parti Perpaduan Sosialis Jerman (SED) yang berfahaman
komunis. Kuasa mereka dijamin melalui Stasi, polis cawangan khas yang besar
saiznya dan beberapa pertubuhan di bawah SED yang mengawal semua aspek kehidupan
masyarakat. Sebagai balasan, keperluan asas penduduk dipenuhi oleh pemerintah
dengan harga yang rendah. Negara ini mengamalkan ekonomi terancang ala-Soviet
dan kemudiannya menyertai Comecon. Pada masa yang sama, pemerintah memainkan
propaganda dengan menonjolkan faedah program sosial di bawah pemerintahannya
selain menuduh Jerman Barat berulang kali cuba menaklukinya. Di sebalik
propaganda ini, kebanyakan warganya masih "memandang ke barat" bagi kebebasan
berpolitik dan kemakmuran ekonomi. Tembok Berlin yang dibina pada tahun 1961
bagi menghalang warga Jerman Timur daripada melarikan diri ke Jerman Barat
kemudiannya menjadi simbol Perang Dingin.

Ketegangan hubungan di antara Jerman Timur dan Barat menjadi seakan-akan reda
pada awal dekad 1970-an melalui Ostpolitik yang dibawakan oleh Canselor Willy
Brandt. Dasarnya itu termasuklah penerimaan de facto kehilangan wilayah-wilayah
Jerman sewaktu Perang Dunia II.

Setelah menempuhi penghijrahan besar-besaran warga Jerman Timur ke Jerman Barat
melalui Hungary dan tunjuk perasan besar-besaran ketika musim panas tahun 1989,
penguasa-penguasa Jerman Timur dengan tanpa disangka-sangka melonggarkan kawalan
sempadan pada bulan November yang membenarkan warganya masuk ke Jerman Barat.
Dasar yang pada asalnya dilakukan sebagai "tolok tekanan" bagi mengekalkan
Jerman Timur sebagai sebuah negara, sebenarnya mempercepatkan proses pembaharuan
Wende, yang akhirnya ditamatkan dengan Perjanjian Dua Tambah Empat pada 12
September 1990 dan Penyatuan Semula Jerman pada 3 Oktober 1990. Di bawah
perjanjian ini, keempat-empat kuasa pendudukan melepaskan hak mereka di bawah
"Surat Cara Penyerahan" dan Jerman memperoleh semula kedaulatannya. Melalui Akta
Bonn-Berlin yang diluluskan parlimen pada 10 Mac 1994, Berlin dipilih sebagai
ibu negara Jerman yang bersatu manakala Bonn diikitiraf sebagai bandar raya
persekutuan (Bundesstadt) dengan mengekalkan beberapa kementerian. Perpindahan
kerajaan ke Berlin diselesaikan pada tahun 1999.

Sejak penyatuan semula, Jerman telah mengambil peranan penting di dalam Kesatuan
Eropah dan NATO. Jerman menghantar tentera pengaman bagi menjamin kestabilan di
Balkan dan tentera persekutuannya ke Afghanistan sebagai sebahagian daripada
usaha NATO menjamin keselamatan di negara ini selepas penggulingan Taliban.
Kerahan tentera ini adalah sangat kontroversi, kerana Jerman, yang diikat oleh
undang-undang selepas perang, hanya boleh mengerah tenteranya bagi tujuan
pertahanan negara sahaja, Kerahan tentera di wilayah asing dianggap sebagai
tidak termasuk di dalam peruntukan pertahanan tersebut. Namun, undian di
parlimen terhadap isu berkenaan secara langsung membenarkan penglibatannya dalam
usaha-usaha pengaman.

Wilayah Jerman meliputi kawasan seluas 357,024 km², mengandungi 349,223 km²
daratan dan 7,798 km² laut. Ia adalah negara ketujuh terbesar dari segi keluasan
di Eropah dan ke-63 terbesar di dunia. Ketinggiannya merangkumi pergunungan Alp
(puncak tertinggi: Zugspitze pada 2,962 m) di selatan hinggalah ke pantai Laut
Utara di barat laut dan Laut Baltik di timur laut. Di antara kedua-duanya
terhampar kawasan tanah tinggi berhutan di tengah Jerman dan dataran tanah
rendah bahagian utara dengan kedudukan terendah ialah Wilstermarsch pada 3.54 m
di bawah paras laut. Beberapa sungai utama Eropah mengalir melaluinya seperti
Sungai Rhine, Danube dan Elbe. Oleh kerana kedudukannya yang di tengah-tengah,
negara ini bersempadankan banyak negara Eropah berbanding negara lain di benua
ini. Negara jirannya ialah Denmark di utara, Poland dan Republik Czech di timur,
Austria dan Switzerland di selatan, Perancis dan Luxembourg di barat daya dan
Belgium dan Belanda di barat laut.

Hampir keseluruhan Jerman memiliki iklim sederhana bermusim yang dipengaruhi
oleh tiupan bayu barat. Iklim ini disederhanakan oleh Arus Atlantik Utara, yang
merupakan sambungan kepada Arus Teluk. Air laut yang lebih panas ini memberi
kesan kepada kawasan-kawasan yang bersempadankan Laut Utara termasuk Semenanjung
Jutland dan kawasan sepanjang Sungai Rhine, yang turut mengalir ke Laut Utara.
Oleh yang demikian, kawasan di utara dan barat laut beriklim kelautan. Hujan
berlaku sepanjang tahun dengan jumlah terbanyak di musim panas. Musim sejuk
adalah sederhana dan musim panas cenderung menjadi sejuk, walaupun suhu boleh
melebihi 30 °C bagi tempoh yang panjang. Di timur, iklim adalah lebih kebenuaan
dengan musim sejuk yang boleh menjadi sangat sejuk dan musim panas pula sangat
panas, selain tempoh kering yang panjang selalu direkodkan. Kawasan tengah dan
selatan Jerman adalah wilayah peralihan yang berubah dari iklim kelautan
sederhana hinggalah ke kebenuaan. Sekali lagi, suhu maksimum boleh melebihi
30 °C pada musim panas.

Dari segi fitogeografi, Jerman dikongsi di antara wilayah-wilayah Eropah
Atlantik dan Eropah Tengah dalam Alam Boreal. Wilayah Jerman seterusnya boleh
dibahagikan kepada empat rantau semula jadi iaitu Hutan-hutan bercampur
Atlantik, Baltik, Eropah Tengah dan Hutan berdaun lebar Eropah Barat.

Jerman terkenal dengan tahap kesedaran terhadap alam sekitar. Ramai warganya
menganggap bahawa kegiatan manusia merupakan penyumbang terbesar kepada fenomena
pemanasan sejagat. Kerajaannya amat komited terhadap Protokol Kyoto dan beberapa
perjanjian lain bagi menggalakkan kepelbagaian biologi, piawaian pembebasan gas
rumah hijau, kitar semula, penggunaan tenaga boleh diperbaharui dan menyokong
pembangunan lestari di peringkat sejagat.

Kerajaan Jerman juga telah memulakan kegiatan pengurangan pembebasan gas rumah
hijau yang meluas dan kadar pembebasan keseluruhan yang dicatatkannya semakin
berkurangan. Walau bagaimanapun, negara ini masih merupakan antara pengeluar per
kapita gas karbon dioksida terbesar di Eropah, tetapi masih rendah berbanding
Australia, Kanada, Arab Saudi atau Amerika Syarikat.

Pembebasan gas daripada janakuasa dan perusahaan yang berasaskan arang batu
menyumbang kepada pencemaran udara. Hujan asid yang terhasil akibat pembebasan
gas sulfur dioksida merosakkan hutan-hutan. Pencemaran di Laut Baltik akibat
sisa buangan perpaipan dan industri dari sungai-sungai di negeri-negeri bekas
Jerman Timur telah berjaya dikurangkan. Kerajaan pimpinan Canselor Gerhard
Schröder telah mengumumkan hasrat untuk menghentikan penggunaan tenaga nuklear
bagi janakuasa elektrik. Malah, Jerman berusaha memenuhi janji-janjinya kepada
EU berhubung kawasan pemuliharaan semula jadi berlandaskan Arahan EU mengenai
Tumbuhan, Haiwan dan Habitat. Glasier terakhir Jerman di Pergunungan Alp walau
bagaimanapun menghadapi pencairan. Bencana alam paling berleluasa pula ialah
banjir ketika musim bunga dan angin ribut yang berlaku di semua kawasan.

Jerman ialah sebuah republik persekutuan yang mengamalkan demokrasi
berperwakilan dan berparlimen. Sistem politik di Jerman beroperasi dalam rangka
kerja satu dokumen bertaraf perlembagaan yang dipersetujui pada tahun 1949 yang
dipanggil Grundgesetz (Hukum Asas). Dengan memanggilnya Grundgesetz dan bukannya
Verfassung (perlembagaan), penulis-penulisnya ingin menyampaikan hasrat bahawa
dokumen ini akan digantikan dengan sebuah perlembagaan yang lebih elok tatkala
seluruh Jerman disatukan dalam sebuah negara. Pindaan-pindaan ke atas
Grundgesetz selalunya memerlukan majoriti dua pertiga di dalam parlimen dan juga
Majlis Persekutuan. Namun bagi perkara-perkara yang menjamin hak asasi manusia,
pengasingan kuasa, rangka persekutuan dan hak menentang usaha menggulingkan
perlembagaan adalah kekal dan tidak boleh dipinda. Walaupun penggunaannya hanya
dirancang sehingga penyatuan semula, Grundgesetz masih lagi terus digunakan
sehingga hari ini dengan beberapa pindaan-pindaan kecil.

Ketua Negara Jerman ialah Bundespräsident (Presiden Persekutuan). Penjawat ke
jawatan ini - ketika ini ialah Christian Wulff - dilantik oleh Bundesversammlung
(Majlis Perhimpunan Persekutuan), iaitu sebuah institusi yang mengandungi
anggota-anggota parlimen dan perwakilan negeri-negeri. Jawatan kedua tertinggi
di Jerman mengikut aturan ialah Bundestagpräsident (Presiden Parlimen) yang
dilantik oleh parlimen dan berperanan mengawalselia sesi harian badan itu.
Jawatan seterusnya pula ialah canselor yang dicalonkan oleh Presiden Parlimen
setelah diundi oleh ahli-ahlinya. Canselor boleh digulingkan melalui satu undian
tidak percaya yang membina. Membina di sini bermaksud parlimen boleh melantik
penggantinya yang baru dengan serta-merta.

Canselor Jerman, yang ketika ini dijawat oleh Angela Merkel, adalah ketua
kerajaan dan beliau menjalankan kuasa-kuasa eksekutif, sama seperti seorang
Perdana Menteri di demokrasi berparlimen yang lain. Kuasa perundangan terletak
di bahu Parlimen dan Majlis Persekutuan dan kedua-duanya membentuk satu badan
perundangan yang unik. Parlimen dipilih melalui pilihan raya yang mengamalkan
sistem perwakilan bercampur yang bernisbah (Inggeris: mixed-member proportional
system). Ahli-ahli Majlis Persekutuan pula mewakili kerajaan-kerajaan negeri
malah turut menganggotai kabinet negeri. Mereka ini bertugas seperti seorang
duta negeri dan boleh dipecat atau digantikan oleh kerajaan negeri pada
bila-bila masa.

Sejak tahun 1949 sistem politik di Jerman didominasi oleh Kesatuan Demokratik
Kristian (CDU) dan juga Parti Demokratik Sosial Jerman (SPD). Namun, terdapat
juga beberapa parti kecil seperti Parti Demokratik Bebas yang liberal, Pakatan
'90/Hijau dan Parti Kiri yang turut diwakili di parlimen juga memainkan peranan
penting.

Republik Persekutuan Jerman mempunyai 16 buah Länder (mufrad: Land; Bahasa
Melayu: negeri), yang seterusnya dibahagikan kepada 439 buah daerah (Kreise) dan
bandar raya (kreisfreie Stadt).



https://ms.wikipedia.org/wiki/Syed_Sheikh_Syed_Ahmad_Al-Hadi

Syed Sheikh bin Ahmad Al-Hadi (22 November 1867 - 20 Februari 1934) merupakan
pelopor gerakan Kaum Muda di Malaya.

Beliau dilahirkan di Kampung Hulu, Melaka. Ibunya berketurunan Melayu, manakala
bapanya, Syed Ahmad ibn Hasan ibn Saqaf al-Hady al-Ba’alawi merupakan peranakan
Arab dari Hadrami, Yemen. Ketika beliau kecil, beliau menjadi anak angkat kepada
Raja Ali Kelana, Sultan Riau ketika itu dan dibesarkan bersama-sama putera raja
di istana. Beliau belajar ilmu teologi dan bahasa Arab di Madrasah Raja Ali
Haji. Beliau merupakan salah seorang pengasas Persekutuan Rashidiyyah, sebuah
kumpulan pengajian yang aktif di Melaka dan Singapura pada tahun 1890-an. Beliau
pernah mengembara di negara-negara Arab dan belajar di Makkah, Beirut dan
Kaherah. Di Universiti Al-Azhar, beliau terpengaruh dengan pemikiran reformis
dari Mesir, Muhammad Abduh.

Kembali ke Malaya, beliau terpengaruh dengan Sheikh Muhammad Tahir Jalaluddin
al-Azhari yang mendedahkannya dengan pemikiran Muhammad Abduh dan Rashid Rida.
Bersama-sama Shaikh Mohamad Tahir, Sheikh Mohamad Salim al-Kalili dan Haji Abbas
Mohamad Tahar, mereka memulakan penerbitan Majalah Al-Imam pada 23 Julai 1906 di
Singapura. Pada 4 Februari 1908, beliau membuka Madrasah al-Iqbal al-Islamiyyah
di Singapura. Antara tahun 1909 - 1915, beliau menjadi peguam di mahkamah
syariah di Johor Bahru. Tetapi pada tahun 1915, beliau mengambil keputusan untuk
meninggalkan kerjaya tersebut membolehkan beliau kembali ke Melaka dan membuka
madrasah di sana bersama Haji Abu Bakar Ahmad yang kemudian dikenali sebagai
Madrasah Al-Hadi.

Tetapi masyarakat Melayu di Melaka tidak menyukai cara pengajaran yang
disampaikan oleh beliau yang ketika itu disifatkan terlalu radikal dan
kontroversi. Kemudian pada tahun 1919, beliau berpindah ke Pulau Pinang dan
membuka Madrasah Al-Mashoor, dimana salah seorang tenaga pengajar di madrasah
itu ialah Sheikh Muhammad Tahir Jalaluddin al-Azhari. Madrasah al-Mashhor juga
antara antara madrasah yang terkenal dengan pengaruh gerakan radikal pada zaman
penjajah. Madrasah tersebut merupakan sebagai instrumen untuk memberi pendidikan
kepada pemikir dan aktivis reformis muda Muslim ketika itu.

Pada tahun 1927, beliau meninggalkan profesion perguruan dan membuka Percetakan
Jelutong di Pulai Pinang yang merupakan penerbitan yang bersifat reformasi
Islam. Beliau menerbitkan Tafsir Al-Quran oleh Muhammad Abduh dan juga lain-lain
penerbitan berkaitan artikel dan buka reformasi. Pada tahun 1926, beliau
melancarkan jurnal bulanan, Al-Ikhwan dan pada tahun 1928, beliau menerbitkan
akhbar harian, Saudara. Antara penulis untuk akhbar Saudara ialah Abdul Rahim
Kajai.



https://ms.wikipedia.org/wiki/Bahasa_Melayu

Bahasa Melayu (Jawi: بهاس ملايو) ialah sejenis bahasa Melayu-Polinesia di bawah
keluarga bahasa Austronesia yang telah digunakan di wilayah Malaysia, Indonesia,
dan persekitarannya sejak melebihi 1,000 tahun lalu. Walaupun asal usul bangsa
Melayu (dalam pengertian yang khusus) yang paling asal belum diketahui secara
pasti tetapi pertumbuhan bahasa Melayu dapatlah dikatakan berasal dari Sumatera
Selatan di sekitar Jambi dan Palembang. Rekod terawal bahasa Melayu Kuno ialah
sebuah batu bersurat bertarikh 682 Masihi yang dijumpai di Sumatera Selatan.

Bahasa Melayu ialah bahasa kebangsaan Malaysia, Indonesia, Brunei dan Singapura.
Di Indonesia, bahasa Melayu kini dipanggil bahasa Indonesia, dan di Malaysia,
bahasa Melayu secara rasminya dipanggil bahasa Malaysia. Selain daripada
keempat-empat negara tersebut, bahasa Melayu juga ditutur oleh penduduk-penduduk
Melayu di Selatan Thailand, Filipina, Kemboja, Vietnam, Sri Lanka dan Afrika
Selatan.

Menurut statistik penggunaan bahasa di dunia, penutur bahasa Melayu dianggarkan
berjumlah lebih 300 juta (bersama penutur Bahasa Indonesia) dan merupakan bahasa
keempat dalam turutan jumlah penutur terpenting bagi bahasa-bahasa di dunia
selepas bahasa Mandarin, bahasa Inggeris dan bahasa Hindi/bahasa Urdu[petikan
diperlukan]. Selain itu, dilaporkan sebanyak 70,000 orang mampu bertutur dalam
bahasa Melayu di Sri Lanka, manakala di China, terdapat radio dalam bahasa
Melayu. Bahasa Melayu juga diajar di universiti-universiti di United Kingdom,
Amerika Syarikat, Australia, Belanda, China, Jerman, New Zealand dan beberapa
tempat yang lain.

Bahasa Melayu Piawai ialah Bahasa Melayu Riau, Indonesia, seperti yang
dipersetujui oleh Indonesia, Malaysia, dan Brunei. Bahasa Melayu Riau dianggap
tempat kelahiran bahasa Melayu. Di Malaysia, bahasa Melayu mengalami perubahan
nama beberapa kali. Pada awal 1970-an, Bahasa Melayu dinamakan Bahasa Malaysia
atas sebab politik. Namun sejak akhir-akhir ini, nama "Bahasa Melayu" digunakan
semula. Bermula tahun 2007, bahasa kebangsaan Malaysia dinamakan kembali kepada
Bahasa Malaysia sebagai simbol bahawa bahasa ini ialah bahasa untuk semua dan
tidak mengira kaum. Namun begitu, menurut Perkara 152 Perlembagaan Persekutuan
Malaysia, menyebut bahawa: "Bahasa kebangsaan ialah bahasa Melayu". Tiada
pertukaran nama bahasa Melayu ke bahasa Malaysia terjadi.

Di Indonesia, bahasa Melayu juga dikenali sebagai Bahasa Indonesia atas sebab
persatuan dan kesatuan bangsa Indonesia iaitu Sumpah Pemuda tahun 1928. Di
Singapura dan Brunei, Bahasa Melayu tidak mengalami sebarang perubahan nama.

Bahasa Melayu mempunyai banyak dialek dan setiap dialek mempunyai perbezaan
ketara dari segi sebutan dan kosa kata. Misalnya,Bahasa Melayu Riau-Johor
berbeza dialek dengan Bahasa Melayu Palembang, Jambi, dan Bengkulu. Melayu
Riau-Johor menggunakan dialek "e" sedangkan Bahasa Melayu Palembang, Jambi, dan
Bengkulu menggunakan dialek "o". Selain itu, bahasa yang digunakan oleh
masyarakat peranakan atau Cina Selat (campuran pendatang Cina dan penduduk asal)
merupakan campuran antara Bahasa Melayu dan dialek Hokkien. Bahasa ini dahulunya
banyak digunakan di negeri-negeri Selat seperti Pulau Pinang dan Melaka. Walau
bagaimanapun, kini kaum peranakan lebih gemar berbahasa Hokkien atau Inggeris.
Bahasa Melayu merupakan bahasa aglutinatif, bermaksud makna perkataan boleh
diubah dengan menambah imbuhan tertentu. Umumnya, kata dasar (atau kata akar)
terdiri daripada kata kerja.

Penggunaan Bahasa Melayu di negara-negara ini berbeza bergantung kepada sejarah
dan budaya. Bahasa Melayu menjadi bahasa rasmi di Malaysia pada 1968, tetapi
Bahasa Inggeris masih digunakan dengan luas terutama sekali di kalangan
masyarakat Cina dan India, sama seperti di Brunei. Berbeza di Indonesia, Bahasa
Indonesia berjaya menjadi bahasa perantaraan utama atau lingua franca untuk
rakyatnya yang berbilang kaum kerana usaha gigih kerajaan Indonesia dalam
menggalakkan penggunaan Bahasa Indonesia selain Bahasa Belanda yang tidak lagi
digunakan. Di Timor Leste, sekarang terlepas dari Indonesia menjadi negara Timor
Leste, Bahasa Indonesia diterima sebagai "bahasa berkerja". Di Singapura, Bahasa
Melayu dikekalkan statusnya sebagai bahasa kebangsaan walaupun Singapura
mempunyai empat bahasa rasmi (iaitu Bahasa Inggeris, Cina, India, dan Melayu.)
Di selatan Thailand, bahasa Melayu digunakan oleh orang-orang dari Kesultanan
Melayu Patani (orang Melayu Pattani), tetapi tidak memperolehi sebarang
pengiktirafan daripada kerajaan.

Pada awal tahun 2004, Dewan Bahasa dan Pustaka dan MABBIM mencadangkan Bahasa
Melayu dijadikan bahasa rasmi ASEAN memandangkan lebih separuh jumlah penduduk
ASEAN mampu bertutur dalam Bahasa Melayu. Walau bagaimanapun, perkara ini masih
dalam perbincangan.

Salah satu faktor utama yang menjadikan Bahasa Melayu sebagai bahasa yang sangat
mudah untuk dipelajari adalah disebabkan oleh sistem fonologi yang amat mudah.
Boleh dikatakan hampir setiap huruf Rumi mewakili satu sebutan fonem.

Terdapat 2 sebutan vokal yang diwakili oleh huruf "e", iaitu [e, ɛ] dan [ə].
Pelajar Bahasa Melayu berupaya untuk membezakan antara 2 sebutan tersebut setiap
kali mempelajari perkataan baru.

Di dalam beberapa tempat di Semenanjung Malaysia, terutamanya di kawasan tengah
dan selatan, kebanyakan perkatan yang berakhir dengan huruf a selalunya disebut
sebagai [ə].

Untuk rencana lanjutan, lihat Perbezaan antara Bahasa Melayu Piawai dan Bahasa
Indonesia atau Perbezaan sebutan Bahasa Melayu dan Bahasa Indonesia

Tiada boleh dibezakan secara keterlaluan antara bahasa Malaysia dan bahasa
Indonesia kerana bahasa Indonesia sendiri didasarkan kepada bahasa Melayu dialek
Riau yang merupakan bahasa Melayu Piawai. Namun, jika dibezakan dari segi
sejarah, budaya, perlakuan tata bahasa masing-masing, dan lain-lain dengan
bahasa Malaysia, jelas adalah perbezaan yang ketara. Kedua-duanya boleh memahami
antara satu sama lain, tetapi berbeza dari segi ejaan dan kosa kata jua. Bahasa
Indonesia berbeza daripada Bahasa Malaysia kerana mempunyai perkataan yang
berasal dari Tanah Jawa, Tanah Melayu, dan Belanda.

Asal usul orang-orang Melayu amat kabur kerana sejarah kuno Asia Tenggara masih
belum diselidiki dengan mendalam. Bagaimanapun, istilah "Melayu" adalah sangat
baru dan timbul buat pertama kali dalam tulisan Cina antara tahun 644 dan 645
Masihi. Tulisan itu menyebut orang Mo-lo-yeu, tetapi letaknya kerajaan Mo-lo-yeu
ini tidak dapat dipastikan: ada yang mengatakan di Semenanjung Tanah Melayu dan
ada yang mengatakan di Jambi, Sumatera. Bukti konkrit yang pertama tentang
bentuk dan sifat bahasa Melayu hanya terdapat sejak tahun 683, dengan
terjumpanya empat buah batu bersurat:

Ada yang berpendapat bahasa Melayu berasal dari Asia Tengah, ada juga yang
berpendapat bahasa Melayu sudah lama wujud di Kepulauan Melayu.

Menurut beberapa teori, penutur-penutur bahasa Melayu berasal daripada golongan
Austronesia yang datang sejak 2500 SM dari daerah Yunan dalam beberapa bentuk
gelombang pergerakan manusia dan menduduki wilayah Asia Tenggara. Golongan
pertama ini dipanggil Melayu Proto. Kemudian, pada kira-kira tahun 1500 SM,
datangnya golongan kedua pula yang menduduki daerah pantai dan tanah lembah di
Asia Tenggara yang dipanggil Melayu Deutro.

Bahasa Austronesia tergolong dalam keluarga bahasa Austris. Rumpun bahasa
Austronesia terbahagi kepada empat cabang, iaitu:

Menurut ahli-ahli bahasa dan sejarah ini, Melayu Moden berasal daripada bahasa
Melayu Klasik dan bahasa Melayu Klasik berasal daripada bahasa Melayu Induk.
Bahasa Melayu Induk berasal daripada bahasa Melayu Purba yang juga merupakan
asal daripada bahasa Melayu Kuno. Ini bermakna bahasa Melayu Moden bukanlah
merupakan pengembangan daripada dialek Johor-Riau dan bahasa Melayu Moden tidak
begitu rapat hubungannya dengan dialek yang lain. Dialek yang lain berasal
daripada Melayu Induk manakala dialek Johor-Riau berasal daripada Melayu Klasik.

Kedatangan agama Hindu, Islam dan penjajah Eropah ke Asia Tenggara telah
menyebabkan perbezaan yang ketara berlaku antara bahasa Melayu Kuno, bahasa
Melayu Klasik dan Bahasa Melayu Moden. Ini menyebabkan penutur bahasa Melayu
Moden tidak mungkin dapat memahami bahasa Melayu dari zaman-zaman sebelumnya.
Ahli bahasa membahagikan perkembangan bahasa Melayu kepada tiga tahap utama dan
setiap tahap bahasa mempunyai sifatnya yang tersendiri misalnya bahasa Melayu
kuno mempunyai pengaruh Sanskrit dan Hindu yang kuat, dan bahasa Melayu klasik
terpengaruh dengan bahasa Arab dan Islam. Manakala bahasa Melayu moden lebih
banyak dipengaruhi oleh penjajah Barat terutama sekali Inggeris.

Penulisan bahasa Melayu telah mengalami beberapa perubahan dan menggunakan
beberapa jenis huruf yang saling berganti. Tulisan yang mula dipakai ialah
tulisan Pallava yang berasal dari India. Tulisan Pallava ini kemudian mengalami
perubahan. Oleh itu, timbul jenis-jenis tulisan seperti berikut:

Untuk mengetahui kaedah penggunaan abjad, penulisan huruf, penulisan kata,
penulisan unsur serapan dan tanda baca umum yang dipraktikkan dalam bahasa
Melayu, sila lihat: Pedoman Umum Ejaan Bahasa Melayu.

Bahasa Sanskrit, bahasa perantara agama Hindu dan Buddha, telah banyak
mempengaruhi bahasa Melayu apabila bahasa Melayu berada di peringkat kuno, iaitu
pada peringkat sebelum bahasa Melayu mencapai zaman klasik pada zaman Kesultanan
Melayu Melaka yang mana bahasa Melayu telah mengalami zaman kuno antara abad
ke-7 dan abad ke-13. Bukti pengaruh bahasa Sanskrit dalam bahasa kuno dapat
dikesan dalam batu bersurat yang ditinggalkan oleh kerajaan Srivijaya. Mengenai
bukti bahasa Melayu kuno, terdapat empat batu bersurat yang penting, iaitu yang
dijumpai di:

Dalam bahasa Melayu, terdapat 677 perkataan yang berasal daripada bahasa
Sanskrit. Berikut disenaraikan beberapa contoh perkataan Sanskrit yang dipinjam
ke dalam bahasa Melayu:

Cerita panji ialah sejenis cerita yang berasal dari Jawa. Isinya mengenai wira
dan wirawati. Cerita ini terdapat banyak versi, dan boleh dikesan di seluruh
nusantara sehingga di Kemboja.

Migrasi orang Jawa ke Tanah Melayu telah berlaku semenjak zaman Kesultanan
Melayu Melaka. Pertempatan orang Jawa sudah dapat dikesan di bandar Melaka pada
zaman itu, iaitu Kampung Jawa dan Parit Jawa. Walau bagaimanapun, migrasi orang
Jawa ke Tanah Melayu yang ketara berlaku bermula pada awal abad ke-19. Tumpuan
migrasi Jawa adalah di negeri-negeri Selat dan juga negeri Selangor dan negeri
Johor.

Bahasa Arab dan agama Islam sangat mempengaruhi perkembangan bahasa Melayu.
Status bahasa Melayu yang bertaraf lingua franca dan keunikannya telah
menyebabkan agama Islam disebarkan dalam bahasa Melayu dan bukan dengan bahasa
Arab. Walau bagaimanapun, bahasa Arab melalui kedatangan agama Islam telah
mempengaruhi perkembangan bahasa Melayu dalam beberapa aspek, antaranya: 1-
perbendaharaan kata 2- sebutan kata 3- tulisan

Hampir sebahagian besar perbendaharaan bahasa Melayu meminjam perkataan bahasa
Arab. Berikut disenaraikan beberapa contoh perkataan Arab yang dipinjam ke dalam
bahasa Melayu:

Pengaruh Arab-Islam memberi kesan yang sangat besar kepada sebutan perkataan
dalam bahasa Melayu. Bahasa Melayu mula dituturkan supaya menghampiri sebutan
bahasa Arab, kerana masyarakat Melayu terdorong untuk membaca Al-Qur'an dengan
betul. Sebutan dengan pengaruh Arab-Islam ini turut membezakan antara penutur
asal bahasa Melayu (iaitu orang-orang Melayu) dengan penutur bukan asal (seperti
kaum Cina, India, atau bangsa Eropah) kerana penutur bukan asal ini tidak dapat
menyebut beberapa perkataan yang menerima pengaruh Arab. Contoh-contoh perkataan
yang berbeza sebutan antara sebutan penutur Melayu dan penutur bukan Melayu:

Kedatangan pengaruh Arab-Islam telah menyumbang kepada penulisan bahasa Melayu
dalam tulisan Arab yang akhirnya disebut tulisan Jawi. Tulisan Jawi ini
digunakan antara lain bagi memudahkan orang-orang Melayu yang rata-rata beragama
Islam membaca Al-Quran. Hal ini dapat dilihat dengan jelas apabila sistem
pendidikan Malaysia menukar tulisan Jawi kepada tulisan Rumi, ramai orang-orang
Melayu mula tidak mampu membaca Al-Quran dengan baik. Ia dinamakan sindrom Buta
Jawi atau Buta Al-Quran.

Dalam Kamus Dewan, terdapat kata-kata yang mempunyai etimologi berlabel C.
Perkataan ini merupakan kata-kata yang dipinjam daripada bahasa Cina. Tetapi
bukan semua kata-kata yang berlabel C dalam Kamus Dewan Bahasa merupakan
kata-kata yang dipinjam daripada bahasa Cina. Dalam kajian Kong 1993, telah
disimpulkan bahawa lebih kurang 261 patah perkataan Bahasa Melayu telah dipinjam
daripada bahasa Cina.

Prilaku fonologi pinjaman kata Bahasa Cina adalah bertentangan dengan sistem
fonologi bahasa Melayu.

Terdapat 131 perkataan yang berasal daripada bahasa Portugis. Beberapa contoh
perkataan Portugis yang diserap dalam bahasa Melayu ialah:

Pengaruh bahasa Inggeris dalam bahasa Melayu merupakan pengaruh paling ketara
dan paling meluas masa kini, dan lazimnya perkataan Inggeris dipinjam ke dalam
bahasa Melayu apabila tiada perkataan tempatan untuk mengambarkan situasi baru
yang memerlukan satu panggilan khusus untuk merujuk kepadanya. Contoh perkataan
sebegini ialah konotasi (connotation), kompromi (compromise) dan siri (series).
Tetapi kebingungan dan bantahan sering timbul apabila perkataan Inggeris yang
diterima masuk ke dalam bahasa Melayu terlalu banyak sehinggakan ada yang
bertindak sebagai pengganti perkataan yang telah wujud. Dewan Bahasa dan Pustaka
telah terus membenarkan kemasukan perkataan sebegini dalam kosa kata bahasa
Melayu dan tidak menghiraukan bantahan yang dikemukakan. Penggunaan perkataan
sebegini yang meluas di media percetakan dalam bahasa Melayu di Malaysia seperti
pada akhbar Utusan Malaysia telah mengeruhkan lagi permasalahan ini.
Satu-satunya kenyataan bimbang terhadap situasi ini pernah dilafazkan bekas
perdana menteri Malaysia, Mahathir bin Mohammad meskipun beliau sendiri telah
memperkenalkan suatu perkataan baru "bajet" menggantikan perkataan "belanjawan"
semasa perbentangan belanjawannya yang terakhir, dengan alasan bahawa istilah
belanjawan tidak tepat kerana anggaran kewangan kerajaan turut melibatkan hasil,
dan bukan belanja semata-mata.

Berikut merupakan beberapa perkataan yang telah diterima dalam bahasa Melayu
secara rasmi dan digunakan secara meluas dan dianggap telah diterima.

Beberapa tahun kebelakangan ini (sekitar 2003), stesen televisyen milik kerajaan
Malaysia RTM 1 (dahulu dikenali sebagai TV 1) telah menukar tema salurannya
kepada "Saluran Infotainmen Anda" (daripada bahasa Inggeris Your Infotainment
Channel) dan ini menimbulkan kontroversi apabila Dewan Bahasa dan Pustaka (DBP)
mendakwa perkataan "Infortainmen" merosakkan penggunaan bahasa Melayu. Alasan
yang diberikan adalah bahawa -tain- yang harus disebut seakan perkataan Melayu
main, dan ini kedengaran agak janggal. Penukaran ejaan ke "Infotenmen" pula
tidak diterima sebagai piawai DPB dan kerajaan disaran menggantikannya dengan
perkataan lain seperti "Infohibur" tetapi Kementerian Penerangan yang
mengendalikan stesen televisyen kerajaan Radio Televisyen Malaysia enggan
menuruti saranan berkenaan. Pada tahun 2006 tema ini ditukarkan ke Saluran
Inforia.

Di Malaysia, biasanya masyarakat Melayu bertegur sapa sesama sendiri dengan
ucapan salam, tetapi ucapan formal seperti "Selamat pagi" atau "Selamat
sejahtera" turut digunakan bagi penutur bukan Islam. Ucapan "Hai" juga sering
digunakan apabila bertegur sama sesama rakan-rakan, sebagaimana perkataan
"Bye-bye" semasa meminta diri untuk beredar.

Bahasa Melayu Pasar turut termasuk sebilangan perkataan slanga, terbentuk
daripada pengubahsuaian daripada perkataan dalam Bahasa Melayu Piawai ataupun
dicedok daripada bahasa lain, sering digunakan terutamanya di kalangan
masyarakat bandar, yang mungkin sukar difahami di kalangan generasi terdahulu,
contohnya awek (gadis); balak (jejaka); usha (perhati); skodeng (intai); cun
(cantik); poyo/slenge (buruk) dll. Kata ganti nama yang baru turut direka dengan
menggunakan gabungan kata ganti nama sedia ada dengan perkataan orang, contohnya
kitorang (kita + orang, menggantikan perkataan kami); korang (kau + orang, bagi
merujuk kepada ramai orang dan menggantikan perkataan kalian); diorang or derang
(dia + orang, menggantikan perkataan mereka).

Sebilangan penutur bahasa Melayu, terutamanya di Kuala Lumpur, juga sering
menukar bahasa (beralih kod) antara bahasa Melayu dengan bahasa Inggeris, yang
seterusnya membentuk bahasa rojak. Contoh pinjaman kata yang digunakan ialah:
Bestlah tempat ni (Baguslah tempat ni); kau ni terror lah (Kau ni hebatlah).
Akibatnya, fenomena ini melahirkan rasa kurang senang di kalangan pencinta
bahasa di Malaysia, yang sering memperjuangkan penggunaan bahasa kebangsaan
dengan betul.



https://ms.wikipedia.org/wiki/Tunku_Abdul_Rahman

Almarhum Tunku Abdul Rahman Putra Al-Haj ibni Almarhum Sultan Abdul Hamid Shah
(8 Februari 1903 - 6 Disember 1990) merupakan Ketua Menteri Persekutuan Tanah
Melayu dari 1955, dan Perdana Menteri pertama sejak kemerdekaan pada tahun 1957
sehingga 1970. Pembentukan Malaysia pada tahun 1963 merupakan salah satu
daripada pencapaiannya yang teragung. Biasanya dikenali sebagai "Tunku", beliau
juga dikenang sebagai "Bapa Kemerdekaan" dan "Bapa Malaysia".

Dilahirkan di Istana Tiga Tingkat, Alor Setar, Kedah yang lebih dikenali sebagai
Istana Pelamin, Tunku merupakan anak lelaki yang ketujuh dan anak yang kedua
puluh kepada Sultan Abdul Hamid Halim Shah, Sultan Kedah yang ke-24. Bondanya
Cik Menyelara, seorang isteri Sultan Abdul Hamid yang tidak berdarah gahara,
ialah anak perempuan Luang Naraborirak (Kleb), seorang pegawai daerah Thailand.
Kelahiran Tunku disambut secara biasa sahaja kerana beliau bukan bakal pengganti
Sultan Kedah. Pengganti Sultan Kedah, Sultan Badlishah ibni Sultan Abdul Hamid,
telah pun berumur 30 tahun ketika itu.

Semasa kecil, Tunku dipanggil Awang kerana rupa parasnya yang tidak sesegak
adik-beradiknya yang lain. Beliau bebas bermain di luar istana dan pernah
membentuk pasukan bola sepak kampung. Tunku biasa mengendap burung dan melastik,
serta bermain lumpur sehingga menghidapi penyakit puru di kakinya.

Tunku bermula pendidikannya pada 1909 di sebuah sekolah rendah Melayu di Jalan
Baharu, Alor Setar. Biasa berbahasa Siam di rumah, beliau belajar bahasa Melayu
di sekolah itu. Seorang guru pula datang ke rumahnya untuk mengajar bahasa
Inggeris. Tunku kemudian berpindah ke sebuah sekolah kerajaan bahasa Inggeris
yang kini dinamakan Kolej Sultan Abdul Hamid. Di sini, beliau belajar di sekolah
pada waktu siang dan membaca Al-Quran pada waktu petang.

Pada tahun 1913 sewaktu berumur 10 tahun, Tunku dihantar ke Bangkok untuk
menetap bersama Tunku Yusuf ibni Sultan Abdul Hamid, abang sulungnya, dan
belajar di Sekolah Thebsirintrawat (Debsirindir School). Pada tahun 1915, Tunku
pulang dan meneruskan pendidikannya di Penang Free School. Antara gurunya ialah
HR Cheeseman dan SM Zainal Abidin. Seorang yang aktif, beliau menyertai Pengakap
dan Kor Kadet.

Pada tahun 1919 ketika berumur 16 tahun, Tunku menerima Biasiswa Negeri Kedah
untuk melanjutkan pendidikannya di Kolej St Catharine di Universiti Cambridge.
Beliau merupakan penuntut pertama untuk menerima pendidikan di United Kingdom
dibawah tajaan Kerajaan Negeri Kedah. Ketika Tunku tidak dibenarkan tinggal di
asrama St Catharine kerana dasar aparteid ('kulit berwarna') masih diamalkan,
beliau membantah kepada William Peel, Penasihat British kepada Kedah. Akhirnya,
pengetua sekolah itu terpaksa meminta maaf.

Dari segi berpakaian, Tunku agak kebaratan. Semasa beliau dihantar ke England,
tiada sepasang pun baju Melayu yang dibawa. Tunku dan keluarganya hanya menempah
pakaian Barat di kedai Pritchards di Pulau Pinang. Ketika di England, Tunku amat
berlainan dengan Sultan Perak yang berbaju Melayu, siap dengan tengkolok.

Mula-mulanya, Tunku mengambil jurusan undang-undang bersama rakannya, Ivor
Jenning (Sir), H.V. Davies dan George Brown, tetapi kemudian bertukar kepada
jurusan sastera (Sejarah). Beliau suka bersiar-siar dengan motosikal Riley Sport
dan kereta mewah, dan melakukan 28 kesalahan trafik jalan raya semasa berada di
Cambridge. Tunku tidak dapat menduduki peperiksaan akhir Ijazah Sarjana Muda
Sastera kerana terlupa jadual waktu peperiksaan. Dengan bantuan dan kerjasama
daripada sahabatnya, Taib Andak, beliau memperolehi ijazahnya pada tahun 1925.

Pada tahun 1927, Tunku dihantar semula ke England untuk belajar undang-undang di
Universiti Cambridge kerana keluarganya tidak berpuas hati dengan keputusannya
yang lalu. Beliau lulus semester pertama dalam jurusan undang-undang di Inner
Temple pada tahun 1930. Selepas pemulangannya, Tunku bertugas sebagai Pegawai
Latihan di Pejabat Penasihat Undang-Undang Kedah pada tahun 1931, dan dilantik
sebagai Pegawai Jajahan untuk Kuala Nerang pada tahun berikutnya. Beliau
dipindahkan ke Pulau Langkawi pada tahun 1935 oleh Clayton, Penasihat British
sewaktu itu. Pada tahun 1937, Tunku bertugas sebagai Pegawai Jajahan di Sungai
Petani bersamping bertindak sebagai hakim daerah dan Pengerusi Lembaga
Kebersihan Sungai Petani. Sebuah masjid di Sungai Petani telah dinamakan Masjid
Rahmaniah sempena nama Tunku.

Pada tahun 1938, Tunku pergi semula ke England buat kali yang ketiga untuk
menyambung pelajaran undang-undangnya. Antara temannya ialah Sardon Haji Jubir.
Beliau kembali ke Kedah pada tahun 1939 kerana terdapatnya berita bahawa perang
akan meletus di Eropah. Pada 1940, beliau dilantik sebagai Timbalan Pengarah
Perkhidmatan Pasukan Kawalan Am Selatan Kedah.

Pada 9 Disember 1941, Tunku menyorokkan Sultan Abdul Hamid Halim Syah,
ayahandanya yang ketika itu berumur 80 tahun, sewaktu pegawai British hendak
membawanya ke India. Bagi beliau, tidak wajarlah seseorang sultan melarikan diri
daripada tanah airnya sewaktu peperangan. Berpakaian Tentera Utara Australia,
Tunku menculik ayahandanya yang ketika itu bersama dengan Syed Abu Bakar al
Idrus, seorang Merinyu Kesihatan Kedah dan menyembunyikannya di Sedim, dekat
dengan Kulim, di bawah jagaan Penghulu Wahab. Tunku Badlishah, Pemangku Raja
Kedah, tidak berpuas hati dengan tindakan Tunku yang membelakangkannya sebagai
bakal pengganti Sultan Kedah.

Pada 19 Disember 1941, Sultan Abdul Hamid dibawa semula ke Alor Star. Jepun
mengiktiraf baginda sebagai Sultan Kedah tetapi pentadbirannya diletakkan di
bawah Gabernor dan Tentera Jepun. Sultan Abdul Hamid meninggal pada tahun 1943.
Semasa Jepun memerintah, Tunku kekal sebagai Pegawai Jajahan Kulim tetapi
ditemani oleh Ohata, seorang pegawai Jepun yang pernah menjadi tukang gunting di
pekan Alor Star.

Tunku menyambung semula pendidikannya di Inner Temple pada tahun 1947. Sewaktu
tempoh itu, Tunku bertemu dengan Abdul Razak Hussein. Beliau dipilih sebagai
presiden untuk Persatuan Pelajar Melayu Britain, dan Abdul Razak, yang berumur
26 ketika itu, dipilih sebagai setiausaha. Semasa itu, Tunku menyertai
"Persatuan Pelajar India Islam" yang menuntut kemerdekaan India. Beliau juga
berkempen untuk Lyold George Jurith, seorang calon Parti Liberal. Tunku akhirnya
dilayakkan menjadi peguam pada tahun 1949. Setelah belajar 25 tahun , barulah
Tunku layak menjadi peguam.

Seorang yang bersemangat kesukanan, Tunku memulakan pertandingan bola sepak
antarabangsa yang digelar "Pesta Bola Merdeka" pada tahun 1957. Pada tahun
berikutnya, beliau dipilih sebagai presiden pertama untuk Konfederasi Sepak Bola
Asia (AFC), sebuah jawatan yang beliau memegang sehingga 1976.

Pada tahun 1933, Tunku berkahwin dengan Mariam, seorang wanita kacukan Cina-Siam
yang merupakan anak perempuan tauke lombong di Alor Star. Beliau dikurniakan
dengan dua cahaya mata, iaitu Tunku Ahmad Nerang Putra dan Tunku Khadijah.
Mariam meninggal dunia pada tahun 1934 kerana menghidapi penyakit malaria di
Kuala Nerang, Kedah.

Selepas kematian Mariam, Tunku berkahwin dengan Violet Coulson, bekas tuan
rumahnya di England. Antara saksi perkahwinannya di Geylang Serai, Singapura
ialah Syed Ahmad al Sagoff.

Tunku mengalami nasib yang sama seperti Tunku Yusuf ibni Sultan Abdul Hamid.
Dititahkan untuk menceraikan Violet oleh Pemangku Raja Kedah, Tunku kemudian
berkahwin dengan Sharifah Rodziah Syed Alwi Barakbah, seorang saudara jauh yang
juga merupakan adik Syed Omar Barakbah, rakan sekuliahnya di England, pada tahun
1939. Perkahwinan ini direstui kerana berketurunan Arab yang ternama dan kaya di
Kedah. Oleh sebab perkahwinan ini tidak mendapat seorang anak pun, mereka
mengambil tiga anak angkat iaitu Faridah, Sulaiman dan Mariam. Tunku juga telah
mengahwini seorang yang berbangsa Cina pada tahun 1963 dengan rahsia dan telah
mendapat dua orang cahaya mata perempuan yang diberi nama Tunku Noor Hayati dan
Tunku Mastura.

Selepas pemulangannya ke Malaya pada tahun 1949, Tunku ditugaskan untuk bekerja
di sebuah pejabat Pegawai Undang-undang di Alor Star. Beliau kemudian meminta
perpindahan ke Kuala Lumpur di mana beliau menjadi Timbalan Pendakwa Raya dan
selepas itu, dilantik sebagai Yang Dipertua Mahkamah Sesyen.

Pada tempoh itu, semangat nasionalisme bertambah hebat di kalangan kaum Melayu
di tengah-tengah pengisytiharan penubuhan Malayan Union oleh Britain. Datuk Onn
Jaafar mengetuai Pertubuhan Kebangsaan Melayu Bersatu (UMNO) untuk menentangi
Malayan Union (sila lihat: Sejarah Malaysia) dan Tunku menyertai partinya. Pada
Ogos 1951, suatu krisis di dalam UMNO memaksakan Datuk Onn meletakkan jawatan
sebagai presiden parti dan Tunku dilantik sebagai presiden yang baru. Beliau
memegang jawatan itu selama 20 tahun.

Pada tahun 1954, Tunku mengetuai sekumpulan perwakilan ke London untuk
memperolehi kemerdekaan Malaya. Bagaimanapun, percubaan sulung itu tidak
berjaya. Pada tahun yang berikut, pilihan raya persekutan yang pertama diadakan.
Parti Perikatan yang pada saat itu merupakan parti campuran UMNO dengan MCA
memenangi 51 daripada 52 kerusi yang ditandingi. Tunku dilantik sebagai Ketua
Menteri Malaya yang pertama. MIC yang mewakili kaum India kemudian menyertai
Parti Perikatan pada tahun 1955.

Pada tahun 1955, Tunku membuat lagi satu perjalanan ke London untuk berunding
tentang kemerdekaan Malaya. Pada kali ini, beliau berjaya, dan 31 Ogos 1957
diputuskan sebagai tarikh kemerdekaan. Sewaktu bendera British diturun di Kuala
Lumpur pada hari kemerdekaan, Tunku mengetuai orang ramai untuk menyorak
"Merdeka!". Gambar-gambar Tunku dengan tangan yang diangkat naik, dan
perakaman-perakaman suaranya yang penuh emosi tetapi berazam mengetuai sorakan,
kini merupakan lambang kemerdekaan Malaysia yang biasa.

Tunku pertama sekali mencadangkan sebuah persekutuan Malaya, Singapura, Sabah,
Sarawak, dan Brunei dalam ucapannya kepada "Persatuan Wartawan Asing Asia
Tenggara" pada tahun 1961 di Singapura. Pada 16 September 1963, dengan
persekutuan negeri-negeri tersebut kecuali Brunei, beliau menjadi Perdana
Menteri Malaysia yang pertama.

Bagaimanapun, faktor-faktor perkauman bertambah buruk dengan pemasukan Singapura
yang menaikkan bahagian kaum Cina sehingga hampir-hampir 40%. Kedua-dua UMNO dan
MCA berasa tegang terhadap daya tarikan Parti Tindakan Rakyat (PAP pada waktu
itu, diperlihatkan sebagai sebuah parti sosialis yang radikal) Lee Kwan Yew
kepada pengundi-pengundi di Malaya. Untuk mengatasi kebimbangan itu, Parti
Perikatan mencuba membentukkan sebuah parti di Singapura untuk mencabar
kedudukan Lee di sana. Sebagai gerak balas, Lee mengancam bahawa PAP akan
menyertai Pilihan Raya Persekutuan 1964 di Malaya, walaupun terdapatnya
perjanjian awal bahawa beliau tidak akan berbuat demikian (sila lihat Hubungan
PAP-UMNO. Ini membangkitkan kemarahan Tunku yang mendesak supaya Singapura
meninggalkan Malaysia.

Pada 7 Ogos 1965, Tunku mengumumkan kepada Parlimen Malaysia di Kuala Lumpur
bahawa Parliamen haruslah mengundi untuk menyokong peninggalan Singapura
daripada Persekutuan. Dalam perkataannya, Parliamen harus memilih untuk
"memutuskan semua pertalian dengan sebuah Kerajaan Negeri yang tidak
mempertunjukkan sebarang kesetiaan kepada Kerajaan Pusat" berbanding kaedah yang
tidak diingini untuk menindas tindakan PAP. Pemisahan dan kemerdekaan Singapura
menjadi rasmi pada 9 Ogos 1965.

Pada tahun 1961, Tunku menubuhkan Pertubuhan Asia Tenggara (ASA) yang
memperkumpulkan Malaya, Thailand dan Filipina Perkumpulan ini kemudian
digantikan dengan perkumpulan yang lebih besar, iaitu Persatuan Negara-negara
Asia Tenggara (ASEAN), pada 8 Ogos 1967.

Dalam Pilihan Raya Umum 1969, majoriti Parti Perikatan dikurangkan dengan hebat.
Perhimpunan-perhimpunan tunjuk perasaan yang mengikuti pilihan raya itu
mencetuskan rusuhan kaum pada 13 Mei di Kuala Lumpur. Sebahagian
pemimpin-pemimpin UMNO yang diketuai oleh Tun Abdul Razak kritis terhadap cara
pengendalian krisis itu oleh Tunku, dan MAGERAN, sebuah jawatan kuasa darurat,
mengambil alih kuasa dan mengisytiharkan keadaan darurat.

Kuasa Tunku sebagai Perdana Menteri dibatasi secara besar, dan pada 22 September
1970, beliau terpaksa meletakkan jawatan sebagai Perdana Menteri. Tunku kemudian
meletakkan jawatannya sebagai Presiden UMNO pada Jun 1971 di tengah-tengah
penentangan hebat oleh 'Turki Muda' yang terdiri daripada penentang-penentang
parti seperti Dr Mahathir dan Musa Hitam. Pasangan itu kemudian masing-masing
menjadi Perdana Menteri dan Timbalan Perdana Menteri.

Selepas menjadikan Islam sebagai agama Malaysia yang rasmi pada 1960, Tunku
mengasaskan Pertubuhan Kebajikan Agama Islam (PERKIM), sebuah pertubuhan untuk
membantu mualaf Islam untuk menyesuaikan diri kepada penghidupan baru. Beliau
memegang jawatan Presiden PERKIM sehingga setahun sebelum kematiannya.

Pada 1969, Tunku membantu menubuhkan Pertubuhan Persidangan Islam (OIC) dan
dilantikkan sebagai Setiausaha Agung yang pertama. Beliau kemudian menubuhkan
Bank Pembangunan Islam sebagai sebuah institusi yang khusis di dalam OIC. Tunku
juga merupakan Presiden "Majlis Da'wah Islamiah Serantau Asia Tenggara dan
Pasifik" (RISEAP) dari 1982 sehingga 1988.

Pada 1977, setelah memperolehi sebahagian besar hak milik The Star, sebuah
syarikat surat khabar yang berasaskan di Pulau Pinang, Tunku menjadi
pengerusinya. Ruang-ruangnya, "Mengenang kembali" ("Looking Back") dan
"Sebagaimana yang Saya Perlihatkan" ("As I See It") kritis kepada kerajaan, dan
pada tahun 1987, Perdana Menteri Dr Mahathir mengharamkan surat khabar itu. Ini
menyebabkan perpecahan di dalam UMNO, dengan Tunku dan bekas Perdana Menteri,
Tun Hussein Onn menubuhkan sebuah parti baru yang digelar "UMNO Malaysia",
tetapi pendaftarannya dibatalkan oleh Dr Mahathir yang menubuhkan UMNO Baru.
Tunku kemudian menyokong Semangat 46 yang merupakan kumpulan serpihan UMNO yang
diketuai oleh Tengku Razaleigh Hamzah. Beliau berkempen dengan cergas untuk
Semangat 46 dalam Pilihan Raya Umum 1990, tetapi sewaktu itu, kesihatannya telah
merosot.

Dalam tahun-tahun terakhirnya, Tunku tinggal di sebuah rumah di Pulau
Pinang.Apabila sakit beliau dirawat di Hospital Besar Kuala Lumpur .Beliau
meninggal dunia pada 6 Disember 1990 sewaktu berumur 87.Jenazah dibawa ke
kediamannya di Bukit Tunku dan esoknya disemadikan di Makam Diraja Langgar, Alor
Setar.



https://ms.wikipedia.org/wiki/Lee_Chong_Wei

Datuk Wira Lee Chong Wei (Cina Ringkas: 李宗伟; Cina Tradisional: 李宗偉; pinyin: Lǐ
zōng wěi, lahir pada 21 Oktober 1982 di Bagan Serai Perak , Malaysia) ialah
seorang pemain badminton professional dari Malaysia yang kini menetap di Bukit
Mertajam. Lee merangkul pingat perak di temasya Sukan Olimpik 2008 dan 2012 dan
2016, maka menjadi rakyat Malaysia pertama yang layak ke pusingan akhir acara
perseorangan lelaki, sekaligus menamatkan kemarau pingat Olimpik Malaysia sejak
tahun 1996. Pencapaian ini mengurniakan gelaran Datuk kepadanya, serta sanjungan
oleh Perdana Menteri Malaysia Datuk Seri Najib Tun Razak sebagai wira
kebangsaan.

Lee menduduki tangga teratas dalam ranking pemain badminton lelaki perseorangan
selama 199 minggu berturut-turut, iaitu pada 21 Ogos 2008 hingga 14 Jun 2012.
Beliau ialah pemain badminton Malaysia ketiga yang mencapai tangga teratas
selepas Rashid Sidek dan Roslin Hashim (semenjak ranking rasmi dimulakan pada
1980-an), dan juga satu-satunya jaguh badminton Malaysian yang mempertahankan
kedudukan teratasnya selama lebih dua minggu.

Pada zaman kanak-kanaknya, ketika bersekolah di SRJK (C) Jit Sin (B), Berapit,
Lee gemar bola keranjang, namun ibunya melarangnya daripada menceburi sukan itu
gara-gara bahang yang melayur di gelanggang bola keranjang luaran. Lee mula
mempelajari badminton ketika berusia 11 tahun, apabila bapanya yang gemar
bermain sukan ini membawanya ke dalam gelanggang badminton. Setelah menarik
perhatian seorang jurulatih tempatan, jurulatih itu meminta izin bapa Lee agar
Lee menjadi anak didiknya. Setelah mendapat restu bapanya, maka jurulatih itu
mula melatih Lee selepas waktu sekolah. Setelah ditemui oleh Misbun Sidek,
barulah beliau menyertai pasukan kebangsaan pada usia 17 tahun.

Beliau telah berkahwin dengan rakan sepasukannya Wong Mew Choo pada 9 November
2012. Majlis perkahwinan mereka diadakan di Pusat Konvensyen Kuala Lumpur pada 9
dan 10 November.

Dato'Lee Chong Wei menghampiri gelaran juara pertamanya dalam sesebuah kejohanan
utama pada tahun 2003, apabila beliau layak ke pusingan akhir sulungnya di
Terbuka Malaysia 2003, sebelum tumpas di tangan Chen Hong dari China.

Pada tahun 2004, Lee berjaya memburu dua kejuaraan terawalnya di Terbuka
Malaysia dan Terbuka China Taipei. Lee menyertai pasukan kebangsaan ke Sukan
Olimpik 2004 di Athens. Dalam sukan Olimpik pertamanya, Lee mengetepikan Ng Wei
dari Hong Kong di pusingan pertama sebelum ditumpaskan lagi oleh Chen Hong di
pusingan kedua. Apapun, Lee masih terdaya merangkul dua lagi kejuaraan pada
tahun 2005, iaitu di Terbuka Malaysia dan Terbuka Denmark, di samping menggondol
pingat gangsa dalam aksi Kejohanan Dunia pertamanya setelah kalah di pusingan
separuh akhir kepada Taufik Hidayat yang kemudian menjuarai kejohanan tersebut.

Lee kemudian merangkul tiga kejuaraan dari enam pusingan akhirnya pada tahun
2006. Beliau menjuarai Terbuk Switzerland, Kejohanan Badminton Asia dan (untuk
kali ketiga) Terbuka Malaysia, di samping juga mencapai peringkat akhir Terbuka
Cina Taipei, Terbuka Makau dan Terbuka Hong Kong. Lee membantu skuad Malaysia
menggondol dua butir pingat emas di acara badminton perseorangan lelaki dan
pasukan campuran di temasya Sukan Komanwel 2006 di Melbourne pada bulan Mac. Lee
mencapai kedudukan teratas sebanyak dua kali di ranking dunia Persekutuan
Badminton Dunia pada tahun 2006, lalu menyertai Kejohanan Dunia sebagai pemain
pilihan pertama, tetapi dikejutkan oleh Bao Chunlai dari China di pusingan suku
akhir dalam perlawanan yang dicemari oleh dua line call berkontroversi yang
tidak menyebelahi Lee.

Pada 3 November 2006, Lee terlibat dalam kemalangan jalan raya dalam perjalanan
ke Bukit Jalil selepas bermakan malam, apabila kereta beliau dilanggar di
belakang oleh sebuah kenderaan yang hilanga kawalan akibat tayar bocor. Beliau
dihantar ke Sunway Medical Centre untuk dirawat dengan enam jahitan pada
kecederaan kepalanya.

Musim 2007 menyaksikan Lee gagal memasuki pusingan akhir buat kali pertama dalam
Terbuka Malaysia sejak lima tahun, bahkan juga tersingkir awal dalam lima
pertandingan selepas itu sebelum melambung kembali untuk merampas kejohanan
Terbuka Indonesia, iaitu gelaran pertamanya sejak Terbuka Malaysia 2006 setelah
berpisah dari Li Mao untuk bersatu semula dengan jurulatih Misbun Sidek.
Prestasinya di separuh kedua tahun itu cemerlang sekali, apabila merangkul tiga
gelaran di Terbuka Filipina, Terbuka Jepun dan Terbuka Perancis. Beliau juga
mencapai pusingan akhir Terbuka China dan Terbuka Hong Kong walaupun terjejas
oleh kecederaan lututnya. Lee memenangi semua perlawanan yang melibatkannya
dalam Piala Sudirman pada bulan Jun, walaupun pasukan Malaysia hanya mencapai
tempat ke-5 keseluruhan dalam pertandingan. Detik paling pahit yang dialami oleh
Lee adalah di Kejohanan Dunia, sungguhpun diadakan di Malaysia dan prestasi yang
membanggakan sepanjang separuh kedua tahun itu, beliau kalah mengejut kepada
Sony Dwi Kuncoro dari Indonesia, sehingga beliau menyela ketua jurulatih Yap Kim
Hock sebalik sahaja menerima kekalahan dengan alasan bahawa Yap terlalu memberi
tekanan dalam persediaannya untuk menghadapi kejohanan.

Lee memulakan tahun 2008 dengan jayanya, dengan merangkul kejuaraan keempat dari
Terbuka Malaysia dalam masa lima tahun. diikuti Terbuka Singapura, Terbuka Korea
(perlawanan terakhir sebelum sukan Olimpik) Terbuka All England, Terbuka
Switzerland, Kejohanan Badminton Asia, dan juga Piala Thomas di Jakarta,
Indonesia, di mana Lee membawa pasukan Malaysia ke separuh akhir apabila beliau
menumpaskan Lin Dan untuk memastikan Malaysia mendahului 1–0 ketika melawan
juara bertahan dari China. Namun demikian, Malaysia akhirnya kalah 2–3 kerana
tumpasnya beregu pertamanya dalam perlawanan terakhir.

Di Sukan Olimpik 2008, Lee dikecualikan dari pusingan pertama, kemudian senang
mengetepikan cabaran Ronald Susilo di pusingan kedua, Kęstutis Navickas di
pusingan ketiga, dan Sony Dwi Kuncoro di pusingan suku akhir, sebelum
bertungkus-lumus mengatasi saingan hebat Lee Hyun-il dari Korea Selatan sebelum
dapat mara ke pusingan akhir. Bagaimanapun, Lee mudah dikalahkan oleh Lin Dan
dengan mata 12–21, 8–21. Lee menerima ganjaran RM 300,000 pada 21 Ogos 2008,
kerana menggondol pingat perak di Sukan Olimpik, di samping juga RM 3,000
sebulan sebagai pencen seumur hidup mulai Ogos 2008. Untuk pencapaian yang sama,
beliau dikurniakan Darjah Setia Pangkuan Negeri (DSPN), yang membawa gelaran
Datuk oleh Yang di-Pertua Negeri Pulau Pinang, Tun Abdul Rahman Abbas pada 30
Ogos 2008.

Lee mengakhiri kejohanan Super Series terakhirnya pada tahun 2008 di Terbuka
Hong Kong dengan menarik diri akibat kecederaan lutut, sekaligus membuka peluang
kepada Marc Zwiebler dari Jerman. Penarikan diri ini menyebabkan pihak media
China mengejeknya sebagai "pemain nombor satu dunia yang terlemah", di samping
juga berspekulasi bahawa terdapat tiga faktor yang menjejaskan prestasi Lee
sejak Sukan Olimpik, iaitu tekanan pusingan akhir Olimpik, kegerunan akan Lin
Dan kerana tewas mudah di tangan Lin, dan tekanan yang dihadapi sebagai nombor
satu dunia (seperti yang digemakan oleh Misbun Sidek).

Sungguhpun keperitan bermain di peringkat antarabangsa, beliau menempah
kemenangan ketujuhnya di pusingan akhir Grand Prix Bandminton Kebangsaan di
Kedah pada 12 Disember 2008, sekaligus memecah sasaran enam kejuaraan
berturut-turut yang ditetapkan oleh Misbun Sidek. Lee akhirnya merangkul gelaran
juara di Super Series Masters Finals, itupun tanpa cabaran dari Lin Dan dan
pemain handalan China yang lain gara-gara dibelenggui kecederaan dan keletihan.

Lee melancarkan musim 2009 season dengan kejuaraan Terbuka Malaysia yang kelima,
tetapi gagal merangkul kejuaraan di Terbuka Korea dan Terbuka All England
walaupun mara ke pusingan akhir. Namun begitu, beliau memenangi gelaran kedua
tahun itu di Terbuka Swiss dengan menumpaskan Lin Dan dalam straight set,
sekaligus menandakan kali pertama menumpaskan pemain handalan China itu di
pusingan akhir di luar negara asalnya. Kemudian, Lee dikejutkan oleh Chen Long
dari China di Terbuka India. Beliau mendakwa kekalahannya akibat keracunan
makanan dan menggesa pihak berwajib agar memperbaiki keadaan menjelang Kejohanan
Dunia. Pada bulan Mei, Lee membantu Malaysia mencapai pusingan separuh akhir
pertama mereka sepanjang sejarah Piala Sudirman, walaupun rekod tanpa kalah
dalam kejohanan itu akhirnya dipecahkan oleh Lin Dan. Apapun, beliau merangkul
kejuaraan lagi di Terbuka Indonesia, dan Terbuka Malaysia Grand Prix Gold,
biarpun gagal mempertahankan kejuaraan Terbuka Singapura kerana dikejutkan oleh
Nguyen Tien Minh di pusingan kedua.

Pada 6 Jun 2009, Lee dikurniakan gelaran Darjah Bakti (DB) dari YDPA Tuanku
Mizan Zainal Abidin sempena hari keputeraan rasmi baginda atas pencapaiannya di
Sukan Olimpik 2008. Beliau pernah dilaporkan menjalin hubungan dengan rakan
sepasukannya Wong Mew Choo, sehingga mereka berdua mengumumkan tamatnya hubungan
mereka pada bulan September.

Pada bulan Ogos, Lee Chong Wei menyertai Kejohanan Dunia di Hyderabad, India
dengan cita-cita merangkul kejuaraannya tetapi dihampakan oleh Sony Dwi Kuncoro
di suku akhir. Setelah berehat selama sebulan, Lee bertanding di China Masters
di mana beliau tewas kepada Lin Dan di suku akhir; diikuti kekalahan awal di
pusingan kedua Terbuka Jepun di tangan Simon Santoso. Kecederaan yang dialami
pada lututnya ketika itu menyebabkan Lee kurang beraksi sedikit sepanjang
saki-baki tahun 2009. Setelah menjauhi Terbuka Denmark dan Terbuka Perancis, Lee
kembali ke arena dengan menjuarai Terbuka Hong Kong pada 15 November, tetapi
selepas itu kecundang di pusingan pertama Terbuka China tiga hari kemudian. Di
World Super Series Masters Finals yang diadakan di Johor Bahru pada 3–6
Disember, Lee Chong Wei mengharumkan lagi nama Malaysia dengan mempertahankan
kejuaraan perseorangan lelaki, diikuti kejayaan Wong Mew Choo menjuarai
perseorangan wanita. Walau bagaimanapun, Chong Wei terpaksa melepaskan peluang
beraksi di Sukan SEA yang diadakan seminggu kemudian di Vientiane atas arahan
jurulatih demi menyembuhkan kecederaan lutut yang dialaminya itu.

Datuk Lee Chong Wei memulakan tahun 2010 dengan ampuh, dengan merangkul
kejuaraan Terbuka Korea dan Terbuka Malaysia (yang keenam) berturut-turut. Ini
juga kali pertama Lee memenangi dua kejohanan Super Series berturut-turut. Pada
14 Mac, pada percubaan ketujuh menjuarai Kejohanan All-England sepanjang
kerjayanya, Lee akhirnya berjaya merangkul gelaran juara perseorangan lelaki di
perlawanan berprestij itu di Birmingham, dengan menangkis saingan Kenichi Tago
dari Jepun di perlawanan akhir dengan markah 21–19, 21–19.

Lee menyertai Piala Thomas di tanah air sendiri. Beliau berjaya menumpaskan
Kenichi Tago untuk menggondol mata pertama, namun pasukan Malaysia kalah 2–3
kepada Jepun. Di suku akhir, beliau menewaskan Peter Gade, sekaligus membantu
pasukannya mendapat tempat dalam separuh akhir. Di separuh akhir melawan China,
Lee ditewaskan oleh Lin Dan, sekaligus mengakhiri rekod 18 perlawanan tanpa
kalah sejak awal tahun ini.

Pada bulan Jun, Lee mengambil bahagian dalam Terbuka Singapura tetapi tersungkur
di suku akhir. Namun demikian, Lee bangkit dengan menjuarai Terbuka Indonesia,
Terbuka Malaysia Grand Prix Emas pada bulan Julai, dan Terbuka Makau pada bulan
Ogos. Pada akhir bulan Ogos, Lee mencuba nasib lagi dalam Kejohanan Dunia,
tetapi tewas mengejut di tangan Taufik Hidayat di peringkat suku akhir. Misbun
Sidek mengaku bahawa kekalahannya adalah disebabkan kecederaan belakang yang
dialaminya selepas pusingan ketiga. Pada 26 September, Lee menewaskan musuh
ketatnya, Lin Dan di Terbuka Jepun.

Pada bulan Oktober, Lee membantu pasukan Malaysia menewaskan India untuk
mempertahankan pingat emas dalam acara pasukan bercampur Sukan Komanwel 2010,
kemudian berjaya mempertahankan pingat emasnya sekali lagi dalam acara
perseorangan. Sebulan kemudian, beliau menggondol pingat perak di Sukan Asia.
Biarpun dapat menumpaskan Juara Dunia Chen Jin di separuh akhir, Lee sekali lagi
merasai kekalahan di tangan musuh ketatnya, Lin Dan, di pusingan akhir. Pada
akhir tahun, Lee menggondol gelaran Terbuka Hong Kong yang kedua berturut-turut,
dan gelaran Super Series Master Finals ketiga berturut-turut pada Januari 2011.

Pada Januari, Lee memenangi kejuaraan Terbuka Malaysia ketujuh, tetapi gagal
mempertahankan kejuaraan Terbuka Korea, yang menjadi kejohanan sejuta dolar
terulung dalam sukan badminton, setelah kecundang di tangan Lin Dan lagi. Pada
Mac, Lee mudah melangkah ke peringat akhir Terbuka All England buat kali ketiga
berturut-turut lantas mempertahankan kejuarannya dengan kemenangan straight set
ke atas Lin Dan, lalu mendapat sanjungan Perdana Menteri, Datuk Seri Najib Tun
Razak.Lee Chong Wei kemudiannya memenangi kejohanan super series India pertama
buat dirinya. Dia juga telah menyertai skuad badminton kebangsaan Malaysia untuk
beraksi di Sudirman cup, tetapi gagal ke separuh akhir apabila tewas tipis 2-3
kepada Korea.

Pada 1 Mei, Lee Chong Wei julung kali menjuarai Terbuka India, diikuti oleh
kejuaraan Grand Prix Emas Terbuka Malaysia seminggu kemudian. Walaupun Lee
memenangi semua perlawanannya dalam Piala Sudirman, namun perjuangan Malaysia
berakhir di suku akhir setelah ditumpaskan oleh Korea Selatan 2–3. Pada lewat
bulan Jun, beliau menjuarai Terbuka Indonesia, sekaligus menjadi pemain bukan
Indonesia pertama yang membuat hatrik dalam kejohanan itu.

Harapan Lee untuk menjadi jaguh Malaysia pertama yang meraih pingat emas di
Kejohanan Dunia ranap setelah ditewaskan oleh Lin Dan di pusingan akhir.
Walaupun menguasai permainan, namun beliau terlepas dua mata penamat di set
penentu. Pada bulan September, Lee juga gagal mempertahankan kejuaraan Terbuka
Jepun setelah ditewaskan oleh bintang baru China, Chen Long. Pada bulan Oktober,
beliau tewas kepada Chen Long sekali lagi dalam cubaan memenangi kejuaraan
Terbuka Denmark yang kedua. Seminggu kemudian, beliau memenangi Terbuka
Perancis. Ini disusuli dengan tiga kali berturut-turut tersingkirnya di
peringkat separuh akhir di Terbuka Hong Kong,Terbuka China, dan Kejohanan Akhir
Masters.

Lee memulakan tahun Olimpik dengan cemerlang di Terbuka Korea, apabila beliau
menebus kekalahannya kepada Lin Dan dengan menumpaskan jaguh China itu dalam
tiga set. Seminggu kemudian, beliau meneruskan aksi cemerlang dengan menjulang
kejuaraan Terbuka Malaysia yang kelapan dalam kerjayanya, setelah menumpaskan
Kenichi Tago dari Jepun di pusingan akhir dalam 37 minit.

Pada bulan Mac, Lee kecundang dalam Terbuka Seluruh England dengan terpaksa
menarik diri dalam pusingan kedua setelah dirawat tiga kali, sekaligus
meranapkan harapan Lee untuk menjadi pemain lelaki pertama dalam era terbuka
untuk merangkul kejuaraan Terbuka Seluruh England tiga kali berturut-turut. Pada
bulan April, beliau dikejutkan pula oleh peman Korea Selatan, Shon Wan-ho di
perlawanan akhir Terbuka India, tetapi berjaya mempertahankan gelaran Grand Prix
Emas Terbuka Malaysia buat kali keempat berturut-turut pada bulan Mei. Lee
terpaksa berehat selama tiga empat minggu setelah cedera di buku limanya dalam
perlawanan Kumpulan C Piala Thomas melawan Denmark. Pada bulan Jun, setelah
mengungguli selama 199 minggu tanpa henti sejak 14 Ogos 2008, Lee akhirnya jatuh
dari tangga nombor satu dalam kedudukan pemain perseorangan lelaki terbaik BWF.

Lee kembali beraksi di gelanggang buat julung kali semenjak kecederaan itu pada
Sukan Olimpik London. Beliau menang tipis ke atas Ville Lång dari Finland
setelah bermain tiga set dalam pusingan pertama, dan menyatakan tekanan sebagai
punca nyaris kalah. Di pusingan kedua, beliau menang muda ke atas Simon Santoso
dari Indonesia, kemudian menewaskan Kashyap Parupalli dari India di suku akhir.
Di separuh akhir, Lee mengalahkan Chen Long dari China dalam dua set walaupun
dikhuatiri bahawa lawannya itu sukar untuk diatasi, dan bertemu lagi dengan Lin
Dan di pusingan akhir buat kali kedua dalam Sukan Olimpik. Ini juga pertembungan
kedua mereka di Arena Wembley selepas Kejohanan Dunia 2011. Lee mendahului
setelah memenangi set pertama, tetapi Lin melanjutkan perlawanan kepada set
ketiga. Walaupun banyak mengungguli sepanjang set ketiga itu, namun Lin sempat
memintas beliau dan menang 21–19, sekaligus memaksa Lee sekali lagi berpuas hati
dengan pingat perak.

Yang berikut ialah senarai anugerah yang dimenangi oleh Lee Chong Wei. Beliau
juga dilantik sebagai Duta Muhibah UNICEF pada tahun 2009.



https://ms.wikipedia.org/wiki/Kesatuan_Eropah

Kesatuan Eropah (bahasa Inggeris: European Union) (EU) merupakan satu kesatuan
antarabangsa yang dianggotai oleh kebanyakan negara di Eropah. Pertubuhan
pendahulunya, "Komuniti Ekonomi Eropah" diasaskan pada 1957 melalui Perjanjian
Rom. Perjanjian Maastricht 1992 melihatkan banyak perubahan dalam pertubuhan
ini, terutamanya dalam hal ehwal kewangan dan politik dan juga pengenalan nama
"Kesatuan Eropah". Pada hari ini, EU mempunyai 28 negara ahli dan beberapa
negara lagi yang sedang memohon untuk memasukinya.

Jumlah Keluaran Dalam Negeri Kasar setiap negara ahli EU adalah terbanyak di
dunia, iaitu 11.6 trilion euro (AS$15.7 trilion). EU mengamalkan satu pasaran
tunggal melalui dasar perdagangan umum, dan juga Dasar Pertanian/Perikanan Umum,
dan Dasar Pembangunan Serantau. Mata wang euro diperkenalkan pada 2004 dan
digunakan oleh 13 negara ahlinya (dipanggil Eurozone). Sejak 1993, EU juga
mengamalkan Dasar Luar Negeri dan Keselamatan yang terhad, dan juga kerjasama
dalam hal ehwal polis dan kehakiman.

Institusi-institusi penting EU termasuk Suruhanjaya Eropah, Parlimen Eropah,
Majlis Kesatuan Eropah, Mahkamah Keadilan Eropah dan juga Bank Pusat Eropah.
Warga EU berhak melabur, bermastautin, bergerak dan bekerja di negara ahli EU
lain dengan bebas tanpa pasport dan pemeriksaan kastam seperti yang dipersetujui
dalam Perjanjian Schengen.

Kesatuan Eropah ialah pertubuhan serantau (regional organisation) yang terbesar
di dunia. Negara-negara ahli memindahkan hak-hak penting kebangsaan, seperti
dasar kewangan, pasaran dalam negara, perdagangan luar kepada kesatuan ini.
Walaupun EU kelihatan seperti sebuah kerajaan persekutuan (seperti Amerika
Syarikat), kesatuan ini tidak diuruskan seperti kerajaan persekutuan tetapi
berdasarkan "prinsip subsidiariti".

Usaha usaha untuk menyatukan negara negara di Eropah telah berlaku beberapa kali
dalam sejarah benua ini. Usaha ini bermula dengan Empayar Rom, Empayar Frankish
Charlemagne, sehinggalah Napoleon dan penaklukan Jerman dalam Perang Dunia II.

Kebanyakan usaha ini menggunakan kekerasan dan ketenteraan yang menyebabkan
penyatuan tersebut tidak kekal dan tidak stabil. Penyatuan pertama yang tidak
melibatkan ketenteraan diutarakan oleh Victor Hugo pada 1851. Berikutan Perang
Dunia Pertama dan Perang Dunia Kedua, dorongan untuk mewujudkan negara negara
Eropah yang membangun dan bebas perang meningkat. Sentimen ini akhirnya
mewujudkan Komuniti Arang Batu dan Keluli Eropah pada 1951.

Kesatuan yang sebenar ditubuhkan pada 1957 melalui Perjanjian Rom dan kesatuan
ini dinamakan Komuniti Ekonomi Eropah (EEC). Kesatuan dimulakan pada 1 Januari
1958. Kesatuan ini kemudiannya dinamakan Komuniti Eropah dan akhirnya Kesatuan
Eropah. Kesatuan Eropah telah berevolusi daripada sebuah badan perdagangan
kepada persekutuan ekonomi dan politik.

Greenland yang diberi hak pemerintahan kerajaan sendiri (home rule) oleh
Denmark, meninggalkan EU pada 1985.

Banyak negara seperti Monaco dan Andorra mempunyai perjanjian khas dengan
kesatuan ini membolehkannya mengguna dan menghasilkan mata wang Euro.

Beberapa kawasan yang terletak di luar benua Eropah diterima sebagai anggota EU
contohnya Pulau Canary, Isle of Man, dan sebagainya.



https://ms.wikipedia.org/wiki/Yang_di-Pertuan_Agong

Yang di-Pertuan Agong atau Raja Malaysia (tulisan Jawi: يڠ دڤرتوان اݢوڠ) ialah
gelaran rasmi bagi ketua negara Malaysia. Gelaran rasmi yang penuh adalah
Kebawah Duli Yang Maha Mulia Seri Paduka Baginda Yang di-Pertuan Agong.

Oleh sebab Malaysia mengamalkan sistem raja berperlembagaan, peranan Yang
di-Pertuan Agong adalah luas tetapi tertakluk kepada perlembagaan. Perlembagaan
menyatakan dengan jelas bahawa kuasa eksekutif, secara teorinya di bawah kuasa
ketua kerajaan, dilaksanakan oleh (atau dengan nasihat) Kabinet atau Jemaah
Menteri yang diketuai oleh Perdana Menteri. Bagaimanapun, Yang di-Pertuan Agong
memiliki kuasa untuk memilih siapa yang dilantik sebagai Perdana Menteri dan
tidak terikat pada keputusan Perdana Menteri sekiranya tiada parti memenangi
undi majoriti (Artikel 40). Ia, bagaimanapun tidak membenarkan hak dan kuasa
menyingkirkan Perdana Menteri. Yang di-Pertuan Agong juga boleh menolak atau
menggantung permohonan membubarkan parlimen (Artikel 40). Boleh membubarkan atau
menghentikan Parlimen (Artikel 55) tetapi hanya boleh membubarkan Parlimen
dengan permintaan Perdana Menteri (Artikel 43). Boleh menolak undang-undang baru
atau pindahan undang-undang sedia ada tetapi sekiranya tidak membuat keputusan,
ia secara automatik menjadi undang-undang selepas 30 hari dari pembentangan awal
padanya (Artikel 66).

Yang di-Pertuan Agong Malaysia sekarang ialah Sultan Muhammad V atau nama
sebenar baginda ialah Tengku Muhammad Faris Petra ibni Sultan Ismail Petra yang
merupakan Sultan bagi Negeri Kelantan. Baginda memegang jawatan Yang Di-Pertuan
Agong ke-15 berkuatkuasa pada 13 Disember 2016 bagi tempoh 5 tahun apabila
baginda dilantik secara rasminya melalui Mesyuarat Majlis Raja-Raja yang ke-243
(Khas) pada 14 Oktober 2016 di Istana Negara, Jalan Duta, Kuala Lumpur.

Jawatan Yang di-Pertuan Agong diwujudkan hasil daripada Suruhanjaya Reid yang
merangka Perlembagaan Persekutuan. Cadangan jawatan Yang Dipertuan Agong timbul
berikutan tentangan terhadap penubuhan Malayan Union yang dilihat ingin
menghapuskan Institusi Raja-raja Melayu

Pada 31 Ogos 1957, setelah memilih gelaran Yang di-Pertuan Agong dan menolak
gelaran Yang di-Pertuan Besar yang dicadangkan sebelum itu, Majlis Raja-Raja
telah bersidang untuk mengundi pemegang takhta yang pertama.

Jika menurut tempoh lama memerintah, Al-Marhum Mejar Jeneral Sultan Sir Ibrahim
Al-Masyhur ibni Al-Marhum Sultan Abu Bakar (Sultan Johor), yang dilantik menjadi
pada tahun 1895, merupakan sultan yang paling lama memerintah, tetapi baginda
menolak perlantikan tersebut disebabkan telah lanjut usia (ketika itu baginda
berusia 84 tahun).

Yang kedua dalam turutan, Al-Marhum Sultan Sir Abu Bakar Riayatuddin (Sultan
Pahang), yang memerintah pada tahun 1932, tidak mendapat mandat secukupnya untuk
dilantik. Yang lama memerintah seterusnya, Al-Marhum Tuanku Abdul Rahman ibni
Almarhum Tuanku Muhammad dari Negeri Sembilan, yang menaiki takhta pada tahun
1933, kemudiannya telah dilantik sebagai Yang di-Pertuan Agong Malaysia pertama.

Ciri yang unik di seluruh dunia dalam sistem pemerintahan beraja Malaysia,
jawatan ini digilirkan setiap lima tahun antara sembilan Pemerintah Negeri
Melayu. Apabila menjawat jawatan Yang di-Pertuan Agong, seorang kerabat diraja
akan dilantik sebagai Pemangku dalam negeri tersebut.

Sistem penggiliran jawatan Yang di-Pertuan Agong setiap lima tahun dianggap
unik. Ini kerana ia menggabungkan tradisi feudal berasaskan keturunan darah
dengan konsep moden berasaskan perlembagaan.

Sistem penggiliran hanya diberikan kepada Raja-Raja Melayu dari negeri yang
dahulunya dikenali sebagai Negeri-Negeri Melayu Bersekutu dan Negeri-negeri
Melayu Tidak Bersekutu.

Negeri-negeri Melayu Bersekutu terdiri daripada Perak, Negeri Sembilan, Selangor
dan Pahang. Manakala Negeri-negeri Melayu Tidak Bersekutu iaitu Perlis, Kedah,
Kelantan, Terengganu dan Johor. Sementara itu Melaka, Pulau Pinang, Sabah dan
Sarawak tidak berpeluang walaupun mereka menganggotai menjawat jawatan tersebut
Majlis Raja-Raja.

Selepas kitaran pertama sembilan Yang di-Pertuan Agong (1957-1994), aturan
menurut Pemerintah negeri boleh (tetapi tidak semestinya) menurut kitaran yang
telah digunakan sebelum itu, iaitu:

Yang di-Pertuan Agong akan melantik sebagai istiadat iaitu Yang di-Pertua
Negeri, atau Gabenor, kepada 4 buah negeri iaitu Pulau Pinang, Melaka, Sabah dan
Sarawak.

Mengikut kebiasaan sebelum proses pemilihan berlangsung, Penyimpan Mohor Besar
Raja-Raja terlebih dahulu akan menanyakan raja yang seterusnya dalam senarai
giliran mengenai kesediaannya untuk dipilih sebagai Yang di-Pertuan Agong.

Proses pemilihan ini hanya melibatkan raja-raja iaitu hanya raja-raja yang boleh
bertanding dan mengundi. Ketika persidangan untuk pemilihan Yang di-Pertuan
Agong, Yang di-Pertua Negeri tidak akan ikut hadir. Hanya raja-raja dan
Penyimpan Mohor Besar selaku setiausaha mesyuarat yang akan terlibat.

Hanya yang terpilih sahaja boleh dipilih iaitu menurut darah keturunan (monarki)
tetapi di dalamnya itu tersemat dan tersisip peraturan yang bercorak demokrasi
moden iaitu pemilihan secara moden.

Jika dibandingkan dengan England, Ratu Elizabeth II, sistem perlantikan rajanya
tidaklah seunik di Malaysia, ini kerana sistem beraja England datang dari satu
keluarga sahaja. Uniknya di Malaysia, pemilihan ketua negara datang dari
kalangan sembilan orang Sultan yang memerintah Negeri-negeri Melayu.

Perkara 181 (1), Perlembagaan Persekutuan menjamin kedaulatan dan kuasa raja
terus berkekalan. Perlembagaan telah memperuntukkan beberapa kuasa kepada Yang
di-Pertuan Agong. Antaranya ialah baginda diberi kuasa untuk memelihara
kedudukan istimewa orang Melayu dan bumiputera negeri-negeri Sabah dan Sarawak
dan menjaga

kepentingan kepentingan sah kaum-kaum lain. Baginda juga berperanan sebagai
ketua agama Islam bagi negeri baginda sendiri, Melaka,

Pulau Pinang, Sabah, Sarawak, dan Wilayah-wilayah Persekutuan. Di samping itu,
Seri Paduka Baginda Yang Di-Pertuan Agong juga adalah Pemerintah Tertinggi
Angkatan Tentera Negara.

Di samping itu, Yang di-Pertuan Agong mempunyai peranan penting yang lain dalam
kerajaan termasuklah:



https://ms.wikipedia.org/wiki/Mahathir_bin_Mohamad

Tun Dr Mahathir bin Mohamad (Tulisan Jawi: محضير بن محمد, dilahirkan pada 10
Julai 1925, ,). Dalam buku A Doctor in the House, Dr Mahathir menyatakan tarikh
lahir sebenarnya adalah 10 Julai 1925, tapi bapanya mendaftarkan tarikh lahir
dalam sijil kelahiran sebagai 20 Disember untuk memudahkan urusan pendaftaran
persekolahan. Beliau yang cukup dikenali dengan "Dr. M" merupakan Perdana
Menteri Malaysia yang keempat. Menggunakan nama timangannya sendiri, "Che Det"
sebagai nama pena, beliau banyak menulis dengan artikel pertamanya disiarkan
oleh akhbar The Straits Times Singapura pada 20 Julai, 1947 bertajuk “Malay
Women Make Their Own Freedom” (Wanita Melayu Mencipta Kebebasan Sendiri)..
Ketika penggal kepimpinannya dari 16 Julai 1981 sehingga 31 Oktober 2003, beliau
berjaya membawa pembangunan melalui dasar-dasar dan perancangan yang diilhamkan
dari kejayaan negara-negara luar sehingga mengangkat Malaysia ke pentas dunia
sebagai salah sebuah negara yang berdaya maju di Asia Tenggara sehingga pernah
dinamakan sebagai salah sebuah negara 'Harimau Ekonomi Asia'.

Usaha beliau yang paling diingati masyarakat Malaysia dan antarabangsa adalah
ketika membawa Malaysia keluar dari Krisis Kewangan Asia 1997 dimana beliau
telah menolak cadangan dan juga dana bantuan dari IMF yang beliau sifatkan akan
memburukkan lagi krisis. Langkah-langkah radikal yang diambil dikiritik hebat
ketika itu oleh banyak pihak termasuk IMF sendiri. Malah, usaha tersebut turut
dikecam walaupun lama selepas kemelut berakhir dimana beliau menyatakan kecaman
dan pujian adalah norma ahli politik dan terserah kepada penilaian mana-mana
pihak.

Beliau merupakan seorang tokoh politik yang bersifat vokal berhubung isu-isu
antarabangsa sehingga ada yang mencetuskan kontroversi. Beliau menyokong "Sistem
Ekonomi Pasaran" terkawal sebagai alternatif kepada "Sistem Ekonomi
Persendirian" dan secara amnya menolak "Pasaran Bebas" (laissez-faire).

Gaya pemerintahan Dr. Mahathir juga sering kali dikritik dengan dilabelkan
sebagai autokratik oleh pelbagai pihak termasuk badan dan media antarabangsa
(contohnya, tajuk artikel tentang persaraan beliau oleh The New York Times
menyimpulkan sifat autokratik beliau sepanjang karier politiknya) terutama
berhubung Akta Keselamatan Dalam Negeri yang beliau terangkan sebagai tindakan
pencegahan yang hanya diambil atas desakan semasa (penjelasan beliau diterima
dan ditolak pembaca dengan pelbagai hujah). Selain itu, beliau tidak dapat lari
dari tuduhan kronisme seperti pemimpin-pemimpin lain di dunia.

Antara projek-projek berprofil tinggi (juga digelar 'projek mega') yang
dibangunkan pada zaman pentadbirannya termasuk Jambatan Pulau Pinang, Menara
Berkembar Petronas, Lapangan Terbang Antarabangsa Kuala Lumpur (KLIA), Koridor
Raya Multimedia (MSC), Pusat Pentadbiran Putrajaya dan Litar Antarabangsa
Sepang.

Bersara pada Oktober 2003, Dr Mahathir dianugerahkan Darjah Kebesaran Seri
Maharaja Mangku Negara yang membawa gelaran Tun. Beliau turut dinobatkan sebagai
"Bapa Pemodenan Malaysia" kerana berjaya membangunkan Malaysia menjadi sebuah
Negara industri baru yang disegani di kalangan negara-negara membangun. Tempoh
22 tahun sebagai Perdana Menteri menjadikan beliau sebagai pemimpin kedua paling
lama yang memegang jawatan tersebut di Asia Tenggara selepas Presiden Suharto
dari Indonesia.

Tun Dr. Mahathir bin Mohamad dilahirkan di Lorong Kilang Ais, Seberang Perak,
Alor Setar, Kedah tanggal 10 Julai 1925. Merupakan anak bongsu daripada 9
adik-beradik dari pasangan Mohamed Iskandar dan Wan Tempawan Wan Hanapi. Tarikh
lahir beliau yang didaftarkan pada 20 Disember 1925 (kesemua adik-beradik beliau
didaftarkan lahir pada bulan Disember) oleh bapanya adalah untuk memudahkan
urusan pendaftaran persekolahan.

Bapa Mahathir, Mohamad bin Iskandar berasal dari Pulau Pinang, seorang Melayu
dengan nenek moyang India dari negeri selatan India Kerala, manakala ibunya Wan
Tempawan, berasal dari Kedah, berketurunan Melayu masing-masing. Satu aspek
kelahiran Mahathir telah membawanya: beliau tidak dilahirkan ke dalam golongan
bangsawan atau keluarga agama atau politik yang menonjol, bapa Mahathir adalah
seorang pengetua sekolah rendah status sosio-ekonomi bermakna anak-anak
perempuannya tidak dapat mendaftar di sekolah menengah, manakala Wan Tempawan
hanya mempunyai hubungan yang jauh untuk royalti Kedah. Kedua-dua ibu bapa telah
berkahwin sebelum ini; Mahathir mempunyai enam setengah adik-beradik dan dua
sepenuh adik-beradik.

Dr. Mahathir mendapat pendidikan awal di Sekolah Melayu Seberang Perak, Alor
Setar, Kedah. Selepas lulus, beliau kemudiannya melanjutkan pelajaran di
Government English School (GES) (kini dikenali sebagai Kolej Sultan Abdul
Hamid), Alor Setar pada tahun 1932. Sewaktu semua sekolah ditutup di era
Pendudukan Jepun di Tanah Melayu, beliau telah membuka kedai kopi secara
kecil-kecilan dan kemudiannya berniaga pisang goreng. Setelah tamat Perang Dunia
Ke-2, beliau menyambung pelajarannya di sekolah yang sama pada tahun 1945
sehingga peringkat Sijil Tinggi Pelajaran Malaysia.

Beliau seterusnya menuntut di Kolej Perubatan King Edward VII, Universiti
Malaya, Singapura, dan dianugerahkan Ijazah Sarjana Muda Perubatan dan
Pembedahan (MBBS) pada tahun 1953. Selepas mendapat ijazah, beliau ditugaskan
sebagai doktor pelatih di Hospital Besar Pulau Pinang, Malaysia.

Pada tahun 1954, Dr. Mahathir berkhidmat sebagai pegawai perubatan di Alor
Setar, Jitra, Langkawi dan Perlis sehingga tahun 1957. Beliau kemudian
melangsungkan perkahwinan dengan Dr. Siti Hasmah Mohamad Ali pada 5 Ogos 1956
dan dikurniakan empat cahaya mata, iaitu tiga lelaki dan satu perempuan manakala
3 anak angkat. Anak-anak beliau adalah:

Pada tahun 1957, beliau berhenti dari perkhidmatan kerajaan untuk membuka
kliniknya sendiri, MAHA Klinik yang terletak di Jalan Tunku Ibrahim. Ketika itu,
beliau merupakan anak Melayu pertama yang membuka klinik persendirian di Alor
Setar yang pada ketika itu terdapat lima buah klinik sahaja. Klinik ini
kemudiannya berpindah ke 1587, Jalan Sultan Badlishah, 05000 Alor Setar dan
kekal sehingga sekarang.

Dr Mahathir telah bergiat aktif dalam politik sejak 1945 yang mana beliau
mengambil bahagian dalam kempen menentang Malayan Union. Apabila UMNO ditubuhkan
pada 1946, beliau adalah salah seorang yang pertama mendaftarkan diri sebagai
ahli. Sebagai Pengerusi Parti Negeri Kedah, dan Pengerusi Jawatankuasa Politik,
beliau dengan tidak sengajanya menimbulkan perasaan marah di golongan yang
mempunyai perkaitan dengan Perdana Menteri Tunku Abdul Rahman apabila beliau
membentangkan kriteria-kriteria kelayakan dalam pemilihan calon untuk pilihan
raya umum 1959. Berasa sakit hati atas penuduhan bahawa beliau hendak memilihkan
calon-calon yang rapat dengannya, Dr Mahathir enggan mengambil bahagian dalam
pilihan raya tersebut.

Pada Pilihan Raya Ketiga dalam tahun 1964, Dr Mahathir dipilih sebagai Ahli
Parlimen Kota Setar selepas menewaskan calon Parti Islam Se-Malaysia (PAS)
dengan majoriti sebanyak 60.2%. Beliau menjadi ahli Majlis Tertinggi UMNO pada
tahun 1965. Dalam Pilihan Raya 1969, beliau ditewaskan oleh calon PAS, Haji
Yusoff Rawa, dengan cuma 989 undi sahaja, selepas beliau mengumumkan bahawa
beliau tidak memerlukan undi-undi orang Cina untuk mencapai kerusinya.

Berikutan peristiwa 13 Mei 1969, Dr Mahathir dipecat daripada keahliannya dalam
Majlis Tertinggi UMNO pada 12 Julai, selepas pengedaran umum suratnya kepada
Tunku Abdul Rahman. Dalam suratnya, beliau telah mengkritik cara pentadbiran
Tunku. Pada 26 September 1969, Dr Mahathir juga dipecat keahliannya dalam UMNO.

Semasa di luar parti, Tun Dr Mahathir mengarang buku "Dilema Melayu" (The Malay
Dilemma). Buku kontroversi itu, yang mendedah dan menganalisis perwatakan orang
Melayu telah diharamkan pada tahun 1970 dan pengharamannya hanya ditarik balik
selepas Tun Dr Mahathir menjadi Perdana Menteri 18 tahun kemudiannya

Apabila Tun Abdul Razak menjadi Perdana Menteri, Tun Dr Mahathir masuk semula ke
dalam UMNO pada 7 Mac 1972 dan dilantik sebagai senator pada tahun 1973. Beliau
bertanding di Kubang Pasu pada pilihan raya umum 1974, yang mana beliau menang
tanpa bertanding. Selepas pilihan raya, Dr Mahathir dilantik sebagai Menteri
Pelajaran dalam kabinet Tun Abdul Razak. Beliau memenangi salah satu daripada
tiga kerusi naib presiden UMNO pada tahun 1975. Pada 1976, Perdana Menteri Tun
Abdul Razak meninggal dunia secara mengejut dan penggantinya Datuk Hussein Onn
melantik Dr Mahathir sebagai timbalannya, sambil masih mengekalkan portfolio
pendidikan yang disandangnya. Tidak lama selepas itu Tun Dr Mahathir menjadi
Menteri Perdagangan dan Perindustrian.

Pada pertengahan 1981, Perdana Menteri Malaysia iaitu Datuk Hussein Onn
mengumumkan persaraannya dan menamakan Dr Mahathir sebagai penggantinya. Pada 10
Julai, 1981 Dr Mahathir menjadi Perdana Menteri Malaysia yang keempat, dan lapan
hari selepas itu sebagai Menteri Pertahanan. Pada 31 Oktober, 2003, Dr Mahathir
bersara dan menamakan timbalannya, Datuk Seri Abdullah Badawi sebagai
penggantinya.

Dr Mahathir mengisytiharkan keluar daripada UMNO pada 19 Mei 2008 dalam satu
ceramah di Alor Setar, Kedah kerana hilang keyakinan terhadap kepimpinan
Abdullah Ahmad Badawi . Bagaimanapun dalam Perhimpunan Agung UMNO 2008 pada Mac
2009, Dr Mahathir menghadiri hari terakhir perhimpunan itu sebagai jemputan. Dr
Mahathir kembali menyertai UMNO .Nombor ahli 0000001 dikekalkan.

Pada 24 Januari 1989 Dr Mahathir Mohamad pernah menjalani pembedahan pintasan
arteri koronari di Hospital Besar Kuala Lumpur (HBKL), Kuala Lumpur.

Pada 9 November 2006, beliau sekali lagi dimasukkan ke Institut Jantung Negara
(IJN) kerana serangan jantung setelah saluran darah arteri tersumbat.

Pada 14 Mei 2007, beliau dimasukkan ke Unit Rawatan Rapi (ICU) di Hospital
Langkawi selepas kesukaran bernafas pada jam 4.00 petang.

Pada 15 September 2007, sekali lagi beliau dimasukkan ke Unit Rawatan Rapi di
IJN jam 7.00 pm. Ketika itu beliau berusia 82 tahun.

Malam 2 Oktober 2010, di Melbourne, Australia, Tun Dr Mahathir telah dimasukkan
ke Hospital Epworth akibat sakit batuk dan selesema. Kemasukan beliau ke
hospital tersebut disahkan oleh pegawai khasnya, Sufi Yusof. Dr Mahathir pergi
ke Melbourne bertujuan untuk berucap pada seminar mengenai pembangunan manusia
anjuran Kelab UMNO Australia Melbourne di University of Melbourne.

Pada tahun 1998, kerajaan di bawah pimpinan Mahathir mendakwa Dato' Seri Anwar
Ibrahim atas kesalahan salah laku seksual dan penyalahgunaan kuasa. Anwar pada
masa itu adalah Timbalan Perdana Menteri dan Menteri Kewangan. Anwar mendakwa
bahawa beliau dizalimi kerana beliau membawa isu korupsi dan nepotisme dan
Mahathir serta orang-orangnya adalah sasaran bagi tuduhan tersebut. Penyokong
Mahathir pula percaya bahawa Anwar sebenarnya korupsi dan nepotisme dan cuba
untuk menggantikan Mahathir sebagai Perdana Menteri selepas melihat kejatuhan
Presiden Suharto di Indonesia atas isu yang sama.

Krisis Anwar membawa kepada protes besar-besaran yang dikenali sebagai "Gerakan
Reformasi" dan tertubuhnya Parti Keadilan Nasional (PKR) dalam Pilihan Raya Umum
Malaysia 1999. Namun begitu, PKR hanya memenangi lima kerusi Parlimen pada
pilihan raya tersebut dan hampir pupus pada Pilihan Raya Umum Malaysia 2004
apabila hanya memenangi satu kerusi Parlimen di Permatang Pauh yang dimenangi
oleh isteri Anwar, Dr Wan Azizah. Parti tersebut walaubagaimanapun berjaya
mendapat kemenangan besar dalam Pilihan Raya Umum Malaysia 2008 dengan memenangi
31 kerusi Parlimen, jumlah terbesar antara semua parti-parti pembangkang di
Malaysia.

Pada 19 Mei 2008, Dr Mahathir mengisytiharkan keluar dari parti UMNO. Beliau
mendakwa bertindak demikian kerana hilang keyakinan terhadap kepimpinan UMNO
sekarang yang gagal membela nasib orang Melayu di negara ini. Beliau turut
menyatakan sebab bahawa UMNO kini hanyalah dijadikan parti untuk mengiktiraf
Abdullah sebagai Presiden UMNO dan mengutamakan kepentingan keluarganya sehingga
membelakangkan negara di samping beberapa lagi sebab lain. Pengumuman keluar
UMNO ini dibuat ketika beliau berucap di hadapan 1,000 orang di Alor Star,
Kedah.

Sesetengah pemerhati politik berpendapat tindakan keluar UMNO berkait rapat
dengan cubaan gagal Dr Mahathir untuk mendesak Abdullah turun dari jawatan
sebagai presiden UMNO. Menurut sebuah tabloid The Malaysian Insider, Dr Mahathir
mengadakan perjumpaan dengan Dato' Seri Najib Tun Razak, Timbalan Presiden UMNO
yang juga Timbalan Perdana Menteri pada 18 Mei 2008. Perjumpaan itu
berkemungkinan tidak berhasil memujuk Najib menentang Abdullah menyebabkan
Mahathir tidak mempunyai pilihan lain selain keluar dari UMNO.

Mengulas pengumuman Mahathir keluar dari UMNO, bekas timbalan perdana menteri,
Tun Musa Hitam di dalam tabloid dilaporkan berkata 'duri dalam daging sudahpun
terkeluar' dan pucuk pimpinan UMNO pula harus menerima realiti bahawa UMNO tidak
sekuat dahulu dan konsep 'Mahathirisme' sudah berlalu.

Sehari selepas perlantikan secara rasmi Datuk Seri Najib sebagai Perdana Menteri
Malaysia yang keenam, Dr. Mahathir bersama-sama isterinya, Dr. Siti Hasmah dan
anak mereka, Datuk Mokhzani telah menyerahkan borang untuk menjadi ahli UMNO
semula. Upacara tersebut berlangsung di kediaman rasmi Perdana Menteri di
Putrajaya. Bertitik tolak kemasukan inilah UMNO menjadi kuat semula dan
keyakinan rakyat terhadap kepimpinan negara yang diterajui UMNO semakin
dipulihkan[perlu rujukan].

Beliau mula menulis blog pada 1 Mei 2008 pada pukul 1:27 AM, dengan penulisan
beliau "The Appointment of Judges". Pada 19 Jun, blog beliau telah berpindah ke
laman baru yang lebih dipercayai dan selamat simpanannya.



https://ms.wikipedia.org/wiki/Shahrukh_Khan

Datuk Shah Rukh Khan (lahir 2 November 1965), dikreditkan sebagai Shahrukh Khan
dan dirujuk secara tidak formal sebagai SRK atau SK, ialah seorang pelakon,
penerbit dan penyampai televisyen India. Sering dirujuk oleh media sebagai
"Badshah of Bollywood", "King Khan", "King of Romance" dan "The King of
Bollywood", Khan telah berlakon dalam 75 buah filem Hindi dalam pelbagai genre,
dari filem romantik ke filem aksi. Beliau telah berkahwin dengan penerbit filem
dan pereka hiasan dalaman, Gauri Khan, sejak tahun 1991 dan mereka mempunyai
tiga orang anak, beliau menjadi signifikan di rantau Asia dan diaspora India di
seluruh dunia.

Khan memulakan kerjayanya dengan penampilan dalam beberapa siri televisyen pada
lewat 1980-an. Beliau membuat kemunculan di industri perfileman Bollywood pada
tahun 1992 dengan Deewana. Pada awal kerjayanya, Khan telah diiktiraf bagi
menggambarkan peranan jahat dalam filem Darr (1993), Baazigar (1993) dan Anjaam
(1994). Beliau kemudian menjadi terkenal selepas membintangi siri filem
romantis, termasuk Dilwale Dulhania Le Jayenge (1995), Dil To Pagal Hai (1997),
Kuch Kuch Hota Hai (1998), Mohabbatein (2000) dan Kabhi Khushi Kabhie Gham .. .
(2001). Beliau memperoleh pujian kritis untuk watak seorang penagih alkohol
dalam Devdas (2002), seorang saintis NASA dalam Swades (2004), seorang jurulatih
hoki di Chak De! India (2007) dan seorang lelaki dengan sindrom Asperger dalam
My Name Is Khan (2010). Filem kutipan tertinggi beliau termasuk komedi Chennai
Express (2013) dan Happy New Year (2014). Banyak filem-filem beliau memaparkan
tema identiti kebangsaan India dan hubungan dengan masyarakat diaspora, atau
jantina, perbezaan kaum, sosial dan agama dan rasa tidak puas hati. Atas
sumbangan beliau kepada filem, Kerajaan India memuliakan dengan Padma Shri, dan
Kerajaan Perancis menganugerahkan beliau kedua-dua Ordre des Arts et des Lettres
dan Legion d'honneur.

Sehingga 2015, Khan juga pengerusi bersama syarikat produksi wayang gambar Red
Chillies Entertainment dan anak-anak syarikatnya, dan merupakan pemilik bersama
pasukan kriket India Premier League Kolkata Knight Riders. Beliau adalah seorang
penyampai televisyen dan sering membuat persembahan pentas. Media sering
melabelkan beliau sebagai "Jenama SRK" kerana banyak sokongan dan usaha
keusahawanan beliau. Usaha kedermawanan Khan telah menyediakan penjagaan
kesihatan dan bantuan bencana, dan beliau telah diberi penghormatan dengan
anugerah Marni Pyramide con UNESCO pada tahun 2011 bagi sokongannya terhadap
pendidikan kanak-kanak. Beliau kerap menampilkan dalam senarai orang yang paling
berpengaruh dalam budaya India, dan pada tahun 2008, Newsweek menamakan beliau
salah satu daripada lima puluh orang yang paling berkuasa di dunia bagi mereka.

Khan dilahirkan pada 2 November 1965 kepada ibu bapa yang beragama Islam di New
Delhi, India. Bapanya, Taj Mohammed Khan, yang berkaum Pashtun, adalah seorang
aktivis kemerdekaan India dari Peshawar, Raj British, yang kini dikenali sebagai
Pakistan. Menurut Khan, datuk sebelah bapanya berasal dari Afghanistan. Ibunya,
Lateef Fatima, adalah anak perempuan angkat Mejar Jeneral Shah Nawaz Khan
daripada puak Janjua Rajput, [nota 1] yang berkhidmat dalam Tentera Kebangsaan
India.[nota 2]

Membesar di kejiranan Rajendra Nagar Delhi, Khan menghadiri Sekolah St Columba,
di mana beliau cemerlang dalam sukan, drama, dan ahli akademik. Beliau memenangi
anugerah Pedang Kehormat, iaitu sebuah anugerah tahunan yang diberikan kepada
pelajar yang terbaik mewakili sekolah. Khan kemudiannya menghadiri Kolej Hansraj
(1985-1988) dan mendapat Ijazah Sarjana Muda dalam Ekonomi. Apabila Kolej
Hansraj menyambut ulang tahun mereka yang ke-50, ia memberikan diri 17 lambang
penghargaan kepada alumni yang telah cemerlang dalam kehidupan dan profesion
mereka. Khan adalah salah seorang daripadanya. Walaupun beliau mengejar Ijazah
Sarjana dalam Komunikasi massa di Jamia Millia Islamia, beliau kemudiannya
memilih untuk berhenti untuk mengejar kerjaya di Bollywood. Beliau juga telah
menghadiri Sekolah Kebangsaan Drama di Delhi.

Walaupun Khan diberi nama kelahiran Shahrukh Khan, dia lebih suka namanya
ditulis sebagai Shah Rukh Khan, dan biasanya dirujuk oleh singkatan SRK. Selepas
kematian ibunya, Khan berhijrah ke Mumbai pada tahun 1991. Beliau berkahwin
dengan Gauri Chibber, yang beragama Hindu, dalam sebuah majlis perkahwinan
tradisional Hindu pada 25 Oktober 1991. Mereka mempunyai dua orang anak, seorang
anak lelaki yang bernama Aryan, yang dilahirkan pada tahun 1997, dan seorang
anak perempuan yang bernama Suhana, yang dilahirkan pada tahun 2000. Menurut
Khan, ketika beliau percaya dalam Islam, beliau juga menghargai agama isterinya.
Di rumah, anak-anaknya mengikuti kedua-dua agama, dengan Al-Quran diletakkan
bersebelahan dengan dewa-dewa Hindu.

Khan melancarkan kerjayanya pada tahun 1988 apabila beliau muncul dalam siri
televisyen Lekh Tandon, Dil Dariya yang memulakan penggambarannya pada 1988,
tetapi penerbitannya tertanggguh yang membawa kepada siri televisyen 1989, Fauji
menjadi kemunculan televsiyen sulung beliau. Dalam siri ini, yang berkisarkan
tentang pandangan realistik latihan kadet tentera, Khan memegang watak Komando
Abhimanyu Rai. Ini membawa beliau kepada kemunculan seterusnya dalam siri Circus
(1989-1990) dan siri mini Mani Kaur, Idiot (1991). Khan juga memegang peranan
kecil lagi dalam siri Umeed (1989) dan Wagle Ki Duniya (1988-1990) dan juga
filem televisyen berhasa Inggeris In Which Annie Gives it Those Ones (1989).
Kemunculannya dalam kedua-dua siri ini menyebabkan pengkirik membandingkan
penampilan dan gaya lakonan bersama pelakon Dilip Kumar, tetapi Khan tidak
berminat dengan lakonan filem pada masa yang sama, memikirkan yang beliau tidak
cukup bagus.

Khan mengambil keputusan untuk melancarkan semula kerjaya lakonan filem pada
April 1991, sambil menyatakan untuk melupakan kesedihan dan kedukaan sejak
kematian ibu bapanya. Beliau berpindah dari New Delhi ke Mumbai bagi meneruskan
kerjaya sepenuh masanya di Bollywood, dan pantas menandatangani kontrak untuk
empat filem Kemunculan Bollywood pertamanya ialah menerusi filem Dil Aashna Hai
arahan sulung Hema Malini dan pada bulan Jun, ia memulakan penggambaran. Filem
sulung lakonannya ialah Deewana yang dikeluarkan pada Jun 1992, dalam filem ini
beliau berlakon bersama Divya Bharti sebagai peranan lelaki kedua di belakang
Rishi Kapoor. Deewana mendapat sambutan hangat dan terus melancarkan kerjayanya
di Bollywood; beliau menerima anugerah Filmfare Best Male Debut Award untuk
persembahannya. Juga dikeluarkan pada 1992 ialah peranan utama Khan yang
pertama, Chatmakar, Dil Aashna Hai dan filem komedi Raju Ban Gaya Gentleman,
yang menjadi kolaborasi pertamanya bersama Juhi Chawla. Peranan filem awalnya
telah memperlihatkan bermain watak yang mempamerkan tenaga dan kesaksamaan.
Menurut Arnab Ray dari Daily News and Analysis, Khan membawa jenis lakonan baru
kerana beliau "tergelincir ke bawah tangga di atas sebuah bongkah ais, lumba
kereta kuda bibir menggeletar, mata menggeletar, membawa ke skrin jenis tenaga
fizikal dan sengit".

Di antara filem beliau keluaran 1993, Khan menerima ulasan positif untuk
persembahan beliau menerusi peranan antagonis dalam filem pecah panggung
Bollywood: Pencinta obsesif dalam filem Darr dan sebagai pembunuh dalam filem
Baazigar. Darr menandakan kerjasama sulung Khan bersama Yash Chopra dan
syarikatnya, Yash Raj Films. Khan mula gagap dan penggunaan frasa "I love you,
k-k-k-Kiran" menjadi popular di kalangan penonton. Untuk Darr, beliau menerima
pencalonan untuk Filmfare Award for Best Performance in a Negative Role, juga
dikenali sebagai Best Villain Award, tetapi tewas kepada Paresh Rawal untuk Sir.
Baazigar, di mana Khan memainkan penuntut tebusan samar-samar yang membunuh
teman wanitanya, mengejutkan penonton India dengan pelanggaran yang tidak
dijangka formula Bollywood standard. Di dalam Cambridge Companion to Modern
Indian Culture, Sonal Khullar memanggil watak “dikalangan anti-hero”.
Persembahannya dalam Baazigar, yang merupakan kemunculan pertamanya bersama
Kajol, memenangi Anugerah Filmfare bagi Pelakon Lelaki Terbaik. Pada 2003,
Ensikopledia Sinema India menyatakan Khan mempunyai “imej hero konvensional
dalam kedua-dua filem ini dan mencipta versinya sendiri bagi hero revisionis”.
Juga pada 1993, Khan melakonkan adegan mengghairahkan bersama Deepa Saahi dalam
filem Maya Mensaab, walaupun bahagian babak tersebut ditapis oleh Lembaga
Penapisan Filem India. Kontroversi berikutnya mendorong beliau untuk menjauhkan
adegan itu dalam peranan masa depan.

Pada 1994, Khan memainkan watak pemuzik yang dilamun cinta dalam filem drama
komedi arahan Kundan Shah, Kabhi Naan Kabhi Naa bersama Deepak Tijori dan
Suchitra Krishnamurthy, yang beliau kemudian menjadikannya peranan kegemarannya.
Persembahannya melayakkannya memenangi Anugerah Kritik Filmfare bagi Persembahan
Terbaik, dan di dalam pandangan retrospektif pada 2004, Sukanya Verma dari
Rediff.com merujuknya sebagai persembahan terbaik Khan, sambil berkata: "Beliau
ialah (seorang yang) spontan, kelelakian, nakal dan bertindak lurus dari hati."
Juga pada tahun 1994, Khan memenangi Anugerah Filmfare bagi Antagonis Terbaik
kerana peranannya sebagai seorang pencinta obsesif dalam Anjaam, bersama Madhuri
Dixit dan Deepak Tijori. Pada masa itu, memainkan peranan bermusuhan dianggap
berisiko kepada kerjaya seorang besar di Bollywood. Ray kemudiannya memberi
penghargaan kepada Khan untuk mengambil "risiko gila" dan "menolak sampul"
dengan memilih untuk bermain watak-watak itu, di mana beliau menubuhkan
kerjayanya di Bollywood. Pengarah Mukul S. Anand memanggilnya "wajah baru
industri" pada masa itu.

Khan membintangi tujuh filem pada 1995, yang pertama ialah filem thriller
melodrama arahan Rakesh Roshan, Karan Arjun. Lakonan bersama Salman Khan dan
Kajol, ia menjadi filem kedua dengan kutipan tertinggi di India. Keluaran beliau
yang paling ketara ialah filem Dilwale Dulhania Le Jayenge arahan sulung Aditya
Chopra, yang mana beliau memainkan watak Bukan Penduduk India yang jatuh cinta
dengan watak Kajol semasa percutian di seluruh Eropah. Khan pada awalnya berat
mulut untuk memegang peranan sebagai pencinta, tetapi filem ini mengkreditkan
beliau sebagai “hero romantik”. Dipuji oleh pengkritik umum, ia menjadi
penerbitan dengan kutipan tertinggi sepanjang tahun di India dan di luar negara
dan diisytihar sebagai “blokbuster sepanjang masa” oleh Box Office India dengan
kutipan lebih ₹1.22 bilion (US$18 juta) di seluruh dunia sekaligus mencapai
kejayaan dari segi ulasan dan komersial lalu mencapai tahun kedua belasnya dalam
panggung wayang di Mumbai. Ia merupakan filem yang paling lama dimainkan dalam
sejarah industri perfileman India; ia masih ditayangkan di teater Maratha Mandir
di Mumbai selepas lebih 1000 minggu pada awal tahun 2015. Filem ini memenangi
sepuluh Anugerah Filmfare, termasuk Anugerah Pelakon Lelaki Terbaik Khan yang
kedua. Pengarah dan pengkritik Raja Sen berkata, "Khan memberikan prestasi yang
hebat, mentakrifkan kekasih untuk tahun 1990-an dengan Panache yang besar.
Beliau sejuk dan kurang ajar, tetapi cukup ikhlas untuk merayu kepada
[penonton]. Prestasi sendiri, seperti yang terbaik dalam perniagaan, bermain
dengan baik untuk mencari sebagai tenaga, sebagai bukan lakonan."

Pada tahun 1996, keempat-empat keluaran Khan gagal kritikal dan komersial,
tetapi pada tahun berikutnya, lakonannya bersama Juhi Chawla dalam komedi
romantis Aziz Mirza, Yes Boss melayakkan beliau penghargaan yang termasuk
pencalonan Pelakon Terbaik Filmfare. Kemudian pada tahun 1997, beliau
membintangi drama diasporik bertemakan sosial Subhash Ghai, Pardes, memegang
watak sebagai Arjun, seorang ahli muzik menghadapi dilema moral. India Today
memetiknya sebagai salah satu gambar Bollywood utama yang pertama untuk berjaya
di Amerika Syarikat. Keluaran akhir Khan tahun 1997 merupakan kerjasama kedua
dengan Yash Chopra dalam percintaan muzik popular Dil To Pagal Hai. Beliau
memgang wtak sebagai Rahul, pengarah pentas terperangkap dalam cinta tiga segi
antara Madhuri Dixit dan Karisma Kapoor. Filem dan persembahannya bertemu dengan
pujian kritis, memenangi Khan Anugerah Pelakon Terbaik ketiga di Filmfare.

Khan membawakan peranan utama di dalam tiga filem dan membuat satu kemunculan
khas pada 1998. Dalam keluaran pertamanya pada tahun tersebut, beliau memegang
dua peranan bersama Juhi Chawla dan Sonali Bendre dalam filem aksi komedi arahan
Mahesh Bhatt, Duplicate, kerjasama pertamanya bersama Yash Johar menerusi
syarikat Dharma Productions. Filem itu kurang mendapat sambutan, tetapi India
Today memuji Khan untuk persembahan bertenaga beliau. Pada tahun yang sama, Khan
menerima pujian kritis untuk persembahannya apabila koresponden All India Radio
yang membagunkan infatuasi untuk pengganas misteri (Manisha Koirala) dalam filem
Dil Se.., siri ketiga trilogi filem keganasan Mani Ratnam. Dalam keluaran
terakhirnya pada tahun itu, beliau memegang watak sebagai pelajar kolej dalam
filem Kuch Kuch Hota Hai arahan Karan Johar, di mana beliau terlibat cinta tiga
segi bersama Kajol dan Rani Mukerji. Penulis Anjana Motihar Chandra telah
merujuk gambar tersebut sebagai blokbuster pada 1990an, “ potpuri percintaan,
komedi dan hiburan”. Khan memenangi anugerah Pelakon Terbaik di Anugerah
Filmfare selama dua tahun berturut-turut, walaupun beliau dan para pengkritik
mempercayai persembahannya yang mempunyai bayangan dengan Kajol.

Peranan dalam fasa ini dalam kerjayanya, dan siri komedi romantik dan drama
keluarga yang diikuti, yang memperolehi Khan sanjungan meluas daripada penonton,
terutamanya remaja, dan menurut penulis Anupama Chopra, yang mewujudkan beliau
sebagai ikon percintaan di India. Beliau terus mempunyai persatuan profesional
kerap dengan Yash Chopra, Aditya Chopra dan Karan Johar, yang membentuk imej dan
mengangkatnya menjadi superstar. Khan menjadi seorang lelaki romantis terkemuka
tanpa pernah benar-benar mencium mana-mana pelakon bersamanya walaupun
memecahkan peraturan ini pada tahun 2012, selepas desakan kuat oleh Yash Chopra.

Satu-satunya filem lakonan Khan pada 1999 ialah Baadshah, yang beliau berlakon
bersama Twinkle Khanna. Meskipun filem itu kurang mendapat sambutan di pawagam,
ia melayakkan Khan menerima pencalonan Anugerah Filmfare bagi kategori
Persembahan Terbaik di dalam Peranan Komik yang beliau tewas kepada Govinda
menerusi Haseena Maan Jayagi. Khan menjadi penerbit pada 1999 bersama pelakon
Juhi Chawla dan pengarah Aziz Mirza bersama syarikat Dreamz Unlimited. Produksi
sulung syarikat itu, Phir Bhi Dil Hai Hindustani (2000) yang dibintangi Khan dan
Chawla tidak berjaya meraih kutipan lumayan. Ia dikeluarkan seminggu selepas
filem Kaho Naa... Pyar Hai lakonan Hrithik Roshan, yang merupakan pendatang
baru, yang pengkritik percaya beliau membayangi Khan. Swapna Mitter dari
Rediff.com bercakap tentang adab Khan yang tidak dijangka, berkata: “Terus
terang, beliau memajukan lakonannya sedikit demi sedikit”. Khan membuat
kemunculan sulungnya di pawagam Tamil menerusi filem Hey Ram (2000) di mana
beliau memegang watak ahli arkeologi bernama Amjad Khan. Beliau membuat
persembahan secara percuma kerana hendak bekerja dengan Kamal Hassan. Filem
tersebut dikeluarkan dengan menerima pujian kritis; melalui persembahan Khan, T.
Krithika Reddy dari The Hindu menulis: “Shah Rukh Khan, seperti biasa, beliau
hadir dengan persembahan yang memukau”.

Pada 2001, Dreamz Unlimited membuat kemunculan semula dengan Khan memegang
peranan utama dalam filem epik sejarah arahan Santosh Sivan, Ashoka (2001) yang
sebahagiannya memperincikan kehidupan maharaja Asoka. Filem ini ditayangkan di
Festival Filem Venice dan Festival Filem Antarabangsa Toronto 2001 kepada
maklumbalas positif, tetapi kurang mendapat sambutan di pawagam India. Khan
terpaksa menutup srkworld.com, sebuah syarikat yang beliau telah tubuhkan
bersama-sama dengan Dreamz Unlimited. Pada Disember 2001, Khan mengalami
kecederaan tulang belakang semasa melakukan urutan lakonan untuk penampilan
istimewa dalam filem arahan Krishna Vamsi, Shakti: The Power. Beliau kemudiannya
telah disahkan menghidap cakera tergelincir, dan cuba pelbagai terapi
alternatif. Tiada seorang pun daripada ini menyediakan penyelesaian kekal kepada
kecederaan, yang menyebabkan Khan sakit teruk ketika menjalani penggambaran bagi
beberapa filem-filem beliau. Pada awal tahun 2003, keadaannya semakin buruk ke
titik bahawa beliau terpaksa menjalani diskektomi serviks anterior dan
pembedahan gabungan di Hospital Wellington, London. Khan kembali ke lokasi
penggambaran pada bulan Jun 2003, tetapi beliau mengurangkan beban kerja dan
bilangan peranan filem beliau yang diterima setiap tahun.

Kejayaan pada masa ini termasuk filem arahan Aditya Chopra, Mohabbatein (2000),
dan drama keluarga Karan Johar Kabhi Khushi Kabhie Gham (2001), yang Khan
menyebutkan sebagai titik perubahan dalam kerjayanya. Kedua-dua filem ini
lakonan bersama Amitabh Bachchan sebagai tokoh autoritarian, dan membawakan
perjuangan ideologi antara kedua-dua lelaki. Persembahan Khan dalam filem-filem
telah bertemu dengan penghargaan awam luas, dan beliau telah dianugerahkan
Anugerah Pengkritik Filmfare keduanya untuk Pelakon Terbaik untuk Mohabbatein.
Kabhi Khushi Kabhie Gham ... kekal sebagai penerbitan India dengan kutipan
sepanjang masa dalam pasaran luar negara untuk tempoh lima tahun akan datang.

Pada tahun 2002, Khan memainkan peranan tajuk sebagai pemabuk derhaka bersama
Aishwarya Rai dalam filem percintaaan Sanjay Leela Bhansali, Devdas. Dengan kos
lebih ₹ 500 juta (AS $ 7.4 juta), ia adalah filem Bollywood yang paling mahal
yang pernah dibuat pada masa itu, belum pulih kos, pendapatan ₹ 840 juta (AS $
12 juta) di seluruh dunia. Filem ini memperoleh pelbagai anugerah termasuk 10
Anugerah Filmfare, dengan Pelakon Lelaki Terbaik untuk Khan, dan Anugerah BAFTA
untuk Filem Terbaik Bukan dalam Bahasa Inggeris. Khan seterusnya membintangi Kal
Ho Naa Ho (2003), komedi-drama yang ditulis oleh Karan Johar dan berlatarkan di
New York City, yang menjadi filem kedua terbesar pendapatannya dalam bahagian
kutipan dan filem Bollywood dalam pasaran luar pada tahun itu. Dibintangi
bersama Jaya Bachchan, Saif Ali Khan dan Preity Zinta, Khan menerima pujian
kritis untuk watak Aman Mathur, seorang lelaki dengan penyakit jantung yang
membawa maut, dengan pengkritik memuji kesan emosi kepada penonton. Konflik
tercetus antara Khan dan rakan-rakan lain Dreamz Unlimited atas kegagalan untuk
mengambil Juhi Chawla dalam penerbitan mereka, filem arahan Aziz Mirza, Chalte
Chalte pada 2003, dan mereka membawa haluan, walaupun kejayaan filem itu.

Tahun 2004 merupakan tahun kejayaan komersial buat Khan. Beliau menukar nama
syarikatnya, Dreamz Unlimited kepada Red Chillies Entertainment, sambil menambah
isterinya, Gauri Khan sebagai penerbit. Di dalam produksi pertama syarikat itu,
beliau membintangi filem sulung arahan Farah Khan, filem masala Main Hoon Na.
Satu akuan berekaan mengenai hubungan India-Pakistan, ia ditonton oleh beberapa
pengulas sebagai usaha terancang untuk beralih daripada gambaran stereotaip
Pakistan sebagai penjahat yang berterusan. Khan kemudian memainkan juruterbang
Tentera Udara India yang jatuh cinta dengan seorang wanita Pakistan (Preity
Zinta) dalam filem percintaan Yash Chopra, Veer-Zaara, yang telah ditayangkan di
Festival Filem Berlin ke-55 kepada pujian kritis. Ia adalah filem pendapatan
tertinggi 2004 di India, dengan kutipan kasar di seluruh dunia lebih ₹ 940 juta
(AS $ 14 juta), dan Main Hoon Na merupakan penyumbang kedua tertinggi dengan ₹
680 juta (AS $ 10 juta).

Dalam keluaran terakhir tahun 2004, Khan berlakon sebagai seorang saintis NASA
yang semangat patriotisme kembali ke India untuk menyalakan semula akar beliau
dalam drama sosial Ashutosh Gowariker, Swades (bermaksud "Tanah Air"), yang
menjadi wayang India pertama yang dirakamkan di dalam pusat penyelidikan NASA di
Pusat Angkasa Kennedy di Florida. Ulama filem Stephen Teo merujuk kepada gambar
sebagai contoh "realisme Bollywood", memaparkan melampaui dalam penceritaan
konvensional dan penonton jangkaan dalam pawagam Hindi. Pada Disember 2013, The
Times of India melaporkan Khan mendapati penggambaran gambar satu pengalaman
emosi yang amat menggalakkan dan mengubah hidup bahawa beliau masih belum
melihat filem. Derek Elley dari Variety mendapati persembahan Khan "tidak
menyenangkan" sebagai "seorang ekspatriat sendiri berpuas hati telah dipilih
untuk membawa nilai-nilai Barat kepada petani miskin India", tetapi beberapa
pengkritik filem, termasuk Jitesh Pillai, percaya ia telah bertindak terbaik
beliau setakat ini. Beliau telah dicalonkan untuk Anugerah Pelakon Terbaik
Filmfare untuk ketiga-tiga keluaran 2004 dan akhirnya memenangi anugerah untuk
Swades. Filmfare kemudian memasukkan persembahan dalam isu 2010 "80 Teratas
Persembahan Ikonik" Bollywood.

Pada tahun 2005, Khan membintangi drama fantasi Amol Palekar, Paheli. Filem ini
adalah penyerahan India untuk Filem Bahasa Asing Terbaik di Anugerah Akademi
ke-79. Beliau kemudiannya bekerjasama dengan Karan Johar untuk kali ketiga dalam
drama muzikal romantis Kabhi Alvida Naa Kehna (2006), kisah dua orang malangnya
berkahwin di New York City yang memulakan hubungan sulit luar nikah. Filem, yang
menampilkan pelakon undangan termasuk Amitabh Bachchan, Preity Zinta, Abhishek
Bachchan, Rani Mukerji dan Kirron Kher, muncul sebagai filem India dengan
kutipan tertinggi di pasaran luar negara, yang berpendapatan lebih daripada ₹
1.13 bilion (AS $ 17 juta) di seluruh dunia. Kedua-dua peranan beliau dalam
Kabhi Alvida Naa Kehna dan filem aksi Don, pembikinan semula filem 1978 dengan
nama yang sama, yang memerolehi Khan pencalonan Pelakon Lelaki Terbaik pada
Anugerah Filmfare, walaupun persembahannya sebagai watak tituler dalam Don yang
negatif berbanding dengan Amitabh Bachchan dalam filem asal.

Pada tahun 2007, Khan memainkan watak seorang pemain hoki terhina yang melatih
pasukan hoki kebangsaan wanita India untuk kejayaan Piala Dunia dalam filem
semi-cereka Yash Raj Film, Chak De! India. Bhaichand Patel menyatakan bahawa
Khan, yang mempunyai latar belakang dalam sukan itu bermain untuk pasukan hoki
universiti ini, pada dasarnya menggambarkan dirinya sebagai "kosmopolitan,
liberal, India Muslim". Menghayati dengan baik dalam kedua-dua India dan di luar
negara, Khan mendapat Anugerah Filmfare lain untuk Pelakon Terbaik untuk
persembahan beliau, yang Rajeev Masand daripada CNN-IBN menganggapnya telah
"tanpa apa-apa perangkap biasa, tanpa sebarang sifat-sifat khasnya", melakonkan
Kabir Khan "seperti kewujudan darah dan daging manusia yang sebenar". Filmfare
memasukkan persembahannya dalam isu mereka 2010 daripada "80 Teratas Persembahan
Ikonik". Pada tahun yang sama, Khan membintangi bersama Arjun Rampal, Deepika
Padukone dan Shreyas Talpade dalam penjelmaan semula melodrama Farah Khan Om
Shanti Om, melakonkan watak artis junior tahun 1970-an yang dilahirkan semula
sebagai superstar era 2000-an. Filem ini menjadi wayang gambar India berjaya
meraih kutipan tertinggi tahun 2007, kedua-dua di dalam dan di luar negara. Om
Shanti Om memperoleh Khan pencalonan kedua tahun ini untuk Pelakon Terbaik di
Filmfare. Khalid Mohammed dari Hindustan Times menulis, "syarikat itu adalah
milik Shah Rukh Khan, yang menangani komedi, drama yang tinggi dan aksi dengan
tandatangannya gaya spontan dan intuitif pintar".

Pada Oktober 2008, kerajaan Melaka di Malaysia mengumumkan bahawa Khan bakal
dikurniakan Darjah Mulia Seri Melaka (DMSM) yang membawa gelaran Datuk. Perkara
ini menjadi perbualan hangat bertahap kontroversi kerana ramai pihak, termasuk
SENIMAN mempersoalkan sumbangan beliau kepada negara, selain menggambarkan filem
One 2 Ka 4 di Melaka pada tahun 2001. Beliau hadir di Melaka untuk menerima
anugerah tersebut pada 6 Disember.

Khan bekerjasama buat kali ketiga dengan Aditya Chopra dalam drama romantis Rab
Ne Bana Di Jodi (2008) bersama Anushka Sharma, pada masa itu pendatang baru.
Beliau memgang watak sebagai Surinder Sahni, seorang lelaki pemalu dengan harga
diri yang rendah, yang mana cinta untuk isteri diatur muda (Sharma) menyebabkan
dia mengubah dirinya kepada Raj, yang riuh alter-ego. Rachel Saltz dari The New
York Times percaya peranan ganda telah "disesuaikan" untuk Khan, memberinya
peluang untuk memaparkan bakat beliau, walaupun Deep Contractor dari Epilogue
fikir Khan menunjukkan kekuatan yang lebih besar dalam peranan Surinder dan
kelemahan dalam peranan monolog Raj yang sering berlaku. Pada Disember 2008,
Khan mengalami kecederaan bahu ketika penggambaran peranan kecil dalam filem
Mudassar Aziz Dulha Mil Gaya. Beliau menjalani sesi fisioterapi luas pada masa
itu tetapi kesakitan meninggalkannya hampir bergerak dan menjalani pembedahan
arthroskopik pada Februari 2009. Beliau mempersembahkan penampilan khas dalam
filem 2009, Billu, memegang watak superstar Bollywood Sahir Khan - versi rekaan
dirinya, di mana beliau mempersembahkan jumlah item muzik dengan pelakon Kareena
Kapoor, Priyanka Chopra, dan Deepika Padukone. Sebagai ketua syarikat penerbitan
filem itu, Red Chillies, Khan membuat panggilan untuk menukar tajuk filem dari
Billu Barber untuk Billu selepas pendandan rambut di seluruh negara mengadu
bahawa perkataan "gunting" adalah menghina. Syarikat itu menapis perkataan
lampau di papan tanda yang sudah dipasang dengan tajuk asal.

Selepas enggan menerima peranan yang kemudiannya diberikan kepada Anil Kapoor
dalam Slumdog Millionaire (2008) arahan Danny Boyle, Khan mula menjalani
penggambaran My Name Is Khan (2010), kerjasama keempat dengan pengarah Karan
Johar dan keenam dengan Kajol. Filem ini adalah berdasarkan kisah benar dan
berlatarbelakangkan persepsi Islam selepas serangan 11 September. Khan memainkan
peranan sebagai Rizwan Khan, penderita Muslim sindrom Asperger ringan yang
menetapkan dalam perjalanan di seluruh Amerika untuk bertemu presiden negara
itu, dalam peranan bahawa ulama filem Stephen Teo melihat sebagai "simbol nilai
rasa tegas" dan satu lagi contoh Khan mewakili identiti NRI di Bollywood global.
Untuk memberi gambaran yang tepat daripada pesakit tanpa peremehan, Khan
menghabiskan beberapa bulan menyelidik peranannya dengan membaca buku, menonton
video dan berbincang dengan orang yang terjejas oleh keadaan. Selepas
dikeluarkan, My Name is Khan menjadi salah satu filem Bollywood dengan kutipan
tertinggi sepanjang masa di luar India, dan memperoleh Khan Anugerah Filmfare
kelapan untuk Pelakon Terbaik, menyamai rekod untuk kemenangan terbanyak dalam
kategori dengan pelakon Dilip Kumar. Jay Wesissberg dari Variety menyatakan
bagaimana Khan memegang watak pesakit Asperger dengan "mata dielakkan,
langkah-langkah yang kenyal, dan menelaah ulangan teks menghafal", mempercayai
bahawa ia telah menjadi "Persembahan yang menonjol yakin untuk menerima meterai
emas kelulusan Persatuan Autisme".

Pada tahun 2011, Khan membintangi bersama Arjun Rampal dan Kareena Kapoor dalam
filem adiwira cereka sains Ra.One arahan Anubhav Sinha, kerja pertama dalam
genre ini, sebagai memihak kepada anak-anaknya. Filem ini mengikuti kisah
seorang pereka permainan video yang berpangkalan di London yang mencipta watak
jahat yang melarikan diri ke dalam dunia sebenar. Ia telah diiktiraf sebagai
penerbitan yang paling mahal Bollywood; ia mempunyai bajet anggaran 1.25 bilion
(AS $ 19 juta). Meskipun liputan media negatif prestasi pecah panggung filem
itu, Ra.One merupakan satu kejayaan kewangan dengan kasar 2.4 bilion (AS $ 36
juta). Filem, dan gambaran Khan terhadap dwi peranan, ​​menerima ulasan
bercampur; manakala kebanyakan pengkritik memuji persembahannya sebagai
superhero robotik G.One, mereka mengkritik lakonannya sebagai pereka permainan
video Shekhar. Keluaran kedua Khan tahun 2011 adalah Don 2, sekuel filem Don
(2006). Untuk bersedia untuk peranannya, Khan menjalankan secara meluas dan
melaksanakan kebanyakan aksi sendiri. Persembahan yang memperolehi beliau ulasan
positif dari pengkritik; Nikhat Kazmi dari The Times of India berkata, "Shah
Rukh kekal dalam perintah dan tidak pernah kehilangan kedudukan beliau, baik
melalui urutan dramatik mahupun melalui pemotongan lakonan". Berjaya meraih
kutipan penerbitan Bollywood tertinggi tahun ini di luar negara, ia telah
ditayangkan di Festival Filem Antarabangsa Berlin ke-62.

Satu-satunya lakonan Khan pada tahun 2012 adalah filem terakhir Yash Chopra,
drama Jab Tak Hai Jaan, yang menyaksikan dia sekali lagi dalam peranan yang
romantis, yang dibintangi bersama Katrina Kaif dan Anushka Sharma. CNN-IBN
menganggap prestasi keseluruhan oleh Khan telah menjadi salah satu terbaik
beliau setakat ini, tetapi percaya bahawa ciuman skrin pertama Khan dengan
Katrina Kaif, dua puluh tahun lebih muda, adalah sesuatu yang janggal. Jab Tak
Hai Jaan menjadi salah satu filem Bollywood dengan kutipan tertinggi sepanjang
masa, baik di India dan di luar negara, menetapkan beberapa rekod dan
berpendapatan lebih ₹ 2.11 bilion (AS $ 31 juta) di seluruh dunia. Filem ini
telah dipamerkan di Festival Filem Antarabangsa Marrakech 2012 di Maghribi,
bersama-sama dengan Kabhi Khushi Kabhie Gham..., Veer-Zaara, dan Don 2. Pada
Anugerah Zee Cine berikut, Khan mengadakan penghormatan kepada mendiang Yash
Chopra bersama-sama dengan Kaif, Sharma, dan beberapa wirawati lain Chopra yang
lalu.

Pada tahun 2013, Khan membintangi filem komedi arahan Rohit Shetty, Chennai
Express untuk Red Chillies Entertainment, sebuah filem yang memperoleh campuran
ulasan kritikal dan cukup banyak kritikan kerana peremehan yang memperlihatkan
kebudayaan India Selatan, walaupun filem itu termasuk satu penghormatan kepada
bintang pawagam Tamil Rajinikanth. Pengkritik Khalid Mohamed menyangka bahawa
lakonan Khan dalam filem itu dan mengkritik beliau untuk "semula menjadikan
setiap helah lama dalam buku lakonan". Walaupun kritikan, filem itu memecahkan
banyak rekod pecah panggung untuk filem-filem Hindi di India dan di luar negara,
melepasi 3 Idiots secara ringkas menjadi berjaya meraih kutipan filem Bollywood
yang paling tinggi sepanjang masa, dengan kutipan kasar hampir ₹ 4 bilion (AS $
59 juta) jualan tiket di seluruh dunia. Pada 7 Mac 2013 - sehari sebelum Hari
Wanita Antarabangsa - The Times of India melaporkan Khan telah meminta satu
konvensyen baru dengan nama-nama pelakon wanitanya di atas sendiri dalam kredit.
Beliau mendakwa bahawa wanita dalam hidupnya, termasuk pelakon wanitanya, telah
menjadi sebab bagi kejayaan beliau. Pada tahun 2014, pelakon itu muncul dalam
filem komedi ensembel Farah Khan, Happy New Year bersama Deepika Padukone,
Abhishek Bachchan dan Boman Irani; kerjasama ketiganya bersama pengarah.
Walaupun watak bukan dimensi Khan dikritik, filem itu menjadi satu kejayaan
komersial.

Khan seterusnya muncul bersama Kajol, Varun Dhawan dan Kriti Sanon dalam
komedi-drama Rohit Shetty Dilwale (2015). Filem ini mendapat ulasan negatif,
walaupun menguntungkan dari segi kewangan. Namrata Joshi The Hindu berkata,
"Dengan Dilwale, Rohit Shetty pergi begitu bercampur salah walaupun banyak yang
dia ada pada beliau, termasuk pelakon dan penerbit". Joshi juga merasakan bahawa
percubaan untuk memberikan pakej semula Khan dan Kajol telah memakan diri
sendiri. Beliau kemudian mengambil bahagian dalam filem thriller, Fan arahan
Maneesh Sharma (2016). Peter Bradshaw dari The Guardian menganggap filem itu
sebagai "meletihkan, pelik lagi" dan berfikir bahawa Khan adalah tepat
"menyeramkan" sebagai peminat yang keterlaluan. Filem ini kurang cemerlang di
pawagam, dan wartawan perdagangan disebabkan kegagalan ini kepada bukan
pematuhan filem itu ke formula arus perdana.

Sehingga Jun 2016, Khan telah menyiapkan kerja pada filem jenayah-drama arahan
Rahul Dholakia, Raees, di mana beliau memegang watak pembuat minuman keras dalam
Gujarat tahun 1980-an. Beliau juga telah selesai penggambaran sebahagian
daripada terapi dalam projek tiada tajuk Gauri Shinde ini dibintangi Alia Bhatt.
Selain itu, beliau telah berlakon dalam projek-projek yang diarahkan oleh Imtiaz
Ali dan Anand L. Rai.

Khan bersama-menghasilkan tiga filem dari 1999 hingga 2003 sebagai anggota
pengasas perkongsian Dreamz Unlimited. Selepas perkongsian itu dibubarkan,
beliau dan Gauri menyusun semula syarikat itu sebagai Red Chillies
Entertainment, yang termasuk bahagian yang berkaitan dengan filem dan
televisyen, kesan visual, dan pengiklanan. Sehingga 2015, syarikat itu telah
menghasilkan dan menerbitkan sekurang-kurangnya sembilan filem. Samada Khan atau
Guari biasanya diberikan kredit pengeluaran, dan beliau telah muncul dalam
kebanyakan filem, sama ada dalam peranan utama, atau dalam penampilan tetamu.
Khan terlibat dalam beberapa aspek dari pembikinan Ra.One (2011). Selain
daripada berlakon, dia telah menghasilkan filem itu, menawarkan diri untuk
menulis permainan konsol skrip, yang digelar untuk itu, menyelia pembangunan
teknikal, dan menulis komik digital berdasarkan watak-watak filem itu. Khan
telah kadang-kadang melakukan nyanyian latar untuk filem-filem beliau. Dalam
Josh (2000) dia menyanyikan lagu popular "Apun Bola Tu Meri Laila". Beliau juga
menyanyi di Don (2006) dan Jab Tak Hai Jaan (2012). Untuk Always Kabhi Kabhi
(2011), yang dihasilkan oleh Red Chillies, Khan telah mengambil bahagian dalam
komposisi lirik.

Selain penampilan siri televisyen awal, Khan telah menjadi hos banyak anugerah
televisyen, termasuk Filmfare, Zee Cine, dan Screen Awards. Pada tahun 2007,
Khan menggantikan Amitabh Bachchan untuk satu musim sebagai pengacara Kaun
Banega Crorepati?, versi India Who Wants to Be a Millionaire?, dan setahun
kemudian, Khan mula menganjurkan Kya Aap Paanchvi Pass Se Tez Hain ?, versi
India daripada Are You Smarter Than a 5th Grader?. Pada tahun 2011, beliau
kembali ke televisyen, muncul dalam rancangan Imagine TV, Zor Ka Jhatka: Total
Wipeout, versi India Wipeout; adegan menampilkan Khan membuat pembikinan di Yash
Raj Studios di Mumbai. Berbeza dengan pekerjaan pengacaraan televisyen sebelum
itu, Zor Ka Jhatka: Total Wipeout dipersembahkan tidak begitu memuaskan. Ia
disiarkan untuk hanya satu musim dan menjadi rancangan TV dengan penarafan
rendah dihoskan oleh bintang Bollywood.

Khan ialah artis yang membuat persembahan pentas dan telah mengambil bahagian
dalam beberapa lawatan dan konsert dunia. Pada tahun 1997, beliau mengadakan
persembahan di Asha Bhosle's Moments in Time di Malaysia, dan kembali pada tahun
berikutnya untuk persembahan dengan Karisma Kapoor untuk konsert
Shahrukh-Karisma: Live in Concert. Pada tahun yang sama, beliau mengambil
bahagian dalam jelajah dunia Foursome The Awesome di seluruh United Kingdom,
Kanada, dan Amerika Syarikat bersama-sama dengan Juhi Chawla, Akshay Kumar dan
Kajol, dan menyambung semula jelajah di Malaysia pada tahun berikutnya. Pada
tahun 2002, Khan tampil bersama Amitabh Bachchan, Aamir Khan, Preity Zinta, dan
Aishwarya Rai dalam persembahan From India With Love di Manchester Old Trafford
dan Hyde Park di London; acara itu dihadiri lebih 100,000 orang. Khan mengadakan
persembahan bersama Rani Mukherji, Arjun Rampal dan Isha Koppikar dalam konsert
2010 di Stadium Tentera di Dhaka, Bangladesh. Pada tahun berikutnya beliau
menyertai Shahid Kapoor and Priyanka Chopra in the Friendship Concert, meraikan
150 tahun persahabatan India-Afrika Selatan di Durban, Afrika Selatan.

Khan memulakan persatuan dengan "Temptations" siri lawatan konsert dengan
menyanyi, menari, dan mempersembahkan sketsa bersama Arjun Rampal, Priyanka
Chopra, dan lain-lain bintang Bollywood di Temptations 2004, persembahan pentas
yang melawat 22 tempat di seluruh dunia. Pertunjukan dimainkan untuk 15,000
penonton di Festival City Arena Dubai. Pada tahun 2008, Khan menubuhkan
Temptation Reloaded, siri konsert yang melawat beberapa negara, termasuk
Belanda. Jelajah lain telah diadakan dengan Bipasha Basu dan lain-lain pada
tahun 2012 di Jakarta, dan pada tahun 2013 satu lagi siri konsert melawat
Auckland, Perth dan Sydney. Pada tahun 2014, Khan mengadakan persembahan di
SLAM! The Tour di Amerika Syarikat, Kanada, dan London, dan juga menjadi hos
perdana persembahan bakat sebenar India, Got Talent World Stage Live.

Pada tahun 2008, Khan, bekerjasama dengan Juhi Chawla dan suaminya Jay Mehta,
hak pemilikan diperoleh untuk francais mewakili Kolkata dalam kriket Twenty20
kejohanan Indian Premier League (IPL) untuk US $ 75.090.000, dan menamakan
pasukan Kolkata Knight Riders (KKR). Sehingga 2009, KKR adalah salah satu
pasukan yang paling kaya di IPL, dengan nilai jenama sebanyak US $ 42.100.000.
Pasukan itu beraksi dengan baik di atas padang dalam tempoh tiga tahun pertama.
prestasi mereka bertambah baik dari masa ke masa, dan mereka menjadi juara pada
tahun 2012 dan 2014.

Khan mempersembahkan bersama-sama dengan Sunidhi Chauhan dan Shriya Saran pada
majlis pembukaan musim 2011, di mana mereka menari dengan lagu-lagu Tamil.
Beliau muncul lagi pada tahun 2013 bersama Katrina Kaif, Deepika Padukone dan
Pitbull. Pada bulan Mei 2012, Persatuan Kriket Mumbai mengharamkan beliau
daripada Stadium Wankhede selama lima tahun bagi bertengkar dengan pengawal
keselamatan dan pegawai selepas perlawanan antara KKR dan The Mumbai India. Khan
kemudian meminta maaf kepada peminatnya selepas pasukannya memenangi perlawanan
akhir.

Shah Rukh Khan menerima sejumlah besar liputan media di India, dan sering
dirujuk sebagai "King Khan", "The Baadshah Bollywood", atau "The King of
Bollywood". Anupama Chopra memetik beliau sebagai "selebriti yang pernah hadir",
dengan dua atau tiga filem setahun, sentiasa muncul dalam iklan televisyen,
iklan cetak dan papan iklan gergasi lapisan jalan-jalan di bandar-bandar India.
Beliau merupakan objek yang berikut kadang-kadang fanatik, dengan peminat yang
dianggarkan melebihi satu bilion. Pada tahun 2011 beliau telah diisytiharkan
"bintang filem terbesar yang anda tidak pernah mendengar ... mungkin bintang
filem terbesar di dunia, tempoh" oleh Steven Zeitchik daripada Los Angeles
Times[nota 3] dan telah dipanggil bintang filem terbesar di dunia dalam media
antarabangsa yang lain. Menurut kaji selidik populariti, 3.2 bilion orang di
seluruh dunia tahu Shah Rukh Khan, lebih daripada yang tahu Tom Cruise. Khan
adalah salah satu selebriti terkaya di India, tersenarai dalam "Celebrity 100
list" Forbes India pada tahun 2012, 2013 dan 2015. Beliau telah dinamakan oleh
Newsweek sebagai salah satu daripada lima puluh orang yang paling berkuasa di
seluruh dunia dalam tahun 2008, dan hartanya telah dianggarkan pada US $
400-600,000,000. Khan memiliki beberapa hartanah di India dan di luar negara,
termasuk £ 20 juta Flat GB di London, dan sebuah vila di Palm Jumeirah di Dubai.

Khan sering muncul pada penyenaraian seorang member yang paling popular, bergaya
dan berpengaruh di India. Beliau telah kerap dipaparkan antara sepuluh teratas
di The Times of India senarai ini daripada 50 lelaki yang paling dikehendaki di
India, dan dalam satu tinjauan 2007 oleh majalah Eastern Eye beliau dinamakan
lelaki paling seksi di Asia. Khan sering dirujuk sebagai "Jenama SRK" oleh
pertubuhan media kerana banyak jenama pengendorsan dan keusahawanan usaha
beliau. Beliau adalah salah satu daripada penyokong-penyokong Bollywood
tertinggi dibayar dan salah satu selebriti yang paling ketara dalam pengiklanan
televisyen, dengan sehingga enam peratus bahagian pasaran iklan televisyen. Khan
telah meluluskan jenama termasuk Pepsi, Nokia, Hyundai, TV Dish, hiasan D', LUX
dan TAG HEUER. Buku-buku telah diterbitkan mengenai beliau. Dan populariti
beliau yang telah dilaporkan dalam beberapa filem bukan fiksyen, termasuk dua
bahagian dokumentari The Inner and Outer World of Shah Rukh Khan (2005), dan
siri mini sepuluh bahagian saluran Discovery Travel & Living, Living with a
Superstar-Shah Rukh Khan (2010). Pada tahun 2007, Khan menjadi pelakon India
yang ketiga untuk mempunyai patung lilin itu dipasang di muzium Madame Tussauds
di London, selepas Aishwarya Rai dan Amitabh Bachchan. versi tambahan patung
telah dipasang di muzium Madame Tussauds di Los Angeles, Hong Kong, New York dan
Washington.

Khan telah menjadi duta jenama pelbagai kempen kerajaan, termasuk Pulse Polio
dan Pertubuhan Kawalan AIDS Kebangsaan. Beliau merupakan ahli lembaga pengarah
Make-A-Wish Foundation di India, dan pada tahun 2011 beliau telah dilantik oleh
UNOPS sebagai duta global pertama Majlis Bekalan Air dan Permuafakatan Sanitasi.
Beliau telah merakamkan satu siri pengumuman perkhidmatan awam memperjuangkan
kesihatan dan pemakanan yang betul, dan menyertai Kementerian Kesihatan India
dan UNICEF dalam kempen imunisasi kanak-kanak di seluruh negara. Pada tahun
2011, beliau menerima anugerah Marni Pyramide con UNESCO untuk komitmen amal
beliau untuk menyediakan pendidikan untuk kanak-kanak, menjadi rakyat India
pertama yang memenangi anugerah itu. Pada tahun 2015, Khan menerima ijazah
istimewa dari University of Edinburgh, Scotland.

Khan adalah salah satu pelakon Bollywood paling berjaya. Beliau telah menerima
14 Anugerah Filmfare daripada 30 pencalonan dan anugerah khas,[nota 4] termasuk
lapan untuk Pelakon Terbaik; beliau terikat untuk kategori dengan Dilip Kumar.
Khan telah memenangi anugerah Pelakon Lelaki Terbaik Filmfare untuk Baazigar
(1993), Dilwale Dulhania Le Jayenge (1995), Dil To Pagal Hai (1997), Kuch Kuch
Hota Hai (1998), Devdas (2002), Swades (2004), Chak De! India (2007) dan My Name
Is Khan (2010). Pada masa-masa, beliau telah menerima sebanyak tiga daripada
lima jumlah pencalonan Pelakon Terbaik Filmfare. Walaupun tidak pernah memenangi
Anugerah Filem Negara, beliau telah dianugerahkan Padma Shri oleh Kerajaan India
pada tahun 2005. Kerajaan Perancis telah menganugerahkan beliau kedua-dua Ordre
des Arts et des Lettres (2007), dan penghormatan awam tertinggi, Legion
d'honneur (2014).



https://ms.wikipedia.org/wiki/Congkak

Congkak (Jawi: چوڠكق) ialah sejenis permainan tradisional Melayu yang sering
dimainkan sebagai aktiviti dalaman atau sebagai pertandingan. Selalunya, ia
menggunakan papan kayu berlubang atau lubang di atas tanah dan kebiasaannya buah
congkak menggunakan biji getah atau guli.

Congkak dipercayai berasal dari dunia Afrika atau Arab. Bagaimanapun, bukti
tertua yang dijumpai oleh cari gali purba yang dibiayai oleh Persatuan National
Geographic menjumpai kepingan batu kapur yang mempunyai dua liang selari
bertarikh semenjak 5000 hingga 7000 SM di masa kini Jordan.

Di Asia Tenggara, congkak mungkin berkembang dari Melaka memandangkan negeri ini
merupakan pusat perdagangan pada waktu dahulu. Nama "congkak" dipercayai berasal
dari perkataan Bahasa Melayu "congak" yang bermaksud pengiraan mental. Selain
orang Melayu, keturunan peranakan India dan Baba Melaka turut meminati permainan
Congkak.

Kanak-kanak di Kepulauan Caribbean juga bermain congkak. Congkak dipercayai
sampai ke sana melalui perdagangan hamba. Di sana, congkak dikenali sebagai
warri atau awari. Di Indonesia, congkak dikenali dengan nama congklak, manakala
di Filipina, sungka.

Pada zaman dahulu, golongan istana bermain congkak dengan menggunakan papan
congkak yang berukir mewah, sementara di kalangan rakyat jelata, ia sekadar
dimainkan dengan mengorek lubang di dalam tanah. Pada hari ini, congkak
dimainkan di seluruh dunia.

Congkak begitu terkenal dan diminati sehingga peminat-peminatnya mencipta
pelbagai laman sesawang di internet. Dalam laman-laman sesawang ini disenaraikan
pelbagai maklumat tentang congkak dalam budaya dan bangsa di seluruh dunia.
Terdapat juga permainan congkak dalam talian.

Dalam permainan congkak, terdapat dua bahan iaitu papan congkak dan buah
congkak. Papan congkak berbentuk sampan dan boleh diperbuat daripada pelbagai
jenis kayu dan terdapat lima atau tujuh lubang sebaris yang dikenali sebagai
'kampung' dan di kedua-dua hujungnya terdapat lubang ibu yang dikenali sebagai
'rumah'. Panjang papan congkak tujuh lubang biasanya sekitar 80 cm dan lebanya
18 cm.<ref> name"Thinkquest">"Congkak" (dalam bahasa B. Inggeris). ThinkQuest
Library. Dicapai pada 18 April 2008.  Selenggaraan CS1: Bahasa yang tidak
diketahui (link)</ref>

Congkak selalunya diperbuat daripada kayu hutan seperti merbau, keruing, balau
dan sebagainya. Terdapat juga papan congkak yang dibuat daripada kayu rambutan,
nangka dan sebagainya, mengikut kemampuan si tukang pembuat congkak.

Congkak juga dihasilkan daripada logam ataupun tanah di kawasan pedalaman.
Tempurung kelapa digunakan supaya tangan tidak kotor terkena tanah.

Buah congkak yang dipakai selalunya ialah biji guli, buah saga, biji plastik,
batu kecil, dan biji getah. Namun demikian, buah congkak tidak mempunyai bentuk
yang tetap; apa-apa sahaja yang agak bulat dan sesuai boleh digunakan.



https://ms.wikipedia.org/wiki/Nicol_Ann_David

Dato' Nicol Ann David ialah seorang pemain skuasy profesional warga Malaysia
yang juga wanita Asia pertama yang menduduki tangga #1 dunia dalam sukan skuasy
wanita. Beliau pernah memenangi gelaran Terbuka British pada tahun 2005, 2006
dan 2008, dan juga gelaran Terbuka Dunia pada tahun 2005, 2006, 2008, 2009 dan
2010.

Nicol merupakan pemain skuasy pertama yang menjuarai Kejohanan Skuasy Junior
Sedunia dua kali; iaitu pada tahun 1999 dan 2001 di bawah bimbingan Richard
Glanfield. Beliau kekal satu-satunya pemain skuasy wanita yang mempunyai
pencapaian demikian sehingga Raneem El Weleily menyamai pencapaian beliau ini
dengan memenangi Kejohanan Junior Sedunia keduanya pada tahun 2007. Nicol
menyertai WISPA lalu mencapai status profesional pada tahun 2000 apabila
memenangi gelaran WISPA sulungnya hanya sebulan selepas penyertaannya itu.
Kemenangan itu tercapai pada bulan Februari apabila beliau menewaskan Salma
Shabana di pusingan akhir Terbuka Finland Savcor. Pada 7 Jun 2008, Nicol David
dikurniakan gelaran Darjah Bakti sempena hari keputeraan Yang di-Pertuan Agong
Tuanku Mizan Zainal Abidin. Nicol turut diberi penghormatan untuk membawa obor
Olimpik untuk Malaysia sewaktu persediaan ke Sukan Olimpik di Athens pada tahun
2004 di samping dilantik sebagai Duta Muhibah Kebangsaan Malaysia oleh UNDP.

Antara pencapaian lain Nicol David termasuk Kejohanan Skuasy Asia yang
dijuarainya tujuh kali (1998, 2000, 2002, 2004, 2006, 2008 dan 2010). Beliau
juga mempertahankan tempoh kejuaraan demi kejuaraan selama 13 bulan dan 51
perlawanan mulai Mac 2006, hingga tewas di tangan Natalie Grinham di Terbuka
Seoul pada April 2007. Bagaimanapun, beliau sekali lagi membuat rentetan tanpa
kalah selama Nicol turut meraih Pemain Terbaik WISPA enam kali berturut-turut,
dari tahun 2005 hingga 2010.

Nicol Ann David dilahirkan di Pulau Pinang, Malaysia pada 26 Ogos 1983. Beliau
merupakan anak kepada pasangan Ann Marie David yang berketurunan Cina dan
Desmond David yang berketurunan India. Bapa beliau yang merupakan seorang
jurutera juga pernah menjadi olahragawan dan pemain bola sepak negeri manakal
ibunya pula adalah seorang pesara guru. Nicol juga mempunyai dua orang
adik-beradik lain iaitu Lianne dan Cheryl yang juga mempunyai pencapaian
cemerlang dalam sukan skuasy di peringkai kebangsaan. Ketika di bangku sekolah,
Nicol merupakan pelajar cemerlang dalam sukan mata pelajaran matematik dan
beliau juga pernah bercita-cita untuk menjadi seorang jurutera seperti bapanya.
Nicol mendapat 7A dalam Penilaian Menengah Rendah dan juga 7A dalam peperiksaan
Sijil Pelajaran Malaysia. Beliau pernah bersekolah di Sekolah Kebangsaan Green
Lane dan seterusnya melanjutkan pelajaran ke Sekolah Menengah Kebangsaan Convent
Green Lane di Green Lane, Pulau Pinang. Beliau beragama Kristian (Roman
Katolik).

Pada 7 Jun 2008, Nicol David dikurniakan Darjah Bakti (D.B.) sempena sambutan
hari keputeraan Yang di-Pertuan Agong Tuanku Mizan Zainal Abidin. Beliau
merupakan penerima pertama anugerah ini yang diasaskan pada 26 Jun 1975.
Anugerah ini terhad kepada 10 penerima yang melakukan sumbangan besar kepada
bidang kesenian, sains dan kemanusiaan.

Pada 12 Julai 2008, Nicol menjadi salah satu daripada 497 orang yang diberi
penghormatan sempena hari jadi ke-70, Yang Dipertua Negeri Pulau Pinang, Tun
Abdul Rahman Abbas. Nicol merupakan antara 28 orang yang menerima Darjah Setia
Pangkuan Negeri (DSPN), yang membawa gelaran Dato', justeru beliau menjadi tokoh
termuda yang dikurniakan gelaran Dato' di negeri Pulau Pinang. Perdana Menteri
Malaysia ketika itu, Tun Abdullah Ahmad Badawi yang juga berasal dari Pulau
Pinang, pernah mengakui bahawa Nicol lebih terkenal daripadanya. Pada tahun
2007, Nicol menerima ijazah kehormat Sarjana Kesenian honoris causa dari
Universiti Nottingham. Nicol turut menerima anugerah Pemain Terbaik WISPA enam
kali berturut-turut, mulai tahun 2005 hingga 2010.

Pada 19 September 2012, beliau telah dianugerahkan Tauliah Pegawai Kehormat
dalam Pasukan Simpanan Sukarela Tentera Udara Diraja Malaysia (PSSTUDM) dengan
menyandang pangkat Mejar (Kehormat) PSSTUDM. Majlis Pemakaian Pangkat tersebut
telah disempurnakan oleh YBhg Jeneral Tan Sri Dato' Sri Rodzali bin Daud TUDM,
Panglima Tentera Udara di Eagle Nest, Markas Tentera Udara.

Nicol diberi penghormatan membawa obor Olimpik sebagai wakil Malaysia menjelang
Sukan Olimpik Athens 2004, di samping dilantik sebagai Duta Muhibah Kebangsaan
Malaysia oleh Program Pembangunan Pertubuhan Bangsa-Bangsa Bersatu.

Nicol David mula bermain skuasy sewaktu berusia lima tahun, beliau kemudiannya
mula menerima bimbingan jurulatih ketika berusia lapan tahun. Bakatnya dikenal
pasti oleh Ee Phoeh Hoon ketika berlatih di Pusat Skuasy, Bukit Dambar. Ee yang
kagum dengan bakat Nicol kemudiannya meyakinkan beliau untuk menyertai
perlawanan skuasy mewakili Pulau Pinang. Beliau mula menyertai kejohanan skuasy
pada tahun 1992 dan menggondol pingat perak dalam kategori Bawah-14 Kejohanan
Junior Pulau Pinang. Pada tahun yang sama, beliau mendapat kemenangan sulungnya
di peringkat kebangsaan di Kejohanan Antara Negeri Junior Kebangsaan Milo-Dunlop
Sport, di mana beliau mendapat pingat perak dalam kategori Bawah-16. Pada tahun
1994, Nicol dipilih untuk menyertai pasukan skuasy negeri Pulau Pinang untuk
temasya Sukan Malaysia, apabila beliau membantu skuad negeri menggondol pingat
emas dalam acara pasukan, walaupun jatuh sakit ketika itu. Pada tahun yang sama,
beliau meraih dua gelaran antarabangsa pertamanya, iaitu Hong Kong Bawah-13 dan
Terbuka Junior Scotland Bawah-12.

Nicol menjuarai Kejohanan Skuasy Junior Sedunia Wanita 1999 di Antwerp, Belgium,
menjadikannya pemain perempuan termuda yang menjadi juara dunia remaja pada usia
15 tahun. Yang menariknya, beliau menumpaskan tiga orang pemain yang berada
dalam tangga 20 teratas dalam kejohanan itu. Beliau berjaya mempertahankan
gelaran itu di Pulau Pinang pada tahun 2001, oleh itu beliau merupakan satu
daripada dua pemain sahaja yang menjuarainya dua kali sepanjang sejarah skuasy;
ketika itu, beliau dilatih oleh Richard Glanfield.

Pada tahun 1999, Nicol semakin rancak menjuarai kejohanan remaja utama, termasuk
Terbuka Junior British (juara Bawah-17), Terbuka Junior Jerman (juara Bawah-19),
Sukan SEA (Juara kategori Senior dan Pasukan), dan Juara Junior Asia untuk acara
individu dan pasukan.

Nicol melakar kejayaan terbesarnya sebagai jaguh remaja di Kejohanan Junior
Sedunia di Antwerp, di mana murid sekolah berumur 15 tahun ini mencapai taraf
juara junior dunia setelah menewaskan rakan seperjuangan, Leong Siu Lynn 9–5,
9–3, 9–2 di pusingan akhir acara perseorangan wanita, sekaligus menjadi juara
termuda kejohanan itu. Nicol mencapai pusingan suku akhir Kejohanan Junior
Sedunia yang sebelumnya pada Ogos 1997 di Brazil, ketika berusia 13 tahun.
Semenjak itu, beliau merangkul kejuaraan junior dan senior Asia, dan juga pingat
emas di Sukan Asia pada Disember 1998. Nicol juga merupakan antara sebilangan
kecil pemain skuasy yang pernah memenangi kesemua kategori umur di Terbuka
Junior British.

Nicol menyertai WISPA lalu menjadi profesional pada tahun 2000 apabila memenangi
kejuaraan WISPA sulung selepas hanya sebulan berjelajah di bawah lembaga skuasy
tersebut. Ini menjadi kenyataan pada bulan Februari, apabila beliau mengalahkan
Salma Shabana di pusingan akhir Terbuka Finland Savcor dengan markah 9–1, 9–0,
9–5. Sebulan selepas itu, syarikat Hotel Equatorial mengumumkan penajaan sedunia
buat beliau selama dua tahun. Nicol turut meraih penajaan untuk jelajah WISPA
oleh syarikat Dunlop.

Pada tahun 2001, Nicol yang ditaja oleh Dunlop Sport sepanjang kerjaya junior
dan WISPA sehingga masa itu, menandatangani perjanjian dua tahun bersama
syarikat raket Head dan konglomerat tempatan, Mulpha Sports. Pada bulan Julai,
Nicol merangkul kejuaraan Junio Sedunia keduanya dengan menumpaskan Omneya Abdel
Kawy dalam masa hanya 17 minit dengan markah 9–2, 9–4, 9–2 di pusingan akhir.
Beliau merupakan pemain skuasy perempuan pertama yang menjuarai Kejohanan Junior
Sedunia dua kali. Nicol turut memenangi acara perseorangan di Kejohanan Skuasy
Junior Asia dengan menewaskan rakan senegara, Tricia Chuah di pusingan akhir
dengan markah 9–5, 9–6, 9–0, di samping membantu pasukan Malaysia merangkul
kejuaraan acara berpasukan.

Pada tahun 2002, Nicol menumpaskan Ellen Petersen dari Denmark dengan markah
9–2, 9–7, 8–10, 9–4 untuk menjuarai Terbuka Kuala Lumpur buat kali kedua dalam
kerjayanya. Beliau bersama Ong Beng Hee dalam acara beregu campuran, memenangi
pingat perak untuk skuad negara di Sukan Komanwel 2002 setelah kalah kepada Glen
Wilson dan Leilani Rorani di pusingan akhir. Pada awal tahun itu, Nicol
menangkis saingan Ellen Petersen dari Denmark dengan markah 9–2, 9–7, 8–10, 9–4
untuk menjuarai Terbuka Kuala Lumpur yang kedua dalam kerjayanya. Akan tetapi,
Nicol gagal mempertahankan pingat emas Sukan Asia 2002 setelah kecundang 9–7,
9–5, 9–7 kepada Rebecca Chiu dari Hong Kong di pusingan akhir di Busan, Korea
Selatan.

Prestasi Nicol pada tahun 2003 tidak begitu memberangsangkan, beliau dua kali
kalah dalam pusingan akhir; di negara sendiri, beliau tewas kepada Cassie
Jackman yang lebih berpengalaman, kemudian tersungkur di tangan Linda Elriani di
Monte Carlo Classic pada bulan November. Beliau mencapai pusingan akhir Terbuka
Dunia di Hong Kong, tetapi dihambat oleh Cassie Jackman dengan mata 9–6, 9–3,
9–4. Nicol kurang menyerlah juga dalam acara utama WISPA yang lain; beliau
tersingkir di pusingan pertama Terbuka AS Carol Weymuller, Terbuka British dan
Terbuka Texas. Di Terbuka Qatar Classic, Nicol kecundang di pusingan kedua
kepada Natalie Grinham dengan mata 9–2, 7–9, 9–0, 9–4.

Pada tahun 2004, Nicol sekali lagi tidak dapat meraih apa-apa kejuaraan.
Pencapaiannya yang terbaik termasuk memasuki pusingan akhir Terbuka Kuala Lumpur
dan Terbuka Malaysia. Mujurlah, Nicol mulai menunjukkan peningkatan pada bulan
Disember apabila mencapai pusingan akhir Kejohanan WISPA WorldStars di Shanghai
dan separuh akhir Terbuka Dunia, supaya naik dua tangga ke tangga #4 dalam
ranking WISPA Januari 2005.

Dengan hanya tewas dua kali pada tahun 2005, wirawati asal Pulau Pinang yang
berusia 21 tahun ini pulang ke tanah air pada bulan Julai setelah memenangi
pingat emas di Terbuka Dunia di Jerman untuk menjadi juara skuasy termuda di
dunia. Selepas itu, beliau menjadi pemain tempatan pertama yang memenangi
kejuaraan Kejohanan Skuasy Terbuka Malaysia CIMB sepanjang sejarah 31 tahun
acara tersebut. Pada bulan Oktober, Nicol membuktikan kejayaannya di Terbuka
Dunia dan Terbuka Malaysia bukan sekadar kebetulan, apabila menjadi warga
Malaysia pertama yang merangkul kejuaraan Skuasy Terbuka British, dan orang Asia
pertama yang mendapat kejuaraan wanita, setelah menumpaskan Natalie Grinham dari
Australia dalam pusingan akhir wanita dalam masa 55 minit. Dalam masa dua bulan
selepas kejayaan Terbuka British dan Terbuka Dunia, Nicol mencapai tangga
teratas dalam ranking dunia buat julung kalinya. Pada tahun yang sama, beliau
diundi oleh para ahli WISPA sebagai Pemain Terbaik WISPA 2005.

Pada usia 23 tahun, Nicol menjadi pemain skuasy #1 Dunia pada Januari 2006,
sekaligus menjadi warga Malaysia dan wanita Asia pertama yang mencapai tangga #1
Dunia dalam sukan ini. Beliau juga menjadi orang ke-12 yang memegang gelaran
unggul ini semenjak sistem ranking mulai dipakai pada April 1983. Nicol membuka
tahun 2006 dengan hambar kerana kalah dua kali kepada Vanessa Atkinson pada
bulan Februari, di kedua-dua pusingan akhir Terbuka Apawamis dan Terbuka Kuala
Lumpur. Kekalahan kepada Atkinson dua kali berturut-turut ini menyebabkan Nicol
jatuh ke tangga #2 dalam ranking dunia. Apapun, Nicol mula meningkat kembali dan
merangkul enam kejuaraan berturut-turut lalu merampas kembali kedudukan #1
dunia. Nicol berjaya mempertahankan gelaran juara Terbuka Dunia di Belfast pada
25 November 2006, dengan menewaskan Natalie Grinham dalam perlawanan akhir yang
dikatakan sebagai antara yang hebat dalam Terbuka Dunia Wanita. Beliau menjadi
atlit Malaysia pertama yang merangkul gelaran juara dunia buat kali kedua
berturut-turut, dan orang keempat yang mempertahankan Kejohanan Skuasy Terbuka
Dunia dalam sejarah. Nicol turut menggondol kejuaraan Terbuka Qatar Airways
Challenge, Kejohanan Terbuka British Dunlop, Terbuka Hong Kong, Terbuka Pulau
Pinang dan Terbuka Malaysia CIMB. Nicol mengungguli ranking WISPA Disember
dengan purata mata yang hampir dua kali banyak pesaing terdekatnya, Rachael
Grinham, dan dalam Anugerah WISPA tahunan kedua pada bulan yang sama, beliau
diundi sebagai pemain wanita terbaik buat kali kedua.

Nicol merangkul enam lagi kejuaraan pada awal tahun 2007, sebelum dikalahkan
oleh Rachael Grinham dari Australia di perlawanan akhir Terbuka British yang
berlangsung selama 87 minit. Sebulan kemudian, Nicol sekali lagi gagal
mempertahankan kejuaraan Terbuka Dunia kerana tersungkur di tangan Shelley
Kitchen di pusingan kedua dengan markah 0–9, 1–9, 9–2, 9–3, 6–9 dalam 69 minit.
Inilah kali pertama beliau gagal melayakkan diri ke dalam pusingan suku akhir
kejohanan sejak April 2004, setelah tewas kepada orang yang merampas pingat
gangsa daripadanya di Sukan Komanwel di Melbourne sembilan bulan sebelum ini.
Pada bulan Disember, Nicol memenangi anugerah Olahragawati Terbaik Asia setelah
mengatasi lebih 100 pesaing yang mewakili 25 lembaga kesukanan.

Pada tahun 2008, Nicol menggondol sepuluh kejuaraan Jelajah Dunia WISPA tanpa
kalah. Nicol David melengkapkan tahun paling berjayanya setakat ini dengan
mempertahankan kejuaraan Terbuka Hong Kong Cathay Pacific buat kali ketiga
berturut-turut pada bulan November supaya rekod tanpa kalah dalam Jelajah sejak
Oktober 2007 mencapai 53 perlawanan. Nicol meraikan setahun kalendar penuh
keduanya sebagai jaguh nombor satu dunia dalam Ranking Skuasy Dunia Wanita
Disember, maka sudah 30 tahun berturut-turut beliau bermaharajalela di tangga
teratas. Kejayaan WISPA Nicol pada tahun 2008 bermula dengan Terbuka Apawamis di
New York pada bulan Februari, diikuti dengan Terbuka KL di Malaysia, Terbuka
British di England, Terbuka Seoul di Korea Selatan, Terbuka Malaysia, Masters
Singapura, Terbuka Belanda, Terbuka Dunia di England, Qatar Classic dan Terbuka
Hong Kong. Di luar jelajah WISPA, Nicol mempertahankan kejuaraan Kejohanan Asia
dwitahunan yang kelima berturut-turut pada bulan Februari, setelah memenangi
yang pertama ketika berusia 14 tahun pada Julai 1998, kemudian menerajui pasukan
Malaysia untuk menggondol pingat gangsa di Kejohanan Pasukan Dunia Wanita di
Kaherah.

Dalam bulan ke-30 berturut-turut sebagai pemain nombor satu dunia dalam ranking
WISPA, Nicol menerajui jaguh empat teratas yang tidak berubah-ubah, iaitu
Natalie Grinham (Belanda) di tangga #2; kakaknya Rachael Grinham (Australia) di
#3; dan Natalie Grainger (Amerika Syarikat) di #4. Dalam pertandingan pertamanya
pada tahun itu, iaitu Terbuka Kuala Lumpur, rekod tanpa kalah Nicol selama 17
bulan dan 56 perlawanan akhirnya dipecah apabila beliau tewas kepada Natalie
Grainger di pusingan akhir. Selepas kekalahan itu, Nicol bangkit untuk merangkul
kejuaraan Terbuka Kepulauan Cayman yang julung kali diadakan, di mana beliau
dapat menebus kekalahannya kepada Grainger dengan kemenangan 11–8, 11-6, 11–5 di
pusingan akhir. Inilah kejuaraannya yang ke-35 dan penampilannya yang ke-50
dalam perlawanan akhir Jelajah WISPA. Seminggu kemudian, Nicol lantas memenangi
gelaran juara kedua tahun itu dengan sekali lagi mengetepikan saingan Grainger,
kali ini dengan empat set.

21 hari selepas kejuaraan Terbuka Texas, Nicol menggondol kejuaraan Terbuka
Bandaraya Seoul keduanya dengan menumpaskan Jenny Duncalf dalam empat set.
Sebulan kemudian, pada 24 Julai, beliau mempertahankan pingat emas Sukan Dunia
dengan menewaskan lawan ketatnya, Natalie Grinham dari Belanda dalam tiga set.
Seminggu kemudian, pada 1 Ogos, Nicol merangkul kejuaraan Terbuka Malaysia
kelima berturut-turut dengan menang 11–6, 11–8, 9–11, 11–7 ke atas Alison Waters
dari London setelah 60 minit berhempas-pulas. Justeru itu, Nicol menjadi jaguh
pertama yang memenangi lima kejuaraan Terbuka Malaysia berturut-turut sejak
pertandingan ini diperkenalkan pada tahun 1975.

Nicol mendominasi gelanggang skuasy dengan mengetepikan saingan Natalie Grinham
untuk memenangi kejohanan Singapore Masters yang ketiga berturut-turut, dan
kejuaraan ketiganya dalam sebulan. Beliau mengatasi Natalie dalam tiga set
dengan mata 11–9, 11–8, 11–9 untuk gelaran WISPA kelimanya dalam tahun itu.
Nicol kemudiannya mencapai satu lagi kejayaan besar dalam kerjaya skuasynya
dengan memasuki bulan ke-41 sebagai pemain nombor satu dunia dalam Ranking Dunia
Wanita September, sekaligus memintas mentornya sendiri, Sarah Fitz-Gerald
sebagai pemain yang ketiga paling lama menduduki tangga teratas ranking wanita.
Pada 12 September, Nicol tewas kepada Madeline Perry di suku akhir Terbuka
British dalam perlawanan lima set selama 76 minit; 15 hari kemudian, beliau
bangkit untuk menumpas musuh ketat Natalie Grinham di perlawanan akhir Kejohanan
Terbuka Dunia untuk menggondol kejuaraan buat kali keempat. Nicol mengakhiri
tahun ini dengan hambar setelah kalah kepada Jenny Duncalf di pusingan separuh
akhir Qatar Classic dan Terbuka AS.

Nicol memulakan tahun 2010 di tangga teratas ranking buat bulan ke-42
berturut-turut. Wajahnya muncul dalam kalendar WISPA untuk bulan Januari.
Pertandingan pertama Nicol pada tahun itu ialah Terbuka Chennai bernilai
AS$53,000 pada bulan Mac; beliau memenangi semua perlawanannya dalam tiga set,
termasuk menebus kekalahan kepada Jenny Duncalf pada akhir tahun 2009, lalu
dimahkotakan juaranya. 13 hari kemudian, di Terbuka Kuala Lumpur, Nicol
mengetepikan Omneya Abdel Kawy dari Mesir yang mengaibkan Jenny Duncalf di
separuh akhir, supaya mendapat kejuaraan WISPA kedua pada tahun itu. Inilah
kejuaraan Nicol yang keenam di Terbuka Kuala Lumpur selepas dimenanginya pada
tahun 2000, 2002, 2005, 2007 dan 2008. Nicol meneruskan kecemerlangannya
sepanjang tahun 2010 dengan menjuarai gelaran Terbuka Dunia yang “berprestij”
pada 22 September. Kemenangan Terbuka Dunia ini adalah yang kelima buat Nicol,
sekaligus menyamai rekod Sarah Fitz-Gerald untuk kejuaraan Terbuka Dunia yang
terbanyak. Pada bulan Oktober, dalam perlawanan akhir perseorangan wanita Sukan
Komanwel di Delhi, Nicol menumpaskan Jenny Duncalf 11–3, 11–5, 11–7 dalam masa
40 minit untuk meraih pingat emas. Kemudian, Nicol ke kejohanan Terbuka Mexico
WISPA yang julung kali diadakan di Toluca, di mana beliau menumpaskan Rachael
Grinham 12–10, 11–4, 11–5 untuk merangkul kejuaraan ke-34 berturut-turut.

Pada bulan November, Nicol melanjutkan rekod kecemerlangannya kepada 50
kejuaraan Jelajah Dunia WISPA keseluruhannya dengan menjuarai Qatar Classic buat
kali keempat dengan sekali lagi menewaskan Rachael Grinham 11–5, 11–8, 11–9
dalam masa 34 minit sahaja, sekaligus melengkapkan rekod tanpa kalah dengan
koleksi 12 kejuaraan WISPA sepanjang tahun 2010. Kemudian, beliau memenangi
pingat emas acara skuasy perseorangan wanita Sukan Asia dengan menumpaskan Annie
Au dari Hong Kong 11–8, 8–11, 11–6, 11–7 di Guangzhou, China. Di temasya yang
sama, beliau membantu pasukan skuasy wanita Malaysia menggondol sebutir lagi
pingat emas dalam acara skuasy berpasukan wanita dengan menumpaskan pasukan Hong
Kong juga.

Pada Februari 2011 pula, iaitu bulan ke-58-nya di tangga teratas WISPA, rentetan
tanpa kalah Nicol David selama 14 bulan akhirnya terhenti apabila beliau
dikalahkan oleh Laura Massaro dari England 9–11, 7–11, 11–9, 8–11 di Cleveland
Classic di Amerika Syarikat. Sebulan kemudian, pada awal bulan Mac, Nicol
mengetuai pasukan Malaysia ke Piala Dunia WSF di Chennai, India, tetapi beliau
direhatkan pada separuh akhir untuk memberi peluang kepada Low Wee Wern untuk
mengambil tempatnya, namun pasukan Malaysia kalah 2–1 kepada pasukan England.
Walau apapun, Nicol tetap memenangi gelaran Olahragawati Kebangsaan 2010 buat
kali kelapan pada 16 Mac 2011. Pada 20 Mac, tuah kembali menyebelahi Nicol
apabila beliau merangkul kejuaraan Terbuka Kuala Lumpur buat kali ketujuh dengan
menumpaskan Madeline Perry dari Ireland 11–6, 11–6, 11–2 dalam masa setengah jam
sahaja.

Februari 2015, Nicol David memegang kedudukan sebagai juara selama 106 bulan,
sekali gus menjadi pemegang juara paling lama bagi skuash.

1996 Terbuka Junior British – Juara Bawah-14, Terbuka Junior Scotland – Juara
Bawah-14

1997 Terbuka Junior British – Juara Bawah-14, Terbuka Junior Scotland – Juara
Bawah-16, Terbuka Junior Australia – Juara Bawah-15, Terbuka Junior Australia –
Juara Bawah-17

1998 Terbuka Junior British – Juara Bawah-16, Terbuka Junior Scotland – Juara
Bawah-17, Kejohanan Asia – Juara Perseorangan, Akhir Litar Utama Skuasy Junior
Asia – Juara Bawah-19, Sukan Asia ke-13 – Pingat Emas

1999 Terbuka Junior British – Juara Bawah-17, Kejohanan Junior Asia – Juara
Perseorangan, Kejohanan Junior Asia – Juara Pasukan, Terbuka Junior Jerman –
Juara, Terbuka Junior Malaysia – Juara, Juara Junior Sedunia

2001 Kejohanan Junior Asia – Juara Perseorangan, Kejohanan Junior Asia – Juara
Pasukan, Juara Junior Sedunia (2)

2002 Kejohanan Asia – Juara Perseorangan (3), Kejohanan Asia – Juara Pasukan,
Sukan Komanwel 2002 Beregu Campuran – Pingat Perak, Sukan Asia ke-14 – Pingat
Perak

2006 Kejohanan Asia – Juara Perseorangan (5), Kejohanan Asia – Juara Pasukan,
Sukan Asia ke-15 – Pingat Emas

2010 Kejohanan Asia – Juara Perseorangan (7), Sukan Komanwel - Emas
Perseorangan, Sukan Komanwel - Gangsa Beregu Campuran, Sukan Asia - Emas
Perseorangan(3), Sukan Asia - Emas Pasukan



https://ms.wikipedia.org/wiki/Keputusan_Pilihan_raya_umum_Malaysia_2013_mengikut_parlimen

Berikut merupakan keputusan pilihan raya pilihan raya umum Malaysia mengikut
parlimen. Ahli parlimen berikut akan mewakili Malaysia sejak sidang parlimen
pertama dibubarkan.

Sejarah: Merupakan campuran beberapa Parti utama di Malaysia. Ia dibentuk pada
1973 bagi menggantikan Parti Perikatan. Parti ini merupakan Parti yang lama
memerintah Malaysia semenjak dari Persekutuan Tanah Melayu (Malaya) pada tahun
1957 hingga kini. Walaupun Barisan Nasional memerintah Malaysia dengan begitu
lama. Pilihan Raya Umum 2013, Barisan Nasional tidak dapat menguasai negeri
Selangor,Pulau Pinang dan Kelantan serta Wilayah Persekutuan Kuala Lumpur.

(Pembangkang) Parti Islam Se-Malaysia (PAS) Ideologi:
Islamisme-Demokrasi-Fundamentalisme Islam

(Pembangkang) Parti Tindakan Demokratik (DAP) Ideologi: Liberal Sosial-Keadilan
Sosial-Demokrasi Sosial-Progresivism

Sejarah: Parti politik Malaysia yang berbentuk pelbagai kaum,sekular dan
sosialisme Demokratik. Ditubuhkan pada 18 Mac 1966. Parti ini ialah salah satu
daripada Parti pembangkang yang berpengaruh di Malaysia ini. Parti ini juga
mempunyai tiga negeri yang kuat penyokongnya iaitu di negeri Pulau Pinang, Perak
dan Wilayah Persekutuan Kuala Lumpur. Parti ini telah pun menawan negeri Pulau
Pinang pada Pilihan Raya Umum 2013.

(Pembangkang) Parti Keadilan Rakyat (PKR) Ideologi: Keadilan
sosial-Progresif-Liberal sosial-Sekular

(Pembangkang) Parti Amanah Negara (Amanah) Ideologi: Islam - Demokrasi Sejarah:
Parti ini terdiri daripada ramai bekas penyokong PAS. Parti ini mempunyai ramai
penyokong iaitu di negeri Selangor, Perak, Kelantan dan Terengganu.

(Pembangkang) Parti Pribumi Bersatu Malaysia (Bersatu) Ideologi: Nasionalisme
Melayu -Islamisme -Konservatif

* Pecahan jumlah kerusi di setiap wilayah persekutuan/negeri dibundarkan kepada
peratus yang terdekat



https://ms.wikipedia.org/wiki/Rusia

Rusia (Rusia: Россия, tr. Rossiya,IPA: [rɐˈsʲijə]  ( dengar)), atau nama
rasminya Persekutuan Rusia (Rusia: Российская Федерация, tr. Rossiyskaya
Federatsiya,IPA: [rɐˈsʲijskəjə fʲɪdʲɪˈratsɨjə]  ( dengar)) atau sekadar Rusia,
ialah sebuah negara yang terletak di Eurasia utara. Ia merupakan sebuah negara
republik persekutuan separa berpresiden yang terdiri daripada 83 subjek
persekutuan. Dari barat laut ke tenggara, Rusia bersempadan dengan Norway,
Finland, Estonia, Latvia, Lithuania dan Poland (kedua-duanya dengan wilayah
Kaliningrad), Belarus, Ukraine, Georgia, Azerbaijan, Kazakhstan, China,
Mongolia, dan Korea Utara. Ia juga bersempadan laut dengan Jepun melalui Laut
Okhotsk, dan Amerika Syarikat melalui Selat Bering. Pada keluasan 17,075,400
kilometer persegi (6,592,800 bt persegi), Rusia ialah negara terbesar di dunia
yang meliputi hampir satu persembilan kawasan daratan di seluruh Bumi. Rusia
juga negara kesembilan teramai penduduk dengan 143 juta orang. Wilayahnya
menjangkau seluruh Asia utara dan 40% tanah Eropah, merangkumi 9 zon waktu serta
pelbagai jenis persekitaran dan rupa bumi. Rusia memiliki rizab galian dan
sumber tenaga yang terbesar di dunia. Ia juga mempunyai hutan simpan terbesar di
dunia, dan tasik-tasiknya mengandungi kira-kira satu perempat air tawar sedunia.

Sejarah negara ini bermula dengan kebangkitan bangsa Slav Timur sebagai kelompok
yang terkenal di Eropah pada abad ke-3 hingga ke-8 Masihi. Ditubuhkan dan
diperintah oleh bangsawan pahlawan Varyag dan pewaris-pewarisnya, pendahulu
Rusia moden, Kievan Rus', bangkit pada abad ke-9 dan memeluk agama Kristian
Ortodoks daripada Empayar Byzantium pada tahun 988, maka bermulanya pergabungan
budaya Byzantium dan Slavik yang membentuk kebudayaan Rusia untuk alaf yang
berikutnya. Kievan Rus' akhirnya berpecah kepada beberapa negara kecil;
kebanyakan tanah Rus' akhirnya ditakluki oleh penjajah Mongol lalu menjadi
negeri ufti kepada bangsa Angkatan Kencana yang berpindah-randah. Duci Agung
Moscow lambat-laun menyatukan semula negeri-negeri Rusia di sekelilingnya,
mencapai kemerdekaan daripada Angkatan Kencana, lalu menguasai pusaka kebudayaan
dan politik Kievan Rus'. Menjelang abad ke-18, bangsa Rusia makin meluas melalui
penaklukan, pengilhakan, dan penjelajahan untuk menjadi Empayar Rusia yang
merupakan empayar ketiga terbesar dalam sejarah yang terbentang dari Poland di
Eropah hingga Alaska di Amerika Utara.

Rusia memantapkan kekuasaan dan pengaruh di seluruh dunia sejak zaman Empayar
Rusia hingga menjadi juzuk terbesar dan teraju Kesatuan Soviet, negara sosialis
menurut perlembagaan yang pertama di dunia yang diiktiraf sebagai sebuah kuasa
terbesar yang memainkan peranan penting dalam kemenangan Kuasa Berikat dalam
Perang Dunia Keuda. Zaman Soviet menyaksikan pencapaian teknologi terhebat pada
abad ke-20, seperti penerbangan angkasa manusia pertama di dunia. Persekutuan
Rusia ditubuhkan ekoran pembubaran Kesatuan Soviet pada tahun 1991, tetapi
diakui sebagai kesinambungan keperibadian negara Soviet yang sah. Rusia
mempunyai ekonomi ke-10 terbesar di dunia dari segi KDNK nominal atau keenam
terbesar dari segi pariti kuasa beli, dengan perbelanjaan ketenteraan nominal
kelima terbesar. Rusia ialah salah satu daripada lima negara bersenjata nuklear
sah yang memiliki simpanan senjata pemusnah besar-besaran yang terbanyak di
dunia. Rusia ialah sebuah kuasa besar dan anggota tetap Majlis Keselamatan PBB,
sebuah anggota G8, G20, Majlis Eropah, Kerjasama Ekonomi Asia-Pasifik,
Pertubuhan Kerjasama Shanghai, Komuniti Ekonomi Eurasia, Pertubuhan Keselamatan
dan Kerjasama di Eropah (OSCE), dan juga anggota teraju Komanwel Negara-Negara
Merdeka.

Nama asal negara ini ialah Rus' (Русь), sebuah negara zaman pertengahan yang
diduduki oleh kaum Slav Timur. Akan tetapi, nama khas ini lebih menonjol
kemudian, maka negara ini mendapat gelaran "Russkaya Zemlya" (Русская Земля),
iaitu "Tanah Rus'". Untuk membezakan negara ini daripada negeri-negeri lain yang
berasal daripadanya, ia digelar Kievan Rus' dalam kerja historiografi moden.

Nama Rus' ada satu nama Latin lama itu Ruthenia yang lazimnya digunakan untuk
kawasan barat dan selatan Rus' yang berdekatan dengan rantau Eropah Katolik.
Nama negara ini sekarang, "Rossiya" (Россия), berasal dari nama Rus' versi
Yunani iaitu Rosía (Ρωσία) iaitu nama Kievan Rus' dalam Empayar Byzantium.

Sejarah Rusia bermula dengan kisah silam kaum Slav Timur dan Fino-Ugrik. Sebuah
negara bernama Garðaríki ("alam bandar-bandar") yang berpusat di Novgorod
ditubuhkan oleh seorang penghulu Varyag bernama Rurik pada tahun 862 (permulaan
tradisi sejarah Rusia). Kievan Rus', negara Slav Timur bersatu yang pertama,
ditubuhkan oleh pewaris Rurik, Oleg dari Novgorod pada tahun 882. Negara ini
memeluk agama Kristian daripada Empayar Byzantium pada tahun 988, maka
bermulanya persepaduan kebudayaan Bizantium dan Slav yang mencorakkan budaya
Rusia selama seabad yang seterusnya. Kievan Rus' akhirnya cerai-berai akibat
Serangan Mongol terhadap Rus' pada tahun 1237–1240. Ketika itu, munculnya
sebilangan kuasa serantau, khususnya Novgorod dan Pskov, yang merebut warisan
budaya dan politik Kievan Rus'.

Selepas abad ke-13, Moscow mulai mendominasi bekas pusat kebudayaan itu. Pada
tahun 1547, Adipati Agung Ivan Ganas ditabalkan sebagai Tsar pertama Rusia.
Menjelang abad ke-18, Duci Agung Moscow berkembang menjadi Empayar Rusia yang
terbentang luas dari Komanwel Poland-Lithuania ke arah timur hingga Lautan
Pasifik. Peluasan wilayah ke arah barat mencelikkan lagi kefahaman Rusia akan
betapa terpisahnya dariada seluruh Eropah, sekaligus memecahkan keterpencilan
yang dialaminya pada awal peluasan. Rejim demi rejim yang bersilih-ganti pada
abad ke-19 menangani tekanan sedemikian dengan pembaharuan yang tidak
bersungguh-sungguh serta penindasan. Perhambaan di Rusia dimansuhkan pada tahun
1861, tetapi pemansuhan itu tercapai atas dasar-dasar yang tidak menyebelahi
kaum petani dan terus menghangatkan lagi tekanan untuk berrevolusi. Dari masa
pemansuhan perhambaan hingga meletusnya Perang Dunia Pertama pada tahun 1914,
pembaharuan Stolypin, perlembagaan 1906 dan Duma Negara melakukan perubahan
ketara pada ekonomi dan politik Rusia,tetapi tsar (maharaja) masih tidak sanggup
melepaskan pemerintahan autokrasi atau berkongsi kuasa. Akhirnya, kerakusan
kuasa kerabat diraja membawa padah kepada Tsar Nikolai II selaku Maharaja
terakhir yang digulingkan di penghujung Perang Dunia Pertama.

Revolusi Rusia pada tahun 1917 dicetuskan oleh keruntuhan ekonomi, kelelahan
daripada berperang, dan ketidakpuasan hati rakyat terhadap sistem kerajaan
autokratik, sehingga pemerintahan beraja diganti oleh kerajaan sementara
campuran liberal dan sosialis sederhana, tetapi kegagalan dasar-dasar mereka
menyebabkan pada 25 Oktober, tampuk pemerintahan negara ini jatuh di tangan
Bolshevik Komunis yang memerintah secara sistem satu parti mulai tahun 1918.
Pada tahun 1922, Rusia bersama beberapa republik lain di Eropah Timur yang
memeluk fahaman sosialis membentuk Kesatuan Soviet, sebuah negara berasaskan
ideologi komunisme yang kemudiannya disertai oleh beberapa lagi republik
sosialis yang berjiran dengannya di Eropah Timur dan Asia Barat dan Tengah.
Bagaimanapun, pendekatan sosialisme yang diamalkan oleh Kesatuan Soviet
berbeza-beza dari zaman ke zaman, bermula dengan ekonomi campuran dan
kepelbagaian masyarakat dan kebudayaan pada tahun 1920-an yang digantikan oleh
ekonomi perancangan pusat dan kezaliman zaman Joseph Stalin hingga "zaman
genangan" pada 1980-an. Di sebalik keperitan itu, Kesatuan Soviet tetap melakar
detik-detik terpenting dalam sejarah manusia, misalnya menyertai Pihak Berikat
yang menjadi pihak yang menang dalam Perang Dunia Kedua (1937–1945) ke atas
ancaman Kuasa Paksi (Jerman Nazi dan Empayar Jepun), cuba meluaskan ideologi dan
pengaruh Komunisme ke seluruh dunia hingga membimbangkan Amerika Syarikat dan
kuasa-kuasa lain lalu mencetuskan Perang Dingin yang berlarutan sejak akhir
Perang Dunia hingga akhir 1980-an; melancarkan satelit buatan manusia pertama
serta menghantar manusia pertama, Yuri Gagarin, ke angkasa lepas. Pada akhir
1980-an, akibat kelemahan struktur ekonomi dan politik yang makin meruncing,
kepimpinan Komunis melakukan pembaharuan besar-besaran yang menyebabkan
tumbangnya Kesatuan Soviet.

Semenjak ditubuhkan pada tahun 1991, Persekutuan Rusia diakui sebagai pewaris
sah kepada Kesatuan Soviet di mata dunia. Bagaimanapun, Rusia kehilangan taraf
kuasa terbesarnya kerana berdepan dengan cabaran getir dalam usahanya untuk
membentuk sistem politik dan ekonomi pasca-Soviet yang baru. Dengan menggugurkan
ekonomi terancang sosialis dan pemiliknegaraan harta dari zaman Soviet, Rusia
cuba membina ekonomi yang berunsur kapitalisme pasaran tetapi tidak kurang
mendapat hasil yang memilukan. Sehingga hari ini, Rusia mewarisi banyak
kesinambungan budaya politik dan struktur sosialnya daripada zaman silam tsar
dan Soviet.

Menurut Perlembagaan Rusia, negara ini merupakan persekutuan dan republik separa
berpresiden, yang mana Presiden ialah ketua negara dan Perdana Menteri ialah
ketua kerajaan. Persekutuan Rusia pada dasarnya berstruktur demokrasi
berperwakilan berbilang parti, dengan kerajaan persekutuan yang terdiri daripada
tiga cabang:

Presiden dipilih oleh rakyat mengundi untuk penggal enam tahun (layak hingga dua
penggal sahaja, tetapi bukan penggal ketiga berturut-turut). Jemaah Menteri
terdiri daripada Perdana Menteri dan timbalan-timbalan, menteri-menteri, dan
individu-individu lain yang terpilih; kesemua mereka dilantik oleh Presiden atas
nasihat Perdana Menteri (sementara pelantikan Perdana Menteri memerlukan
persetujuan Duma Negara). Parti-parti politik utama di Rusia termasuk Rusia
Bersatu, the Parti Komunis, the Parti Demokratik Liberal Rusia, dan Rusia Adil.

Para pemerhati Barat telah mengutarakan persoalan sejauh mana sistem politik
Rusia menyamai gagasan demokrasi liberal Barat. Para akademik sering bersungut
mengenai kesukaran mengelaskan sistem politik rusia Rusia. Menurut Steve White,
sewaktu kepresidenan Putin, Rusia menegaskan tiada niatnya untuk menubuhkan
"edisi kedua" sistem politik Amerika atau British, sebaliknya mengidamkan sistem
yang lebih dekat dengan tradisi dan keadaan Rusia sendiri. Richard Sakwa menulis
bahawa kerajaan Rusia bahawa kerajaan Rusia dianggap sah tanpa keraguan oleh
majoriti besar rakyat Rusia dan berusaha menyampaikan barangan awam tanpa
menggunakan cara-cara di luar batas demokrasi, namun masih dipertikaikan sama
ada sistem demokrasi ini semakin tidak liberal atau terpencar.

Mengikut undang-undang antarabangsa, Persekutuan Rusia diakui sebagai negara
pewaris Kesatuan Soviet. Rusia masih melaksanakan komitmen antarabangsa KRSS dan
mengambil alih kerusi tetap KRSS dalam Majlis Keselamatan PBB, dan juga
keanggotaan dalam pelbagai pertubuhan antarabangsa yang lain, hak-hak dan
kewajipan mengikut perjanjian antarabangsa, dan harta-harta dan hutang-hutang
Kesatuan Soviet. Rusia mengamalkan dasar luar negara yang pelbagai. Pada tahun
2009, Rusia menjalin hubungan diplomatik dengan 191 negara serta mempunyai 144
kedutaan. Dasar luar ditentukan oleh Presiden dan dilaksanakan oleh Kementerian
Hal Ehwal Luar Rusia.

Selaku satu daripada lima anggota tetap Majlis Keselamatan PBB, Rusia memainkan
peranan penting dalam memastikan keamanan dan keselamatan antarabangsa. Rusia
mengambil bahagian dalam Kuartet Timur Tengah dan perundingan enam negara dengan
Korea Utara. Rusia menganggotai Kumpulan Lapan (G8) negara berindustri, Majlis
Eropah, Pertubuhan Keselamatan dan Kerjasama di Eropah dan Kerjasama Ekonomi
Asia-Pasifik. Rusia biasa memainkan peranan kepimpinan dalam
pertubuhan-pertubuhan serantau seperti Komanwel Negara-negara Merdeka, Komuniti
Ekonomi Eurasia, Pertubuhan Perjanjian Keselamatan Bersama, dan Pertubuhan
Kerjasama Shanghai. Semenjak Kesatuan Soviet dibubarkan, Rusia telah mengeratkan
hubungan yang lebih mesra dengan NATO. Majlis NATO-Rusia ditubuhkan pada tahun
2002 untuk membolehkan 26 Sekutu dan Rusia bekerjasama sebagai rakan setara
untuk mengejar peluang berusaha sama.

Rusia turut menjalin hubungan yang utuh dan positif dengan negara-negara BRIC
yang lain. Baru-baru ini, negara ini turut ingin mengukuhkan hubungan khususnya
dengan Republik Rakyat China dengan menandatangani Perjanjian Persahabatan serta
membina Talian paip minyak Trans-Siberia yang bertujuan memenuhi keperluan
tenaga China.

Tentera Rusia terdiri daripada Tentera Darat, Tentera Laut, dan Tentera Udara.
Juga terdapat tiga angkatan pertahanan bebas, iaitu Pasukan Roket Strategik,
Angkatan Angkasa Tentera, dan Pasukan Payung Terjun. Pada tahun 2006, tentera
Rusia dianggotai oleh 1.037 juta kakitangan yang aktif bertugas. Semua
warganegara lelaki berusia 18–27 tahun wajib dikerah ke dalam Tentera selama
setahun.

Rusia mempunyai simpanan senjata nuklear terbesar di dunia, dan juga armada
kapal selam misil balistik kedua terbesar dan satu-satunya negara selain Amerika
Syarikat yang mempunyai pasukan pengebom strategik moden. Pasukan kereta kebal
Rusia adalah yang terbesar di dunia, manakala tentera laut dan udaranya adalah
antara yang tergagah.

Negara ini mempunyai industri persenjataan yang besar dan buatan tempatan
sepenuhnya, iaitu mengeluarkan majoriti besar kelengkapan tentera sementara
hanya mengimport sedikit senjata. Rusia ialah pembekal senjata terunggul di
dunia sejak tahun 2001, kerana menyumbangkan sekitar 30% jualan senjara sedunia
serta mengeksport senjata ke kira-kira 80 negara.

Perbelanjaan ketenteraan kerajaan rasmi pada tahun 2008 adalah $58 bilion, iaitu
yang kelima terbesar di dunia, namun pelbagai pihak mendakwa bahawa perbelanjaan
tentera Rusia jauh lebih tinggi daripada itu.

Persekutuan Rusia terdiri daripada 83 subjek persekutuan. Subjek-subjek ini
mempunyai perwakilan yang sama rata, iaitu dua wakil bagi setiap satu, di Majlis
Persekutuan. Bagaimanapun, subjek-subjek ini berbeza dari segi tahap
autonominya.

Subjek-subjek persekutuan dikumpulkan kepada lapan daerah persekutuan, setiap
satunya ditadbir oleh seorang duta lantikan Presiden Rusia. Berbeza dengan
subjek persekutuan, daerah persekutuan ini bukan peringkat kerajaan subnasional,
sebaliknya merupakan tahap pentadbiran dalam kerajaan persekutuan. Duta daerah
persekutuan berkhidmat sebagai penghubung antara subjek-subjek dan kerajaan
persekutuan, dan bertanggungjawab terutamanya untuk memantau kepatuhan
subjek-subjek dengan undang-undang persekutuan.

Rusia ialah negara yang terbesar di dunia; jumlah keluasannya ialah 17,075,400
kilometer persegi (6,592,800 bt persegi). Terdapat 23 Tapak Warisan Dunia, 40
simpanan biosfera UNESCO, 40 taman negara dan 101 simpanan alam. Ia terletak di
antara garis lintang 41° hingga 82° U, dan garis bujur 19° T hingga 169° B.

Rusia kaya sekali dengan asas sumber semula jadi, termasuk simpanan besar kayu
balak, petroleum, gas asli, arang, bijih dan sumber-sumber galian yang lain.

Jarak perpisahan antara dua titik yang terpanjang di bumi Rusia adalah 8,000 km
(4,971 bt) sepanjang garis geodesi. Titik-titik tersebut ialah: sempadan dengan
Poland pada Tetanjung Vistula sepanjang 60 km (37 bt) yang memisahkan Teluk
Gdańsk dengan Lagun Vistula; dan yang paling jauh di tenggara di Kepulauan
Kuril. Jarak perpisahan terjauh sepanjang garis bujur pula 6,600 km (4,101 bt)
sepanjang garis geodesi, dari Tetanjung Vistula di barat hingga Pulau Diomede
Besar di timur. Persekutuan Rusia meliputi sembilan zon waktu.

Kebanyakan bumi Rusia terdiri daripada dataran terbentang luas yang dikuasai
oleh steppe di selatan dan hutan di utara, serta tundra di sepanjang pantai
utara. Rusia memiliki 10% jumlah tanah suai tani di dunia. Banjaran gunung
terletak sepanjang sempadan selatan, seperti Kaukasus (termasuk Mount Elbrus,
iaitu puncak tertinggi di Rusia dan Eropah pada 5,642 m (18,510 ka)) dan Altai
(termasuk Mount Belukha, iaitu puncak tertinggi di Siberia di luar Timur Jauh
Rusia pada 4,506 m (14,783 ka)); dan juga di rantau timur, seperti Banjaran
Verkhoyansk atau gunung-gunung berapi di Semenanjung Kamchatka (termasuk
Klyuchevskaya Sopka, iaitu gunung berapi hidup yang tertinggi di Eurasia dan
puncak tertinggi Rusia Asia pada 4,750 m (15,584 ka) atas paras laut).
Pergunungan Ural yang kaya dengan sumber galian, membentuk banjaran
utara-selatan yang menandai sempadan benua Eropah dan Asia.

Kepanjangan garis tepi pantai seluruh Rusia berjumlah 37,000 km (22,991 bt)
sepanjang Lautan Artik dan Pasifik, di samping juga laut-laut Baltik, Azov,
Hitam san Kaspia. Laut-laut Barents, Putih, Kara, Laptev, Siberia Timur,
Chukchi, Bering, Okhotsk, dan Jepun berhubung dengan Rusia melalui lautan-lautan
Artik dan Pasifik. Antara pulau-pulau utama di Rusia ialah Novaya Zemlya, Tanah
Franz Josef, Severnaya Zemlya, Kepulauan Siberia Baru, Pulau Wrangel, Kepulauan
Kuril, dan Sakhalin. Kepulauan Diomede (satu dikuasai oleh Rusia, satu lagi oleh
A.S.) hanya terpisah 3 km (1.9 bt), dan Pulau Kunashir terletak kira-kira 20 km
(12.4 bt) dari Hokkaidō, Jepun.

Rusia mempunyai ribuan sungai dan jasad air tawar pedalaman yang membekalkannya
salah sebuah sumber air permukaan yang terbesar di dunia. Jasad air tawar yang
terbesar dan terpenting di Rusia ialah Tasik Baikal, iaitu tasik air tawar yang
terdalam, terjernih, tertua dan terluas di dunia. Tasik Baikal sahaja
mengandungi lebih satu perlima air permukaan tawar sedunia. Tasik-tasik besar
yang lain termasuk Ladoga dan Onega, dua tasik terbesar di Eropah. Rusia
mengekori Brazil sahaja dari segi isipadu jumlah sumber air boleh baharu.
Daripada 100,000 batang sungai di Rusia, Sungai Volga adalah yang paling
terkenal, bukan sahaja kerana ia sungai terpanjang di Eropah, malah memainkan
peranan penting dalam sejarah Rusia. Sungai-sungai Ob, Yenisey,Lena dan Amur di
Siberia juga adalah antara sungai terpanjang di dunia.

Kebesaran bumi Rusia dan betapa jauhnya banyak kawasan dari laut menyebabkan
negara dikuasai oleh iklim kebenuaan lembap yang menonjol di seluruh negara
kecuali kawasan tundra dan tenggara terjauh. Kawasan pergunungan di selatan
menghalang aliran jisim udara yang hangat dari Lautan Hindi, sementara dataran
di barat dan utara mendedahkan negara kepada pengaruh Artik dan Antartik.

Sebahagian besar Rusia Eropah Utara dan Siberia mempunyai iklim subartik dengan
musim sejuk yang melampau di kawasan pedalaman Siberia Timur Laut (terutamanya
Republik Sakha, di mana terletaknya Kutub Kesejukan Utara dengan suhu terendah
−71.2 °C or −96.2 °F), tetapi lebih sederhana di tempat lain. Jaluran tanah di
sepanjang pesisiran Lautan Artik dan juga kepulauan Artik Rusia mengalami iklim
kutub.

Bahagian pantai Jajahan Krasnodar di Laut Hitam, terutamanya di bandar Sochi,
mengalami iklim subtropika lembap dengan musim sejuk yang sederhana dan lembap.
Di sebahagian besar Siberia Timur dan Timur Jauh, musim sejuknya lebih kering
daripada musim panas, manakala tempat-tempat lain menerima kerpasan yang lebih
sama-rata di setiap musim. Kerpasan musim sejuk di sebahagian besar negara
lazimnya turun dalam bentuk salji. iklim separa gersang dialami di kawasan di
sepanjang Volga Hilir dan pantai Laut Kaspia, serta beberapa tempat di Siberia
paling selatan.

Di sebahagian besar bumi Rusia hanya terdapat dua musim yang ketara, iaitu musim
sejuk dan musim panas; musim bunga dan luruh pula merupakan kala perubahan yang
singkat antara suhu teramat rendah dan suhu teramat tinggi. Bulan tersejuk ialah
Januari (atau Februari di tepi pantai), manakala yang terpanas ialah Julai.
Memang biasa julat suhu begitu besar. Pada musim sejuk, suhunya makin sejuk dari
selatan ke utara, dan dari barat ke timur. Musim panasnya juga agak panas,
walaupun di Siberia. Kawasan yang paling kering ialah pedalaman benua.

Dataran Eropah Timur, juga dikenali sebagai Dataran Rusia, dilitupi dengan
secara jujukan (dari utara ke selatan) tundra Artik, hutan konifer (taiga),
hutan campur dan daun lebar, padang rumput (steppe), dan separa gurun (dekat
Laut Kaspia), kerana perubahan dalam vegetasi mencerminkan perubahan dalam
iklim. Siberia juga serupa jujukannya tetapi lebih dikuasai taiga. Rusia
mempunyai kawasan hutan simpan terbesar di dunia yang bergelar "paru-paru
Eropah", dan keda terbesar di dunia selepas hutan hujan Amazon dari segi karbon
dioksida yang diserapnya.

Di Rusia terdapat 266 spesies mamalia dan 780 spesies burung yang dikenal pasti.
Sejumlah 415 spesies haiwan telah disenaraikan dalam Buku Data Merah Persekutuan
Rusia pada tahun 1997 dan kini dilindungi di sisi undang-undang.

Rusia mengamalkan ekonomi pasaran dan amat kaya dengan sumber alam, terutamanya
petroleum dan gas asli. Ekonominya adalah yang ke-10 terbesar di dunia dari segi
KDNK nominal dan ke-6 terbesar dari segi pariti kuasa beli. Semenjak awal abad
ke-21, penggunaan domestik yang lebih tinggi serta kestabilan politik yang
meningkat telah memangkinkan pertumbuhan ekonomi di Rusia. Negara ini menutup
tirai tahun 2008 dengan sembilan tahun pertumbuhan berturut-turut dengan purata
kadar 7% setahun. Pertumbuhan ekonomi ini banyak didorong oleh perkhidmatan dan
barangan bukan dagangan untuk pasaran tempatan, daripada penggalian minyak atau
bahan galian dan eksport. Purata gaji di Rusia adalah $640 sebulan pada awal
tahun 2008, iaitu naik $80 pada tahun 2000. Kira-kira 13.7% orang Rusia hidup di
bawah ambang kemiskinan negara pada tahun 2010,kesusutan besar dari 40% sewaktu
kemuncak kemelut ekonomi pasca-Soviet pada tahun 1998. Kadar pengangguran di
Rusia adalah 6% pada tahun 2007, iaitu turun 12.4% pada tahun 1999. Golongan
menengah telah tumbuh dari hanya 8 juta orang pada tahun 2000, kepada 55 juta
orang pada tahun 2006.

Minyak, gas asli, logam, dan kayu balak menyumbangkan lebih 80% eksport Rusia ke
luar negara. Bagaimanapun, sejak 2003, kepentingan eksport sumber alam kepada
ekonomi mula merosot kerana pasaran tempatan makin kukuh. Walaupun harga tenaga
lebih tinggi, namun minyak dan gas hanya menyumbangkan 5.7% KDNK Rusia.
Pendapatan eksport minyak membolehkan Rusia meningkatkan rizab asingnya dari
$12 bilion pada tahun 1999 hingga $597.3 bilion pada 1 Ogos 2008, menjadikannya
rizab tukaran asing ketiga terbanyak di dunia. Dasar makroekonomi di bawah
Menteri Kewangan Alexei Kudrin diakui cermat dan kukuh, dengan lebihan
pendapatan disimpan dalam Dana Penstabilan Rusia. Pada tahun 2006, Rusia
membayar balik kebanyakan hutang asing yang dahulu benar-benar di keliling
pinggangnya, sehingga ia tinggal dengan antara hutang asing yang terendah di
kalangan negara-negara ekonomi besar. Dana Penstabilan ini membantu Rusia
bangkit daripada krisis kewangan global dalam keadaan yang lebih sihat daripada
yang dijangka oleh ramai pakar.

Undang-undang cukai yang lebih ringkas dan diperkemas sejak tahun 2001,
mengurangkan beban cukai ke atas rakyat sambil meningkatkan pendapatan negara
secara mendadak. Rusia mengenakan kadar cukai rata sebanyak 13%, menjadikannya
negara yang sistem cukai peribadi yang kedua paling menarik untuk pengurus
tunggal di dunia selepas Emiriah Arab Bersatu. Menurut Bloomberg, Rusia dianggap
agak di hadapan kebanyakan negara kaya sumber yang lain dari segi pembangunan,
dengan sejarah yang lama sekali dalam pendidikan, sains dan perindustrian.
Negara ini lebih ramai lepasan pendidikan tinggi berbanding mana-mana negara
lain di Eropah.

Perkembangan ekonomi negara agak tidak sama rata dari segi geografi. Kawasan
Moscow menyumbangkan kongsian KDNK negara yang besar sekali. Satu lagi masalah
ialah pemodenan prasarana yang makin menua dan serba kekurangan setelah
bertahun-tahun terbiar tanpa jagaan pada 1990-an; kerajaan mengumumkan bahawa
$1 trilion akan dilaburkan dalam pembangunan prasarana menjelang tahun 2020.

Jumlah keluasan tanah pertanian di Rusia dianggarkan adalah 1,237,294 km2 pada
tahun 2005, iaitu yang keempat terbesar di dunia. Pada tahun 1999–2009, sektor
pertanian Rusia menunjukkan pertumbuhan beransur-ansur, sehingga ia menjadi
pengimport bijian kepada pengeksport bijian ketiga terbesar selepas Kesatuan
Eropah dan Amerika Syarikat. Pengeluaran daging pula tumbuh dari 6,813,000 tan
pada tahun 1999, hingga 9,331,000 tan pada tahun 2008.

Pemulihan sektor pertanian ini disokong oleh dasar kredit kerajaan yang membantu
para petani kecilan dan ladang-ladang korporat swasta besar yang dahulunya
merupakan kolkhoz Soviet dan masih memiliki sebahagian besar tanah pertanian.
Ladang besar tertumpu pada pengeluaran bijian dan hasil ternak, manakala ladang
rumah tangga kecil pula menghasilkan sebahagian besar hasil tanaman kentang,
sayur-sayuran dan buah-buahan.

Dengan jalan masuk ke tiga lautan dunia, iaitu Atlantik, Artik dan Pasifik,
sektor perikanan Rusia adalah sebuah pembekal utama kepada bekalan ikan sedunia.
Jumlah tangkapan ikan pada tahun 2005 ialah 3,191,068 tan. Eksport dan import
ikan dan hasil laut banyak meningkat akhir-akhir ini, masing-masing mencatat
$2,415 juta dan $2,036 juta pada tahun.

Baru-baru ini, Rusia sering disifatkan oleh pihak media sebagai sebuah kuasa
terbesar tenaga. Negara ini menyimpan rizab gas asli yang terbanyak, rizab
petroleum yang kelapan terbanyak, dan rizab arang yang kedua terbanyak di dunia.
Rusia ialah negara pengeluar dan pengeksport gas asli nombor satu di dunia, dan
juga pengeksport petroleum kedua terbesar dan pengeluar petroleum terbesar,
walaupun terpaksa merebut gelaran pengeluar minyak nombor satu dengan Arab Saudi
sepanjang masa. Russia merupakan pengeluar elektrik yang ketiga terbesar dan
pengeluar tenaga boleh baharu yang kelima terbesar di dunia berkat kemajuan
pengeluaran hidroelektrik di negara. Loji kuasa hidro yang besar melata-lata
dibina di Rusia Eropah sepanjang sungai-sungai besar seperti Sungai Volga. Rusia
Asia juga tidak kurang stesen jana kuasa besar, tetapi potensi hidroelektrik
yang besar di Siberia dan Timur Jauh masih kurang dieksploitasi.

Rusia merupakan negara pertama yang membangunkan kuasa nuklear awam serta
membina loji kuasa nuklear yang pertama di dunia. Kini, negara ini merupakan
pengeluar tenaga nuklear keempat terbesar, di mana semua kuasa nuklear di Rusia
diuruskan oleh Perbadanan Negara Rosatom. Sektor ini berkembang pesat dengan
tujuan meningkatkan jumlah kongsian tenaga nuklear dari 16.9% sekarang ke 23%
menjelang tahun 2020.

Pengangkutan rel di Rusia banyak dikawal oleh monopoli syarikat milik negara,
Perkhidmatan Kereta Api Rusia yang menyumbangkan lebih 3.6% KDNK Rusia serta
menguruskan 39% jumlah trafik barang angkutan (termasuk talian paip) dan lebih
42% trafik penumpang. Jumlah kepanjangan landasan kereta api kegunaan umum
mencecah 85,500 km, iaitu yang kedua terpanjang di dunia selepas Amerika
Syarikat. Lebih 44,000 km landasan telah dielektrikkan, iaitu jumlah yang
terbesar di dunia; selain itu terdapat landasan-landasan pengangkut bukan am
yang sepanjang lebih 30,000 km. Berbeza dengan negara-negara lain, landasan
kereta api di Rusia memakai tolok lebar 1,520 mm (4 kaki 11 27⁄32 in), kecuali
landasan 957 km yang memakai tolok 1,067 mm (3 kaki 6 in) di Pulau Sakhalin.
Landasan kereta api yang paling terkenal di Rusia ialah Trans-Siberia (Transsib)
yang meliputi tujuh zon waktu dan menyediakan khidmat-khidmat perjalanan sehala
tanpa henti yang terpanjang di dunia, iaitu Moscow-Vladivostok (9,259 km,
5,753 mi), Moscow–Pyongyang (10,267 km, 6,380 mi) dan Kiev–Vladivostok
(11,085 km, 6,888 mi).

Pada tahun 2006, Rusia mempunyai jalan raya berjumlah 33,000 km, yang mana
755,000 km berturap. Dengan keluasan tanah yang begitu besar, kepadatan jalan
raya di Rusia adalah yang terendah di kalangan negara-negara G8 dan BRIC.

Jalan air pedalaman di Rusia yang sebanyak 102,000 km kebanyakannya terdiri
daripada sungai atau tasik semula jadi. Di bahagian Eropah negara ini,
lembangan-lembangan sungai utama dihubungkan oleh serangkaian saliran. Ibu
negara Rusia, Moscow, diberi timangan "the port of the five seas" kerana ada
sambungan jalan air ke laut-laut Baltik, Putih, Kaspia, Azov dan Hitam.

Antara pelabuhan-pelabuhan laut utama di Rusia ialah Rostov-on-Don di Laut Azov,
Novorossiysk di Laut Hitam, Astrakhan dan Makhachkala di Laut Kaspia,
Kaliningrad dan St Petersburg di Laut Baltik, Arkhangelsk di Laut Putih,
Murmansk di Laut Barents, Petropavlovsk-Kamchatsky dan Vladivostok di Lautan
Pasifik. Pada tahun 2008, Rusia memiliki 1448 buah kapal marin saudagar.
Satu-satunya armada kapal pemecah ais nuklear di dunia memajukan eksploitasi
ekonomi di pentas benua Rusia Artik serta perkembangan perdagangan laut melalui
Laluan Laut Utara antara Eropah dan Asia Timur.

Dari segi jumlah kepanjangan talian paip, Rusia di tempat kedua mengekori
Amerika Syarikat. Kini, perojek-projek talian paip baru sedang dizahirkan,
termasuk talian-talian paip gas asli Arus Utara dan Arus Selatan ke Eropah, dan
Talian paip minyak Siberia Timur–Lautan Pasifik (ESPO) ke Timur Jauh Rusia dan
China.

Rusia mempunyai 1216 buah lapangan terbang; yang paling sibuk ialah
Sheremetyevo, Domodedovo, dan Vnukovo di Moscow, dan Pulkovo di St Petersburg.
Jumlah kepanjangan talian udara di Rusia mencecah 600,000 km.

Biasanya, bandar-bandar utama di Rusia dilengkapi sistem pengangkutan awam yang
maju dan pelbagai, yang mana kaedah pengangkutan yang menjadi pilihan ialah bas,
bas troli and tram. Tujuh bandaraya di Rusia, iaitu Moscow, St. Petersburg,
Nizhny Novgorod,Novosibirsk, Samara, Yekaterinburg dan Kazan, mempunyai sistem
landasan bawah tanah (metro), sementara bandaraya Volgograd menampilkan
metrotram. Jumlah kepanjangan landasan metro di Rusia ialah 465.4 km. Metro
Moscow dan Metro St. Petersburg adalah yang tertua di Rusia, masing-masing
dibuka pada tahun 1935 dan 1955. Kedua-dua metro ini adalah sistem metro yang
terlaju dan tersibuk di dunia, apatah lagi terkenal kerana hiasan yang menarik
dan reka bentuk yang unik dalam stesen, satu tradisi yang nyata sekali dalam
stesen-stesen metro dan kereta api Rusia.

Sains dan teknologi di Rusia mekar sejak Zaman Kesedaran, apabila Tsar Peter
Agung menubuhkan Akademi Sains Rusia dan Universiti Negara St. Petersburg,
manakala seorang polymath bernama Mikhail Lomonosov mengasaskan Universiti
Negara Moscow, untuk membuka laluan kepada tradisi mengejar ilmu dan inovasi
yang utuh. Pada abad ke-19 dan ke-20, negara ini melahirkan ramai sekali
ahli-ahli sains dan pencipta yang tersohor.

Aliran fizik Rusia bermula dengan Lomonosov yang mengusulkan hukum keabadian
jirim yang mendahului hukum keabadian tenaga. Antara hasil penemuan dan reka
cipta Rusia dalam bidang fizil ialah arka elektrik, hukum elektrodinamik Lenz,
kumpulan ruang hablur, sel fotoelektrik, radiasi Cherenkov, resonans paramagnet
elektron, heterotransistor dan holografi 3D. Laser dan maser dicipta bersama
oleh Nikolai Basov dan Alexander Prokhorov, sementara idea tokamak untuk
pelakuran nuklear terkawal diperkenalkan oleh Igor Tamm, Andrei Sakharov dan Lev
Artsimovich, dan akhir sekali, projek moden ITER yang dianggotai oleh Rusia.

Sejak zaman Nikolay Lobachevsky (seorang Copernicus Geometri yang mempelopori
geometri bukan Euclid) dan pendidik terampil Pafnuty Chebyshev, aliran matematik
Rusia menjadi antara yang paling berpengaruh di dunia. Antara anak-anak didik
Chebyshev ialah Aleksandr Lyapunov yang mengasas teori kestabilan moden, dan
Andrey Markov yang mencipta rantai Markov. Pada abad ke-20, para ahli matematik
Soviet seperti Andrey Kolmogorov, Israel Gelfand dan Sergey Sobolev, membuat
sumbangan hebat kepada pelbagai bidang matematik. Sembilan orang ahli matematik
Soviet/Rusia dikurniai Pingat Fields, iaitu anugerah yang paling berprestij
dalam bidang matematik. Baru-baru ini, Grigori Perelman ditawarkan Anugerah
Millennium Prize Problems Clay yang julung sekali kerana berjaya menyelesaikan
dugaan Poincaré pada tahun 2002.

Ahli kimia Rusia, Dmitry Mendeleev mencipta jadual berkala, iaitu kerangka utama
ilmu kimia moden. Aleksandr Butlerov merupakan salah seorang pereka teori
struktur kimia yang memainkan peranan penting dalam bidang kimia organik. Antara
ahli biologi Rusia pula ialah Dmitry Ivanovsky yang menemui virus, Ivan Pavlov
yang mula-mula sekali bereksperimen dengan pelaziman klasik, dan Ilya Mechnikov
selaku perintis penyelidikan sistem imun dan probiotik.

Salah satu hasil reka cipta Rusia ialah kimpalan arka ciptaan Nikolay Benardos
yang dibangunkan lagi oleh Nikolay Slavyanov, Konstantin Khrenov dan ramai lagi
jurutera Rusia. Gleb Kotelnikov mencipta payung terjun beg galas, sementara
Evgeniy Chertovsky memperkenalkan sut tekanan. Alexander Lodygin dan Pavel
Yablochkov mempelopori pencahayaan elektrik, manakala Mikhail Dolivo-Dobrovolsky
memperkenalkan sistem kuasa elektrik tiga fasa pertama yang laris digunakan pada
hari ini. Sergei Lebedev mencipta sejenis getah sintetuk yang berdaya maju
secara komersil dan dikeluarkan secara besar-besaran. komputer terner yang
pertama, Setun dibangunkan oleh Nikolay Brusentsov.

Pencapaian Rusia dalam bidang teknologi dan penjelajahan angkasa disusur kembali
kepada zaman Konstantin Tsiolkovsky, bapa teori austronautik. Hasil kerjanya
telah mengilhamkan jurutera-jurutera roket Soviet yang terunggul seperti Sergey
Korolyov, Valentin Glushko dan ramai lagi yang menjayakan program angkasa Soviet
sejak awal Perlumbaan Angkasa. Pada tahun 1957, satelit buatan manusia pertama
yang mengorbit Bumi, Sputnik 1, dilancarkan; pada tahun 1961, perjalanan manusia
pertama ke angkasa dijayakan oleh Yuri Gagarin; ini diikuti oleh banyak lagi
perintisan Soviet dan Rusia dalam penjelajahan angkasa, seperti Alexey Leonov
selaku orang pertama yang berjalan kaki di angkasa, perayau penjelajahan angkasa
pertama, Lunokhod-1, dan stesen angkasa pertama, Salyut 1. Kini, Rusia ialah
pelancar satelit terbesar dan satu-satunya penyedia pengangkutan untuk
perkhidmatan pelancongan angkasa.

Pada abad ke-20, sebilangan jurutera aeroangkasa terkemuka Soviet yang
diilhamkan oleh hasil-hasil penyelidikan Nikolai Zhukovsky, Sergei Chaplygin dan
lain-lain, telah mereka ratusan model pesawat tentera dan awam serta menubuhkan
beberapa "Biro Pembinaan" yang membentuk sebahagian besar Perbadanan Pesawat
Bersatu Rusia. Antara pesawat-pesawat ciptaan Rusia yang terkenal ialah siri Tu
kegunaan awam, pesawat pejuang Su dan MiG, helikopter siri Ka dan Mi dan
sebagainya.

Antara kereta kebal Rusia yang terkenal ialah T-34, rekaan kereta kebal yang
terhebat dalam Perang Dunia Kedua, disusuli model-model berikutnya dalam siri T,
termasuklah kereta kebal yang paling banyak dihasilkan dalam sejaran, iaitu
T-54/55. AK-47 dan AK-74 oleh Mikhail Kalashnikov merupakan jenis raifal tempur
yang terlaris di seluruh dunia, hingga senapang jenis AK lebih banyak
dikeluarkan berbanding jumlah semua jenis raifal tempur yang lain.

Sungguhpun dengan segala pencapaian sedemikian, namun sejak akhir zaman Soviet,
Rusia ketinggalan dari negara-negara Barat dalam beberapa teknologi, terutamanya
yang berkenaan penjimatan tenaga dan pengeluaran barangan penggunaan. Krisis
1990-an menyebabkan sokongan kerajaan kepada sains banyak merosot dan bakat
sains beramai-ramai meninggalkan negara itu. Mujurlah pada 2000-an, berkat
pertumbuhan ekonomi baru, keadaan sains dan teknologi Rusia melambung kembali.

79.8% jumlah penduduk negara adalah etnik Rusia. Persekutuan Rusia juga diduduki
oleh sebilangan kelompok etnik minoriti yang ramai ahlinya. Sejumlah 160
kelompok etnik minoriti dan orang pribumi berlainan yang tinggal dalam
lingkungan wilayahnya. Walaupun Rusia ramai sekali jumlah penduduknya, namun
kepadatan penduduknya rendah kerana saiz negara yang teramat besar.
Kependudukannya paling padat di Eropah Rusia, dekat Pergunungan Ural, dan di
Siberia barat daya. 73% penduduk Rusia tinggal di kawasan bandar, dan 27% di
luar bandar. Hasil awal Banci 2010 mencatat jumlah penduduk seramai 142,905,200
orang.

Kependudukan Rusia memuncak pada 148,689,000 orang pada tahun 1991, sejurus
sebelum pembubaran Kesatuan Soviet. Akan tetapi, jumlah penduduknya mula merosot
dengan mendadak mulai pertengahan 1990-an. Mujurlah penyusutan itu terbendung
akhir-akhir ini kerana kadar kematian menyusut, kadar kelahiran meningkat dan
jumlah pendatang makin ramai.

Pada tahun 2009, Rusia mencatatkan pertumbuhan penduduk tahunan yang pertama
dalam 15 tahun, iaitu menokok 10,500 orang. Pada tahun itu, 279,906 orang
pendatang tiba di Persekutuan Rusia; 93% mereka datang dari rantau Komanwel
Negara-negara Merdeka. Jumlah penghijrah keluar dari Rusia juga beransur
menyusut dari 359,000 pada tahun 2000 ke 32,000 pada tahun 2009. Juga terdapat
kira-kira 10 juta orang pendatang haram dari negara-negara bekas Soviet di
Rusia. Sekitar 116 juta orang etnik Rusia tinggal di negara Rusia dan sekitar
20 juta orang lagi tinggal di bekas republik Kesatuan Soviet yang lain,
terutamanya di Ukraine dan Kazakhstan.

Kadar kelahiran Rusia lebih tinggi daripada kebanyakan negara Eropah (12.6
kelahiran per 1000 orang pada 2010 berbanding purata Kesatuan Eropah iaitu 9.90
per 1000), tetapi kadar kematiannya pun lebih tinggi (pada tahun 2010, kadar
kematian Rusia adalah 14.3 per 1000 orang berbanding purata Kesatuan Eropah
iaitu 10.28 per 1000). Kerajaan sedang melaksanakan program-program yang direka
untuk meningkatkan kadar kelahiran serta menarik lebih ramai pendatang. Bayaran
sokongan anak bulanan digandakan kepada AS$55, dan bayaran sekali sebanyak
AS$9,200 ditawarkan kepada wanita yang beranak kedua sejak tahun 2007.

160 kelompok etnik di Rusia bertutur dalam kira-kira 100 bahasa. Menurut banci
2002, 142.6 juta orang berbahasa Rusia, diikuti 5.3 juta berbahasa Tatar dan
1.8 juta berbahasa Ukraine. Bahasa Rusia ialah satu-satunya bahasa kebangsaan,
tetapi Perlembagaan memberi setiap republik hak untuk menjadikan bahasa tempatan
masing-masing sebagai bahasa rasmi bersama bahasa Rusia.

Walaupun tersebar luas, namun bahasa Rusia adalah seragam di seluruh Rusia.
Bahasa Rusia merupakan bahasa yang paling tersebar luas di Eurasia dan bahasa
Slavik yang paling ramai penuturnya. Ia tergolong dalam rumpun bahasa
Indo-Eropah pada cabang bahasa Slavik Timur, di samping bahasa-bahasa Belarus
dan Ukraine. Contoh tulisan bahasa Slavik Timur Lama (bahasa Rusia lama)
terbukti datang dari seawal-awal abad ke-10.

Pusat Bahasa Rusia berkata bahawa satu perempat karya sastera sains Rusia
diterbitkan dalam bahasa Rusia. Bahasa Rusia juga digunakan untuk mengarang dan
menyimpan ilmu pengetahuan sejagat. 60–70% segala maklumat di dunia diterbitkan
dalam bahasa Inggeris dan Rusia. Bahasa Rusia ialah salah satu daripada enam
bahasa rasmi PBB.

Kristian Ortodoks, Islam, Buddha dan Yahudi merupakan agama-agama tradisional
Rusia yang sah membentuk "warisan sejarah" Rusia. Anggaran jumlah orang beragama
jauh berbeza antara sumber. Sesetengah laporan meletakkan bilangan orang tanpa
agama di Rusia pada 16–48% jumlah penduduk.

Easter ialah perayaan agama yang paling terkenal di Rusia, kerana ia disambut
oleh lebih 90% warganegara Rusia, termasuk ramai yang tidak beragama. Lebih tiga
perempat orang Rusia menyambut Easter dengan membuat kuih-muih tradisional,
telur berwarna dan paskha.

Disusur kembali hingga peristiwa pengkristianan Kievan Rus' pada abad ke-10,
agama Ortodoks Rusia merupakan agama yang dominan di negara; kira-kira 100 juta
orang rakyat mengakui diri mereka sebagai penganut Kristian Ortodoks Rusia. 95%
kariah Ortodoks yang berdaftar tergolong dalam Gereja Ortodoks Rusia manakala
yang selebihnya bernaung di bawah mazhab-mazhab Ortodoks yang lebih kecil.
Bagaimanapun, kebanyakan besar penganut Ortodoks tidak kerap mengunjungi gereja.
Mazhab-mazhab Kristian selain Ortodoks juga wujud, seperti Katolik, Gregorian
Armenia, dan Protestan.

Jumlah umat Islam di Rusia dianggarkan sekurang-kurangnya sekitar 7–9 juta orang
oleh sumber tempatan dan seramai 15–20 juta orang oleh sumber Barat dan Islam.
Juga terdapat 3–4 juta orang pendatang Muslim sementara dari negara-negara
pasca-Soviet. Kebanyakan umat Islam tinggal di kawasan Volga-Ural, di samping
Kaukasus, Moscow, St. Petersburg dan Siberia Barat.

Agama Buddha ialah kepercayaan tradisional bagi tiga kawasan di Persekutuan
Rusia, iaitu Buryatia, Tuva, dan Kalmykia. Sesetengah penduduk kawasan Siberia
dan Timur Jauh seperti di Yakutia dan Chukotka, mengamalkan adat kepawangan,
panteisme, dan pagan, di samping agama-agama utama. Aruhan agama di kalangan
masyarakat Rusia adalah berasaskan pola etnik. Kaum Slav dikuasai agama Ortodoks
Kristian, manakala kaum Turkik kebanyakannya umat Islam, dan orang Mongolik pula
beragama Buddha.

Perlembagaan Rusia menjamin penjagaan kesihatan sejagat yang percuma untuk semua
warganegara. Namun demikian, penjagaan kesihatan percuma sekarang terhad
disebabkan rejim propiska. Walaupun Rusia lebih ramai tabib, hospital dan
penjaga kesihatan per kapita daripada mana-mana negara lain di dunia, namun
sejak Kesatuan Soviet dibubarkan, tahap kesihatan rakyat Rusia banyak merosot
akibat perubahan sosial, ekonomi dan gaya hidup; cuma baru-baru ini gejala ini
terbendung apabila purata jangka hayat meningkat 2.4 tahun untuk lelaki dan 1.4
tahun untuk wanita pada tahun 2006-09.

Pada tahun 2009, purata jangka hayat di Rusia adalah 62.77 tahun untuk lelaki
dan 74.67 tahun untuk perempuan. Faktor terbesar yang menyebabkan jangka hayat
lelaki agak berkurangan ialah kadar kematian yang tinggi di kalangan lelaki
berusia bekerja akibat punca-punca yang boleh dielakkan (cth., keracunan
alkohol, merokok, kemalangan jalan raya, jenayah kekerasan). Disebabkan jurang
besar jangka hayat antara jantina serta kesan berpanjangan kematian
beramai-ramai pada Perang Dunia II, Rusia masih mengalami ketidakseimbangan
jantina yang mana terdapat 0.859 lelaki kepada setiap seorang perempuan.

Rusia mengamalkan sistem pendidikan percuma yang dijamin untuk semua warganegara
oleh Perlembagaan, tetapi kemasukan ke dalam pendidikan tinggi memang banyak
persaingannya. Berkat penekanan hebat terhadap sains dan teknologi dalam
pendidikan, penyelidikan perubatan, matematik, sains dan aeroangkasa Rusia
mendapat martabat tinggi.

Sejak tahun 1990, persekolahan selama 11 tahun diperkenalkan. Pendidikan di
sekolah menengah milik negara adalah percuma; pendidikan tinggi (tahap
universiti) pertama adalah percuma secara tempahan: ramai sekali siswa-siswi
yang masuk dengan membayar penuh (banyak institusi awam yang mulai membuka
kekosongan berbayar dewasa ini).

Pada tahun 2004, perbelanjaan kerajaan untuk pendidikan adalah sebanyak 3.6%
KDNK, atau 13% jumlah belanjawan negara terkumpul. Kerajaan memperuntukkan
pembiayaan untuk membayar yuran pelajaran bagi sebilangan siswa tertentu untuk
setiap institusi awam. Di institusi-institusi pengajian tinggi, para siswa
dibayar sejumlah biasiswa yang kecil serta diberi penginapan percuma.

Universiti yang tertua dan terbesar di Rusia masing-masing ialah Universiti
Negara Moscow dan Universiti Negara St. Petersburg. Pada 2000-an, untuk
melahirkan institusi-institusi pendidikan tinggi dan penyelidikan yang sama
setanding antara kawasan di Rusia, kerajaan melancarkan program menubuhkan
universiti persekutuan, terutamanya dengan menggabungkan universiti dan institut
penyelidikan serantau yang besar-besar serta menyediakan dana khas kepada
institusi-institusi terbabit. Antara institusi-institusi ini ialah Universiti
Persekutuan Selatan, Universiti Persekutuan Siberia, Universiti Persekutuan
Kazan Volga, Universiti Persekutuan Timur Laut dan Universiti Persekutuan Timur
Jauh.

Rusia yang pelbagai etnik sememangnya menikmati kepelbagaian budaya. Setiap
etnik mempunyai adat resam, pakaian dan masakan tradisional masing-masing.
Terdapat lambang kebudayaan tradisional yang menjadi lambang utama jati diri
atau stereotaip Rusia, seperti topi panas ushanka, anak patung matryoshka, seni
bina tersendiri yang menonjol di kota-kota besar, dan persembahan balet
besar-besaran yang tersebar ke seluruh dunia.

Rusia sememangnya terkenal dengan seni bina tradisional yang berhias warna-warni
dan berbumbung tenda atau kubah bawang kesan pengaruh Empayar Byzantium dan
zaman Pembaharuan dari Eropah Barat.

Seni lukis Rusia bermula dengan seni fresko pengaruh Byzantium, kemudian
dimodenkan dengan penubuhan Akademi Sains Rusia yang melahirkan ramai pelukis
potret seperti Ivan Argunov, Karl Briullov, dan Alexander Ivanov yang terkenal.
Ini disusuli pula oleh kebangkitan seni avant-garde pada 1890-an hingga 1930-an,
apabila penguasaannya diambil alih oleh realisme sosialis atas tekanan kerajaan
Soviet.

Rusia juga tidak kurang hebatnya dalam bidang kesusasteraan, kerana berjaya
melahirkan sasterawan-sasterawan dan karya-karya yang menarik minat pembaca
sedunia selama berzaman-zaman. Kegemilangan sastera puisi Rusia memuncak pada
abad ke-19 apabila Alexander Pushkin yang mendapat "Shakespeare versi Rusia"
kerana jasanya yang besar kepada kesusasteraan negaranya. Kegemilangan sastera
Rusia diteruskan oleh Leo Tolstoy dan Fyodor Dostoevsky yang disanjungi sebagai
novelis-novelis terhebat sepanjang zaman oleh ramai pengulas sastera. Walaupun
karyawan Rusia menghadapi dasar penapisan ketat sewaktu zaman Soviet, tetapi
kehebatan sastera negara ini tidak teruk terjejas.

Seperti bangsa-bangsa Eropah yang lain, muzik Rusia terdiri daripada muzik
rakyat, klasikal dan moden. Selain muzik tradisional yang dimainkan dengan
gusli, balalaika, zhaleika dan garmoshka, Rusia turut mengembangkan seni muzik
klasikal ala Eropah Barat yang diterajui oleh [Anton Rubinstein|Anton]] dan
Nikolay Rubinstein, Igor Stravinsky dan Pyotr Ilyich Tchaikovsky (yang paling
terkenal dengan opera balet), disusuli pula oleh koir-koir patriotik seperti
Koir Tentera Merah yang berkuasa pada zaman Soviet, dan akhir sekali muzik pop
yang berjaya melahirkan ramai beberapa artis antarabangsa seperti duo t.A.T.u.

Rusia adalah antara negara pertama yang memperkenalkan perkhidmatan radio dan
televisyen. Walaupun bilangan saluran tidak banyak pada zaman Soviet, namun
sejak Soviet tumbang, timbulknya banyak stesen radio dan TV milik kerajaan dan
swasta. Pada tahun 2005, kerajaan Rusia melancarkan perkhidmatan TV RT (Russia
Today) untuk penonton sedunia.

Industri perfileman dan animasi Rusia paling gemilang pada zaman Soviet. Antara
filem-filem buatan Soviet yang paling terkenal di seluruh dunia ialah Kapal
Perang Potemkin oleh Sergei Eisenstein dan Perang dan Damai (adaptasi novel
Tolstoy) oleh Sergei Bondarchuk, filem yang termahal dalam sejarah. Watak kartun
Cheburashka turut menjadi ikon Rusia. Walaupun menghadapi kemurungan selepas
kejatuhan Soviet, namun industri perfileman Rusia tetap bangkit dan kini mampu
bersaing dengan filem-filem Hollywood di pawagam-pawagam tempatan.

Rakyat Rusia paling menggemari gimnastik, hoki ais, bola keranjang dan bola
sepak. Antara jaguh-jaguh sukan Rusia yang terkenal ialah ahli gimnastik Larisa
Latynina, peraih pingat Olimpik terbanyak dalam sejarah, dan pemain tenis Maria
Sharapova, ahli sukan wanita yang paling mahal dibayar di dunia. Rusia pernah
menganjurkan Sukan Olimpik Musim Panas di Moscow pada tahun 1980 (sebagai
Kesatuan Soviet) dan bakal menganjurkan Sukan Olimpik Musim Sejuk di Sochi pada
tahun 2014. Dalam temasya Olimpik, Rusia paling cemerlang dalam sukan gimnastik,
balapan dan padang, angkat berat, gusti, tinju, lawan pedang, menembak, lumba
ski rentas desa, biathlon, luncur laju dan luncur ais berbunga adalah antara
yang terunggul di dunia, di samping bola keranjang, bola baling, bola tampar dan
hoki ais.

Masakan Rusia banyak menggunakan ramuan ikan, ayam ,itik, cendawan, beri, dan
madu. Tanaman rai, gandum, barli, dan sekoi dijadikan ramuan untuk pelbagai
jenis roti, penkek dan bijiran, dan juga minuman kvass, bir dan vodka. Roti
hitam agak popular di Rusia berbanding dengan negara lain.



https://ms.wikipedia.org/wiki/Polis_Diraja_Malaysia

Polis Diraja Malaysia (PDRM) ialah sebuah pasukan polis Malaysia yang terdiri
daripada 111,450 orang pegawai dan anggota, dan beribupejabat di Ibu Pejabat
Polis Bukit Aman, Kuala Lumpur. Pasukan berseragam ini adalah unik disebabkan
berbanding dengan negara lain, pertubuhan ini adalah terpusat, iaitu segala
bentuk kepolisan dari polis tugas am (General Duties) ke perisikan adalah di
bawah bidang kuasanya. Kini Ketua Polis Negara (jawatan tertinggi di PDRM)
disandang oleh Tan Sri Khalid Abu Bakar dan Timbalan Ketua Polis Negara pula
disandang oleh Dato' Sri Noor Rashid Bin Ibrahim.

Dalam menjaga keamanan awam, PDRM dibantu oleh kumpulan sokongan yang terdiri
dari Polis Tambahan, Sukarelawan Simpanan Polis, Polis Bantuan, Kadet Polis dan
kakitangan awam. Antara persatuan bekas polis dan tentera yang ada ialah
Persatuan Bekas Polis dan Tentera Malaysia.

Rakan Cop merupakan program komuniti polis yang telah dilancarkan pada 2006.
PDRM turut mengadakan kerjasama dengan pasukan polis diseluruh negara termasuk
empat jiran terdekatnya iaitu Polis Nasional Republik Indonesia (POLRI), Polis
Diraja Thailand (Royal Thai Police Department, สำนักงานตำรวจแห่งชาติ), Polis
Diraja Brunei dan Pasukan Polis Singapura (新加坡警察部队, Singapore Police Force).

Polis sedia berkhidmat Kerna negeri dan rakyat Hidup berbahagia aman sentosa
Polis sedia berkhidmat

Polis sedia berkhidmat Kerna negeri dan rakyat Hidup berbahagia aman sentosa
Polis sedia berkhidmat

[Chorus] Tanda lekat di lengan Polis dengan pereman Tangan bersalaman Alamat
persahabatan

Polis sedia berkhidmat Kerna negeri dan rakyat Hidup berbahagia aman sentosa
Polis sedia berkhidmat Lagu: Sedia Berkhidmat

Mahkota melambangkan yang pasukan Polis Diraja Malaysia sentiasa menjunjung
tinggi kesucian Islam dan kebesaran Allah, serta merupakan satu sanjungan kepada
Seri Paduka Baginda Yang Dipertuan Agong diatas pengurniaan gelaran "Diraja"
kepada pasukan. Perkataan Allah dan Muhammad melambangkan Tuhan Yang Maha Esa
dan Rasulullah sebagai pesuruh-Nya, juga melambangkan Islam sebagai agama rasmi
negara dan keimanan dalam pasukan PDRM yang sanggup berjuang demi menegakkan
maruah negara, bangsa dan agama Islam serta sanggup berkorban diri.

Keris melambangkan Semenanjung Malaysia. Keris merupakan senjata yang digunakan
oleh pahlawan-pahlawan dan pendekar-pendekar Melayu di zaman purbakala. Ia mula
dicipta selepas bermulanya zaman logam dan asalnya direka oleh bangsa Arab
sebelum menular ke seluruh Kepulauan Nusantara (terdiri daripada kepulauan
Indonesia, Malaysia, Thailand, Myanmar dan Filipina) dan ia juga turut digunakan
pahlawan dari empayar Hindu Majapahit yang berasal dari Indonesia (ketika itu
agama Islam belum tersebar luas ke seluruh tanah Indonesia dan Malaysia) serta
Siam. Parang Tradisional atau Kelewang melambangkan Negeri Sarawak dan Sabah dan
ia melambang semangat kepahlawanan kedua-dua negeri yang berbilang bangsa iaitu
Melanau, Orang Ulu, Dayak, Dusun, Bajau, Kadazan serta Melayu Brunei.

Kepala Harimau melambangkan kegagahan, keberanian dan semangat juang pasukan
PDRM dalam menghadapi segala ancaman musuh. Sebelum ini, PDRM menggunakan kepala
Singa sebagai lambang keberanian pada 16 September 1963 iaitu gelaran baru yang
diberi selepas pembentukan Malaysia selepas kemerdekaan sehinggalah pada 15 Mei
1994, ia digantikan dengan kepala harimau sebagai lambang rasmi kerajaan
Malaysia.

Selain 2 jabatan yang terlibat dalam pentadbiran iaitu Jabatan Pengurusan dan
Jabatan Logistik, PDRM mempunyai 5 jabatan yang terlibat dalam pencegahan
jenayah iaitu Jabatan Siasatan Jenayah, Jabatan Siasatan Jenayah Narkotik,
Jabatan Keselamatan Dalam Negeri dan Ketenteraman Awam (KDN/KA), Cawangan Khas
dan Jabatan Siasatan Jenayah Komersil. Jabatan-Jabatan ini diketuai oleh
pengarah-pengarah yang berpangkat Komisioner Polis (Jeneral Tiga Bintang)

Jabatan ini juga bekerjasama dengan pelbagai agensi lain. Misalnya dengan
Angkatan Tentera Malaysia serta Angkatan Tentera/Laut dalam rondaan maritim
bersama untuk mencegah jenayah lanun dan pencerobohan sempadan negara. Selain
itu, mereka juga membantu Kementerian Pengangkutan dan Kementerian Perusahaan
Awam dalam penguatkuasaan Akta Lalulintas.

Ketika ancaman keganasan global semakin meningkat bermula dengan insiden 11
September tahun 2000 di Amerika Syarikat diikuti dengan beberapa siri pengeboman
di Bali dan Jakarta, Indonesia hingga Malaysia sendiri turut merasai bahang
keganasan global ini, Polis Diraja Malaysia turut mempunyai 2 kor pasukan
anti-pengganas yang berperanan besar bukan sahaja membanteras keganasan
bersama-sama dengan pasukan elit tentera malahan turut menangani jenayah
berbahaya. Dua pasukan elit yang diperkatakan tersebut dikenali sebagai Pasukan
Gerakan Khas dan Unit Gempur Marin.

Pasukan Gerakan Khas merupakan entiti utama pasukan khusus di dalam Polis Diraja
Malaysia yang terdiri daripada Batalion 69 Komando dan Unit Tindak Khas yang
menjadi jentera utama pasukan ini. Kedua-dua Unit Elit ini disatukan pada tahun
1997 dan di pusatkan di Ibu Pejabat PGK di Bukit Aman. Beret merun yang menjadi
kebanggaan UTK ini dipakai kepada semua pegawai dan anggota termasuk VAT 69 bagi
tujuan penyeragaman. Namun, penyeragaman ini tidak bertahan lama apabila pada
tahun 2003, Beret kelabu pasir dipakai semula oleh VAT 69, beret yang pernah
dianugerahkan oleh Yang Dipertua Rejimen ke-22 Special Air Service British
(SAS), manakala UTK masih mengekalkan beret merun mereka. Walaubagaimanapun,
kedua-dua detasmen ini tetap berada dibawah kawalan induk dan seliaan Markas
Pasukan Gerakan Khas yang dipimpin oleh seorang Komander berpangkat Senior
Assistan Commissioner II.

Pasukan Gerakan Khas ini turut terlibat dalam beberapa siri operasi menangani
keganasan di dalam Malaysia, antaranya terlibat dalam operasi ketenteraan
bersama Rejimen ke-22 Komando Grup Gerak Khas Tentera Darat Malaysia menumpaskan
organisasi pengganas Al-Ma'unah yang baru terbentuk di Bukit Jenalik, Sauk,
Perak. Selain itu, pasukan ini turut mengharumkan nama PDRM dengan penyertaan
misi pengaman PBB di Timor Leste serta operasi mencari dan menyelamat 700
pegawai dan anggota BRIMOB (Briged Mobil) Polis Indonesia (POLRI) yang hilang
dan terperangkap semasa kejadian tsunami di Acheh, Indonesia pada akhir tahun
2004 yang lalu. Pasukan ini turut bekerjasama dengan Jabatan Siasatan Jenayah
membanteras jenayah berbahaya, antara reputasi terbaik PGK ialah kejayaan
menumpaskan kumpulan jenayah berbahaya M16 yang terdiri daripada beberapa
penjenayah berbangsa Cina termasuk ketua kumpulannya yang merupakan bekas
anggota tentera Singapura, kematian ketua kumpulan Gang 13 iaitu Mat Komando
serta beberapa lagi operasi yang lain. Cogankata bagi VAT 69 adalah WARISAN
DARAH PERWIRA, manakala UTK ialah TANGKAS MEMBANTERAS GANAS.

Pasukan Simpanan Persekutuan (Bahasa Inggeris: Federal Reserve Unit) atau lebih
dikenali dengan singkatan FRU merupakan sebuah pasukan yang bertindak
menyuraikan sebarang rusuhan atau perhimpunan haram yang berlaku di Malaysia.
Ditubuhkan pada 5 Disember, 1955 3 trup di awal penubuhannya. FRU turut terlibat
dalam beberapa siri operasi menangai rusuhan berprofil tinggi, termasuk operasi
menangani rusuhan perkauman pada 13 Mei 1969 serta terlibat dalam operasi
bersepadu menangkap Ibrahim Libya dalam Insiden Memali di Baling, Kedah yang
berakhir dengan 16 kematian termasuk Ibrahim dan 3 orang pegawai polis.

Unit Implemenasi C4-i (bermaksud Command, Control, Communications,
Computer-Intergrated atau lebih dikenali Pusat Kawalan Komunikasi Gunasama
Berkomputer) merupakan unit yang diletakkan di dalam Pusat Kawalan Polis
diseluruh kontinjen polis di Malaysia. Unit ini ditugaskan melakukan pemantauan
diseluruh bandar dan desa bagi tugas-tugas pencegahan jenayah. Unit ini pertama
kali ditubuhkan di Bukit Aman dan Kontinjen Kuala Lumpur merupakan kontinjen
pertama yang memiliki sistem ini. Unit ini dilengkapi dengan sistem CCTV yang
dipasangkan diseluruh bandar dan dipantau oleh Pusat Kawalan Kontinjen dan
sistem C4-i yang berupa sebuah laptop dipasangkan pada setiap kereta peronda
yang beroperasi. Sekiranya berlaku kejadian jenayah dimana-mana lokasi, Pusat
Kawalan Kontinjen akan menyalurkan maklumat jenayah ini kepada setiap kereta
peronda, rondaan dan unit cegah jenayah yang beroperasi untuk bertindak. C-4i
juga turut berperanan dan menjadi kiblat utama kepada tertubuhnya Rakan Cops
pada tahun 2006 bagi mengeratkan kerjasama polis dengan masyarakat. Hasil dari
penubuhan ini, kejadian jenayah di bandar-bandar utama mula berkurangan dan ini
memberi banyak implikasi positif masyarakat terhadap adanya pelaksanaan C4-i
serta Rakan Cops.

Pasukan Gerakan Marin (PGM) atau Polis Marin Malaysia ditubuhkan pada bulan
September 1947 di Pulau Pinang. Pada awalnya ia berperanan dalam pencegahan
jenayah dan penyeludupan di perairan Selat Melaka dan Pelabuhan Pulau Pinang.
Kini terdapat banyak aktiviti lautan yang berkembang seperti carigali minyak,
penangkapan ikan, pelancongan di pulau-pulau kecil, aktiviti bot penumpang dan
sebagainya. Semuanya memerlukan pengawasan dan bantuan kepolisan dari segi
perlesenan dan penguatkuasaan.

Unit Udara Polis Diraja Malaysia merupakan salah satu dari elemen PDRM yang
bernaung di bawah Jabatan Keselamatan Dalam Negeri & Ketenteraman Awam (KDN/KA).
Unit ini telah di tubukan pada 19 Disember 1997 yang telah di rasmikan oleh Tan
Sri Hj. Mohd Haniff bin Omar (KPN), di Lapangan Terbang Antarabangsa Kuala
Lumpur, Subang.Dan pada tahun 2014 Unit Udara Polis telah di tukar nama kepada
Pasukan Gerakan Udara bagi meningkatkan peranan dan fungsi di dalam PDRM. Fungsi
utama Pasukan Gerakan Udara PDRM adalah untuk memantau atau membuat rondaan di
kawasan laut dan darat bagi kegiatan jenayah yang berlaku di kawasan negara.
Selain itu, ianya juga berfungsi sebagai membantu kepada agensi-agensidan
cawangan-cawangan lain yang terlibat dengan penugasan keselamatan negara. Dalam
penglibatan misi menyelamat, pihak PGU juga telah memberikan bantuan seperti
penerbangan emergency (mercy flight) yang mana ianya menumpukan kepada misi
pemindahan mangsa-mangsa banjir, bantuan kepada penduduk yang tinggal di kawasan
pendalaman bagi menerima rawatan (seperti Orang Asli dan termasuk pendalaman
Sabah dan Sarawak).[perlu rujukan]

Jabatan ini adalah sayap perisikan yang bertanggungjawab untuk mengumpul risikan
bagi keselamatan negara. Antara lain peranannya ialah mengumpul risikan
keselamatan berkaitan dengan ancaman dari dalam dan luar negara, sebarang
aktiviti subversif dan sabotaj oleh kumpulan pelampau atau individu yang boleh
mengancam kestabilan negara. Seterusnya dengan memperolehi, mengolah, menilai
dan mengedar maklumat serta memberi nasihat kepada jabatan-jabatan di dalam dan
luar pasukan, serta pertubuhan-pertubuhan yang berkenaan. Jabatan ini terbahagi
kepada beberapa cawangan seperti:- Inteligen Teknikal, Inteligen Sosial,
Inteligen Luar, Inteligen Politik, Inteligen Ekonomi dan Inteligen Keselamatan.



https://ms.wikipedia.org/wiki/Khatijah_Abu_Hassan

Beliau adalah antara pemegang watak utama dalam drama bersiri Opah yang
diterbitkan pada 1982 oleh Radio Televisyen Malaysia.Beliau melakonkan watak
Jenab, kakak kepada Osman lakonan Razali Buyong dalam drama itu.

Khatijah yang berasal dari Singapura mempunyai sebuah syarikat iaitu Mega
Wajasinar Sdn. Bhd dan menjadi produser kepada filem Bilut yang menampilkan
pelakon terkenal Filipina, Jericho Rosales.Kerjaya sebagai produser sebenarnya
sudah dimulakan oleh Khatijah sejak 1990.

Pada 1990 Khatijah bergerak di atas nama syarikat Channel Nine Sdn. Bhd.Semuanya
bermula sejak beliau bercerai dengan bekas suaminya, pelakon Aziz Singah pada 25
Julai 1990. Perkahwinannya dengan Aziz pada 28 Oktober 1967 itu dikurniakan tiga
orang anak iaitu Rizal, Bob Singah dan Muhamad Ruzaley.Semasa di Singapura,
beliau sudah aktif berlakon dengan kumpulan Teater Sembawang. Sebagai ahli
teater, dia berkemampuan menari dan menyanyi.

Pada 1971, beliau mula bekerja di RTM hingga 1985 sebagai dubbers.Bermula dari
RTM juga dia berjinak dengan drama televisyen. Antara drama yang pernah
dilakonkannya ialah Atap Genting Atap Rumbia dan Kau Yang Amat Ku Sayang yang
melayakkannya dicalonkan untuk kategori Pelakon Wanita Terbaik pada Anugerah
Seri Angkasa.



https://ms.wikipedia.org/wiki/Ady_Putra

Perjalanan kerjaya Adi bermula di Singapura sebagai model, pelakon dan pengacara
di Suria TV Mediacorp. Sekarang, beliau menetap di Kuala Lumpur untuk meneruskan
kerjayanya sebagai pelakon TV dan filem handalan di Malaysia. Pada ketika
pertama kali berlakon, beliau pernah dikenali sebagai Hadi Putera apabila belum
mula kerjayanya di Malaysia[perlu rujukan]. Beliau ialah anak bongsu daripada 3
beradik dan kelulusan dari Institut Pendidikan Teknikal Singapura dalam bidang
Kejuruteraan. Beliau telah dikurniakan seorang cahaya mata. Beliau juga
dikaitkan dengan syarikat Triways sebagai duta syarikat tersebut.

Sepanjang penglibatan Adi Putra dalam bidang seni sudah tentunya beliau
mempunyai ramai peminat kerana bakatnya yang besar dalam bidang lakonan. Oeh
itu, pada 17 Julai 2011 ,fan club Adi Putra yangg dinamakan 1Hotlovers telah pun
ditubuhkan. Kelab peminat tersebut juga mempunyai laman sesawang mereka sendiri
iaitu 1HOTlovers. Segala akiviti terbaru mengenai Adi Putra juga boleh diikuti
melalui akaun instagram @ADPAdiPutra dan juga @ADP1hotlovers.

Begitupun, nasib belum menyebelahi pelakon berbakat ini untuk menjulang piala
anugerah pilihan peminat berkenaan. Rezeki untuk menjadi pemenang belum tiba
buat Adi Putra.



https://ms.wikipedia.org/wiki/OpenGL

OpenGL adalah antara muka perisian bagi perkakasan grafik. Ia direka bentuk
sebagai antara muka yang bebas-perkakasan agar dapat digunakan pada pelbagai
pelantar. Atur cara OpenGL juga boleh berfungsi dalam persekitaran rangkaian
walaupun pelanggan dan pelayan mempunyai jenis komputer yang berbeza. Dalam kes
ini, pelanggan OpenGL adalah komputer di mana atur cara OpenGL sebenarnya
dilaksanakan, dan pelayan komputer adalah komputer yang melaksanakan lukisan.

OpenGL menggunakan awalan gl untuk arahan teras OpenGL dan Glut untuk arahan
dalam OpenGL Utility Toolkit. Begitu juga, pemalar OpenGL bermula dengan GL_ dan
menggunakan semua huruf besar.

Untuk memastikan pustaka GLUT dapat dijalankan bersama Visual Studio 2005, tiga
fail penting perlu didapatkan di internet (percuma), fail tersebut ialah glut.h,
glut32.lib, glut32.dll. Setelah memperolehi fail tersebut, sila masukkan fail
glut.h ke C://Program files/Microsoft Visual Studio 8/VC/PlatformSDK/ Termasuk /
gl, kemudian masukkan fail glut32.lib ke C://Program files/Microsoft Visual
Studio 8/VC/PlatformSDK/lib dan fail glut32.dll ke dalam C://windows/system.



https://ms.wikipedia.org/wiki/Islam

Islam (Bahasa Arab:  الإسلام; al-'islām (bantuan·maklumat); disebut: [ɪs.ˈlaːm])
(aslama = أسلم, yuslimu = يسلم, islaman = اسلاما) ialah agama samawi yang
terkandung dalam al-Quran, yang dianggap penganutnya sebagai kalam Allah (Bahasa
Arab: الله‎, Allāh), kata demi kata, serta ajaran dan contoh normatif nabi
terakhir Nabi Muhammad s.a.w., seorang tokoh politik dan keagamaan Arab abad
ke-7. Perkataan Islam bermaksud "penyerahan", atau penyerahan diri sepenuhnya
kepada Allah. Seorang penganut Islam dikenali sebagai Muslim, bermaksud "seorang
yang tunduk [kepada Allah]".

Muslim percaya bahawa Allah itu Esa dan tujuan hidup ialah untuk menyembah
Tuhan. Muslim juga percaya bahawa Islam merupakan versi lengkap dan sejagat
kepercayaan monoteistik ajaran Nabi Ibrahim a.s., Nabi Musa a.s., Nabi Isa a.s.,
dan lain-lain nabi. Nabi Muhammad s.a.w. bukanlah pengasas agama baru,
sebaliknya menjadi pemulih keimanan monoteistik ajaran nabi-nabi terdahulu.
Tradisi Islam menegaskan bahawa agama Yahudi dan Kristian memutarbalikkan wahyu
yang Allah berikan kepada nabi-nabi ini dengan mengubah teks atau memperkenalkan
tafsiran palsu, atau kedua-duanya.

Amalan keagamaan Islam termasuklah Rukun Islam, yang merupakan lima
tanggungjawab yang menyatukan Muslim ke dalam sebuah masyarakat. Selain itu,
terdapat syariat Islam ( شريعة, syari'ah) yang menyentuh pada hampir semua aspek
kehidupan dan kemasyarakatan. Tradisi ini meliputi segalanya dari hal praktik
seperti hukum pemakanan dan perbankan kepada jihad dan zakat.

Hampir kesemua Muslim tergolong dalam salah satu dari dua mazhab terbesar, Sunah
dan Syiah. Islam adalah agama paling berpengaruh di Afrika dan Timur Tengah,
serta di sebahagian besar Asia. Komuniti besar juga ditemui di China,
Semenanjung Balkan di Eropah Timur dan Rusia. Terdapat juga sebahagian besar
komuniti pendatang Muslim di bahagian lain dunia, seperti Eropah Barat. Sekitar
20% Muslim tinggal di negara-negara Arab, 25% di Asia Selatan dan 13% di
Indonesia, negara Muslim terbesar mengikut populasi. Terdapat sekitar 1.57
bilion Muslim, atau 23% penduduk dunia, menjadikan Islam agama kedua terbesar di
dunia, selepas Kristian, dan boleh dikatakan agama yang berkembang paling pesat
di dunia.

Perkataan Islam merupakan kata nama kerjaan berasal daripada kata akar tiga
konsonan s-l-m, dan diterbitkan dari kata kerja bahasa Arab Aslama, yang
bermaksud "untuk merelakan, menyerah atau tunduk (kepada Tuhan)." Satu lagi
perkataan yang diterbitkan daripada akar yang sama ialah salam (سلام) yang
bermaksud 'sejahtera'. Dengan demikian, Islam bermaksud penyerahan dan
penundukan kepada Allah, dan Muslim harus menunjukkan ini dengan menyembah-Nya,
menurut perintah-Nya, dan mengelakkan syirik. Perkataan ini kadangkala memiliki
pengertian berlainan dalam al-Quran. Dalam sesetengah ayat, kualiti Islam
sebagai kepercayaan dalaman ditegaskan: "Barangsiapa yang Allah kehendaki untuk
memberi panduan kepadanya nescaya Dia melapangkan dadanya kepada Islam." Ayat
lain menghubung islām dan dīn (lazimnya diterjemahkan sebagai "agama" atau "cara
hidup"): "Hari ini Aku telah sempurnakan bagi kamu agamamu (dīn) dan Aku telah
cukupkan nikmatKu kepada kamu dan Aku telah redakan Islam itu menjadi agama
kamu." Manakala ada pula yang menggambarkan Islam sebagai perbuatan kembali
kepada Allah—lebih dari hanya penyataan pengesahan keimanan.

Iman ialah membenarkan dengan hati, menyatakan dengan lisan, dan melakukan
dengan anggota badan. Para ulama menetapkan setiap Muslim mestilah percaya
kepada enam perkara asas dalam Islam yang dikenali sebagai Rukun Iman, iaitu
percaya pada Allah, pesuruhNya, malaikatNya, wahyuNya, Hari Kiamat, dan pada
qada dan qadar.

Muslim percaya bahawa Allah mewahyukan pesanan terakhirNya kepada manusia
melalui Nabi Islam Muhammad s.a.w. dan melalui malaikat Jibrail. Bagi umat
Islam, Nabi Muhammad s.a.w. merupakan Nabiullah terakhir dan kitab al-Qur'an
merupakan wahyu yang diterima baginda lebih dari dua dekad. Muslim percaya
bahawa para nabi merupakan manusia dan bukan tuhan/dewa, meskipun mereka mampu
melakukan mukjizat untuk membuktikan kenabian mereka. Nabi-nabi dianggap menjadi
yang paling hampir sempurna dari semua manusia, dan uniknya merupakan penerima
wahyu ketuhanan-sama ada terus dari Allah atau melalui perantaraan malaikat.
Al-Qur'an menerangkan nama-nama berbagai tokoh yang dianggap nabi dalam Islam,
termasuk Nabi Adam a.s., Nabi Nuh a.s., Nabi Ibrahim a.s., Nabi Musa a.s. dan
Nabi Isa a.s. Teologi Islam mengatakan bahawa semua pesuruh Allah sejak Nabi
Adam a.s. memberi perutusan yang sama - Islam - penundukan kepada Allah. Islam
dihuraikan dalam al-Qur'an sebagai "sifat primordial bagaimana Allah mencipta
manusia", dan Al-Qur'an menyatakan bahawa nama Muslim telah diberikan oleh Nabi
Ibrahim a.s.

Konsep teologi asas Islam ialah tauhid-kepercayaan bahawa terdapat hanya satu
Tuhan. Istilah Arab untuk Tuhan ialah Allāh; kebanyakan ilmuwan percaya ia
diperoleh daripada penyingkatan kata al- (yang/itu) dan ʾilāh (tuhan), bermaksud
"Tuhan" (al-ilāh), namun yang lain menjejak asal usulnya daripada kata Arami
Alāhā. Bangsa bukan Arab mungkin menggunakan nama lain untuk Allah, seperti
"Tanrı" dalam bahasa Turki atau "Khodā" dalam Parsi. Kepercayaan kepada Allah
juga merupakan sebahagian daripada Rukun Islam, di mana tauhid diluahkan dalam
syahadah (pengakuan), dengan mengisytiharkan bahawa:

Dalam teologi tradisi Islam, Allah itu di luar pemahaman manusia; Muslim tidak
perlu membayangkan Allah, cuma memuja dan sujud padaNya sebagai pencipta alam.
Mereka mempercayai tujuan kewujudan ialah untuk menyembah Tuhan. Qur'an
kadangkala memerikan Allah dengan nama atau sifat lain, seperti al-Rahman,
bermakna "Maha Pengasih" dan al-Rahim, bermakna "Maha Penyayang" (lihat Asmaul
Husna). Allah dihuraikan dalam surah 112 al-Qur'an sebagai:

Dengan itu Muslim menolak doktrin Tritunggal Kristian, dan membandingkannya
kepada politeisme.

Muslim mempercayai bahawa terdapat beberapa kitab suci yang diturunkan Allah
kepada nabi-nabinya, dengan al-Quran sebagai kitab terakhir. Mereka juga
mempercayai kandungan kitab-kitab sebelum al-Quran, Taurat dan Injil, telah
dipesongkan—sama ada dari segi tafsiran, teks, atau keduanya. Muslim menganggap
al-Qur'an sebagai kata sebenar Allah; ia adalah pusat teks keagamaan Islam yang
diturunkan dalam bahasa Arab. Muslim percaya bahawa ayat Al-Qur'an telah
diwahyukan kepada Nabi Muhammad s.a.w. oleh Allah melalui malaikat Jibrail pada
banyak peristiwa antara 610 dan kewafatan baginda pada 8 Jun 632. Al-Qur'an
dilaporkan telah ditulis oleh sahabat Nabi semasa baginda masih hidup, namun
cara utama penyampaian ialah melalui lisan. Ia telah disusun pada zaman khalifah
pertama Abu Bakar as-Siddiq, dan telah dipiawaikan di bawah pentadbiran khalifah
ketiga Uthman bin Affan.

Al-Qur'an dibahagikan kepada 114 surah, atau bab, yang apabila digabungkan,
mengandungi 6,236 ayat. Surah lebih awal secara kronologinya, diturunkan di
Makkah, menekankan topik etika dan kerohanian. Surah Madaniyyah berikutnya
kebanyakannya membincangkan isu sosial dan moral yang berkaitan dengan
masyarakat Muslim. Al-Qur'an lebih menekankan panduan moral berbanding ajaran
undang-undang, dan dianggap "buku sumber prinsip dan nilai Islam". Pakar
undang-undang Muslim merujuk hadith, atau rekod bertulis kehidupan Nabi Muhammad
s.a.w., sebagai tambahan kepada al-Qur'an dan untuk membantu menafsirkannya.
Sains ulasan dan takwil al-Qur'an dikenali sebagai tafsir.

Perkataan Qur'an bermaksud "pengucapan". Apabila Muslim bertutur secara abstrak
mengenai al-Qur'an, mereka lazimnya memaksudkan kitab suci yang dibaca dalam
bahasa Arab berbanding karya bercetak atau sebarang terjemahannya. Bagi Muslim,
al-Qur'an hanya sempurna seperti diturunkan dalam bahasa Arab asli; terjemahan
adalah semestinya kurang tepat atas sebab perbezaan bahasa, kesilapan daripada
penterjemah, dan kemustahilan mengekalkan gaya asal yang diilhamkan. Terjemahan
oleh itu hanya dianggap sebagai ulasan terhadap al-Qur'an, atau "tafsiran
maksudnya", bukan seperti al-Qur'an itu sendiri.

Kepercayaan kepada malaikat merupakan satu lagi asas keimanan Islam. Kata bahasa
Arab untuk malaikat (malak) bermaksud "utusan", seperti yang setara dengannya
dalam Ibrani (malakh) dan Greek (angelos). Menurut Al-Qur'an, malaikat tidak
memiliki tekad bebas, dan menyembah Allah dengan kepatuhan sempurna. Tugas
malaikat termasuk menyampaikan wahyu daripada Allah, mengagungkan Allah,
mencatat setiap perbuatan manusia, dan mengambil jiwa manusia di akhir hayatnya.
Mereka juga difikirkan untuk menjadi perantara bagi pihak manusia. Al-Qur'an
menghuraikan malaikat sebagai "utusan dengan kepak—dua, atau tiga, atau empat
(pasang): Dia [Allah] menambahkan Makhluk mengikut kemahuanNya…"

Muslim mengakui para nabi (Bahasa Arab: نبي‎) dan rasul ( رسول) sebagai manusia
yang dipilih Tuhan untuk menjadi utusanNya. Menurut Qur'an, semua nabi merupakan
manusia dan bukan tuhan, walaupun mereka mendapat mukjizat yang membuktikan
kenabian mereka. Teologi Islam menyatakan semua rasul menyampaikan pesanan
Islam—penyerahan kepada kehendak Tuhan. Al-Qur'an menyebut nama beberapa orang
yang dianggap nabi, termasuk Adam, Nuh, Ibrahim, Musa dan Isa. Muslim juga
percaya bahawa Allah menghantar Nabi Muhammad s.a.w. (Penutup segala Nabi) untuk
menyebarkan pesanan ketuhanan ke seluruh alam (untuk menyimpulkan dan
memuktamadkan kata Tuhan), sedangkan rasul-rasul sebelum baginda dihantar kepada
puak atau kaum tertentu sahaja.

Dalam Islam, contoh "normatif" kehidupan Nabi Muhammad s.a.w. dipanggil Sunnah
(harfiahnya "kebiasaan"). Contoh ini dipelihara dalam tradisi yang dikenali
sebagai hadith ("laporan"), iaitu rekod kata, perbuatan, dan perwatakan peribadi
baginda. Muslim digalakkan untuk mencontohi perbuatan Nabi Muhammad s.a.w. dalam
kehidupan harian mereka, dan sunnah dilihat sebagai penting kepada panduan
tafsiran al-Qur'an.

Kepercayaan pada "Hari Kebangkitan", Yawm al-Qiyāmah (juga dikenali sebagai yawm
ad-dīn, "Hari Pengadilan" dan as-sā`a, "Saat Terakhir") juga penting pada
Muslim. Mereka percaya bahawa masa Qiyāmah telah ditentukan oleh Allah tetapi
tidak diketahui oleh manusia. Ujian dan kesengsaraan yang mendahului dan semasa
Kiamat dihuraikan dalam al-Qur'an dan hadith, dan juga dalam komentar dari
ulama. Al-Qur'an menekankan kebangkitan jasad, suatu pemecahan dari kefahaman
Arab pra-Islam tentang kematian. Ia menyatakan bahawa kebangkitan akan diikuti
oleh perhimpunan manusia, dan pengadilan mereka oleh Allah.

Al-Qur'an menyenaraikan beberapa dosa yang boleh membawa seseorang ke neraka,
seperti kufur, riba dan ketidakjujuran. Muslim melihat syurga (jannah) sebagai
tempat keriangan dan kebahagiaan, dengan rujukan al-Qur'an menghuraikan sifatnya
dan keseronokan fizikal yang akan datang. Terdapat juga rujukan kepada ridwān
(kegembiraan dan senang hati). Tradisi mistik dalam Islam meletakkan keseronokan
kesyurgaan ini dalam konteks kesedaran yang amat terhadap Allah.

Selaras dengan kepercayaan Islam dalam takdir, atau ketentuan tuhan (al-qadā
wa'l-qadar), Allah mempunyai pengetahuan dan kawalan penuh ke atas semua yang
berlaku. Ini dijelaskan dalam ayat al-Qur'an seperti "Katakan: 'Tidak
sekali-kali akan menimpa kami sesuatu pun melainkan apa yang telah ditetapkan
Allah bagi kami. Dialah Pelindung kami'…" Bagi Muslim, segala di dunia yang
berlaku, baik atau jahat, telah ditentukan dan tiada apa yang boleh berlaku
kecuali atas izin Allah. Menurut ahli teologi Muslim, walaupun peristiwa telah
ditentukan, manusia memiliki tekad bebas dan dia boleh memilih antara betul atau
salah, dan demikian bertanggungjawab atas perbuatannya. Menurut tradisi Islam,
semua yang telah ditakdirkan oleh Allah ditulis dalam al-Luh al-Mahfūz, "Batu
Suratan Terpelihara".

Lima Rukun Islam (Bahasa Arab: اركان الدين‎) adalah lima amalan penting dalam
Islam Sunah, dan lima konsep asas penerimaan agama bagi Islam Syiah.

Perjanjian ini adalah asas untuk semua kepercayaan dan amalan lain dalam Islam.
Muslim harus mengulangi syahadah ini dalam solat, dan bukan-Muslim yang ingin
memeluk Islam diperlukan untuk mengucap kalimah ini.

صلاة‎), atau amalan sembahyang, wajib dilakukan lima kali sehari. Setiap solat
perlu menghadap Kaabah di Makkah. Di kebanyakan negara Muslim, peringatan yang
dipanggil Azan disiarkan secara umum dari masjid tempatan pada masa yang sesuai.

صوم), iaitu berpuasa pada bulan Ramadan. Muslim tidak boleh makan atau minum
dari subuh hingga senja pada bulan ini, dan harus berwaspada dari dosa lain.

زكاة), atau pemberian sedekah. Amalan pemberian ini wajib untuk semua Muslim
yang mampu, berdasarkan pada kekayaan yang dikumpul. Bahagian yang ditetapkan
digunakan untuk membantu yang miskin dan yang memerlukan, dan juga untuk
membantu menyebarkan Islam.

حج), iaitu ziarah semasa bulan Zulhijjah ke bandar Makkah. Setiap Muslim yang
mampu (dari segi badan dan harta) wajib menunaikan haji sekurang-kurangnya
sekali seumur hidupnya.

Lima rukun asas ini diikuti oleh sepuluh rukun subsidiari: 1.Solat; 2.Puasa;
3.Haji; 4.Zakat; 5.Jihad; 6.Amar ma'ruf; 7.Nahi munkar; 8.Satu Perlima;
9.Tawalla; 10.Tabarra.

Syariah (secara harfiah: "laluan menuju ke tempat berair") merupakan hukum Islam
yang dibentuk oleh kesarjanaan tradisi Islam. Dalam Islam, Syariah ialah
penyataan kehendak ketuhanan, dan "membentuk satu sistem kewajipan terhadap
seorang Muslim oleh sebab kepercayaan agamanya".

Hukum Islam meliputi semua aspek kehidupan, daripada hal negara, seperti
pentadbiran dan hubungan luar, kepada isu kehidupan seharian. Al-Qur'an
menakrifkan hudud sebagai hukuman untuk lima jenayah khusus: berzina, tuduhan
zina, meminum arak, mencuri dan merompak. Al-Qur'an dan Sunnah juga mengandungi
hukum pewarisan, perkahwinan, dan pembalasan untuk kecederaan dan bunuh, serta
peraturan untuk puasa, sedekah dan solat. Bagaimanapun, arahan dan larangan ini
mungkin agak umum, jadi tahap amalannya berbeza-beza. Para ulama telah membentuk
sistem hukum berasaskan peraturan-peraturan ini dan tafsiran mereka.

Fiqh, atau "perundangan", ditaksirkan sebagai pengetahuan peraturan amali agama.
Cara yang digunakan pakar hukum Islam untuk memperoleh hukum dikenali sebagai
usul al-fiqh ("teori hukum", atau "prinsip fiqh"). Menurut teori hukum Islam,
undang-undang Islam mempunyai empat sumber asas, iaitu mengikut keutamaan:
Al-Qur'an, Sunnah, kesepakatan ulama Muslim (ijma'), dan pemikiran beranalogi
(qiyas). Untuk pakar hukum Islam awal, teori kurang penting berbanding aplikasi
pragmatik hukum ini. Pada abad ke-9, Imam al-Shafi'i memberikan asas teori
perundangan Islam dengan mengekodkan prinsip fiqh (termasuk empat sumber asas)
dalam bukunya ar-Risālah.

Hukum Islam tidak membezakan "hal masjid" dan "hal negara"; fungsi ulama
sebenarnya adalah sebagai tokoh perundangan dan ahli teologi. Secara amalinya,
pemerintah Islam kerap kali melangkaui bidang kuasa Mahkamah Syariah dengan
mewujudkan sistem selari "mahkamah pengaduan", yang mana dikuasai mereka.
Apabila dunia Islam mula bertembung dengan idea sekular Barat, masyarakat Muslim
bergerak balas dengan cara berbeza. Turki telah diperintah sebagai negara
sekular sejak reformasi Mustafa Kemal Atatürk. Manakala, Revolusi Iran 1979
menggantikan rejim agak sekular dengan Republik Islam yang diketuai oleh
Ayatollah Ruhollah Khomeini.

Unit asas dalam masyarakat Islam adalah keluarga, dan Islam mentakrifkan
kewajipan dan hak ahli keluarga. Ayah dilihat bertanggungjawab secara kewangan
untuk keluarganya, dan wajib untuk memenuhi keperluan mereka. Pembahagian
warisan ditentukan dalam al-Qur'an, yang menyatakan bahawa kebanyakannya adalah
untuk keluarga terdekat, manakala sebahagian diasingkan untuk pembayaran hutang
dan wasiat. Bahagian wanita dalam pewarisan lazimnya separuh dari lelaki yang
sama taraf. Perkahwinan menurut Islam merupakan kontrak sivil yang terdiri dari
tawaran dan penerimaan antara dua pihak yang layak dengan kehadiran dua saksi.
Pengantin lelaki diperlukan untuk membayar mahar kepada pengantin perempuan,
seperti yang disyaratkan dalam kontrak.

Seorang lelaki boleh mempunyai hingga empat isteri jika si suami percaya dia
boleh melayani mereka dengan adil, manakala seorang perempuan hanya boleh
mempunyai satu suami. Di kebanyakan negara Muslim, proses penceraian dalam Islam
dikenali sebagai talaq, yang lazimnya dilakukan suami dengan menyebut kata
"cerai". Wanita dikehendaki memakai tudung dan menurut aurat, namun para sarjana
tidak sependapat sama ada terdapat dalil Qur'an terhadap amalan tradisional
Islam seperti purdah dan burqa.

Bermula pada abad ke-20, reformis sosial Islam bertelagah terhadap amalan ini
dan amalan lain seperti poligami, dengan kejayaan berbeza. Pada masa sama, ramai
wanita Islam cuba menyelaraskan tradisi dan kemodenan dengan menggabungkan
kehidupan aktif dengan kesederhanaan luaran. Sesetengah kumpulan Islamis seperti
Taliban pula cuba untuk meneruskan peraturan tradisional seperti yang digunakan
kepada wanita.

Terdapat banyak istilah dalam Islam untuk merujuk kepada mereka yang pakar dalam
hukum Islam. Lazimnya para sarjana ini terpelajar dalam beberapa bidang
pengajian Islam. Secara umumnya, istilah ulama digunakan untuk merujuk kepada
mereka yang telah menyempurnakan latihan dan pengajian sains Islam beberapa
tahun, seperti mufti, qadi, faqih atau muhaddith. Sesetengah Muslims turut
menganggap mullah, imam dan mawlawi—yang cuma mencapai tahap terendah
kesarjanaan Islam sebagai ulama; manakala yang lain menganggap mereka perlu
mencapai taraf lebih tinggi. Ada juga Muslim yang mengamalkan ijtihad di mana
mereka tidak menerima kewibawaan ulama.

Banyak amalan jatuh dalam kategori adab, atau etika Islam. Ini termasuk menegur
sapa yang lain dengan "as-salamu `alaykum" ("selamat sejahtera atas kamu"),
menyebut bismillah ("dengan nama Allah") sebelum makan, dan menggunakan hanya
tangan kanan untuk makan dan minum. Amalan kebersihan Islam secara besarnya
dibahagikan kepada kategori kesihatan dan kebersihan peribadi. Bersunat bagi
lelaki diamalkan secara meluas. Upacara pengebumian termasuk solat jenazah serta
memandikan dan mengkafankan mayat, dan kemudian ditanam dalam kubur. Muslim
mempunyai batasan dalam pemakanan mereka. Makanan haram termasuklah produk
khinzir, darah, bangkai dan alkohol. Semua daging harus diperoleh dari haiwan
yang disembelih dengan nama Allah oleh seorang Muslim, atau Ahli Kitab, dengan
pengecualian haiwan buruan dan haiwan laut. Makanan yang dibenarkan untuk Muslim
dikenali sebagai makanan halal.

Jihad bermaksud "berusaha atau berjuang" (pada jalan Allah) dan dianggap "rukun
Islam keenam" oleh minoriti Muslim Sunnah. Dalam makna yang lebih luas, jihad
secara klasiknya ditafsirkan sebagai "berusaha sedaya upaya menggunakan kuasa,
ikthiar atau kebolehan diri dalam melawan benda yang tidak dibenarkan."
Bergantung pada jenis benda yang menjadi lawan, sama ada seorang musuh nyata,
syaitan, atau suatu aspek dalam diri sendiri, beberapa kategori berlainan jihad
dapat diertikan. Jihad juga merujuk kepada berusaha untuk memiliki kesempurnaan
keagamaan dan moral. Namun jihad apabila digunakan tanpa sebarang penerang
difahami merujuk kepada aspek ketenteraan. Sesetengah pihak berkuasa Muslim,
terutamanya di kalangan Syi'ah dan Sufi, membezakan antara "jihad lebih besar",
yang berkaitan dengan kesempurnaan rohaniah diri, dan "jihad kecil", ditakrifkan
sebagai peperangan.

Di dalam fiqh, jihad lazimnya dianggap bermaksud penggunaan ketenteraan terhadap
penempur bukan-Muslim dalam pertahanan atau pengembangan ummah. Tujuan
terakhirnya diperdebatkan, sesetengah mendakwa ia cuma sebagai pertahanan dan
pencegahan, manakala yang lain mendakwa matlamatnya ialah menyejagatkan Islam.
Jihad merupakan satu-satunya bentuk peperangan yang dibenarkan dalam Islam dan
mungkin diisytiharkan terhadap orang murtad, pemberontak, perompak, kumpulan
ganas, dan ketua atau negeri yang menindas Muslim atau menghalang dakwah.
Kebanyakan Muslim kini mentafsirkan jihad sebagai hanya suatu bentuk pertahanan
perang: jihad luaran termasuk berjuang untuk membuat masyarakat Islam mematuhi
norma keadilan Islam.

Dalam kebanyakan keadaan dan untuk kebanyakan Muslim, jihad merupakan tugas
kolektif (fardu kifayah): pelaksanaannya oleh sebahagian masyarakat
mengecualikan yang lain. Hanya untuk orang yang diberi kuasa, terutamanya raja
(imam), jihad menjadi tugas individu. Untuk penduduk lain, ini hanya berlaku
dalam kes pengerahan umum. Untuk kebanyakan Syiah, jihad serangan hanya boleh
diisytiharkan oleh Imam masyarakat Muslim, dan oleh itu digantung sejak
keghaiban Muhammad al-Mahdi pada 868 M.

Nabi Muhammad s.a.w. (sek. 570 – 632) adalah seorang peniaga yang kemudian
menjadi pemimpin agama, politik dan ketenteraan. Baginda dilihat sebagai utusan
terakhir Tuhan, dan bukan pencipta Islam. Muslim mempercayai bahawa baginda
merupakan pemulih kepercayaan monoteistik asal Nabi Adam, Ibrahim, Musa, Isa dan
lain-lain. Baginda dilihat sebagai nabi terakhir dan terhebat—manusia yang
paling sempurna, dan pemilik semua sifat unggul. Baginda dilaporkan menerima
wahyu dari Allah selama 23 tahun kehidupan terakhirnya, bermula pada usia 40
tahun. Kandungan wahyu ini, dikenali sebagai al-Qur'an, telah dihafal dan
direkodkan oleh sahabat baginda.

Semasa zaman ini, Nabi Muhammad s.a.w. berdakwah kepada orang Makkah, merayu
mereka untuk meninggalkan politeisme. Walaupun sesetengahnya memeluk Islam, Nabi
Muhammad s.a.w. dan pengikutnya telah ditindas oleh pihak berkuasa Makkah.
Selepas 13 tahun berdakwah, baginda dan orang Muslim berhijrah ke bandar Madinah
(dahulu dikenali sebagai Yathrib) pada 622. Di sana, dengan mualaf Madinah
(Ansar) dan pendatang Makkah (Muhajirin), Nabi Muhammad s.a.w. mendirikan kuasa
keagamaan dan politiknya. Beberapa pertempuran terjadi dengan Musyrikin Makkah
dan orang Yahudi Madinah yang menentang Muslim diusir. Pada masa yang sama,
laluan perdagangan Makkah disekat sambil Nabi Muhammad s.a.w. membawa puak-puak
padang pasir di sekeliling Madinah masuk ke pihaknya. Pada 629 baginda telah
menakluki Makkah dengan hampir tanpa pertumpahan darah, dan pada masa
kewafatannya pada 632 telah menguasai seluruh Semenanjung Arab.

Nabi Muhammad s.a.w. mula berdakwah menyebarkan Islam di Makkah sebelum
berhijrah ke Madinah di mana baginda menyatukan puak-puak Arab kepada sebuah
negara Islam terawal. Dengan kewafatan Nabi Muhammad s.a.w. pada 632,
perselisihan faham tercetus terhadap siapa yang akan mewarisi baginda sebagai
ketua umat Muslim. Umar Al-Khattab, sahabat Nabi Muhammad s.a.w. yang terkenal,
mencadangkan Abu Bakar as-Siddiq, yang merupakan rakan dan sahabat karib Nabi
Muhammad s.a.w. Orang lain menambah sokongan mereka dan Abu Bakar telah dilantik
sebagai khalifah pertama. Pilihan ini bagaimanapun dipertikaikan oleh sesetengah
sahabat Nabi Muhammad s.a.w. yang beranggapan bahawa Ali bin Abi Talib, sepupu
dan menantunya, sepatutnya dilantik sebagai pewarisnya. Tugas segera Abu Bakar
as-Siddiq ialah untuk membela kekalahan baru-baru ini kepada Empayar Byzantine
(atau Empayar Rom Timur, walaupun beliau terpaksa menghentikan pemberontakan
sekelompok puak Arab dalam episod yang dikenali sebagai Perang Riddah, atau
"Perang Murtad".

Kewafatan beliau pada 634 menyebabkan pelantikan Umar al-Khattab sebagai
khalifah, diikuti oleh Uthman bin Affan dan Ali bin Abi Talib. Keempat-empat
khalifah ini dikenali sebagai al-khulafā' ar-rāshidūn ("Khalifah yang Benar").
Di bawah mereka, wilayah pemerintahan Muslim berkembang jauh ke wilayah Parsi
dan Byzantine.

Apabila Saidina Umar telah dibunuh pada 644, pemilihan Uthman sebagai pewaris
menghadapi penentangan yang meningkat. Pada 656, Saidina Uthman juga dibunuh,
dan Saidina Ali memegang jawatan khalifah. Selepas melawan pembangkang dalam
perang saudara pertama ("Fitnah Pertama"), Ali pula telah dibunuh oleh Khawarij
pada 661. Berikutan ini, Mu'awiyah, yang merupakan gabenor Levant, mengambil
kuasa dan memulakan Dinasti Umayyah.

Pertikaian terhadap kepimpinan agama dan politik ini telah membawa kepada
perpecahan dalam masyarakat Muslim. Majoritinya menerima kesahan tiga pemerintah
sebelum Saidina Ali, dan kini dikenali sebagai Sunah. Minoriti yang tak setuju,
dan percaya bahawa Saidina Ali adalah pewaris sebenar; telah dikenali sebagai
Syiah. Selepas kemangkatan Mu'awiyah pada 680, konflik pewarisan tercetus sekali
lagi dalam perang saudara yang dikenali sebagai "Fitnah Kedua". Sesudah itu,
Dinasti Umayyah kekal memerintah selama 70 tahun, dan berjaya menakluk Maghribi
dan Al-Andalus (Semenanjung Iberia, bekas Hispania Visigoth) dan Gallia
Narbonensis di barat di samping mengembangkan wilayah Muslim ke Sindh dan
pinggiran Asia Tengah. Antara contoh seni bina terbaik hasil penaklukan Islam
yang masih kekal ialah Masjid Besar Kairouan (di Tunisia) yang dibina pada 670
oleh jeneral Umayyah Uqbah ibn Nafi dan dianggap sebagai moyang dan model semua
masjid di barat dunia Islam Sementara elit Arab-Muslim bertempur dalam
penaklukan, sesetengah Muslim zahid mula mempersoalkan kewarakan dan menurut
kemahuan dalam kehidupan duniawi, menekankan kepada kemiskinan, rendah diri dan
pengelakan dosa sebagai jalan menolak kemahuan badan. Muslim soleh yang zahid
seperti Hasan al-Basri ini kemudian membangkitkan gerakan yang akan berkembang
menjadi kesufian.

Bagi aristokrasi Umayyah, Islam dilihat sebagai agama untuk Arab sahaja; ekonomi
Empayar Umayyah berdasarkan pada anggapan bahawa majoriti bukan-Muslim (Zimmi)
perlu membayar cukai kepada Arab Muslim minoriti. Seorang bukan-Arab yang mahu
memeluk Islam perlu terlebih dahulu menjadi pelanggan suku Arab. Malah selepas
pemelukan, Muslim baru ini (mawali) tidak mencapai kesamaan sosial dan ekonomi
dengan Arab. Keturunan dari bapa saudara Nabi Muhammad s.a.w. Abbas bin Abdul
Muttalib menghimpunkan mawali yang tidak puas hati, Arab miskin, dan sebahagian
Syi'ah terhadap Umayyah dan menggulingkan mereka dengan bantuan dari propagandis
dan jeneral mereka iaitu Abu Muslim, memulakan Dinasti Abbasiyyah pada 750.

Di bawah Abbasiyyah, tamadun Islam berkembang pesat pada "Zaman Kegemilangan
Islam", dengan ibu kotanya di bandar kosmopolitan Baghdad. Koleksi hadith utama
telah disusun dan empat mazhab Sunah moden telah diasaskan. Hukum Islam telah
maju dengan hebat oleh usaha imam awal abad ke-9 al-Shafi'i; beliau mengekodkan
cara untuk memastikan kebolehpercayaan hadis, satu topik yang telah menjadi
fokus pertikaian di kalangan sarjana Islam. Ahli falsafah Ibnu Sina dan
Al-Farabi cuba untuk menggabungkan prinsip Greek ke dalam teologi Islam,
manakala yang lain seperti ahli teologi abad ke-11 Abu Hamid Al-Ghazali
menentangnya dan akhirnya berjaya. Sufisme dan Syiah pula mengalami perubahan
besar pada abad ke-9. Kesufian menjadi gerakan mantap yang telah bergerak ke
arah kebatinan dan menjauhi rumpun zahidnya, manakala Syiah berpecah berpunca
dari ketidaksetujuan atas pewarisan Imam.

Penyebaran penguasaan Islam menyebabkan permusuhan di kalangan penulis Kristian
medieval yang melihat Islam sebagai musuh berdasarkan bilangan besar pemeluk
baru Muslim. Penentangan ini mengakibatkan perjanjian polemik yang menggambarkan
Islam sebagai agama anti-Al-Masih dan Muslim sebagai penuh bernafsu dan
submanusia. Pada Zaman Pertengahan juga, sebilangan kecil ahli falsafah Arab
seperti pemuisi Al-Ma'arri mengambil pendekatan kritikal kepada Islam, dan ahli
falsafah Yahudi Maimonides membezakan pandangan Islam mengenai moral dengan
pandangan Yahudi yang beliau sendiri huraikan.

Hospital awam didirikan pada masa ini (dipanggil hospital Bimaristan), dan
dianggap "hospital pertama" dari segi makna moden perkataan itu dan mengeluarkan
diploma perubatan pertama untuk perlesenan doktor perubatan. Guinness Book of
World Records mengiktiraf Universiti Al-Karaouine yang diasaskan pada 859 M
sebagai universiti memberi ijazah tertua di dunia. Asal usul kedoktoran juga
bermula dari ijazat attadris wa 'l-ifttd ("lesen mengajar dan memberikan
pendapat hukum") di madrasah yang mengajar syariah. Institusi pertama untuk
pesakit mental juga diasaskan di dunia Muslim. Ketika ini, piawai teknik uji
kaji dan pengkuantitian diperkenalkan kepada proses saintifik untuk membezakan
teori-teori bersaing di samping tradisi petikan. Ibn Al-Haitham dianggap sebagai
bapa kaedah saintifik moden dan sering dipanggil "ahli sains sebenar pertama."
Institusi perundangan yang diperkenalkan Islam termasuklah amanah dan wakaf.

Pada lewat abad ke-9, khilafah Abbasiyyah mula retak apabila beberapa wilayah
mendapat autonomi lebih. Di sepanjang Afrika Utara, Timur Tengah dan Asia
Tengah, amiriah terbentuk apabila wilayah berpecah. Empayar Arab monolitik
memberi laluan kepada Dunia Islam yang lebih homogen di mana Fatimiyyah Syiah
malah menandingi kekuasaan keagamaan khilafah. Pada 836, khalifah Al-Mu'tasim
memindahkan ibu negara khilafah dari Baghdad ke bandar baru Samarra, sehinggalah
892 apabila ia dikembalikan semula ke Baghdad oleh al-Mu'tamid. Pada 1055 Turki
Seljuk telah mengatasi Abbasiyyah sebagai kuasa tentera, walaupun mereka terus
menghormati kuasa khalifah pada namanya. Semasa zaman ini pengembangan dunia
Islam diteruskan, melalui kedua-dua penaklukan dan dakwah secara aman walaupun
kedua-dua rangkaian perdagangan Islam dan Muslim berkembang ke sub-Sahara Afrika
Barat, Asia Tengah, Volga Bulgaria dan Kepulauan Melayu.

Reconquista telah dilancarkan terhadap taifa Muslim di Iberia, dan hak milik
Itali Muslim telah dirampas oleh Norman. Bermula abad ke-11, pakatan kerajaan
Kristian Eropah dikerahkan bagi melancarkan siri peperangan yang dikenali
sebagai Perang Salib, dengan matlamat mengundurkan tentera Muslim dari bahagian
timur bekas Empayar Rom, terutamanya Tanah Suci, dan mendirikan Negeri Salibi.
Pada mulanya berjaya, perolehan wilayah ini telah dibalikkan oleh jeneral Muslim
yang berikutnya seperti Salahuddin al-Ayyubi; yang menawan semula Baitulmuqaddis
semasa Perang Salib Kedua.

Di timur, Empayar Mongol mengakhiri dinasti Abbasiyyah di Pertempuran Baghdad
1258, dalam satu siri serangan menakluki tanah Muslim. Sementara itu di Mesir,
tentera-hamba Mamluk mengambil alih kuasa dalam kebangkitan pada 1250 dan dalam
pakatan dengan Angkatan Kencana menghentikan tentera Mongol pada Perang Ain
Jalut. Dalam abad yang berikutnya kekhanan Mongol memeluk Islam dan penyerapan
keagamaan dan kebudayaan ini menandakan zaman baru sintesis Mongol-Islam yang
membentuk penyebaran lanjut Islam di tengah Asia, timur Eropah dan subbenua
India. Kekhanan Krimea merupakan antara kuasa terkuat di Eropah Timur hingga
akhir abad ke-17.

Pada abad ke-13 dan ke-14 Empayar Uthmaniyyah (dinamakan bersempena Uthman I)
muncul dari kalangan "amiriah Ghazi" ini dan bertapak kukuh selepas satu siri
penaklukan yang termasuk Balkan, sebahagian Greece dan barat Anatolia. Pada 1453
di bawah Muhammad al-Fatih mereka mengepung Constantinople, ibu kota Byzantium,
yang jatuh sejurus selepas itu, tidak mampu melawan bilangan tentera Uthmaniyyah
yang lebih besar dan sedikit sebanyak, teknologi meriam. Selepas Mesir Mamluk
jatuh kepada mereka pada 1517, Empayar Uthmaniyyah turut melancarkan kempen
Eropah yang menjangkau hingga ke pintu Vienna pada 1529. Menjelang abad ke-18,
meskipun terdapat cubaan pemodenan, Empayar Uthmaniyyah telah mula rasa diancam
oleh kelebihan ketenteraan dan ekonomi Eropah.

Sementara itu bermula pada abad ke-13, Sufisme mengalami perubahan, secara
besarnya berpunca dari usaha al-Ghazali untuk mengesahkan dan menyusun semula
gerakan tersebut. Beliau mengembangkan model golongan Sufi—satu komuniti guru
dan pelajar rohaniah. Satu lagi perkara penting pada Kesufian ialah penghasilan
Masnawi, satu koleksi puisi mistik oleh pemuisi Parsi Rumi. Masnawi mempunyai
pengaruh besar pada perkembangan pemikiran keagamaan Sufi; bagi kebanyakan Sufi
ia kitab kedua terpenting, selepas al-Qur'an.

Dari abad ke-14 hingga ke-16 bahagian timur dunia Islam mengalami satu lagi
zaman kegemilangan di bawah Wangsa Timuriyah. Pada awal abad ke-16, Wangsa
Safawiyah menguasai Parsi dan menetapkan Islam Syiah sebagai agama rasmi di
sana, dan meskipun terdapat halangan berkala, kekal berkuasa selama dua abad
sehinggalah awal abad ke-18.

Selepas penjajahan Parsi dan penjarahan Baghdad oleh Mongol pada 1258, Delhi
menjadi pusat kebudayaan terpenting Muslim timur. Banyak wangsa Islam memerintah
pelbagai bahagian subbenua India bermula dari abad ke-12. Yang utama termasuk
Kesultanan Delhi (1206-1526) dan Empayar Mughal (1526-1857). Empayar-empayar ini
membantu penyebaran Islam di Asia Selatan. Pada abad ke-18 gerakan Wahabi mula
bertapak di Arab Saudi. Diasaskan oleh pendakwah Ibn Abdul Wahhab, Wahabi
merupakan ideologi fundamentalis yang mengutuk amalan seperti Sufisme dan
penghormatan kepada wali sebagai tidak Islamik.

Menjelang pertengahan abad ke-19 Empayar British secara rasminya mengakhiri
dinasti Mughal,, dan pada akhir abad ke-19 menggulingkan Kerajaan Mysore yang
diperintah Muslim. Pada abad ke-19, kebangkitan nasionalisme telah mengakibatkan
Greece mengisytiharkan dan memenangi kemerdekaan pada 1829, dengan beberapa
negeri Balkan ikut serta selepas Uthmaniyyah mengalami kekalahan dalam Perang
Rusia-Turki 1877–1878. Pada masa ini, ramai Muslim berpindah, kebanyakannya dari
India dan Indonesia ke Caribbean, secara tidak langsung menyebarkan agama mereka
di tempat-tempat baru. Era Uthmaniyyah berakhir di hujung Perang Dunia Pertama
dan khilafah dimansuhkan pada 1924.

Pada awal abad ke-20, kebanyakan dunia Muslim di luar Empayar Uthmaniyyah telah
diserap ke dalam empayar Eropah bukan Islam. Selepas kekalahan Perang Dunia
Pertama, saki-baki empayar ini telah dibahagikan sebagai negeri naungan atau
lingkungan pengaruh Eropah. Sejak itu kebanyakan masyarakat Muslim jajahan
Eropah ini telah merdeka, dan isu baru seperti kekayaan minyak dan hubungan
dengan Israel telah mendapat keutamaan.

Abad ke-20 memperlihatkan dunia Islam makin terdedah kepada pengaruh kebudayaan
luar. Sebagai gerak balas, banyak gerakan "pemulih" Islam dimulakan. Kumpulan
seperti Ikhwanul Muslimun di Mesir dan Jamaat-e-Islami di Pakistan menyokong
alternatif totalistik dan teokratik kepada ideologi politik sekular. Kadangkala
dipanggil Islamis, mereka melihat nilai kebudayaan Barat sebagai ancaman, dan
menggalakkan Islam sebagai penyelesaian komprehensif kepada persoalan harian
umum dan peribadi. Di negara seperti Iran, gerakan revolusi menggantikan rejim
sekular dengan negeri Islam, manakala kumpulan transnasional seperti al-Qaeda
Osama bin Laden terlibat dengan pengganasan untuk mencapai matlamat mereka.
Berbeza pula dengan gerakan liberalisme Islam yang cuba untuk menyelaraskan
tradisi keagamaan dengan norma moden pemerintahan sekular dan hak asasi manusia.
Penyokongnya mengatakan bahawa terdapat berbagai cara untuk membaca teks suci
Islam, dan menekankan perlunya meninggalkan ruang untuk "pemikiran bebas pada
perkara keagamaan".

Kritikan terhadap Islam masa kini termasuk tuduhan bahawa Islam tidak
bertoleransi terhadap kritikan dan syariat Islam terlalu keras pada orang
murtad. Pengkritik seperti Ibn Warraq mempersoalkan kemoralan al-Qur'an,
mengatakan bahawa kandungannya mewajarkan penganiayaan terhadap wanita dan
menggalakkan komen antisemitik oleh ahli teologi Muslim. Ada juga penulis yang
mengkritik Islam (dan agama lain) sebagai seksis, tiada toleransi dan suka
berperang. Dakwaan seumpama itu dipertikaikan oleh penulis Muslim seperti Fazlur
Rahman, Syed Ameer Ali, Ahmed Deedat dan Yusuf Estes. Yang lain seperti Daniel
Pipes dan Martin Kramer lebih memfokuskan pada kritikan penyebaran
fundamentalisme Islam, satu bahaya yang mereka rasakan telah diabaikan. William
Montgomery Watt dan Norman Daniel bagaimanapun menyangkal banyak kritikan
sebagai produk mitos dan polemik lama. Kebangkitan Islamofobia, menurut Carl W.
Ernst, telah menyumbangkan kepada pandangan negatif mengenai Islam dan Muslim di
Barat.

Islam Sunah merupakan kumpulan terbesar dalam Islam (sehingga 90%) daripada 1.5
bilion Muslim di dunia). Dalam bahasa Arab, as-Sunnah secara harfiah bermaksud
"prinsip" atau "laluan". Al-Qur'an dan Sunnah (contoh kehidupan Nabi Muhammad
s.a.w. seperti yang direkodkan dalam hadith) merupakan asas utama doktrin Sunah.
Sunnah dilihat sebagai penting dalam membantu mentafsirkan Qur'an.

Sunah (atau Sunni) percaya bahawa empat khalifah pertama merupakan pewaris benar
kepada Nabi Muhammad s.a.w.; kerana Allah tidak menunjukkan mana-mana ketua
tertentu untuk mewarisinya, ketua itu perlu dipilih. Sunah mengakui empat mazhab
(aliran pemikiran) utama yang sah: Hanafi, Maliki, Syafi'i dan Hanbali.
Keempat-empat mazhab ini menerima kesahihan yang lain dan seorang Muslim boleh
memilih mana-mana yang menyenangkannya,. Terdapat juga gerakan ultra-ortodoks di
dalam Sunah, contohnya Salafi yang mengambil generasi pertama Muslim sebagai
model teladan.

Syiah membentuk 10–20% Muslim dan adalah rumpun kedua terbesar Islam. Mereka
percaya dalam kepimpinan Imam dari keturunan Ali bin Abi Talib, yang mengikut
kebanyakan Syiah tidak mungkin berbuat salah. Mereka percaya bahawa Saidina Ali
yang merupakan sepupu dan menantu Nabi Muhammad s.a.w. merupakan pewaris sebenar
baginda, dan mereka memanggil beliau Imam pertama, menolak keabsahan khalifah
Muslim sebelumnya. Bagi mereka, seorang Imam memerintah dengan hak perlantikan
ketuhanan dan memiliki "kuasa kerohanian mutlak" di kalangan Muslim, mempunyai
kata terakhir dalam hal doktrin dan wahyu. Islam Syi'ah mempunyai beberapa
rumpun, yang terbesar ialah Syiah Imam Dua Belas (iṯnāʿašariyya), di mana
istilah Syiah secara umum lazimnya merujuk kepada kumpulan ini. Walaupun Imam
Dua Belas berkongsi banyak amalan teras dengan Sunah, dua rumpun ini tidak
bersetuju mengenai taraf kepentingan dan kesahihan sebahagian koleksi hadith.
Syiah Imam Dua Belas mengikuti tradisi hukum yang dipanggil fiqh Ja'fari.
Kumpulan Syiah lain termasuklah Ismailiyah dan Zaidiyah, yang berbeza dari segi
senarai Imam dan kepercayaan teologi.

Kesufian atau sufisme merupakan satu bentuk pendekatan mistik-astetik terhadap
Islam. Dengan memfokuskan lebih pada aspek kerohanian agama, Sufi berusaha untuk
memperoleh pengalaman terus dari Allah dengan mengguna pakai "daya gerak hati
dan emosi" yang harus dilatih seseorang untuk diguna. Sufisme dan syariat Islam
biasanya dianggap menjadi pelengkap, walaupun Sufisme telah dikritik oleh
kumpulan Salafi sebagai bidaah tidak wajar. Kebanyakan golongan Sufi, atau
tarekat, boleh dikelaskan sebagai sama ada Sunah atau Syiah, walaupun ada yang
mengelaskan diri mereka hanya sebagai Sufi.

Khawarij adalah mazhab yang berasal pada zaman awal Islam. Rumpun Khawarij yang
masih hidup ialah Ibadi. Tidak seperti kebanyakan kumpulan Khawarij, Ibadi tidak
menganggap Muslim berdosa sebagai kafir. Imam merupakan topik penting dalam
kesusasteraan hukum Ibadi, yang mensyaratkan bahawa ketua patut dipilih menurut
hanya pengetahuan dan kewarakannya, dan hendaklah disisihkan jika bertindak
zalim. Kebanyakan Muslim Ibadi tinggal di Oman dengan sedikit komuniti di Afrika
Utara.

Ahmadiyyah merupakan satu gerakan yang muncul di akhir abad ke-19, bermula dari
kehidupan dan ajaran Mirza Ghulam Ahmad. Beliau mengaku sebagai Mujaddid abad
ke-14 takwim Islam, Al-Masih dan Imam Mahdi yang ditunggu-tunggu. Ahmadi
menekankan kepercayaan bahawa Islam ialah hukum terakhir kemanusiaan dan
keperluan mengembalikan intipati sebenarnya, yang telah hilang ditelan zaman.
Ahmadi melihat diri mereka sebagai pendahulu pemulihan dan penyebaran aman
Islam. Terdapat sekatan undang-undang terhadap Ahmadi di beberapa negara Muslim,
khususnya Pakistan.

Terdapat juga Muslim yang menolak Hadith, dipanggil golongan al-Quran sahaja
atau anti-Hadith.

Kajian demografi menyeluruh terhadap 232 negara dan wilayah pada 2009 melaporkan
bahawa 23% penduduk dunia atau 1.57 bilion orang merupakan Muslim. Sekitar
80–90% angka ini merupakan Ahli Sunah Waljamaah dan 10–20% adalah Syiah, dengan
minoriti kecil tergolong dalam mazhab lain. Kira-kira 50 negara bermajoriti
Muslim, dan sekitar 20% dari semua Muslim seluruh dunia merupakan Arab. Antara
1900 dan 1970 komuniti Muslim sejagat berkembang daripada 200 juta kepada 551
juta; antara 1970 dan 2009 populasi Muslim berkembang lebih tiga kali menjadi
1.57 bilion.

Majoriti Muslim tinggal di Asia dan Afrika. Sekitar 62% Muslim menetap di Asia,
dengan lebih 683 juta penganut di Indonesia, Pakistan, India dan Bangladesh. Di
Timur Tengah, negara bukan Arab seperti Turki dan Iran adalah negara majoriti
Muslim terbesar; di Afrika, Mesir dan Nigeria memiliki masyarakat Muslim
teramai.

Kebanyakan anggaran menyatakan yang Republik Rakyat China memiliki antara 20
hingga 30 juta Muslim (1.5% hingga 2% penduduk). Bagaimanapun, data daripada
International Population Center San Diego State University menunjukkan bahawa
China memiliki 65.3 juta Muslim. Islam ialah agama kedua terbesar selepas
Kristian di banyak negara Eropah, dan sedang menghampiri status tersebut di
benua Amerika, dengan antara 2.45 juta dan kira-kira 7 juta Muslim di Amerika
Syarikat.

Masjid ialah tempat ibadat untuk Muslim. Walaupun tujuan utama masjid ialah
sebagai tempat ibadat, ia juga penting kepada komuniti Muslim sebagai tempat
untuk perjumpaan dan pengajian. Masjid moden telah berkembang secara ketara
daripada rekaan awal dari abad ke-7, dan mengandungi beraneka unsur seni bina
seperti menara masjid.

Kesenian Islam merangkumi seni tampak yang dihasilkan dari abad ke-7 dan
seterusnya oleh orang (tidak semestinya Muslim) yang tinggal di wilayah yang
diduduki penduduk Muslim. Ia termasuk berbagai-bagai bidang seperti seni bina,
khat, lukisan dan seramik.

Permulaan rasmi era Muslim yang dipilih ialah Hijrah pada 622 M, yang merupakan
titik perubahan penting dalam nasib Nabi Muhammad s.a.w. Penetapan tahun ini
sebagai tahun 1 H atau 1 AH (Anno Hegirae) dalam kalendar Islam dilaporkan
dibuat oleh Khalifah Umar. Ia merupakan takwim qamari, dengan 19 tahun lazim 354
hari dan 11 tahun lompat 355 hari dalam kitaran 30 tahun. Tarikh Islam tidak
boleh ditukarkan kepada tarikh Masihi secara mudah dengan menambah 622 tahun:
peruntukan harus dibuat untuk fakta bahawa setiap abad Hijri sejajar dengan
hanya 97 tahun dalam kalendar Kristian.

Hari suci Islam jatuh pada tarikh tetap dalam takwim qamari, yang bermakna
mereka terjadi pada musim berlainan pada tahun berlainan dalam Kalendar Gregory.
Perayaan Islam yang terpenting ialah Hari Raya Aidilfitri (B. Arab: عيد الفطر)
pada 1 Syawal, yang menandakan berakhirnya bulan berpuasa Ramadan, dan Hari Raya
Aidiladha (B. Arab: عيد الأضحى) pada 10 Zulhijah, serentak dengan haji ke
Makkah. Hari dalam takwim Islam bermula pada waktu maghrib.

Menurut doktrin Islam, Islam merupakan agama asal manusia, diakui oleh Nabi Adam
a.s. Pada suatu ketika, perpecahan berlaku, dan Allah mula mengutuskan nabi-nabi
untuk menyampaikan wahyu-Nya kepada manusia. Nabi Ibrahim a.s., Nabi Musa a.s.,
nabi-nabi Ibrani dan Nabi Isa a.s., kesemuanya diakui sebagai nabi, tetapi Islam
percaya pesanan mereka dan teks Taurat dan Injil telah dicemarkan oleh orang
Yahudi dan Kristian. Begitu juga, setiap kanak-kanak dilahirkan Muslim, tetapi
telah dibawa memeluk agama lain oleh ibu bapa mereka yang tidak Islam.

Hukum Islam membahagikan bukan-Muslim kepada beberapa kategori, bergantung pada
hubungan mereka dengan negeri Islam. Kristian dan Yahudi yang hidup di bawah
pemerintahan Islam dikenali sebagai zimmi ("orang yang dilindungi"). Menurut
aturan ini, keselamatan peribadi dan harta zimmi dijamin dengan syarat mereka
membayar ufti (jizyah) kepada kerajaan Islam. Status ini turut diberikan kepada
orang Majusi dan kadangkala orang Hindu, tetapi bukan kepada ateis atau
agnostik. Mereka yang hidup di tanah bukan-Muslim (dar al-harb) dikenali sebagai
harbi, dan sebaik memasuki pakatan dengan negeri Muslim dikenali sebagai ahl
al-ahd. Mereka yang menerima jaminan keselamatan semasa tinggal buat sementara
waktu di tanah Muslim dikenali sebagai ahl al-amān. Kedudukan mereka adalah sama
seperti zimmi kecuali mereka tidak perlu membayar jizyah. Orang yang bersetuju
gencatan senjata (ahl al-hudna) adalah yang tinggal di luar wilayah Muslim dan
bersetuju untuk menahan diri dari menyerang Muslim. Murtad dari Islam ditegah,
dan boleh dihukum bunuh.

Gerakan Alevi, Yazidi, Duruzi, Ahmadiyyah, Bábí, Bahá'í dan Barghawata sama ada
berpunca dari Islam atau berkongsi sesetengah kepercayaan dengan Islam.
Sesetengah menganggap diri mereka berbeza manakala yang lain menganggap masih
bermazhab Islam walaupun berkontroversi dalam sesetengah kepercayaan mereka
dengan Muslim aliran utama. Sikhisme, diasaskan oleh Guru Nanak pada lewat abad
ke-15 di Punjab, mengandungi aspek kedua-dua Islam dan Hinduisme.



https://ms.wikipedia.org/wiki/UEFA_Euro_2016

Kejohanan Eropah UEFA 2016, biasanya dikenali sebagai UEFA Euro 2016 atau hanya
Euro 2016, akan menjadi edisi ke-15 Kejohanan Eropah untuk Pasukan bola sepak
kebangsaan lelaki yang dianjurkan oleh UEFA. Ia dijadualkan akan diadakan di
Perancis dari 10 Jun hingga 10 Julai 2016.

Buat pertama kali, kejohanan pusingan akhir Kejohanan Eropah akan ditandingi
oleh 24 pasukan, yang telah berkembang daripada format 16 pasukan yang telah
digunakan sejak 1996. Di bawah format baru ini, pasukan akan bertanding di
peringkat kumpulan yang terdiri daripada enam kumpulan empat pasukan, diikuti
dengan peringkat kalah mati termasuk tiga pusingan dan perlawanan akhir. Sebagai
tuan rumah, Perancis mempunyai laluan secara automatik layak untuk kejohanan
pusingan akhir, manakala 53 pasukan negara yang lain akan bersaing dalam
pertandingan kelayakan, yang bermula dari September 2014 hingga November 2015,
untuk mendapatkan 23 tempat yang masih ada. Antara pasukan ini
kembali-ke-belakang juara bertahan Sepanyol, dan buat kali pertama sejak
penggabungan mereka dengan UEFA, Gibraltar.

Perancis telah dipilih sebagai tuan rumah pada 28 Mei 2010, selepas proses
pembidaan di mana mereka menewaskan Itali dan Turki bagi hak untuk menjadi tuan
rumah pusingan akhir 2016. Perlawanan akan dimainkan dalam sepuluh stadium di
sepuluh bandar-bandar: Bordeaux, Lens, Lille, Lyon, Marseille, Nice, Paris,
Saint-Denis, St-Etienne dan Toulouse. Ia akan menjadi kali ketiga Perancis
menjadi tuan rumah kejohanan itu, selepas kejohanan sulung pada tahun 1960 dan
1984. Pasukan Perancis telah memenangi Kejohanan Eropah dua kali: pada tahun
1984 dan 2000.

Pemenang akan mendapat hak untuk mengambil bahagian dalam Piala Konfederasi FIFA
2017 dihoskan oleh Rusia. Jika Jerman atau Rusia menang, walau bagaimanapun,
naib juara akan layak sekiranya Jerman telah layak kerana memenangi Piala Dunia
FIFA 2014, dan Rusia telah melayakkan diri sebagai tuan rumah. Jika kedua-dua
Jerman dan Rusia mara ke perlawanan akhir, pasukan layak akan diambil daripada
kekalahan di peringkat separuh akhir.

Empat tawaran datang sebelum tarikh akhir pada 9 Mac 2009 ialah Perancis, Itali
dan Turki sebagai tawaran tunggal, ditambah Norway dan Sweden sebagai usaha
bersama. Norway dan Sweden akhirnya menarik balik tawaran mereka pada Disember
2009.

Cabutan kelayakan berlangsung di Palais des Congres Acropolis di Nice pada 23
Februari 2014. Perlawanan kelayakan bermula pada September 2014. Dengan
pengembangan kepada 24 pasukan, negara berkedudukan pertengahan mempunyai
peluang yang lebih besar untuk melayakkan diri ke pusingan akhir daripada
sebelumnya.

Sebanyak 53 pasukan akan mengejar 23 tempat di pusingan akhir untuk menyertai
tuan rumah Perancis. Proses pengagihan dibentuk atas dasar Pekali UEFA, dengan
juara Euro 2012 Sepanyol dan Perancis menjadi tuan rumah secara automatik
sebagai pilihan. 53 pasukan telah ditarik ke dalam lapan kumpulan enam pasukan
dan 1 kumpulan 5 pasukan. Pemenang kumpulan, naib juara dan pasukan terbaik
tempat ketiga (dengan keputusan menentang pasukan keenam kedudukan yang dibuang)
terus layak ke pusingan akhir. Baki lapan pasukan tangga ketiga akan bertanding
perlawanan-penentuan secara timal balas untuk menentukan empat pasukan terakhir
untuk ke pusingan akhir kejohanan.

Sebelum ini Gianni Infantino menyatakan bahawa Mac 2012 UEFA akan mengkaji
persaingan kelayakan untuk memastikan bahawa ia tidak "membosankan". Pada bulan
September 2011, semasa mesyuarat strategi pertama UEFA, Michel Platini
mencadangkan format kelayakan yang melibatkan dua peringkat kumpulan, tetapi
cadangan itu tidak diterima oleh anggota-anggota persatuan. Pada bulan Mei 2013,
Platini mengesahkan format kelayakan yang sama akan sekali lagi dibincangkan
semasa mesyuarat jawatankuasa eksekutif UEFA September 2013 di Dubrovnik.

Cabutan untuk ke pusingan akhir akan berlangsung di Palais des Congrès de la
Porte Maillot di Paris pada 12 Disember 2015. 18:00 CET. 24 pasukan akan ditarik
ke dalam enam kumpulan empat pasukan, dengan tuan rumah Perancis yang diletakkan
secara automatik dalam kedudukan A1. Pasukan-pasukan yang selebihnya diletakkan
sebagai pilihan kepada empat balang lima pasukan (Balang 1) atau enam pasukan
(Balang 2, 3 dan 4). Sebagai juara bertahan, Sepanyol diletakkan sebagai pilihan
dalam Balang 1, manakala 22 pasukan yang lain diletakkan sebagai pilihan
mengikut pekali pasukan kebangsaan UEFA dikemaskini selepas selesai peringkat
kumpulan kelayakan (tidak termasuk play-off), yang telah dikeluarkan oleh UEFA
pada 14 Oktober 2015.

Pada mulanya, dua belas stadium telah di bentangkan untuk ditawarkan oleh
Perancis, yang dipilih pada 28 Mei 2010. Tempat tersebut harus dikecutkan kepada
sembilan pada akhir bulan Mei 2011, tetapi ia dicadangkan pada bulan Jun 2011
yang sebelas tempat itu mungkin digunakan. Persekutuan Bola Sepak Perancis
terpaksa memilih sembilan stadium yang akan benar-benar digunakan. Pilihan untuk
tujuh pertama adalah tidak dipertikaikan - stadium kebangsaan Perancis, Stade de
France, empat stadium baru dibina di Lille, Lyon, Nice dan Bordeaux, dan
kepentingan di bandar terbesar, Paris dan Marseille. Dua tempat tinggal, selepas
Strasbourg memilih untuk keluar atas sebab-sebab kewangan berikutan
penyingkiran, yang dipilih sebagai Lens dan Nancy pada pusingan pertama
pengundian, daripada Saint-Étienne dan Toulouse, dipilih sebagai stadium rizab.
Pada bulan Jun 2011, bilangan tempat tuan rumah telah meningkat kepada sebelas
kerana format pertandingan baru yang menyaksikan 24 pasukan mengambil bahagian,
bukan 16. Keputusan itu bermakna bahawa bandar rizab Toulouse dan St-Étienne
menyertai senarai tuan rumah. Walau bagaimanapun, pada bulan Disember 2011,
Nancy mengumumkan penarikan diri daripada kejohanan itu, selepas pengubahsuaian
stadium merosot, jadi sepuluh bandar-bandar tuan rumah kini akan digunakan.
Stade de la Beaujoire di Nantes dan Stade de la Mosson di Montpellier,
tempat-tempat yang telah digunakan untuk Piala Dunia 1998, juga tidak dipilih.
Senarai akhir sepuluh tempat telah disahkan oleh Jawatankuasa Eksekutif UEFA
pada 25 Januari 2013.

Nota: Angka Kapasiti adalah untuk perlawanan di UEFA Euro 2016 dan tidak
semestinya jumlah kapasiti stadium yang mampu menahan.

Setiap pasukan mempunyai "kem pasukan" untuk penginapan antara kedua perlawanan.
Pasukan-pasukan yang akan melatih dan tinggal di lokasi ini sepanjang kejohanan
ini, perjalanan ke permainan dipentaskan dari pangkalan mereka. Dari senarai
awal 66 kem asas, 24 pasukan yang mengambil bahagian perlu untuk mengesahkan
pilihan mereka dengan UEFA pada 31 Januari 2016.

Untuk menampung pengembangan dari kejohanan pusingan akhir 16 pasukan kepada 24
pasukan, format ini diganti daripada yang digunakan pada tahun 2012 dengan
tambahan dua kumpulan di peringkat kumpulan, dan tambahan pusingan di peringkat
kalah mati. Enam kumpulan (A hingga F) masih mengandungi empat pasukan setiap
kumpulan, dengan dua pasukan teratas daripada setiap kumpulan masih berterusan
mara ke peringkat kalah mati. Dalam format baru bagaimanapun, keempat-empat
tempat ketiga kumpulan di kedudukan terbaik juga akan mara, meninggalkan 16
pasukan ke pusingan baru peringkat kalah mati pusingan 16, lebih awal daripada
biasa suku akhir, separuh akhir dan perlawanan akhir, dan hanya 8 pasukan keluar
dari peringkat kumpulan. Format yang tepat yang digunakan untuk 1986, 1990 dan
Piala Dunia FIFA 1994.

Format ini menghasilkan sebanyak 51 permainan, berbanding dengan 31 permainan
untuk kejohanan 16 pasukan sebelum ini, untuk dimainkan dalam tempoh 31 hari.
Setiausaha Agung UEFA Gianni Infantino sebelum ini menyifatkan format itu
sebagai "tidak sesuai" kerana keperluan untuk pasukan kedudukan-tempat ketiga di
peringkat kumpulan mara, yang membawa kepada kesukaran dalam mencegah situasi di
mana pasukan mungkin dapat mengetahui terlebih dahulu apa yang menyebabkan
mereka mara daripada kumpulan itu, malah akan menghasilkan kebimbangan para
peminat, atau prospek pakatan sulit yang memberi manfaat bersama antara pasukan.

Setiap pasukan kebangsaan perlu menghantar skuad 23 pemain, tiga daripadanya
mestilah penjaga gol, sekurang-kurangnya sepuluh hari sebelum perlawanan
pembukaan kejohanan. Jika seorang pemain yang cedera atau sakit yang cukup teruk
untuk mengelakkan penyertaannya dalam kejohanan itu sebelum perlawanan pertama
pasukannya, beliau boleh digantikan dengan pemain lain.

Pada 15 Disember 2015, UEFA menamakan lapan belas pengadil untuk Euro 2016.
Pasukan pengadil lengkap diumumkan pada 1 Mac 2016.

Dua pegawai perlawanan, yang berkhidmat hanya sebagai pegawai keempat, dan dua
pembantu pengadil simpanan juga dinamakan:

Pusat Penyiaran Antarabangsa (IBC) akan terletak di Parc des Expositions di la
Porte de Versailles di Paris.

UEFA mengumumkan jadual kejohanan itu pada 25 April 2014. Masa mengikut masa
tempatan, CEST (UTC+2).

Juara kumpulan, naib juara, dan empat pasukan terbaik tempat ketiga mara ke
Pusingan 16.

Jika dua atau lebih pasukan yang sama pada mata setelah selesai perlawanan
kumpulan, kriteria memecah seri berikut akan digunakan:

Pada peringkat kalah mati, masa tambahan dan penalti akan digunakan untuk
menentukan pemenang jika perlu.

Kedudukan berdasarkan keseluruhan perlawanan, jika kemenangan pada penalti,
keputusan hanya dicatatkan sebagai seri.

Sebanyak €301,000,000 juta Euro akan diagihkan kepada 24 pasukan yang bertanding
dalam kejohanan itu, pertumbuhan daripada bayaran €196,000,000 juta Euro dalam
kejohanan sebelumnya. Setiap pasukan akan diberi ganjaran €8 juta Euro, dengan
ganjaran tambahan akan bergantung kepada persembahan mereka. Juara kejohanan ini
akan diberi ganjaran kemenangan keseluruhan €8 juta - hadiah dicapai yang paling
besar adalah €27 juta (untuk memenangi semua pertemuan kumpulan dan ke pentas
akhir). Senarai Penuh:

Seorang pemain digantung secara automatik untuk perlawanan seterusnya untuk
kesalahan berikut:

Berikutan serangan ke atas Paris pada 13 November 2015, termasuk salah satu di
mana sasaran yang dimaksudkan adalah perlawanan di Stade de France, kontroversi
tentang keselamatan pemain dan pelancong semasa kejohanan mula timbul. Noël Le
Graet, Presiden Persekutuan Bola Sepak Perancis, menjelaskan bahawa kebimbangan
untuk keselamatan telah meningkat berikutan serangan itu. Beliau mendakwa:
"Sudah wujud keprihatinan terhadap Euro, kini ia jelas jauh lebih tinggi, maka
Kami akan terus melakukan segala yang kami boleh lakukan, untuk menjamin
keselamatan walaupun semua risiko yang ini diperlukan, saya tahu jelas sekali
bahawa semua orang berhati-hati. ini bermakna bahawa kita akan menjadi lebih
berhati-hati. Tetapi ia tetap menjadi satu kebimbangan bagi Persekutuan dan
negeri [Perancis]".

Sehari sebelum kejohanan, pertempuran tercetus antara anak muda tempatan dan
peminat England di Marseille; polis menyuraikan anak muda tempatan dengan gas
pemedih mata. Pada 10 Jun, peminat Inggeris di Marseille bertempur dengan polis
Enam peminat English kemudiannya ditangkap dan dihukum penjara. Pada 11 Jun,
pertempuran ganas meletus di jalan-jalan dalam bandar yang sama sebelum dan
selepas perlawanan Kumpulan B di antara England dan Rusia yang berakhir dengan
seri 1-1. Seorang peminat English dilaporkan berada dalam keadaan kritikal di
hospital manakala berpuluh-puluh yang lain cedera dalam pertempuran. Pada 14
Jun, pasukan Rusia diberi penggantungan kelayakan dan denda €150,000, dan
memberi amaran bahawa keganasan masa depan akan menyebabkan penyingkiran mereka
dari piala. Selain itu, 50 peminat Rusia telah dihantar pulang. Keganasan antara
peminat Inggeris dan Rusia timbul lagi di Lille, di mana sejumlah 36 peminat
ditangkap. 16 orang dimasukkan ke hospital.

Padang bola sepak di stadium Perancis telah dikritik semasa peringkat kumpulan
kerana kualiti yang teruk. Jurulatih Perancis, Didier Deschamps telah dikritik
hebat. Pengarah kejohanan UEFA Martin Kallen menyalahkan hujan lebat punca
rumput rosak, walaubagaimanapun akhbar membuat spekulasi bahawa acara bukan bola
sepak mungkin juga telah menjadi penyumbang.

Perunding berpangkalan di Leeds Richard Hayden telah dilaporkan mengarahkan
groundsmen tempatan untuk menyampaikan padang rumput Slovak, yang disediakan
oleh sebuah syarikat Austria untuk kira-kira € 600,000 (£ 460,000). Pada 22 Jun
dilaporkan bahawa pegawai-pegawai persatuan rumput Perancis telah menyalahkan
Hayden untuk masalah berterusan dengan padang.

Logo rasmi diumumkan pada 26 Jun 2013, dalam satu majlis di Pavillon Cambon
Capucines di Paris. Diilhamkan oleh agensi Portugis Pusat Brandia, yang juga
mencipta identiti visual untuk Kejohanan Eropah sebelum ini, reka bentuk adalah
berdasarkan tema "Meraikan seni bola sepak". Logo ini menggambarkan trofi Henri
Delaunay dengan warna biru, putih dan merah bendera Perancis, dikelilingi oleh
campuran bentuk dan garis yang mewakili pergerakan seni yang berbeza dan
unsur-unsur bola sepak.

Pada 17 Oktober 2013, UEFA mengumumkan slogan rasmi kejohanan: Le Rendez-Vous.
Ditanya mengenai maksudnya, Jacques Lambert, pengerusi jawatankuasa penganjur
Euro 2016, memberitahu bahawa slogan "adalah lebih daripada peringatan tarikh
(...) dan tempat ". Beliau seterusnya menjelaskan bahawa" UEFA yang menghantar
jemputan kepada peminat bola sepak di seluruh dunia dan untuk pencinta acara
utama, pelawaan untuk bertemu dan berkongsi emosi kejohanan peringkat-elit."

Permainan Video UEFA Euro 2016 telah dikeluarkan oleh Konami sebagai percuma DLC
di Pro Evolution Soccer 2016. DLC boleh didapati untuk yang sedia ada dalam Pro
Evolution Soccer 2016 pada 24 Mac 2016 bagi platform utama (PlayStation 3,
PlayStation 4, Xbox 360, Xbox One dan Microsoft Windows). Permainan ini telah
dikeluarkan fizikal dan digital pada 21 April untuk pengguna PlayStation 3 dan
PlayStation 4.

Logo rasmi diumumkan pada 26 Jun 2013, semasa satu majlis di Pavillon Cambon
Capucines di Paris. Diilhamkan oleh agensi Portugis Brandia Tengah, yang juga
mencipta identiti visual untuk Kejohanan Eropah sebelumnya, reka bentuk adalah
berdasarkan tema "Celebrating the art of football". Logo ini menggambarkan trofi
Henri Delaunay dengan warna biru, putih dan merah menanda bendera Perancis,
dikelilingi oleh campuran bentuk dan garis yang mewakili pergerakan seni yang
berbeza dan unsur-unsur bola sepak.

Pada 17 Oktober 2013, UEFA mengumumkan slogan rasmi kejohanan: Le Rendez-Vous.
Ditanya mengenai maksudnya, Jacques Lambert, pengerusi jawatankuasa penganjur
Euro 2016, memberitahu bahawa slogan "adalah lebih daripada mengingati tarikh
(...) dan venue". Beliau juga menerangkan bahawa "UEFA telah menghantar jemputan
kepada peminat bola sepak di seluruh dunia dan untuk pencinta acara utama,
jemputan untuk bertemu dan berkongsi emosi kejohanan peringkat elit."

Bola perlawanan rasmi, Beau Jeu, telah diumumkan pada 12 November 2015 oleh
bekas pemain Perancis Zinedine Zidane.

Maskot Rasmi kejohanan, Super Victor, telah diumumkan pada 18 November 2014.
Beliau adalah seorang superhero kanak-kanak yang memakai kit daripada Pasukan
bola sepak kebangsaan Perancis, dengan mantel merah di belakang, echo warna
Bendera Perancis . Mantel, kasut dan bola didakwa sebagai kuasa-kuasa besar
kanak-kanak. maskot pertama kali muncul semasa perlawanan antara Perancis dan
Sweden di Stade Vélodrome, Marseille pada 18 November 2014. Nama maskot itu
diturunkan pada 30 November 2014 selepas menerima kira-kira 50,000 undi daripada
orang ramai di laman web mengenai maskot rasmi UEFA, menewaskan nama-nama lain
yang dicalonkan oleh "Driblou" dan "Goalix". Ia adalah berdasarkan kepada idea
kemenangan dan merujuk kanak-kanak lelaki kuasa-kuasa besar bahawa dia
memperolehi setelah menemui mantel sihir, kasut dan bola.

Nama maskot adalah sama seperti nama sex toy. UEFA berkata, kebetulan ini bukan
tanggungjawab mereka kerana nama itu dipilih oleh peminat yang mengundi.

Lagu rasmi pembukaan kejohanan adalah "This One's For You" dari David Guetta
menampilkan Zara Larsson, dan penutupan lagu rasmi adalah "Free Your Mind" dari
Maya Lavelle. Dilaporkan bahawa David Guetta dicari satu juta peminat untuk
menambah suara mereka untuk lagu rasmi melalui laman web.



https://ms.wikipedia.org/wiki/Big_Bang_(kumpulan_muzik)

Big Bang atau Bigbang (sering digayakan sebagai BIGBANG; makna harfiah: "Letupan
Besar") merupakan sebuah kumpulan muzik yang berasal dari Korea Selatan yang
berada di bawah pengurusan YG Entertainment. Pembentukan kumpulan ini bermula
daripada sebuah rancangan televisyen, Dokumentari Big Bang yang telah disiarkan
pada bulan Julai hingga bulan Ogos tahun 2006. Rancangan tersebut juga
ditayangkan secara dalam talian di GomTV dan MTV Korea. Big Bang dikenali
melalui gaya muzik dan fesyen mereka yang unik dan tersendiri.

Kepopularan kumpulan muzik ini berkembang apabila lagu mereka yang bertajuk
"Penipuan" (거짓말 Geojitmal) pernah berada di tangga pertama dalam carta muzik
Korea selama tujuh minggu berturut-turut. Album mini mereka iaitu Hot Issue dan
Stand Up juga mendapat sambutan yang membanggakan. Pada tahun 2009, kumpulan Big
Bang meluaskan pengaruhnya dan telah menjadi artis paling dicari-cari di Korea
Selatan. Mereka juga merupakan kumpulan artis luar pertama yang menerima
anugerah "Pendatang Baharu Terbaik" dalam Anugerah Penyiaran Kabel Jepun dan
merupakan artis Korea pertama yang menerima Anugerah Rakaman Jepun.

Setelah dua tahun berehat daripada segala aktiviti di Korea Selatan, Big Bang
kembali bersatu pada 2011 dengan melancarkan sebuah album mini dengan judul
Tonight selepas dua tahun kumpulan muzik itu berpecah bagi melakukan aktiviti
solo pada 2009 dan 2010. Album mini tersebut mendominasi kesemua carta dalam
talian dan berjaya memperoleh tangga ketiga dalam carta Billboard Amerika
Syarikat. Pada tahun yang sama, kumpulan muzik ini telah mewakili kawasan
Asia-Pasifik dan berjaya merangkul anugerah "Best Worldwide Act" dalam Anugerah
Muzik Eropah MTV. Tiga bulan kemudian, Big Bang melancarkan album mini Korea
Alive (2012) yang membawa kumpulan ini meraih penghargaan 'Artist of the Year'
kedua mereka di Mnet Asian Music Awards 2012. Alive menjadi album Korea pertama
yang berjaya masuk tangga album Billboard 200, selain itu mereka juga
mempersembahkan jelajah dunia pertama mereka yang bertajuk Alive Galaxy Tour
2012. Selepas tiga tahun berehat, pada tahun 2015 Big Bang megadakan kemunculan
semula yang sentiasa dinanti-nantikan oleh dunia muzik dengan mengeluarkan empat
album single, yakni M, A, D, dan E sebagai sebahagian daripada album studio
ketiga mereka, MADE. Single mereka tersebut menuai banyak kejayaan, baik dari
segi komersial dan kritikan, dengan jualan lebih daripada 425,000 salinan di
Korea Selatan dan kumpulan ini meraih penghargaan 'Artist of the Year' ketiga
mereka di Mnet Asian Music Awards 2015.

Penglibatan para anggota dalam penyusunan dan pembuatan muzik mereka sendiri,
terutama G-Dragon, telah mendapat banyak pujian dan hormat daripada para ahli
industri muzik. Mereka telah memenangi banyak anugerah dan memecahkan beberapa
rekod, termasuk penyanyi dengan jualan paling laris sepanjang masa di Cyworld
dan penerima anugerah 'Artist of the Year' terbanyak di Mnet Asian Music Awards.
Lantaran populariti sejagat dan sumbangan mereka kepada K-pop, Hollywood
Reporter menggambarkan mereka sebagai "boy band terbesar di dunia."

Sebelum kumpulan muzik ini memulakan penampilan sulung mereka, beberapa orang
ahli dalam kumpulan ini telah terdedah kepada industri hiburan terlebih dahulu.
G-Dragon dan Taeyang merupakan orang pertama untuk menerima latihan di YG
Entertainment sejak mereka berumur 12 tahun lagi dan mereka berdua ketika itu
dikenali sebagai GD dan YB. Mereka berdua pernah melancarkan dua buah runut lagu
bersama dan salah satu daripadanya iaitu "Unfold to Higher Place" menampilkan
artis daripada syarikat yang sama iaitu Gummy dan Perry.

T.O.P pula merupakan seorang rapper dengan nama pentas Tempo. Salah satu runut
lagunya yang paling popular ketika itu ialah "Buckwild" bersama NBK Gray. T.O.P
dan G-Dragon merupakan rakan baik sejak zaman persekolahan. Apabila pihak YG
Entertainment ingin mencari ahli baru bagi membentuk sebuah kumpulan muzik,
G-Dragon telah menelefon T.O.P bagi mencuba nasib di situ. Beberapa rakaman demo
yang dihasilkan oleh mereka telah dihantar kepada Yang Hyun-suk. Walau
bagaimanapun, T.O.P telah gagal dalam uji bakat yang diadakan di YG
Entertainment kerana beliau mempunyai fizikal yang "gemuk" untuk memenuhi versi
idealistik seorang idola. Enam bulan kemudian, beliau telah diambil semula
selepas berjaya mengurangkan berat badannya sebanyak 20 kilogram (44 lb).

Seungri adalah seorang ketua kepada sebuah kumpulan penari tempatan di Gwangju.
Beliau pertama kali muncul dalam siri televisyen realiti, Let's Cokeplay: Mnet
Battle Shinhwa, sebuah rancangan di mana kumpulan muzik Shinhwa akan mencari
bakat baru untuk membentuk "Shinhwa generasi kedua". Walau bagaimanapun, Seungri
gagal dalam rancangan tersebut setelah tersingkir daripada 4 Terbaik. Beliau
kemudiannya menyertai uji bakat di YG Entertainment dan diterima sebagai
pelatih. Ketika di dalam siri Dokumentari Big Bang, beliau hampir tersingkir
daripada program tersebut. Akhirnya, Seungri diberi peluang kedua serta bakat
nyanyian dan tariannya berjaya menambat hati penerbit Hyun-suk.

Walaupun ibu bapanya membantah rancangannya untuk menjadi seorang penyanyi,
Daesung masih meneruskannya dan akhirnya beliau diterima oleh pihak YG
Entertainment selepas diuji bakat. Beliau kemudiaanya muncul dalam rancangan
realiti mengenai dokumentari pembentukan Big Bang yang menampilkan enam orang
ahli bersaing. Hyun-seung yang ketika itu menggunakan nama pentas So-1 telah
terkeluar daripada program tersebut, dan Big Bang akhirnya muncul pertama
kalinya pada 2006 dengan lima orang ahli.

Big Bang memulakan penampilan sulung mereka pada 19 Ogos 2006 di Arena
Gimnastik, Taman Olimpik Seoul ketika Konsert Keluarga YG. Single pertama mereka
iaitu "Bigbang" telah dilancarkan pada 29 Ogos 2006 dan ia mengandungi tiga buah
lagu iaitu "We Belong Together" (Kita Milik Bersama) yang digandingkan dengan
rakan satu syarikat, Park Bom, "Tangisan Si Lembap" (눈물뿐인 바보 Nunmulppunin Babo)
dan lagu "This Love" (Cinta Ini) yang diadaptasi daripada lagu kumpulan rock
dari Amerika Syarikat, Maroon 5 yang ditulis semula dan dipersembahkan oleh
G-Dragon. Single tersebut berjaya dijual hampir 40,000 salinan.

Single kedua Big Bang iaitu "Big Bang is V.I.P" pula dilancarkan pada bulan
September dan 32,000 salinan single terjual. Manakala, single ketiga pula iaitu
"Bigbang 03" pula terjual hampir 40,000 salinan. Pada akhir Disember tahun yang
sama, kumpulan muzik ini telah melancarkan album mini sulung mereka berjudul
Bigbang Vol.1 – Since 2007 dan mengadakan konsert pertama mereka, The Real.

Pada 8 Februari 2007, Big Bang melancarkan album konsert siaran langsung mereka,
The First/Real Live Concert dimana album mereka itu telah terjual sebanyak 30
000 salinan pada akhir tahun 2007. Mereka kemudiannya memulakan jelajah mereka,
Want You yang merentasi lima buah bandar raya di Korea Selatan iaitu Incheon,
Daegu, Changwon, Jeonju dan Busan. Album mini mereka yang pertama, Always juga
dilancarkan pada tahun tersebut yang menandakan beberapa perubahan dalam
kumpulan muzik ini. Walaupun mereka pernah menulis dan mengarang beberapa buah
lagu, kumpulan muzik ini telah mengambil keputusan untuk mengendalikan dan
mengawal aliran yang lebih besar terhadap muzik mereka sendiri. G-Dragon telah
menulis dan mengarang sebahagian besar lagu dalam album mini pertama ini
termasuklah lagu "Penipuan" (거짓말, Geojitmal). Always menyaksikan pengenalan
unsur elektronik dalam muzik kumpulan ini. Penerimaan tersebut cukup positif
terutamanya lagu "Penipuan". Dilancarkan sebagai single utama, lagu itu menjadi
lagu hit pertama mereka dan album Always itu sendiri telah terjual sebanyak
87,000 salinan.

Album mini kedua mereka, Hot Issue juga dilancarkan pada tahun yang sama dan
album mini tersebut mengikuti kejayaan sebelumnya dan single utama dalam album
ini, "Perpisahan Terakhir" (마지막 인사 Majimak Insa) telah mencapai kedudukan
teratas dalam pelbagai carta termasuk Carta Juke-On dimana lagu ini telah dapat
bertahan selama 8 minggu berturut-turut. Lagu tersebut juga memenangi Anugerah
Muzik Digital Lagu Bulan Ini daripada Cyworld. Tiket bagi konsert mereka iaitu
konsert Big Bang is Great dilaporkan telah habis terjual dalam masa 10 minit.

Ketika tahun 2007 menghampiri ke penghujungnya, ahli kumpulan Big Bang
dilaporkan telah dimasukkan ke hospital kerana masalah keletihan yang akhirnya
menyebabkan aktiviti-aktiviti mereka dihentikan. Ada laporan mengatakan
disebabkan single dan album Big Bang mendapat permintaan yang tinggi, syarikat
rakaman Big Bang telah mencetak dan mempakej semula single dan album mereka
untuk pelancaran semula. Hasil daripada kejayaan jualan album mini mereka,
akhirnya kumpulan muzik ini telah memenangi pelbagai anugerah antaranya
"Kumpulan Muzik Lelaki Terbaik" dan "Lagu Tahun Ini" dalam Festival Muzik
M.NET/KM. Mereka ini kemudiannya menerima anugerah "Artis Tahun Ini" daripada
Anugerah Muzik Seoul Ke-7. Selain itu, Big Bang juga memperolehi ₩12 bilion
(AS$10.6 juta) pada akhir tahun.

Kumpulan muzik ini kemudiannya meluaskan sayap mereka ke Jepun. Album mini
berbahasa Jepun mereka yang pertama, For the World telah dilancarkan pada awal
tahun 2008 dan mencatat kedudukan kesepuluh dalam carta Oricon dengan promosi
yang kecil. Kumpulan ini juga mengadakan konsert dekat JCB Hall di Tokyo Dome
City. Big Bang kemudiannya kembali ke Korea selepas promosi di Jepun tamat.
Walaupun aktiviti berkumpulan mereka telah ditangguhkan kerana projek solo,
album mini mereka yang ketiga, Stand Up berjaya dilancarkan. Menampilkan Daishi
Dance dan kumpulan rock Korea, No Brain, album mini itu terjual lebih daripada
100,000 salinan. Lagu "Hari Demi Hari" (하루하루 Haru Haru) yang merupakan single
utama mengungguli kedudukan teratas dalam beberapa carta dalam talian serta
memegang tangga pertama selama enam minggu berturut-turut. Mengikuti kejayaan
single utama itu, lagu lain turut berjaya menduduki tangga 20 teratas seperti
"Syurga" (천국 Cheonguk) di tempat kedua, "Oh My Friend" (Oh Sahabatku) di
kedudukan kesembilan, "Orang yang Baik" (착한사람 Chakhan Saram) di tangga ke-12 dan
lagu "Lady" (Gadis) di tangga ke-16.

Sepanjang pelancaran material Korea mereka, Big Bang juga melancarkan lagu untuk
versi Jepun, "Number 1" (Nombor 1) di mana lagu tersebut merupakan single utama
dalam album studio dengan nama yang sama. Mereka mempersembahkan lagu itu di
program radio dan rancangan televisyen. Album Number 1 itu akhirnya menduduki
tempat ketiga dalam carta album harian Oricon Jepun. Album berbahasa Korea yang
seterusnya, Remember juga dilancarkan pada tahun 2008 dengan single utama yang
berjudul "Sinar Merah" (붉은노을 Byulkeun Noeul) dan lagu "Strong Baby" yang
dinyanyikan secara solo oleh Seungri dijadikan sebagai single kedua. Album ini
berjaya dijual sebanyak 200,000 salinan. Big Bang menerima anugerah "Artis Tahun
Ini" yang kedua di Anugerah Muzik Mnet 2008.

Pada tahun 2009, Big Bang telah berkolaborasi dengan kumpulan muzik 2NE1 yang
merupakan kumpulan muzik wanita baharu ketika itu untuk lagu "Lollipop". Sebuah
video muzik juga telah dihasilkan bagi mempromosikan lagu itu. Pada awalnya,
lagu tersebut merupakan promosi untuk sebuah telefon bimbit tetapi lagu ini
telah berada mencapai kedudukan pertama dalam pelbagai carta dalam talian.

Album studio pertama dalam bahasa Jepun untuk Big Bang yang bertajuk BIGBANG
telah dilancarkan di bawah syarikat rakaman Universal Music pada Ogos 2009 di
mana dua buah single iaitu "My Heaven" (Syurgaku) dan "Gara Gara GO!!" (ガラガラ
GO!!) telah dipromosikan. Lagu "My Heaven" merupakan single asal daripada lagu
berbahasa Korea iaitu "Syurga" (천국, Cheonguk) yang diterjemahkan ke bahasa Jepun
dan ia disusun oleh penggubah dari Jepun, Daishi Dance. Lagu itu berjaya
menduduki tempat ketiga dalam carta Oricon ketika penampilan sulungnya. Lagu
"Gara Gara GO!!" pula di kedudukan kelima dan album bahasa Jepun ini telah naik
ke tempat ketiga.

Selepas pulang ke Korea, mereka kembali bergerak solo. Pada 18 Ogos, G-Dragon
telah melancarkan album penampilan pertamanya iaitu Heartbreaker. Manakala,
Taeyang juga melancarkan dua single digital iaitu "Where U At?" (Dimana Kau) dan
"Wedding Dress" (Gaun Pengantin). T.O.P pula berlakon dalam sebuah drama bersiri
Iris dan memainkan watak sebagai seorang pembunuh bernama Vick. Mereka
kemudiannya bergabung semula untuk merakam lagu "Koe o Kikasete" (声をきかせて,
Mendengar Suaramu) untuk sebuah drama Jepun, Ohitorisama (おひとりさま, Seseorang).
Lagu tersebut kemudiannya dilancarkan menjadi single dan menduduki tangga
keempat.

Beberapa hari kemudian dalam bulan Januari 2010, Big Bang telah mengadakan
konsert 2010 Big Bang Concert Big Show di Stadium Olimpik Seoul. Pada bulan
seterusnya, mereka memulakan jelajah Electric Love mereka di Jepun. Walaupun
tiada album rasmi direkodkan, beberapa single telah dikeluarkan pada tahun itu.
Pelancaran lagu Lollipop Bhg. 2 pada bulan Februari yang merupakan lanjutan
daripada lagu "Lollipop" digunakan untuk iklan promosi telefon "LG Cyon's
Lollipop". Lagu ini telah memperoleh tempat teratas dalam carta digital.

Single mereka yang seterusnya, "Tell Me Goodbye" (Katakan Selamat Tinggal)
dilancarkan dalam bahasa Jepun untuk sebuah drama Korea, Iris. Lagu tersebut
memperolehi sambutan yang menggalakkan dan berjaya memenangi anugerah "Lagu
Terbaik" dalam Anugerah Rakaman Jepun ke-52. Ketika musim Piala Dunia 2010, Big
Bang telah melancarkan lagu "Shout of the Reds" (Sorakan Si Merah) bersama band
rock Korea, Transfixion dan peluncur ais Kim Yu-na.

Untuk sebahagian besar tahun 2010, anggota kumpulan muzik ini telah mengadakan
aktiviti solo mereka sendiri termasuklah pelancaran album kolaborasi GD & TOP
oleh G-Dragon dan T.O.P. serta pelancaran album mini pertama Seungri, VVIP. Pada
tahun itu juga Big Bang telah memenangi beberapa anugerah termasuklah anugerah
"Lima Artis Baharu Terbaik" dan "Artis Terbaik" dalam Anugerah Cakera Emas Jepun
Ke-24. Pada penghujung bulan Mei, mereka juga telah memenangi anugerah "Video
Pop Terbaik" dan "Artis Baharu Terbaik" dalam Anugerah Muzik Video MTV Jepun
2010. Big Bang kemudiannya melancarkan single berbahasa Jepun yang bertajuk
"Beautiful Hangover" (Mabuk Indah) pada 25 Ogos tahun yang sama.

Setelah hampir dua tahun "berpecah" sebagai sebuah kumpulan muzik, Big Bang
kembali ke Korea Selatan dengan mengadakan konsert 2011 Big Show. Mereka juga
telah melancarkan album mini baharu iaitu Tonight (juga dikenali sebagai BIGBANG
MINI 4) di mana album mini ini telah menduduki tempat teratas dalam pelbagai
carta muzik di Korea. Tonight juga merupakan album K-Pop pertama yang mencecah
kedudukan 10 teratas dalam carta iTunes Amerika Syarikat serta satu-satunya
album bukan dalam bahasa Inggeris yang pertama berada dalam kedudukan 100
teratas. Album mini turut menerima pesanan pra-jualan sebanyak 10,000 salinan di
Cyworld, yang telah memecahkan rekod TVXQ yang menerima pesanan sebanyak 6,500
salinan pada tahun 2008. Dikatakan selepas 7 hari album ini dilancarkan, Big
Bang telah menerima ₩7 bilion (AS$6.2 juta). Dalam masa seminggu, 100 000
salinan album mini tersebut telah terjual. Lagu utama daripada album mini
tersebut, "Tonight" (Malam Ini) telah memperoleh tangga teratas dalam Carta
Gaon.

Selepas promosi album mini Tonight selesai, Big Bang melancarkan album edisi
khas dengan dua runut lagu baharu iaitu "Love Song" (Lagu Cinta) dan "Stupid
Liar" (Penipu Bodoh). Lagu "Love Song" mendapat sambutan menggalakkan kerana
video muzik lagu ini telah mencapai 2 juta tontonan dalam masa 2 hari di
YouTube. Pada bulan Mei, kumpulan ini memulakan jelajah Love & Hope Tour.
Selepas album edisi khas itu berjaya dilancarkan, Big Bang telah melancarkan
album studio kedua mereka untuk versi bahasa Jepun iaitu BIGBANG 2 pada 11 Mei
2011. Mereka kemudiannya memperoleh pengiktirafan "Pensijilan Album Emas"
setelah berjaya memperoleh jualan album melebihi 100 000 salinan.

Kejayaan kumpulan ini terus cemerlang apabila Big Bang telah berjaya memenangi
kategori "Best Worldwide Act" Anugerah Muzik Eropah MTV 2011 (MTV EMA 2011) yang
berlangsung di Belfast, Ireland Utara sebagai wakil dari Asia Pasifik kerana
memperolehi lebih daripada 58 juta undian. Kehadiran kesemua lima orang ahli di
anugerah tersebut menjadikan ia suatu kenangan kerana ia merupakan kemunculan
kali pertama Daesung dan G-Dragon selepas pembabitan Daesung dalam satu
kemalangan dan skandal penggunaan dadah oleh G-Dragon.

Bermula pada 20 Januari, YG Entertainment mula mengeluarkan maklumat mengenai
kemunculan semula dan album mini baharu Big Bang melalui pelbagai teaser di blog
rasmi YG-Life untuk album mini Big Bang yang kelima, ALIVE. Prapesanan untuk
album mini tersebut berjaya mencecah sehingga 260,000 salinan dalam dua minggu.
Single utamanya, "Blue" (Biru) mengungguli tempat pertama dalam pelbagai carta
muzik utama tempatan setelah seminggu dilancarkan. Tambahan pula, video muzik
"Blue" dan "Fantastic Baby" (Sayang Hebat) di YouTube berjaya menerima pingat
emas dalam kategori "Video Terbaru Paling Popular" dan "Trend Seluruh Dunia".

Versi bahasa Jepun ALIVE dilancarkan pada 28 Mac dengan tiga runut lagu baru,
"Ego", "Feeling" (Perasaan) dan runut bonus "Haru Haru" (Hari Demi Hari). Album
tersebut terjual sebanyak 23,000 unit pada hari pertama ia dilancarkan dan
menduduki tangga kedua dalam carta Oricon dan tangga teratas dalam Carta album
iTunes di Jepun. Big Bang juga memperoleh anugerah "Tiga Album Terbaik" daripada
Persatuan Industri Rakaman Jepun (RIAJ) hasil daripada jualan album Alive
tersebut.

Selepas kemenangan di MTV EMA 2011, kumpulan muzik ini sekali lagi memperoleh
satu lagi anugerah MTV iaitu Anugerah TRL 2012 dalam kategori "Peminat Terbaik"
di mana mereka berjaya mengalahkan calon anugerah yang lain seperti Alessandra
Amoroso, Avril Lavigne, Emma dan One Direction. Bagi tahun 2013, kesemua ahli
Big Bang memulakan aktiviti solo mereka. Daesung telah melancarkan album sulung
dalam bahasa Jepun iaitu D'scover pada 27 November 2013. Album tersebut terdiri
daripada 12 buah lagu dimana 10 daripadanya adalah lagu asal daripada pelbagai
seniman Jepun manakala dua buah lagu lagi adalah lagu solo beliau sendiri.

Versi Jepun Alive telah dikeluarkan pada 28 Mac dalam bentuk kedua-dua digital
dan fizikal, dengan dua trek tambahan Jepun. Termasuk dengan salinan fizikal
album mereka adalah bonus versi Jepun lagu hit mereka "Day by Day." Ia menjual
lebih 23,000 salinan pada hari pertama pelancaran dan memuncak pada nombor dua
di dalam carta Oricon, akhirnya menjual lebih jumlah 200,000 salinan dan
disahkan emas oleh RIAJ. promosi Jepun bermula dengan persembahan di 2012
Springroove Festival bersama artis hip hop bahagian Amerika dan Jepun. Big Bang
adalah artis Korea pertama yang akan dijemput bersama-sama dengan rakan dalam
satu label 2NE1. Berikutan kejayaan kemunculan semula mereka, Big Bang
mengeluarkan album edisi khas bertajuk Still Alive pada 3 Jun. Ia menampilkan
empat trek baru termasuk dua trek baru Korea mereka bertajuk "Monster," serta
rakaman semula dua trek tambahan dalam versi Jepun Alive, album yang dijual
lebih 100,000 salinan dalam bulan pertama pelancaran. Monster edisi khas album
Alive Jepun mereka juga telah dikeluarkan pada 20 Jun, selepas rakan
sejawatannya dari Korea.

Kejayaan album edisi khas mereka meningkatkan lagi pengiktirafan global kumpulan
itu, memuncak pada # 11 pada Billboard Social 50. Kumpulan itu melawat meluas
sepanjang baki tahun ini, yang merangkumi beberapa buah negara dan wilayah:
Jepun (Mei hingga Jun), China (Julai hingga Ogos), Asia Tenggara (September
hingga Oktober) dan Amerika (November). Selepas melawat Amerika, kumpulan itu
kembali ke Jepun untuk mereka "Special Final in Dome Tour," berhenti di beberapa
stadium terbesar di Jepun termasuk Osaka Dome, Tokyo Dome dan Fukuoka Dome. Big
Bang juga membuat persembahan di Hong Kong dan England pada Disember 2012. Satu
konsert dijadual di London, England tetapi tarikh yang lain telah ditambah ke
lawatan mereka kerana permintaan popular. Kumpulan itu berpendapat lawatan
dengan konsert di Osaka pada pertengahan Januari bersama-sama dengan berkhidmat
tiga malam di Arena Gimnastik Olimpik di Seoul pada bulan berikutnya. Pada 30
November 2012, Big Bang telah menerima sebanyak tiga anugerah pada Anugerah
Muzik Asia Mnet ke-14, termasuk Kumpulan Lelaki Terbaik dan Artis Terbaik.
G-Dragon turut menerima anugerah Solo Lelaki Terbaik pada majlis ini. Mereka
juga menerima anugerah kategori Best Fan di Anugerah TRL Itali.

Selepas terhenti selama tiga tahun, Big Bang membuat kemunculan semula mereka
dengan mengeluarkan "single projek" untuk album mereka Made: "M", "A," "D" dan
"E." Single pertama, "M" (Mei 2015), termasuk dua buah lagu "Loser" dan "Bae
Bae", dengan bekas carta di No. 1 dan yang terakhir di No 2 pada carta
Billboard's World Digital Songs, artis Korea kedua untuk berbuat demikian
selepas rakan label Psy untuk lagu-lagu "Gangnam Style" dan "Gentleman". Di
Anugerah Muzik Korea ke-13, "Bae Bae" memenangi Best Pop Song dan Song of the
Year. Bulan berikutnya menyaksikan pelancaran "A" (Jun 2015). Dua lagunya, "Bang
Bang Bang" dan "We Like 2 Party," juga menduduki kedudukan nombor satu dan dua
dalam Carta Dunia Digital Billboard. Pada carta muzik video QQ Music, "Bang Bang
Bang "dan" We Like 2 Party "yang menaiki No. 1 dan No 2, manakala "Loser" dan
"Bae Bae" menduduki No. 3 dan 6. Pada 25 Jun, projek khas melebihi 100 juta
tontonan di YouTube. "Bang Bang Bang" kemudian memenangi International Song of
The Summer di MTV Iggy. "D" (Julai 2015) yang mengandungi "If You" dan "Sober."
Pada carta muzik video QQ Music, "Sober" mengambil kedudukan nombor satu, "Bang
Bang Bang." (Kumpulan tidak mengeluarkan video muzik untuk "Jika Anda.") "Jika
Anda" dan "Sober" mendarat di Carta Dunia Digital Billboard dengan "If You" pada
nombor dua dan "Sober" pada nombor tiga. Pada bulan yang sama, Big Bang
memecahkan 200 juta tontonan untuk muzik video "M", "A," dan "D". Ia diakhiri
dengan "E" (Ogos 2015), dengan lagu "Zutter" (memaparkan subunit GD & TOP) dan
"Let’s Not Fall In Love." Mereka kemudiannya memulakan kerjaya di nombor satu di
Carta Single Gaon serta memuncak pada nombor satu di carta Lagu Dunia Digital
Billboard. Jualan gabungan single telah terkumpul kepada lebih 13.3 juta salinan
di seluruh Asia. Untuk mempromosikan single mereka, kumpulan itu memulakan
pujian kritikal dan komersial yang berjaya MADE World Tour. Memulakan dengan dua
persembahan di Seoul pada 25 dan 26 April, bantuan jelajah yang mengumpul 1.5
juta peminat di seluruh dunia, menjadikannya jelajah terbesar oleh mana-mana
artis Korea. Pada akhir tahun ini, Big Bang memperoleh lebih 140.000.000.000 ₩
(USD $ 120 juta) pada 2015.

Walaupun kejayaan komersil single, tarikh keluaran album itu ditangguhkan untuk
menambah lagu baru untuk album dan bagi kumpulan itu untuk berehat selepas empat
bulan promosi. Di Anugerah Muzik Asia Mnet ke-17, Big Bang muncul sebagai salah
seorang pemenang terbesar pada malam, memenangi empat anugerah termasuk Anugerah
Artis ketiga. Big Bang terus menjelajah ke 2016, bermula dengan 2016 Big Bang
MADE [VIP] Tour mereka, perlawanan pertama adalah pada bulan Mac di China,
melawat lapan bandar-bandar dan bertemu 182,000 peminat, jelajah berkembang
hingga Jun hingga September, untuk perjalanan sembilan lagi bandar-bandar di
China dengan enam persembahan di Hong Kong dan Taiwan. Pada bulan April dan Mac,
mereka mengembara ke Jepun untuk Fantastic Babys 2016 Lawatan, mengumpul 280,000
peminat. Bagi meraikan ulang tahun ke-10 pertama mereka, kumpulan itu juga
mengumumkan bahawa mereka akan mengadakan konsert khas; konsert pertama akan
berada di Jepun di Stadium Yanmar Nagai di Osaka pada 29 hingga 31 Julai dan
dijangka menarik 165,000 peminat. Pada 1 Jun, mereka mengumumkan bahawa mereka
akan mengeluarkan sebuah filem khas pada 30 Jun, filem ini akan mengikuti mereka
melalui mereka Made World Tour 2015. Filem ini adalah salah satu daripada lima
projek yang akan dikeluarkan oleh Big Bang sebagai sambutan ulang tahun ke-10.
Projek kedua telah diumumkan pada 29 Jun hingga menjadi konsert ulang tahun
ke-10 khas di Stadium Piala Dunia Seoul bawah nama 0.TO.10 dan yang akan
diadakan pada 20 Ogos.

Semasa hari-hari awal kerjaya mereka, muzik Big Bang adalah kebanyakannya hip
hop dan hip pop, walaupun mereka diperbadankan lagu R&B ke dalam album mereka.
Seorang penulis untuk Yahoo! Jepun sekali membandingkan bahan-bahan awal mereka
dengan yang artis hip-hop Amerika seperti The Black Eyed Peas, menyatakan bahawa
lagu-lagu mereka termasuk "vokal menarik, [...] rap dan watak-watak." Lagu ini
"My Girl," solo pertama Taeyang dari album pertama kumpulan itu, telah
digambarkan sebagai "lembut, seksi dan berat," dalam mengingatkan Omarion.
Begitu juga, solo pertama Seungri dari album yang sama, "Next Day"(Korea: 다음날,
perumian Semakan: Daeum Nal), telah dinyatakan untuk mempunyai “rahmat sengit
90an” yang dialami Usher. Always (2008) telah terkenal dengan perubahan yang
gaya muzik dari usaha mereka sebelum ini, dengan kumpulan itu bereksperimen
dengan muzik tarian elektronik dan menetapkan ia sebagai trend muzik baru di
Korea. G-Dragon kemudian menyatakan bahawa mereka berharap "untuk mencapai lebih
peminat" dengan hala tuju baru. Pada tahun 2008, mereka merakamkan "Oh My
Friends," lagu berentak rock, dengan kumpulan rock Korea, No Brain. Dalam satu
temu bual, kumpulan itu juga menyatakan minat untuk meliputi berlari muzik
genre. Dari EP Hot Issue (2008), dipengaruhi "Shibuya-kei" "Fool" (Korea: 바보;
Perumian Semakan: Babo) mengandungi "rentak tarian berat berpasangan dengan
lapisan disko lancar," dengan falsetto G-Dragon pada lagu yang meraih pujian
sebagai "kejutan yang menyenangkan." Alive (2012) telah terkenal sebagai lebih
"eksperimen" daripada bahan-bahan mereka sebelum ini, dengan "Bad Boy"
digambarkan sebagai mempunyai sentimen "nostalgia" dan menarik berbanding dengan
kerja-kerja artis R&B seperti Justin Timberlake dan Boyz II Men. Album ini juga
dipuji kerana mempamerkan suara kumpulan itu bukannya Autotune biasa, yang
digambarkan sebagai mempunyai "sejenis matang intensiti." lagu mereka "Monster"
dipuji kerana penggunaannya bunyi piano dan orkestra dan komposisi untuk "Bingle
Bingle" (Korea: 빙글 빙글; Perumian Semakan: Binggeul Binggeul) telah terkenal
sebagai elektronik dan retro, sama dengan kerja-kerja Katy Perry dan Daft Punk.
Kumpulan itu bercampur pelbagai muzik elektronik dengan batu lembut untuk Made
Series mereka. "Loser" telah dinamakan untuk "memperkenalkan gaya yang lebih
matang" kepada kumpulan "tanpa kehilangan imej mereka telah dikuatkuasakan
melalui siaran sebelumnya", manakala "Bang Bang Bang" telah diiktiraf untuk
bunyi EDM yang diilhamkan. Dalam "Let's Not Fall in Love," Big Bang telah memuji
untuk berada di "tender paling mereka," dengan lagu yang digambarkan sebagai
mempunyai "penerbitan yang subur yang membangkitkan pelbagai emosi."

Ahli-ahli kumpulan telah bercabang keluar untuk gaya lain untuk projek solo,
dengan itu kumpulan itu telah digambarkan sebagai "kaya dengan pelbagai" untuk
peminat mereka. EP Taeyang Hot terutamanya koleksi lagu-lagu R&B, dengan
penyanyi itu yang menyatakan bahawa genre ini adalah "tumpuan pertama" beliau.
Single digital pertama Daesung, "Look at Me, GwiSoon" (Korea: 날 봐, 귀순, Perumian
Semakan: Nal Bwa Gwisoon) ". Artis hip-hop", adalah sebuah lagu berlari kecil,
yang mendapat kritikan kerana imej Big Bang sebagai untuk album pertama beliau,
Heartbreaker, G-Dragon memperbadankan campuran lagu tarian, hip-hop dan R&B.
Justin McCurry dari The Guardian berkata bahawa "setiap daripada lima anggota
mempunyai rupa individu sendiri, dan pelbagai muzik mereka adalah sama eklektik,
yang meliputi R&B, hip-hop, rumah, elektro dan pop." Penerbit dan rapper Cho PD
melahirkan penghargaan bagi kumpulan itu, yang menyatakan bagaimana "Penyanyi
idola seperti Big Bang mempunyai keupayaan untuk menjadi pemuzik." Beliau amat
gemar G-Dragon dan menyatakan bagaimana "dalam banyak cara Big Bang telah
berkembang daripada menjadi idola [kumpulan]," memetik rapper sebagai "wakil
utama" pertumbuhan kumpulan. Selain itu, mereka telah digambarkan sebagai
"wira-wira seni" untuk menunjukkan "serba boleh dan kejayaan dalam apa sahaja
yang mereka lakukan" oleh syarikat-syarikat bersaing. Uji kaji mereka yang
berterusan dengan pelbagai gaya muzik dan personaliti yang berbeza mereka telah
diketengahkan sebagai sebahagian daripada sebab-sebab utama untuk populariti dan
usia panjang mereka. Di peringkat antarabangsa, Big Bang sering dirujuk sebagai
sebuah kumpulan "K-pop", label yang mereka tidak menghargai, dengan G-Dragon
mengulas bahawa, "Kami Korea, jadi jelas mereka panggil muzik K-pop kami. Tetapi
kita tidak pernah terfikir untuk muzik kami sebagai K-pop. Muzik kami hanya
muzik kami." selain itu, TOP menyatakan bahawa "anda tidak membahagikan muzik
pop oleh yang melakukannya. Kami tidak mengatakan, misalnya, 'white pop' apabila
orang putih membuat muzik."

Big Bang dikenali dengan set mewah mereka di atas pentas, lengkap dengan
koreografi, pakaian, dan prop. Big Bang sering dikoreografikan oleh Shaun
Evaristo. Walaupun mereka pernah bergantung sepenuhnya kepada tarian jalanan
untuk bergerak mereka, mereka telah membuat peralihan ke arah gaya lain
koreografi, dengan banyak tarian mereka yang secara meluas disalin dan
dilindungi. Salah satu langkah, yang menggabungkan kumpulan mengangkat baju
mereka untuk mendedahkan abdomen mereka, cepat mendapat populariti dalam talian
dan menjadi salah satu daripada carian tertinggi di internet. Satu lagi, di mana
kumpulan yang menggabungkan idea "melompat roping" sebagai langkah tarian, juga
mendapat perhatian daripada peminat. Tarian untuk "Bang Bang Bang," tari oleh
Parris Goebel, adalah salah satu tarian yang paling popular untuk tahun 2015.

Di puncak populariti untuk Psy "Gangnam Style", wartawan The New York Times Jon
Caramanica menyatakan bagaimana konsert Big Bang di New Jersey adalah "jantung
liar sebenar K-pop" yang bertentangan dengan Psy, menonjolkan pakaian berwarna
terang mereka, koreografi dan persembahan pentas. Pada tahun 2012, mereka
kedudukan nombor satu di Top 3 Mall Asia Arena Concert of 2012 di Filipina.
Apabila dibandingkan dengan artis Barat seperti Justin Bieber dan One Direction,
persembahan Big Bang ini telah terkenal dengan mempunyai "tepi [...] rangupan
mereka, bunyi yang lebih kuat, lebih tajam tarian. " Mereka telah menduduki
tempat ketiga dalam senarai konsert terbaik New York Times pada tahun 2012 untuk
Tour Alive mereka di Pusat Prudential di Newark, New Jersey. Tiket-tiket untuk
jelajah yang dijual di dalam hanya beberapa jam, dengan itu tarikh tambahan
telah ditambah. Pada bulan Mac 2012, Krista Mahr, wartawan Asia Selatan majalah
Time, telah menulis satu artikel mengenai konsert K-Pop pertama beliau di
Olympic Gymnastics Arena di Seoul, menggambarkan kumpulan itu sebagai "dewa-dewa
K-pop" untuk persembahan pentas mereka. MADE World Tour mereka pada 2015
merupakan satu kejayaan kritikal dan komersial, dengan Los Angeles Times
menyifatkan Big Bang sebagai "salah satu yang paling berdaya cipta, tindakan
estetika berwawasan dalam genre" dan dipanggil konsert Anaheim mereka yang "masa
amat penting bagi K-Pop," memuji kepelbagaian lagu dan persembahan mereka.

Apabila melangkah ke dalam pasaran Jepun, majalah Time menggambarkan mereka
sebagai salah satu daripada artis Korea Selatan "paling harapan" untuk meneroka
ke negara ini, manakala Korea Times telah memanggil mereka "ikon pop Korea
[muzik]." Pada tahun 2011, BBC menyatakan bahawa "band K-pop, termasuk Big Bang,
membuat tanda mereka di seluruh dunia," memetik sumbangan kumpulan kepada
pertumbuhan ekonomi YG Entertainment. Tajuk yang dikeluarkan oleh kumpulan itu
telah menjadi sebahagian lagu-lagu K-pop yang paling ikonik, dengan "Lies" yang
dikreditkan sebagai lagu cap dagangan mereka. Dalam senarai mereka "21 Lagu
K-Pop Terbesar Sepanjang Masa," Spin senarai majalah "Bad Boy" pada nombor tiga
belas dan lagu "High High" oleh kedua-duanya GD & TOP di nombor tujuh. "Bad Boy"
juga tempat kelima dalam senarai Billboard iaitu "20 Lagu K-pop Best 2012."
"Fantastic Baby" menjadi video kedua K-pop dan pertama oleh kumpulan K-pop
melepasi 200 juta tontonan di YouTube, manakala "Bang Bang Bang," "Good Boy,"
dan Loser mengumpulkan lebih 100 juta tontonan di laman yang sama . Selain itu,
"Fantastic Baby" tempat kedua dalam senarai "20 video K-pop Best.", "Loser" dan
"Bae Bae" telah disenaraikan oleh Billboard sebagai lagu-lagu K-pop terbaik
masing-masing No 1 dan 15, pada tahun 2015.

Walaupun The Vancouver Sun menyifatkan kumpulan itu sebagai "lima anggoya
boyband dari Korea Selatan ultra-bergaya" dan "sensasi K-Pop," penyiar berita
kewangan Amerika CNBC telah menyifatkan mereka sebagai "dipilih dengan teliti,
artis yang dihasilkan" yang menggunakan "bunyi bubble-gum pop disintesis,
pakaian mewah dan seni video" menolak K-pop ke hadapan dalam muzik di seluruh
dunia. Selepas kumpulan itu memenangi Artis Muzik Seluruh Dunia Terbaik di
Anugerah MTV Eropah 2011, Google mengumumkan bahawa anak syarikat YouTube akan
melancarkan saluran K-pop sendiri bagi mengiktiraf populariti dan kejayaan
K-pop. akhbar harian British The Guardian juga menerbitkan satu artikel
membincangkan kepentingan bagaimana kemenangan itu telah "memberi penerangan
tentang kebangkitan dan kebangkitan muzik Korea di seluruh Eropah. "Selain itu,
selepas menjadi band K-pop yang pertama untuk memasuki Billboard 200 carta muzik
dengan album mereka Alive, Big Bang memulakan Jelajah Alive di 25 bandar-bandar
di seluruh dunia. Lawatan ini telah dihadiri oleh 800,000 konsert-penonton di
seluruh dunia. Hasil kerja mereka telah mempengaruhi pelbagai artis, termasuk
Jill Scott, Pixie Lott, A * M * E, Dakota Fanning, Nelly Furtado, Astro, BTS,
Chang Kiha, Sonamoo, iKon, dan Grimes. Yang terakhir ini juga menyatakan bahawa
K-pop, khususnya G-Dragon, telah mempengaruhi gaya muzik beliau "lebih visual
daripada yang lain." Kumpulan boyband China OkBang telah khusus dibentuk selepas
Big Bang dan dinyatakan mempunyai "banyak persamaan dengan Big Bang dari segi
gaya muzik, almari pakaian dan gaya rambut." The Michigan Daily telah
menerangkan Big Bang sebagai kumpulan yang jarang berlaku yang "kedua-dua
melakukan inovasi dan mentakrifkan arah genre yang diperlukan." Mark James
Russell, seorang wartawan hiburan yang berpangkalan di Seoul, memuji kumpulan
itu kerana menerajui pengkategorian, menyatakan bagaimana "dalam semua artis
arus perdana, yang mereka lakukan yang paling untuk menolak sempadan apa yang
dianggap K-pop."

Memetik Shinhwa, boyband Korea Selatan yang paling lama aktif, model pengaruh
dan peranan mereka, pengaruh Big Bang sendiri melangkaui industri muzik,
membentuk trend utama dalam industri fesyen. Digelar "Fesyen Big Bang," gaya
mereka telah mendapat berikut di seluruh Asia. kumpulan pertama mengamalkan
konsep imej "hip-hop" untuk kemunculan pertama mereka. Pelancaran Always pada
tahun 2007 telah disertai oleh perubahan dalam imej, dengan kumpulan cenderung
kepada gaya yang lebih preppy-punk, termasuk jeans kurus dengan Converse atau
kasut tinggi atas, yang menjadi satu trend yang sedang berlaku di Korea Selatan.
Taeyang juga memperagakan rambut cornrows beliau untuk hawk. Kelihatan memakai
jenama seperti Bape, 10 dalam, Louis Vuitton, Jeremy Scott, dan Phenomena, Big
Bang juga memakai adat hoodies bercetak bagi kebanyakan persembahan mereka dan
video muzik. Mereka juga telah dikreditkan untuk membawa kembali fesyen "sekolah
lama" ke dalam arus perdana, seperti Nike dan kasut tinggi Reebok. Digambarkan
sebagai satu "paling bergaya" dalam kumpulan itu, G-Dragon dikenali kerana skaf
sukan segi tiga yang kemudiannya digelar "skaf Big Bang." T.O.P juga memakai
cermin mata hitam semasa persembahan. Pakaian yang diperagakan di atas pentas
telah mendapat satu kultus berikut kalangan peminat mereka dan dijual di
kedai-kedai butik seperti Dongdaemun. Pada tahun 2011, Big Bang telah
bekerjasama dengan peruncit pakaian Jepun Uniqlo untuk membuat baju-T dalam
promosi kemunculan semula mereka di Jepun. Dilaporkan bahawa barang-barang itu
"habis dijual dalam tempoh 15 minit pembukaan kedai." Walaupun kumpulan,
khususnya G-Dragon, telah menetapkan diri mereka sebagai ikon fesyen dengan
menarik perhatian pereka fesyen Barat, mereka telah dikritik kerana mengasingkan
budaya hip-hop, khususnya penggunaan pakaian, penyelarasan warna, dan gaya
rambut mereka.

Dalam penghormatan mereka, konsert Big Show mereka telah dipilih oleh
Jawatankuasa Pelancongan Korea Selatan bagi kempen lawatan mereka ke Korea
Selatan dari 2010-2012, mengkreditkan kumpulan itu "kesan ekonomi yang besar
kepada negara ini." Big Bang terus menjadi wajah yang menonjol kepada Korea
Selatan apabila ia datang dengan pelancongan, populariti mereka seluruh kumpulan
demografi telah menjadikan mereka selebriti tertinggi Korea dibayar oleh
penyokong-penyokong, dengan harga yang meminta $ 1 -n1.5 juta USD setiap
pengendorsan Big Bang, bersama-sama Girls' Generation dan TVXQ, telah dinamakan
sebagai artis yang paling berpengaruh untuk memberi impak kepada gelombang
Hallyu dalam tempoh 20 tahun yang lalu.

Kelab peminat Korea memainkan peranan penting dalam industri K-pop; struktur dan
operasi mereka adalah berbeza daripada kelab peminat Barat. Setiap kelab
mempunyai namanya sendiri dan warna: peminat Big Bang yang menggelarkan diri
mereka V.I.P. (Dinamakan selepas single dengan nama yang sama) dan tahan mahkota
berbentuk kayu cahaya kuning. Dikreditkan untuk penyebaran "Menara kipas beras,"
Big Bang telah menggalakkan peminat mereka untuk membeli kampit beras dan
membawa mereka ke konsert mereka; kumpulan itu kemudian menderma nasi untuk
tujuan kebajikan. Untuk persembahan pertama mereka dalam beberapa bulan, 12.7
tan beras disumbangkan dari 50 kelab peminat di seluruh dunia. Walaupun warisan
Korea mereka, kumpulan itu yang terkenal dengan mempunyai komuniti peminat
budaya antarabangsa. Selebriti di seluruh Asia juga telah mengenal pasti diri
mereka sebagai V.I.P.s, termasuk Angelababy, Jiro Wang, Shu Qi, G.E.M., dan Song
Hye-kyo. Pada 2016, V.I.P. ini dipilih kerana peminat atas 2016, menewaskan
terhadap peminat yang artis popular seperti Selena Gomez, Demi Lovato, dan
Britney Spears dalam pungutan suara dalam talian.

Big Bang telah mengumpulkan banyak pencapaian dan anugerah, menetapkan beberapa
rekod di negara asal mereka. Mereka mengalami kejayaan pertama mereka dengan
lagu "Lies," yang akan kekal di Carta Melon selama lebih 54 minggu, Diikuti
dengan "Last Farewell," yang mendahului pelbagai carta termasuk carta Juke-On
untuk lapan minggu berturut-turut. "Day by Day" mengungguli carta selama enam
minggu berturut-turut. Lirik dan gubahan muzik mereka telah bergema di kalangan
peminat dan pengkritik, setelah memenangi pelbagai anugerah Lagu Tahun dari
pelbagai anugerah persembahan. Mereka dinobatkan sebagai Artis Terbaik di
Anugerah Muzik Seoul ke-17 pada tahun 2007. Kejayaan mereka di Korea Selatan
mencerminkan usaha mereka di Jepun: kumpulan yang memenangi pelbagai anugerah
Artis Baru Terbaik semasa hari-hari awal kerjaya mereka di negara ini.

Album mereka Tonight (2010) menjadi album K-pop yang pertama untuk sampai ke Top
10 pada carta iTunes Amerika Syarikat. Selain itu, ia juga menduduki carta
ketiga World Album di Carta Billboard, satu pencapaian yang jarang berlaku pada
album bukan Inggeris tanpa promosi. Dengan tempahan pra-jualan sebanyak 10,000
salinan di Cyworld, Big Bang mengalahkan rekod yang ditetapkan oleh 6,500
salinan TVXQ pada tahun 2008. Muncul sebagai Artis Seluruh Dunia Terbaik di MTV
EMA 2011, Big Bang menjadi ikon antarabangsa. Selain itu, konsert 2012 mereka
menetapkan rekod untuk jualan tiket tertinggi di Taiwan. Pada tahun 2014, mereka
telah disenaraikan sebagai # 2 di 10 Selebriti Teratas Forbes Korea tahun 2014.
Kumpulan itu kini memegang rekod sebagai hanya artis untuk memenangi lebih
daripada satu Anugerah Artis dari Anugerah Muzik Asia Mnet, setelah memenangi
pada 2008, 2012, dan 2015. Album single mereka "M", "A," "D" dan "E," semua
dikeluarkan pada tahun 2015, menjadikan mereka artis Korea kedua selepas rakan
selabel mereka, Psy untuk melakar di nombor satu dan nombor dua serentak pada
carta lagu World Digital Billboard, mengulangi tampilan ini tiga kali. Pada
tahun 2015, mereka menjadi kumpulan K-Pop yang paling ditonton di YouTube.
Mereka juga menjadi artis lelaki Korea mempunyai empat 100 juta YouTube menjadi
asas di bawah tali pinggang, untuk "Fantastic Baby, "" Bang Bang Bang," “Good
Boy," dan "Loser."

MADE World Tour mereka, kempen terbesar yang dilaksanakan oleh artis Korea, log
beberapa pencapaian bagi kumpulan itu, termasuk konsert talian K-pop yang paling
banyak dilihat dalam sejarah, artis asing pertama untuk mengadakan Tour Dome
Jepun selama tiga tahun berturut-turut, satu-satunya artis asing untuk
mengadakan tiga konsert berturut-turut di Arena Shanghai, artis Korea pertama
yang mengadakan konsert selama dua hari di Kuala Lumpur, jelajah arena K-pop
terbesar dalam sejarah Amerika Syarikat, artis asing pertama untuk menjual tiga
konsert di Hong Kong pada dua masa yang berlainan, salah satu konsert paling
mahal dalam sejarah Malaysia, kehadiran tertinggi yang terbesar untuk artis
Korea di Chengdu, China, jelajah China terbesar untuk sebarang artis Korea, dan
persembahan K-pop yang terbesar diadakan di Kanada.



https://ms.wikipedia.org/wiki/Malayan_Union

Malayan Union yang ditubuhkan pada 1 April 1946 di King's House (Carcosa Seri
Negara) selepas Perang Dunia II merupakan sebuah gabungan Negeri-Negeri Melayu
dengan Negeri-Negeri Selat (tanpa Singapura) untuk menjadi pengganti British
Malaya.

Seawal 1942, kerajaan British telah menubuhkan "Unit Perancangan Tanah Melayu"
di United Kingdom untuk menyediakan pembinaan semula Tanah Melayu selepas Perang
Dunia II tamat. Unit perancangan tersebut dinamakan sebagai Malayan Planning
Unit (MPU) dan Diketuai oleh Mejar-General Ralph Hone. Hone diberi tugas untuk
merangka satu bentuk pentadbiran baru untuk Tanah Melayu selepas perang tamat.
Akhirnya selepas semua perbincangan berlaku maka cadangan untuk mencadangkan
penggabungan Negeri-negeri Melayu Bersekutu, Negeri-negeri Melayu Tak Bersekutu,
Pulau Pinang, dan Melaka menjadi Malayan Uniondiusulkan, sedangkan Singapura
dikekalkan sebagai tanah jajahan yang berasingan.

Rancangan Malayan Union mengekalkan Singapura sebagai suatu tanah jajahan yang
berasingan disebabkan ketakutan bahawa penentangan orang Melayu terhadap
penyertaan Singapura akan menjejaskan penerimaan rancangan tersebut. Terdapat
kesangsian tradisional di kalangan peniaga-peniaga Tanah Melayu bahawa sektor
perniagaan Singapura akan menjejaskan kepentingan mereka. Selain itu, pihak
British juga takut bahawa pemasukan dasar kewarganegaraan yang liberal akan
mengakibatkan ketakutan pemimpin-pemimpin Melayu disebabkan bilangan orang Cina
Singapura yang besar. Bagaimanapun, kerajaan British juga hendak menjadikan
Singapura sebagai sebuah pangkalan tentera laut untuk operasi strateginya di
Timur Jauh. Namun begitu tujuan utama British mengecualikan penyertaan Singapura
kedalam Malayan Union adalah disebabkan oleh kepentingan ekonominya di
Singapura, kedudukan strategik Singapura sebagai pelabuhan utama dan pelbagai
lagi faktor yang berteraskan kepada kegiatan ekonomi mendorong pihak British
untuk mengekalkan Singapura sebagai kononnya Tanah jajahan London.

Kebanyakan buku-buku Inggeris menyatakan salah satu daripada sebab utama untuk
pembentukan 'Malayan Union' ialah hasrat kerajaan British untuk menyediakan
Tanah Melayu terhadap kemerdekaan. Ia dilihat sebagai satu kewajaran kerana
pihak British telah pun menandatangani Piagam Atlantik pada 14 Ogos 1941 yang
mengisytiharkan bahawa semua negara-negara dunia berhak untuk menentukan dan
memerintah negara sendiri dalam erti kata lain 'Merdeka', Maka, pihak Britain
terikat untuk memberikan kemerdekaan kepada Tanah Melayu. Bagaimanapun, banyak
pihak di Tanah Melayu ketika itu mempercayai bahawa rancangan itu hanya
menukarkan taraf negeri-negeri Melayu daripada sebuah negeri naungan menjadi
sebuah tanah jajahan British. Di mana ia dilihat sebagai satu usaha untuk
memanjangkan lagi tempoh penjajahan British di Tanah Melayu dengan cara
berpura-pura berusaha untuk memberikan kemerdekaan kepada Tanah Melayu,
sedangkan kuasa pemerintah Tanah Melayu ketika itu, iaitu Sultan-sultan telah
pun dilucutkan melalui pembentukan Malayan Union.

Rancangan Malayan Union yang akan melibatkan Negeri-Negeri Selat, tetapi tidak
termasuk Singapura, akan terdiri daripada Majlis Perundangan dan Majlis
Mesyuarat Kerajaan yang diketuai oleh seorang Gabenor British. Sultan-sultan
Melayu masih akan mengekalkan kedudukan masing-masing tetapi dalam bidang kuasa
yang sangat terhad, iaitu berkaitan tentang agama Islam dan adat Istiadat orang
Melayu sahaja. Sebaliknya pihak British akan terus memerintah melalui sebuah
majlis penasihat yang diluluskan oleh gabenor Malayan Union. Kerajaan Malayan
Union akan mengambil alih semua aset negeri-negeri Melayu, kecuali aset yang
berkaitan dengan agama Islam dan harta peribadi sultan-sultan. Di Pulau Pinang
dan Melaka yang tidak mempunyai sultan, Pesuruhjaya Residen akan menjadi ketua
pentadbiran. Beliau diberi banyak kuasa dan hanya bertanggungjawab kepada
Gabenor. Ini sekaligus menunjukan kedaulatan British di Tanah Melayu. Di mana
pihak British bertindak mengawal semua perkara mengenai Tanah Melayu. Dan mereka
lebih berkuasa berbanding sebelum pendudukan Jepun.

Skim Malayan Union juga mencadangkan undang-undang baru yang memberikan
kewarganegaraan kepada semua orang yang dilahirkan di Tanah Melayu dan
Singapura, serta pendatang yang tinggal di sana selama sekurang-kurang 10 tahun
daripada 15 tahun sebelum 15 Februari 1942. Semua warganegara Malayan Union yang
baru itu akan mempunyai hak-hak yang sama, termasuk penerimaan masuk untuk
perkhidmatan awam. Akhir sekali, kewarganegaran Tanah Melayu diberikan kepada
semua tanpa diskriminasi kaum dan kepercayaan atau pun turut dikenali sebagai
'jus soli'.

Cadangan untuk rancangan Malayan Union diumumkan oleh Edward Gent, Penolong
Setiausaha Rendah Tetap bagi Tanah Jajahan British, buat pertama kali di
Parlimen United Kingdom pada Januari 1944. Wilayah-wilayah Borneo juga
dimasukkan dalam rancangan yang asal tetapi kemasukan itu kemudian dikeluarkan
daripada cadangan yang terakhir kerana ketidaksediaan pihak kerajaan Borneo yang
pada masa itu dan masih lagi berada dalam keadaan yang kurang stabil. Pada musim
bunga 1944, Pejabat Kolonial menjemput Sir Harold MacMichael, untuk pergi ke
Tanah Melayu untuk mendapatkan tandatangan daripda raja-raja Melayu. Sir Harold
Macmicheal bukanlah seorang yang arif tentang Tanah Melayu, beliau tidak pernah
berkhidmat di Tanah Melayu. Tetapi kerajaan British yang kerap menerima maklumat
salah mengenai Tanah Melayu dan orang Melayu percaya bahawa Sir MacMicheal
pernah berkenalan baik dengan beberapa putera-putera dari Tanah
Melayu.Pemerintahan Tentera British (BMA) merupakan masa yang paling sesuai bagi
MacMichael untuk mendapatkan tandatangan daripada Raja-raja Melayu kerana
keadaan ketenteraan amat sesuai dijadikan asas ugutan untuk mendapatkan
tandatangan Raja-raja Melayu.Beliau hanya mengambil masa selama 22 hari untuk
mendapatkan tandatangan daripada kesemua pemerintah Tanah Melayu hasil daripada
ugutan yang amat bersesuaian dengan keadaan pada masa itu. Pada 3 September 1945
, ketika pihak British sedang menjalani pendudukan semula di Tanah Melayu,
Kabinet British memberikan kebenaran untuk dasar Tanah Melayu yang baru dan
bersetuju dengan misi MacMichael.

Memperoleh tandatangan daripada sultan-sultan tidak sebegitu susah seperti yang
dijangka. Mac Michael telah bertindak memaksakan sultan-sultan Melayu untuk
menerima cadangan-cadangan pihak British dan tidak memberikan masa untuk
baginda-baginda berunding dengan majlis masing-masing, malah Sultan yang enggan
menandatangani perjanjian tersebut diugut akan digantikan dengan sultan yang
lain di atas tuduhan bekerjasama dengan Jepun semasa Perang Dunia II. Pada 21
Disember, setiap Sultan atau Pemangku Raja telah memeterai perjanjian yang baru
dengan Sir Harold MacMicheal. Bagaimanapun, sebilangan daripada sultan-sultan
itu menyatakan keraguan terhadap syarat-syarat perjanjian itu, tetapi disebabkan
oleh ugutan yang mendakwa pe baginda-baginda sultan memainkan peranan semasa
pendudukan Jepun di Tanah Melayu telah memaksa sultan-sultan itu untuk merelakan
Malayan Union untuk menunjukkan kesetiaan mereka kepada pihak British dan mereka
juga bimbang akan kehilangan tahta. Tanpa disedari oleh sultan-sultan ini ialah
semua perjanjian terdahulu yang mengakui hak kedaulatan sultan-sultan Melayu
dimansuhkan. Dengan itu, kepura-puraan pihak British bahawa mereka ingin
membantu sultan-sultan Melayu untuk memerintah dihapuskan.

Setelah menerima perjanjian-perjanjian itu, pihak British mendedahkan rancangan
Malayan Union dalam suatu Kertas Putih pada akhir bulan Januari 1946.berserta
Kertas Putih satu lagi usul telah dikeluarkan iaitu pembatalan undang-undang NNS
& NNMB yang wujud sebelum ini dan digantikan dengan kesatuan Malaya yang Baru
iaitu Malayan Union.

Bertentangan dengan jangkaan British, penduduk Melayu, yang biasanya bersikap
lemah lembut dan sering boleh di arah untuk melakukan itu dan ini telah bangun
bersama-sama untuk membantah skim yang baru itu. Komuniti Cina dan India juga
tidak ghairah dan telah mengkritik sesetengah peruntukan yang terdapat di dalam
kertas putih Malayan Union. Pemimpin-pemimpin Melayu dan pesara-pesara British
daripada Perkhidmatan Awam di Tanah Melayu telah mengetuai bidasan terhadap
rancangan Malayan Union, dan membidas MacMichael kerana menggunakan 'ugutan'
untuk memperolehi persetujuan daripada sultan-sultan Melayu. Pegawai-pegawai ini
bertindak meLobi Tanah Melayu di Parlimen antara bekas pegawai-pegawai
Perkhidmatan Awam Tanah Melayu yang mengambil bahagian adalah Frank Swettenham.
Mereka turut menulis surat-surat kepada akhbar nasional dan untuk merayu kepada
Perdana Menteri United Kingdom agar menghentikan usaha menukar status Tanah
Melayu daripada negeri naungan kepada tanah jajahan. Kegiatan seumpama ini
mewujudkan tanggapan bahawa terdapat tentangan yang hebat terhadap Malayan Union
bukan sahaja daripada penduduk Tanah Melayu malahan daripada pegawai dalaman
British sendiri.

Sultan-sultan Tanah Melayu juga telah terpengaruh oleh perasaan anti Malayan
Union yang dianjurkan oleh pegawai-pegawai Melayu dan rakyat Melayu. ini
mengheret baginda sultan untuk membantah secara terbuka terhadap cara yang
digunakan oleh MacMichael untuk memperoleh tandatangan baginda-baginda untuk
perjanjian baru itu. Sultan-sultan tersebut menolak rancangan Malayan Union dan
cadangan untuk menghantar sutu perwakilan ke London untuk memansuhkan rancangan
itu telah disuarakan. Bagaimanapun, sudut pandangan orang Melayu disampaikan
dengan lebih berkesan selepas penubuhan UMNO atau PEKEMBAR yang telah muncul
untuk menyuarakan bantahan Melayu terhadap Malayan Union.

Pada 1 Mac 1946, sebuah Kongres Melayu Seluruh Tanah Melayu (Pan-Malayan Malay
Congress) diadakan di di Kelab Sultan Suleiman, Kuala Lumpur. Disertai oleh
kira-kira 200 orang wakil Melayu daripada 41 buah persatuan, kongres itu
membincangkan pembentukan gerakan nasional Melayu, serta kempen terselaras untuk
menentang Malayan Union. Sebuah jawatankuasa dilantik untuk mendraf perlembagaan
untuk penubuhan Pertubuhan Kebangsaan Melayu Bersatu (UMNO).

Pada 1 Mei 1946, Kongres Melayu Seluruh Tanah Melayu Ke-2 diadakan di Johor
Bahru. Dalam kongres itu, pembentukan UMNO diisytiharkan dan Dato Onn Jaafar,
Menteri Besar Johor, dipilih sebagai Presiden pertama. Kongres itu juga
mengisytiharkan bahawa perjanjian-perjanjian MacMichael tidak sah dan mendesak
bahawa Malayan Union dimansuhkan.

Meskipun penentangan orang-orang Melayu begitu hebat, kerajaan British enggan
menarik balik pelakasanaan rancangan Malayan Union. Sebaliknya, kerajaan British
mendesak bahawa Malayan Union dilaksanakan dengan segera supaya Pentadbiran
Tentera British yang memerintah Tanah Melayu sejak akhir Pendudukan Jepun dapat
dibatalkan.

Malayan Union diisytiharkan pada 1 April 1946 dengan Sir Edward Gent merupakan
Gabernor yang pertama. Bagaimanapun, penentangan terhadap Malayan Union adalah
sangat kuat sehingga rancangan itu tidak dapat dikuatkuasakan dengan sepenuhnya.
Malah pada majlis perlantikan Edw sebagai Gabernor yang pertama majlis tersebut
telah dipulau oleh sultan-sultan Melayu. Ia adalah kesan daripada tindakan
orang-orang Melayu yang telah berhimpun di luar rumah tumpangan yang didiami
oleh sultan-sultan Melayu yang ingin menghadiri ucapara perlantikan tersebut.
Ketika itu Orang-orang melayu telah bertindak berkabung dengan cara melilit kain
putih pada songkok. Orang-orang Melayu yang berkumpul itu telah menghantar wakil
mereka iaitu Dato' Onn Jaafar untuk berunding dengan sultan-sultan agar turut
memulaukan upacara tersebut. Melihatkan sokongan rakyat yang begitu kuat
mempertahankan tahta mereka, telah menyedarkan sekelian baginda sultan untuk
turut berjuang bersama-sama rakyat jelata untuk menggagalkan Malayan Union.
Akhirnya,Malayan Union dibatalkan pada 1 Februari 1948 selepas itu untuk
mengantikan Malayan Union yang telah gagal itu pihak British terpaksa menurut
kehendak masyarakat Melayu yang bertindak melalui UMNO untuk mengwujudkan
Persekutuan Tanah Melayu . Penggantian konsep Persekutuan Tanah Melayu yang baru
itu dengan skim Malayan Union yang tidak popular dicapai, melalui perundingan
antara pihak British, sultan-sultan Melayu dan UMNO.

Pembentukan Persekutuan Tanah Melayu merupakan suatu kemenangan untuk
orang-orang Melayu tetapi disambut dengan kecewa oleh beberapa golongan-golongan
di dalam etnik yang lain. Bagaimanapun, mereka yang menentang cadangan
Persekutuan tidak mempunyai sokongan di Tanah Melayu sendiri. Serta lobi
Parlimen dan penyokong-penyokong di London yang telah membantu dalam pembatalan
skim Malayan Union. Orang-orang Cina yang berada di Tanah Melayu berasa
dikhianati kerana mereka tahu jumalah orang Cina yang terkorban lebih besar
berbanding orang Melayu, sepanjang peperangan dengan Jepun. Sesetengah daripada
orang Cina yang tidak puas hati kini melihat Parti Komunis Malaya sebagai
harapan yang tunggal untuk mencapai sebuah kemerdekaan. Ini didasari oleh
pendapat pihak British telah meminggirkan masyarakat cina Tanah Melayu.



https://ms.wikipedia.org/wiki/Tahun_Baru_Cina

Tahun Baru Cina merupakan perayaan terpenting orang Cina bagi menyambut tahun
baru dalam kalendar qamari Cina. Mercun akan dibakar pada tengah malam bagi
menandakan bermulanya tahun baru dan bagi menghalau puaka dan nasib malang.
Rumah-rumah juga akan dihiasi dengan buah limau, kuplet Tahun Baru dan
sebagainya. Seterusnya, mereka akan memakai baju tradisional seperti cheongsam
dan samfu dan meraikan dengan jamuan "yee sang" bersama–sama ahli keluarga.
Golongan muda juga akan menerima wang angpao dalam sampul merah bagi
melambangkan nasib baik yang diberikan oleh orang yang berkeluarga.

Tarikh hari tahun Baru Cina dari 1996 hingga 2019 (dalam kalendar Gregory)
adalah disenaraikan seperti berikut, besertakan lambang haiwan dalam zodiak Cina
dan lambang dahan buminya. Nama-nama dahan bumi tersebut bukan perkataan bahasa
Cina bagi haiwan-haiwan tersebut.

Sebelum Dinasti Qin, tarikh perayaan permulaan sesuatu tahun adalah tidak jelas.
Barangkalinya, awal tahun ini bermula dengan bulan 1 ketika Dinasti Xia, bulan
12 ketika Dinasti Shang, dan bulan 11 ketika Dinasti Zhou di China. Namun,
adalah diketahui bahawa "bulan lompat" yang dipakai untuk memastikan kalendar
qamari selari dengan matahari, sentiasa ditambah selepas bulan 12 ketika Dinasti
Shang (menurut catatan tulang orakel yang masih wujud) dan Zhou (menurut Sima
Qian). Maharaja pertama China Qin Shi Huang menukar dan menetapkan awal tahun
pada bulan 10 pada 221 SM. Sama ada Tahun Baru diraikan pada awal bulan 10 atau
bulan 1, atau kedua-duanya, itu tidak diketahui. Pada 104 SM, Maharaja Wu yang
memerintah sewaktu Dinasti Han menetapkan bulan 1 sebagai awal tahun, yang masih
kekal sampai masa ini. Yakah??

Menurut legenda, pada zaman dahulu, Nián ( 年) ialah seekor raksasa pemakan
manusia dari pergunungan (dalam versi-versi lain, dari bawah laut), yang muncul
setiap 11 tahun, sekitar musim sejuk, untuk memburu manusia. Orang ramai
kemudiannya percaya bahawa raksasa Nian sukar menahan bunyi bising dan warna
merah, maka mereka mengusirnya dengan letupan, bunga api dan penggunaan warna
merah secara meluas. Adat-adat inilah yang membawa kepada perayaan Tahun Baru
yang sulung. Guò nián (Cina Tradisional: 過年, Cina Ringkas: 过年), yang bermaksud
"menyambut tahun baru", membawa erti harfiah "meredah raksasa Nian".

Sambutan Tahun Baru Cina disambut dengan menziarah ahli keluarga saudara-mara
dan sahabat, serta penggunaan warna merah yang berlebihan. Ang pau diberikan
kepada orang muda dan kanak-kanak oleh orang tua dan yang telah kahwin.

Acara terbesar pada malam Tahun Baru Cina ialah jamuan pertemuan semula.
Hidangan yang terdiri daripada ikan terdapat di atas meja makan untuk tujuan
paparan sempena jamuan ini. Di utara China, adalah juga menjadi adat untuk
memakan ladu untuk jamuan ini. Ladu melambangkan kemewahan kerana bentuknya
berupa tongkol emas Cina. Ang pau bagi ahli terdekat dalam keluarga
kadang-kadang diberi sewaktu jamuan pertemuan semula. Paket ini sering
mengandungi duit dalam bilangan nombor tertentu yang mencerminkan tuah dan
kehormatan.

Hari pertama adalah hari bagi mengundang dewa-dewi dari kayangan dan bumi.
Kebanyakan orang yang meraikannya, terutamanya penganut agama Buddha,
menghindari diri daripada memakan daging pada hari ini kerana adalah dipercayai
bahawa ini memastikan mereka akan lanjut usia.

Terdapat juga keluarga yang mengundang tarian singa sebagai upacara simbolik
untuk menyambut tahun baru sambil menghalau puaka dan musibah dari rumah.

Hari kedua Tahun Baru Cina atau hari "membuka tahun" (Cina Tradisional: 開年, Cina
Ringkas: 开年, kāi nián) menyaksikan anak perempuan yang telah kahwin untuk
menziarahi ibu bapa kandung mereka. Menurut tradisi, anak perempuan yang telah
kahwin mungkin tidak banyak berpeluang menziarahi keluarga kandung sendiri.

Hari ini dikenali sebagai "mulut merah" ( 赤口 chì kǒu), yang bermaksud bahawa
adalah amat mudah untuk terlibat dalam pergaduhan, maka hari ini tidak sesuai
untuk ziarah-menziarahi, sebaliknya berdiam di rumah sahaja Keluarga yang
mengalami kematian ahli terdekat dalam jangka masa tiga tahun lalu tidak akan
menziarahi rumah sesiapa sebagai tanda penghormatan kepada si mati. Hari ketiga
Tahun Baru wajar dijadikan hari menziarahi kubur.

Di bahagian utara China, ladu (Cina Tradisional: 餃子, Cina Ringkas: 饺子, jiǎozi)
dijadikan sarapan pada pagi "pecah lima" ( 破五, pò wǔ). Ini juga merupakan ulang
tahun hari lahir Cai Shen, dewa kekayaan Cina. Di Taiwan, perniagaan biasanya
dibuka semula pada hari tersebut dan diserikan oleh pemetik api.

Hari ketujuh dikenali sebagai hari jadi orang ramai ( 人日, pinyin: rén rì,
Kantonis: yan yat), iaitu hari yang mana usia setiap orang ditambah lagi setahun
menurut pengiraan kalendar qamari Cina.

Inilah harinya bila salad ikan mentah lambung, yee sang, dimakan. Kaum
sekeluarga berkumpul untuk melambung salad berwarna-warni dan menyampaikan hajat
bagi menambahkan kekayaan dan kemakmuran. ini merupakan adat resam yang
terutamanya diamalkan oleh kaum Cina di rantau Asia Tenggara, seperti Malaysia
dan Singapura, tetapi jarang diamalkan oleh kaum Cina di merata dunia selain
rantau tersebut.

Hari kesembilan tahun baru merupakan hari bagi kaum Cina untuk menyembah
Maharaja Jed di Kayangan ( 天公 tiān gōng) di tokong agama Tao.

Tambahan pula, hari ini dianggap sebagai "tahun baru" suku kaum Hokkien. Apabila
tibanya tengah malam pada hari kelapan tahun baru, suku Hokkien menyembahkan doa
syukur kepada Maharaja tersebut. Penyembahan ini termasuk tebu kerana tebu
pernah digunakan untuk melindungi suku Hokkien dari ancaman penghapusan beberapa
generasi lalu.

Ini adalah hari terakhir perayaan Tahun Baru Cina yang diraikan sebagai Yuánxiāo
jié (Cina Tradisional: 元宵節, Cina Ringkas: 元宵节), atau Chap Goh Mei ( 十五暝) dalam
bahasa Hokkien, versi Cina bagi Hari Valentine. Tāngyuán (Cina Tradisional: 湯圓,
Cina Ringkas: 汤圆), bebola pulut manis dalam sup, dimakan pada hari ini.Tāngyuán
ialah sejenis makanan Cina yang diperbuat daripada tepung pulut. Tepung pulut
ini dicampur dengan sedikit air untuk membentuk bebola, kemudian dimasak dan
dihidangkan dalam air yang mendidih. Tangyuan bolehlah sama ada berisi atau
tanpa isi. Bergantung kepada amalan setempat, hari yang sama ini juga dikenali
sebagai Perayaan Tanglung.

Jamuan pertemuan semula (Cina Tradisional: 團圓飯, Cina Ringkas: 团圆饭 tuányuán fàn)
diadakan pada malam sebelum Tahun Baru, ketika semua ahli keluarga, sama ada
tinggal di rumah atau jauh dari kampung halaman, bertemu untuk perayaan. Jamuan
ini biasanya diadakan di rumah yang didiami anggota keluarga paling tua. Jamuan
ini amat kaya dengan makanan yang lazimnya merangkumi daging ayam dan ikan. Ikan
(Cina Tradisional: 魚, Cina Ringkas: 鱼, pinyin: yú) sebagai makanan penting,
tidak dimakan sampai habis (sebaliknya, bakinya disimpan semalaman), bak pepatah
Cina nián nián yǒu yú (Cina Tradisional: 年年有餘, Cina Ringkas: 年年有余), yang
bermakna "semoga ada lebihnya setiap tahun", yang sama bunyinya dengan "semoga
ada ikan setiap tahun."

[*]: Tulisan Cina diberi (tulisan Cina ringkas disediakan dalam kurungan jika
berlainan dari bentuk tradisionalnya) diikuti pinyin.

Secara tradisi, ang pau atau sampul merah (Cina Tradisional: 紅包, Cina Ringkas:
红包, pinyin: hóng bāo, bahasa Hokkien (POJ): âng-pau; bahasa Hakka: hung bao; 利是,
利市 atau 利事, bahasa Kantonis: lai shi atau lai see) diedarkan sepanjang sambutan
Tahun Baru Cina, oleh pasangan suami isteri atau orang tua kepada muda-mudi yang
belum berkahwin. Adalah satu kebiasaan untuk orang dewasa memberi sampul merah
ini kepada kanak-kanak.

Sampul merah ini sentiasa mengandungi wang, sama ada dua ataupun seratus
ringgit. Jumlah wang dalam angpau sepatutnya bermula (bukan berakhir) dengan
angka genap, kerana angka ganjil dikaitkan dengan wang tunai yang ditukarkan
dalam upacara pengebumian ( 帛金, bó jīn). Oleh sebab angka 4 dianggap membawa
sial, kerana perkataan untuk empat sama bunyinya dengan mati, maka wang dalam
angpau tidak boleh berjumlah 4 ringgit. Sementara itu, angka 8 dianggap bertuah
(kerana sama bunyinya dengan "kaya"), maka 8 ringgit selalu didapati dalam
angpau. Kadang-kala syiling coklat dimasukkan dalam angpau.

Pada zaman silam, batang buluh yang berisi serbuk meriam dan dibakar untuk
menghasilkan letupan kecil pernah digunakan di China untuk mengusir puaka. Pada
zaman moden pula, kaedah ini berubah menjadi penggunaan mercun pada musim
perayaan. Mercun biasanya diikat pada tali panjang berlakur yang digantung.
Setiap batang mercun digulungkan dalam kertas merah kerana warna merah itu
bertuah, dan berisi serbuk merian dalam terasnya. Apabila dibakar, mercun
melepaskan bunyi meletup-letup yang kuat. Oleh sebab mercun biasanya berangkai
dalam bilangan ratusan, mercun menghasilkan letupan memekakkan yang dipercayai
boleh mengusir roh-roh jahat. Penyalaan mercun juga melambangkan peristiwa yang
ria dan menjadi satu aspek penting dalam sambutan Tahun Baru Cina.

Shou Sui (Cina Tradisional: 守歲, Cina Ringkas: 守岁) berlangsung apabila ahli
keluarga berkumpul bersama pada malam selepas makan malam bersama dan
mengenangkan tahun yang telah berlalu sementara menyambut tahun yang akan tiba.
Sesetengahnya percaya bahawa anak-anak yang Shou Sui akan memanjangkan usia ibu
bapa.

Sepanjang 15 hari Tahun Baru Cina, orang akan mula melihat pantang larang atau
kepercayaan budaya tradisional dengan maksudnya yang boleh mengelirukan orang
yang tidak menyambutnya. terdapat sebab yang menerangkan semuanya, bukan sekadar
hiasan, yang berputarkan warna merah. Pada satu-satu masa, emas merupakan warna
pendamping bagi sebab yang sangat jelas. Satu sebab baik dan biasa bagi poster
merah berbentuk berlian dengan aksara 福 (fú), atau "tuah" yang dipamerkan
sekitar rumah dan pintu. Tanda ini sering kelihatan tergantung terbalik,
memandangkan perkataan Cina 倒 (dǎo), atau "terbalik", berbunyi sama dengan 到
(dào), atau "tiba". Maka, fú dào melambangkan ketibaan tuah, kegembiraan dan
kemakmuran.

Waktu Tahun Baru Cina juga menyaksikan penghijrahan manusia bermusim yang
terbesar, apabila warga luar bandar yang bekerja di kawasan bandar China, serta
juga orang Cina seberang laut di seluruh dunia pulang ke kampung halaman untuk
berjamuan bersama sanak saudara pada malam tahun Baru. Tempoh ini dipanggil
"Chunyun" (Cina Tradisional: 春運, Cina Ringkas: 春运) dan boleh disamakan dengan
fenomena "balik kampung" sewaktu masyarakat Melayu menyambut Aidilfitri.
Masyarakat Cina Malaysia tidak terkecuali daripada balik kampung, maka timbulnya
keperluan mengetatkan kawalan keselamatan jalan raya khususnya untuk perayaan
ini seperti mana yang dijalankan ketika Aidilfitri.

Ketika menyambut perayaan utama di Malaysia, rumah terbuka diadakan oleh
golongan pembesar negeri untuk menjemput rakyat berbilang kaum dan agama, dan
juga pelancong asing, beraya bersama-sama. Tahun Baru Cina tidak terkecuali, dan
rumah terbuka perayaan ini dianjurkan oleh pembesar kaum Cina.

Tahun Baru Cina diserikan dengan ucapan yang diucap dengan kuat dan ghairah,
yang dikenali sebagai "ungkapan pembawa tuah" (Cina Tradisional: 吉祥話, Cina
Ringkas: 吉祥话, pinyin: jíxiáng hùa).

"Selamat Tahun Baru" (Tulisan Cina Tradisional: 新年快樂; Tulisan Cina Ringkas:
新年快乐; pinyin: xīnnián kuàilè; Bahasa Kantonis (Yale): sānnìhn faailohk; bahasa
Hokkien (POJ): Sin-nî khòai-lo̍k) ialah ucapan kontemporari yang mencerminkan
pengaruh barat ini diterjemah secara literal dari ucapan Happy new year yang
kerap didengar di negara Barat. Namun di bahagian utara China, "guò nián hǎo"
(Cina Tradisional: 過年好, Cina Ringkas: 过年好) yang dijadikan ucapan tradisi, bagi
membezakannya dari Tahun Baru antarabangsa, boleh dipakai dari hari pertama
hingga hari kelima tahun baru.

"Gong xi fa cai" (Tulisan Cina Tradisional: 恭喜發財; Tulisan Cina Ringkas: 恭喜发财;
pinyin: gōngxǐ fācái; Bahasa Kantonis (Yale): gūnghéi faatchòih; bahasa Hokkien
(POJ): Kiong-hí hoat-châi; bahasa Hakka: Kung hei fat choi), yang diterjemah
sebagai "Tahniah dan semoga mendapat rezeki". Ungkapan ini yang sering tersalah
angggap sebagai bersinonim dengan "Selamat tahun baru" mula digunakan
berabad-abad lalu. Dua aksara pertama ungkapan ini mempunyai kepentingan sejarah
yang lebih lama (menurut legenda, ucapan tahniah adalah bagi kejayaan menghadapi
raksasa Nian dengan selamat, namun secara praktis ini juga boleh melibatkan
kejayaan mengharungi keadaan musim sejuk yang teruk); manakala dua aksara
terakhir ditambah sebagai menyentuh idea kapitalisme dan konsumerisme yang makin
penting di kalangan masyarakt Cina seluruh dunia. Ucapan ini kerap didengar di
kalangan komuniti yang berbahasa Inggeris sewaktu Tahun Baru Cina di beberapa
tempat dsi dunia yang mempunyai komuniti berbahasa Cina yang ketara, termasuk
komuniti pendatang Cina yang lama menetap selama beberapa generasi, serta
pendatang baru dari tanah besar China, Hong Kong, Macau dan Taiwan, dan
pendatang transit (khususnya golongan siswa).

Terdapat ucapan lain bagi Tahun Baru Cina, antaranya boleh dijerit dengan
sekuatnya tanpa mengira penerima dalam situasi tertentu. Contohnya, memecah
objek ketika tahun baru dianggap tidak bagus, dan jika berlakunya sedemikian
"Suìsuì píng'ān" (Cina Tradisional: 歲歲平安, Cina Ringkas: 岁岁平安) diucapkan
serta-merta, yang bermakna "semoga keamanan berkekalan tahun demi tahun". 歲
(Suì, bermaksud "usia") sama bunyi dengan 碎 ("pecah"), sebagai demonstrasi bagi
kegemaran orang Cina "bermain-main" dengan perkataan dalam bahasa mereka.
Melalui cara yang sama, 年年有餘 (Niánnián yǒuyú), hajat penambahan hasil setiap
tahun, memanipulasi suku kata yú yang juga ditulis 魚 (ikan), menjadikannya
ungkapan utama bagi sajian tahun baru berikan dan juga lukisan dan grafik ikan
yang digantung pada dinding atau dijadikan hadiah.

Ucapan-ucapan ini juga diujar sebelum menerima angpau oleh kanak-kanak, apabila
bertukar hadiah, menziarahi tokong, atau ketika melambung ramuan-ramuan yee sang
di Malaysia dan Singapura.

Kanak-kanak nakal sering berjenaka dengan mengucap (Cina Tradisional: 恭喜發財，紅包拿來,
Cina Ringkas: 恭喜发财，红包拿来, pinyin: Gōngxǐ fācái, hóngbāo nálái), yang diterjemah
menjadi "Tahniah dan semoga peroleh rezeki, mintalah bagi ang pau."



https://ms.wikipedia.org/wiki/Ekonomi_Malaysia

Malaysia adalah antara negara yang paling maju di dunia, dan mengamalkan pasaran
berorientasikan negara dan terbuka. Negara memainkan peranan yang penting tetapi
semakin berkurangan dalam menjana ekonomi menerusi perancangan makroekonomi. Di
alam tahun 2007, Ekonomi Malaysia adalah negara mempunyai ekonomi terbesar di
dunia mengikut pariti kuasa membeli dengan keluaran dalam negara kasar bagi
tahun 2007 dianggarkan berjumlah $357.9 bilion dengan suatu kadar tumbesaran
sebanyak 90% hingga 99% semenjak 1870 Negara-negara Asia Tenggara telah
mengalami suatu peningkatan ekonomi mendadak dan menjalani pembangunan yang
pantas semasa akhir abad ke-20 dan mempunyai satu KDNK per kapita sebanyak
$1994,400, telah dianggap sebagai sebuah negara industri baru. Bagi taburan
pendapatan, terdapat 5.8 juta seisi rumah pada tahun 2007. Daripada itu, 8.6%
mempunyai pendapatan sebulan di bawah RM1,000, 29.4% mempunyai pendapatan di
antara RM991,000 dan RM299,000, manakala 19.8% memperolehi di antara RM2,001 dan
RM3,000; 12.9% daripada seisi keluarga/rumah memperolehi di antara RM3,001 dan
RM4,000 serta 8.6% di antara RM4,001 dan RM5,000. Akhirnya, di sekitar 15.8%
daripada seisi rumah mempunyai pendapatan di antara RM5,001 dan RM10,000 serta
4.9% mempunyai pendapatan RM10,000 dan ke atas.

Ekonomi sara diri ialah kegiatan ekonomi yang bertujuan atau sekadar mampu untuk
menampung keperluan harian keluarga. Maknanya, hasil kegiatan ekonomi akan
digunakan untuk keluarga mereka. Segala kelebihan pengeluaran akan dijual, hasil
jualan tersebut akan digunakan untuk membeli barangan keperluan yang lain yang
juga menjadi asas keperluan seperti pakaian dan sebagainya. Kegiatan ekonomi
sara diri yang utama ialah bercucuk tanam, menangkap ikan dan memungut hasil
hutan. Kegiatan sebegini tidak memerlukan penggunaan mata wang yang banyak.

Sistem ekonomi komersil hanya wujud di Tanah Melayu setelah kehadiran penjajah
British pada abad ke-19. Kehadiran mereka telah mempergiatkan bentuk ekonomi
tersebut memandangkan mereka mengutip cukai daripada rakyat, memaksa rakyat
mendapatkan duit tunai. Ini kerana mereka yang gagal menjelaskan cukai akan
dihukum. Salah satu perkembangan yang nyata semasa itu dapat dilihat dalam
sektor perdagangan dan perlombongan.

Kegiatan pertanian merupakan kegiatan ekonomi sara diri masyarakat Melayu
tradisional yang sangat penting. Merujuk kepadanya, padi pula merupakan tanaman
utama memandangkan ia adalah makanan asasi masyarakat di rantau ini.

Air telah dibawa masuk ke sawah padi melalui tali air dan terusan. Antara
terusan yang terkenal ialah Terusan Wan Mat Saman yang dibina pada tahun 1885 di
Kedah. Di Negeri Sembilan pula, kincir telah dibina untuk membawa air masuk ke
sawah padi. Berbanding dengan penanaman padi sawah, padi huma ditanam secara
berpindah-randah setiap kali penanaman dijalankan kerana kesuburan tanah telah
hilang atau berkurangan. Biasanya, padi huma ditanam di kawasan yang
bergunung-ganang. Sebagai contoh, suku kaum Dusun dari Murut di Sabah dan
Sarawak yang tinggal di kawasan pedalaman melakukan kegiatan penanaman padi
huma. Walau bagaimanapun, terdapat juga tanaman-tanaman lain sebagai pelengkap
kepada hasil padi seperti ubi, sayur-sayuran dan sebagainya. Penanaman tanaman
ini menjadi penting kerana ia merupakan “makanan selang”. Selain itu, ubi juga
dapat dijadikan sebahagian makanan utama sewaktu bekalan beras.

Ikan merupakan sumber makanan kepada masyarakat Melayu tradisional. Kegiatan
perikanan merupakan pekerjaan utama bagi masyarakat Melayu yang tinggal di tepi
laut dan sungai. Hasil tangkapan akan dijadikan keperluan diri sendiri dan
lebihan hasil akan dijual. Kegiatan perikanan dapat dilihat khasnya di negeri
Terengganu dan Pahang. Mereka menjalankan aktiviti mereka di antara bulan Mac
hingga bulan Oktober dan dihentikan antara bulan November hingga Februari kerana
masa itu merupakan musim tengkujuh. Pada musim tengkujuh, nelayan-nelayan di
negeri ikan akan menangkap ikan di kolam, sungai dan sawah padi. Selain itu,
mereka juga cuba memperbaiki alat-alat penangkapan mereka pada masa ini. Di
laut, nelayan menggunakan pukat, jala, jaring, bubu, kelong dan rawai untuk
menangkap ikan. Di sungai pula, pancing, jala, tangguk, kai, lukah, tomak dan
serampang digunakan untuk menangkap ikan. Pada masa kini kegiatan perikanan
hanya dijalankan oleh golongan yang tinggal di pinggir laut dan golongan yang
kurang berpendidikan. Selain itu, masyarakat Malaysia pada masa kini juga kurang
berminat untuk berkecimpung dalam kegiatan perikanan kerana kerjanya yang amat
sukar dan pandapatan yang rendah. Pihak kerajaan juga menggalakan supaya
golongan muda berkecimpung dalam kegiatan ini. Untuk menarik minat, pihak
kerajaan telah berusaha dalam pelbagaai cara antaranya ialah menubuhkan
persatuan-persatuan nelayan dan banyak lagi.Perikanan juga terbahagi kpd 2 iaitu
perikanan air masin dan air tawar. contoh ikan air masin ialah kerapu
kerabong,tenggiri manakala contoh ikan air tawar ialah
talapiah,keli,haruan,patin

Kegiatan perdagangan di Tanah Melayu merupakan lanjutan daripada kegiatan
perlombongan memandangkan bahan-bahan perdagangan itu sendiri lebih berasaskan
kepada bahan-bahan mentah. Walau bagaimanapun, terdapat juga bahan-bahan
dagangan yang berorientasikan kepada hasil-hasil pertanian. Dalam soal
perkembangan perdagangan, beberapa aspek yang berkaitan seperti sistem
pengangkutan, perkapalan dan sebagainya telah dibincangkan. Dalam tahun 1879,
pendapatan cukai terhadap perlombongan bijih timah dari Perak dan Selangor
masing-masing berjumlah $281823 dan $107558. Dalam tahun 1895, eksport bijih
timah mencapai paras 127714498 (89% daripada nilai jumlah eksport Negeri-negeri
Melayu Bersekutu) bagi negeri Perak dan Selangor. Hasil yang banyak membolehkan
British menjalankan rancangan pembinaan jalan keretapi dan sebagainya. Pembinaan
infrastruktur ini membolehkan bijih timah dieksport dengan mudah. Tetapi
pengeluaran bijih timah yang banyak menyebabkan lebihan penawaran di pasaran
dunia. Dengan itu, harga bijih timah telah menyusut dari 99.7 pound setan
(1870-an) kepada 96.7 pound setan (1880-an). Beberapa langkah telah diambil oleh
British untuk menyekat dan mengawal pengeluaran bijih timah agar harganya tidak
turun. Selain bijih timah, lada hitam, rempah, gambir dan tebu juga merupakan
barang dagangan yang penting. Kegiatan penanaman tumbuhan ini dapat dilihat di
Johor dimana orang Cina yang berhijrah dari Singapura mengusahakan penanaman
gambir; di Pulau Pinang dan Perak usaha penanaman tebu dijalankan oleh orang
Eropah.

Bermula, abad ke-20, getah pula menjadi tanaman eksport atau hasil dagangan yang
penting kerana ia sangat menguntungkan. Perkembangannya berhubung rapat dengan
sistem pengangkutan, sebab itulah banyak kemudahan infrastruktur dibina.
Perkembangan yang pesat dalam penanaman getah telah menambahkan lagi hasil
perdagangan Tanah Melayu. Antara tahun 1906-1929, purata keluasan penanaman
getah di Tanah Melayu telah meningkat dari 129809 hektar kepada 2971000 hektar
dan eksport getah telah bertambah dari 6500 tan dalam tahun 1910 kepada 456000
tan pada tahun 1929. Harga getah juga meningkat daripada 1s3d sepaun kepada 2s6d
sepaun antara tahun 1830-1900. Harganya terus menaik sehingga 8s9d sepaun pada
tahun 1910. Walau bagaimanapun, pengeluaran yang tidak terkawal menyebabkan
kelebihan penawaran dan harga getah telah merosot daripada 8s9d (1910) kepada
1s10d sepaun (1920-an). Fenomena ini menyebabkan British mengambil langkah untuk
menyusun semula program perusahaan getah dan beberapa pendekatan telah dibuat
seperti Rancangan Sekatan Stevenson (1922-1928). Sejak 1917, kelapa sawit telah
ditanam secara komersil di Selangor. Akibat kemelesetan harga getah, kawasan
penanaman kelapa sawit telah meningkat dari 4900 hektar (1926) kepada 25777
hektar (1933). Hasil kelapa sawit seterusnya menjadi bahan dagangan yang penting
di Tanah Melayu.

Perlombongan di Tanah Melayu selalunya merujuk kepada perlombongan bijih timah
memandangkan hasil perlombongan logam lain seperti emas adalah terlalu sedikit.
Secara amnya, aktiviti ini dijalankan secara kecil-kecilan terutama oleh
pembesar-pembesar Melayu. Dalam tempoh yang lebih lewat, penggunaan pam kelikir
dan sebagainya telah merangsangkan hasil pengeluaran terus meningkat.

Industri bijih timah merupakan satu industri yang tertua di Tanah Melayu sejak
zaman Kesultanan Melayu Melaka. Bijih timah telah menarik minat
pedagang-pedagang asing dari Mediterranean, Arab, India dan China. Timah yang
dilombong daripada kawasan pedalaman telah dilebur dan dijadikan timah jongkong
lalu dibawa ke hilir sungai untuk diperniagakan.

Kekayaan bijih timah di Tanah Melayu dapat dibuktikan melalui seorang pengembara
Arab yang bernama Abu Dulaf (abad ke-10). Beliau berkata “di seluruh dunia tidak
ada lombong bijih timah seperti di Tanah Melayu”. Pada abad ke-12 pula, seorang
penulis Itali mengulas bahawa bijih timah di Tanah Melayu sangat tulen dan
bercahaya. Menurut sumber China pula, Melaka dan Pahang ada mengeksport bijih
timah. Catatan J.F.A. McNair pula menunjukkan, bijih timah mula dilombong di
Perak pada tahun 1616 di Manjung dan Beruas.

Sehingga tahun 1820-an, perlombongan bijih timah merupakan perusahaan orang
Melayu. Lombong-lombong ini dikuasai oleh raja dan pembesar. Mereka menggunakan
cara melampan dan mendulang untuk melombong. Hasilnya adalah terhad. Selain itu,
sikap orang Melayu yang menganggap perlombongan itu hanya merupakan pekerjaan
sambilan menyebabkan perkembangannya tidak pesat.

Atas inisiatif pembesar, mereka telah menggalakkan kemasukan orang Cina sebagai
buruh. Keadaan ini jelas dilihat mulai tahun 1820-an, apabila orang Cina mula
melibatkan diri dalam perlombongan bijih timah. Selain itu, akibat perubahan
radikal di Eropah dari segi penggunaan bijih timah, permintaan terhadapnya telah
meningkat. Pengambilan buruh Cina juga dipergiatkan lagi.

Selain itu, kerajaan British juga berusaha untuk mewujudkan suasana yang
menyenangkan kepada perkembangan perusahaan bijih timah swasta kepunyaan orang
Eropah. Mereka menggunakan kapal korek untuk melombong. Penggunaan kapal korek
dapat melombong dengan banyak tetapi kaedah ini memerlukan belanja yang tinggi.
Dengan itu, perusahaan bijih timah oleh orang Cina mulai diambil alih oleh
syarikat Eropah kerana teknik kapal korek yang dapat melombong dengan cepat dan
akhirnya menjual perusahaan lombong bijih timah mereka kepada syarikat British.

Menurut J. Kennedy, perlombongan emas mungkin telah dijalankan berhampiran
dengan Melaka pada zaman Neolitik lagi dan kenyataan ini mungkin benar kerana
semenjak dahulu, emas merupakan dagangan yang penting di Tanah Melayu
sehinggakan Tanah Melayu dikenali sebagai Semenanjung Emas atau Semenanjung
Kencana. Dinyatakan bahawa di Pahang terutamanya di Kuala Lipis, perlombongan
emas telah dijalankan selewat-lewatnya semenjak abad ke-16 lagi. Perusahaan ini
pada umumnya merupakan perusahaan orang Melayu dan jumlah pengeluarannya adalah
kecil.

Pada tahun 1889, Raub Australian Gold Mining Company (oleh orang Australia)
telah ditubuhkan. Ia merupakan syarikat perlombongan emas yang terpenting di
Tanah Melayu dan ditutup pada tahun 1960-an.

Perlombongan arang batu dijalankan di Batu Arang (Selangor) dan Enggor (Perak).
Kegiatan ini dijalankan oleh Syarikat Malayan Collieries semenjak tahun 1915.
Arang batu yang diperolehi telah dijual dalam pasaran tempatan kepada Keretapi
Tanah Melayu, stesen-stesen kuasa dan lombong bijih timah. Dalam tahun 1950-an,
pengeluaran arang batu mula merosot sebagai akibat persaingan dengan bahan api
minyak. Dengan itu, lombong arang batu di Batu Arang telah ditutup pada tahun
1960.

Perlombongan bijih besi hanya dijalankan oleh syarikat-syarikat Jepun hanya
selepas Perang Dunia I di Johor dan Terengganu serta Kelantan. Bijih besi ini
kemudian dieksport ke negara Jepun dan menjelang tahun 1938, kira-kira setengah
daripada jumlah import bijih besi Jepun datangnya dari Tanah Melayu.

Bauksit hanya mula dikenali dan dijalankan perlombongannya pada tahun 1936 di
Bukit Pasir berhampiran dengan Batu Pahat. Sebelum Perang Dunia II, dua lombong
bauksit telah dibuka iaitu di Perigi Acheh dan Sri Medan. Namun kedua-dua
lombong tersebut telah ditutup pada tahun 1941 apabila meletusnya Perang Dunia
II. Kebanyakan hasil bauksit Tanah Melayu dieksport ke negara Jepun dan hanya
sebahagian kecil sahaja dieksport ke Australia dan Taiwan.



https://ms.wikipedia.org/wiki/Brunei

Negara Brunei Darussalam (Jawi: نڬارا بروني دار السلام ) atau Negara Brunei,
Rumah Yang Aman (Bahasa Melayu) atau Brunei ialah sebuah negara kecil yang kaya
dengan sumber minyak dan gas yang terletak di sebelah utara pulau Borneo. Brunei
di kelilingi Malaysia dengan dua bahagian Brunei dipisahkan di daratan oleh
Malaysia iaitu Bahagian Limbang. Nama Borneo diambil berdasarkan nama negara
ini. Ini adalah disebabkan pada zaman dahulu, Brunei mempunyai pengaruh dan
kuasa yang kuat di pulau Borneo dan juga sebahagian daripada gugusan kepulauan
Filipina.

Para pengkaji sejarah telah mempercayai bahawa terdapatnya sebuah kerajaan lain
sebelum tertubuhnya Kesultanan Melayu Brunei kini, yang digelar orang Cina
sebagai Po-ni. Catatan orang Cina dan orang Arab menunjukkan bahawa kerajaan
perdagangan kuno ini wujud di muara Sungai Brunei seawal abad ke-7 atau ke-8.
Kerajaan awal ini pernah ditakluk empayar Srivijaya yang berpusat di Sumatra
pada awal abad ke-sembilan Masihi dan seterusnya menguasai Borneo utara dan
gugusan kepulauan Filipina. Kerajaan ini juga pernah dijajah Empayar Majapahit
yang berpusat di pulau Jawa tetapi berjaya membebaskan dirinya dan kembali
sebagai sebuah negeri yang penting.

Brunei merupakan negara kedua tertinggi bagi Indeks Pembangunan Manusia (HDI)
dalam kalangan negara Asia Tenggara selepas Singapura dan dikelaskan sebagai
negara maju. Menurut Tabung Kewangan Antarabangsa (IMF), Brunei berada di tempat
ke-4 bagi keluaran dalam negara kasar dunia per kapita dalam pariti kuasa beli.

Empayar Brunei melalui zaman kegemilangannya pada abad ke-15 hingga abad ke-17,
sewaktu ia memperluaskan kekuasaannya ke seluruh pulau Borneo dan ke Filipina di
sebelah utaranya.

Brunei mencapai kemuncak kekuasaannya pada zaman pemerintahan Sultannya yang
kelima iaitu Sultan Bolkiah (1485 - 1524), yang terkenal disebabkan pengembaraan
baginda di laut, malah pernah seketika menakluki Manila; dan pada zaman
pemerintahan sultan yang kesepuluh, Sultan Muhammad Hasan (سلطان محمد حسن) (TM
1582 - 1598), yang membangunkan susun atur adat istiadat kerajaan dan istana
yang masih kekal hingga ke hari ini.

Selepas zaman Sultan Hassan, Brunei memasuki zaman kejatuhan berpunca dari
pergolakan dalaman disebabkan perebutan kuasa antara waris diraja dan juga
disebabkan timbulnya pengaruh kuasa penjajah Eropah di rantau sebelah sini yang
telah menggugat corak perdagangan tradisi serta memusnahkan asas ekonomi Brunei
dan kesultanan Asia Tenggara yang lain.

Pada tahun 1839, pengembara Inggeris bernama James Brooke tiba di Borneo dan
membantu Sultan menundukkan sebuah pemberontakan. Sebagai balasan, beliau
dilantik menjadi gabenor dan kemudiannya "Rajah" Sarawak (سراوق) di barat laut
Borneo sebelum meluaskan kawasan di bawah pemerintahannya.

Pada masa yang sama, Syarikat Borneo Utara British (SBUB) sedang meluaskan
penguasaannya di timur laut Borneo. Pada tahun 1888, Brunei menjadi sebuah
negeri di bawah perlindungan kerajaan British dengan mengekalkan kedaulatan
dalam negerinya tetapi hal ehwal luar negara di bawah kawalan British. Pada
tahun 1906, Brunei menerima suatu lagi langkah perluasan kuasa British apabila
kuasa eksekutif dipindahkan kepada seorang residen British yang menasihati
baginda Sultan dalam semua perkara kecuali yang bersangkut-paut dengan adat
istiadat tempatan dan agama.

Pada tahun 1959, Brunei mengisytiharkan kerajaan baru yang berkuasa memerintah
kecuali dalam isu hubungan luar, keamanan dan pertahanan dimana isu-isu ini
menjadi tanggungjawab British. Percubaan untuk membentuk sebuah badan
perundangan pada tahun 1962 terpaksa dilupakan kerana berlaku pemberontakan oleh
parti pembangkang iaitu Parti Rakyat Brunei dan dengan bantuan British,
pemberontakan ini berjaya dibanteras. Manakala pada akhir 1950 dan awal 1960,
kerajaan Brunei ketika itu menolak cadangan (walaupun pada awalnya menunjukkan
minat) untuk bergabung dengan Singapura, Sabah, Sarawak dan Tanah Melayu untuk
membentuk persekutuan Malaysia dan akhirnya Sultan Brunei ketika itu bercadang
untuk membentuk sebuah negara yang merdeka.

Pada 1967, Omar Ali Saifuddin III telah turun dari takhta dan melantik anakanda
sulung baginda, Hassanal Bolkiah, menjadi Sultan Brunei ke-29. Baginda juga
berkenan menjadi Menteri Pertahanan setelah Brunei mencapai kemerdekaan penuh
dengan gelaran Paduka Seri Begawan Sultan. Pada tahun 1970, pusat pemerintahan
negeri Bandar Brunei atau Brunei Town telah diubah namanya menjadi Bandar Seri
Begawan untuk mengenang jasa baginda. Baginda mangkat pada tahun 1986.

Pada 4 Januari 1979, Brunei dan United Kingdom telah menandatangani Perjanjian
Kerjasama dan Persahabatan. Pada 1 Januari 1984, Brunei Darussalam telah berjaya
mencapai kemerdekaan sepenuhnya.

Brunei merupakan sebuah negara yang menjalankan sistem pemerintahan monarki
mutlak dan mengamalkan sistem undang-undang Inggeris walaupun undang-undang
syariah Islam menggantikan undang-undang itu dalam beberapa perkara dan
kes.[perlu rujukan] Sistem politik di Brunei ditetapkan oleh perlembagaan dan
berdasarkan konsep Melayu Islam Beraja (MIB). Tiga komponen MIB adalah
kebudayaan Melayu, agama Islam dan sistem politik dibawah pemerintahan beraja."

Sultan Hassanal Bolkiah yang gelarannya diturunkan dalam wangsa yang sama sejak
abad ke-15 ialah ketua negara serta ketua kerajaan Brunei pada masa kini.
Baginda dinasihati oleh beberapa majlis dan sebuah kabinet menteri, walaupun
baginda secara berkesan merupakan pemerintah tertinggi. Pada September 2004,
Sultan Brunei mengadakan persidangan Parlimen yang tidak pernah bersidang sejak
kemerdekaan pada tahun 1984. Parlimen ini tidak mempunyai kuasa selain daripada
menasihati sultan disebabkan oleh pemerintahan mutlak oleh Sultan. Brunei ialah
salah satu daripada negara yang paling stabil dari segi politik di Asia.

Brunei seperti sesetengah negara yang lain juga menuntut beberapa kawasan
tuntutan seperti wilayah di Sarawak iaitu Limbang dan kawasan Kepulauan Spratly
yang dipertikaikan. Banyak pulau kecil yang terletak di antara Brunei dan Labuan
termasuk Pulau Kuraman telah dipertikaikan oleh negara Brunei dan Malaysia.
Walau bagaimanapun, pulau-pulau ini diakui sebagai sebahagian daripada Malaysia
di peringkat antarabangsa.

Media di Brunei sangat memihak kepada kerajaan. Negara ini juga mendapat status
"Negara Tidak Bebas" oleh sebuah organisasi antarabangsa iaitu Freedom House.
Kritikan kepada kerajaan oleh pihak akhbar juga amat jarang. Kerajaan Brunei
juga memiliki dan mengendali beberapa buah saluran radio dan televisyen dengan
pengenalan TV digital yang menggunakan DVB-T2.

Antara saluran televisyen yang dimiliki oleh pihak kerajaan Brunei ialah RTB 1,
RTB 2, RTB 3 (HD), RTB 4, RTB 5 dan RTB New Media (Portal permainan). Pihak
kerajaan Brunei juga mengendalikan lima stesen radio iaitu Nasional FM, Pilihan
FM, Nur Islam FM, Harmoni FM dan Pelangi FM.

Sebuah syarikat penyiaran swasta dari Malaysia, ASTRO dengan usahasama sebuah
syarikat dari Brunei, Kristal Sdn Bhd telah menyediakan perkhidmatan televisyen
kabel (TV Kabel) berbayar dan radio di negara itu yang dikenali sebagai
Kristal-Astro dan Kristal FM.

Sebuah syarikat penerbitan dan percetakan iaitu Brunei Press Sdn. Bhd. telah
ditubuhkan pada 1953 setelah mendapat kebenaran kerajaan. Syarikat ini
menerbitkan akhbar berbahasa Inggeris pertama negara itu iaitu Borneo Bulletin.
Pada awalnya, akhbar itu diterbitkan setiap minggu. Pada tahun 1990, akhbar itu
telah diterbitkan setiap hari dan menjadi sumber utama maklumat tentang hal
ehwal tempatan dan luar negara. Selain Borneo Bulletin, terdapat juga akhbar
Media Permata yang merupakan akhbar tempatan berbahasa Melayu yang diterbitkan
pada setiap hari. Brunei Times, sebuah akhbar bebas dalam bahasa Inggeris juga
telah diterbitkan oleh syarikat Brunei Times Sdn. Bhd., syarikat milik
sekumpulan ahli perniagaan terkemuka di Brunei.[perlu rujukan]

Mukim-mukim yang lain ialah mukim Sengkurong, Tamoi, Kampong Peramu, Bukit
Sawat, Sukang, Keriam, Ukong dan Lamunin.

Brunei dikelilingi oleh negara Malaysia di bahagian selatan, barat dan timurnya
serta Laut China Selatan di utara dan Teluk Brunei di bahagian timur laut.
Brunei terdiri daripada dua bahagian yang dipisahkan oleh negeri Sarawak,
Malaysia dengan keluasan 5765 kilometer persegi (2226 batu persegi). Bahagian
barat negara Brunei terdiri daripada Belait, Tutong dan Brunei Muara serta
Temburong di bahagian timur. Garis pantai di Brunei ialah sepanjang 161
kilometer (100 batu) dan berkongsi 381 kilometer (237 batu) garis sempadan
dengan Malaysia. Keluasan kawasan perairan di Laut China Selatan pula ialah 500
kilometer persegi (193 batu persegi) dan 200 batu nautika bagi kawasan Zon
Ekonomi Eksklusif.

Kawasan Panaga yang terletak di daerah Belait merupakan kediaman kepada
sebilangan besar rakyat asing disebabkan oleh kemudahan perumahan dan rekreasi
di Shell Belanda Diraja dan Tentera British. Kelab Panaga yang terkenal terletak
di sini.

Kebanyakkan kawasan di Brunei terdiri daripada hutan hujan tropika tanah rendah
yang memenuhi kebanyakkan kawasan di pulau Borneo. Tetapi, terdapat juga kawasan
hutan gunung terutamanya di bahagian timur Brunei (Temburong). Iklim Brunei
ialah jenis khatulistiwa iaitu iklim yang mempunyai suhu dan kelembapan yang
tinggi serta taburan sinaran matahari dan hujan lebat pada sepanjang tahun.
Purata suhunya ialah kira-kira 26.1 °C (79.0 °F). Pada bulan April hingga Mei
purata suhunya sedikit rendah iaitu 24.7 °C (76.5 °F) dan pada bulan Oktober
hingga Disember pula menunjukkan sedikit peningkatan purata suhunya iaitu 23.8
°C (74.8 °F).

Ekonomi kecil yang kaya ini adalah suatu campuran [keusahawanan] dalam negeri
dan asing, kawalan kerajaan, kebajikan, serta tradisi kampung. Pengeluran minyak
mentah dan gas asli membentuk hampir separuh daripada Keluaran Dalam Negara
Kasar (KDNK) negara Brunei. Pendapatan yang cukup besar daripada pelaburan luar
negeri menambah pendapatan daripada pengeluaran dalam negeri. Kerajaan
membekalkan semua perkhidmatan perubatan dan memberikan subsidi beras dan isi
rumah. Pemimpin-pemimpin Brunei berasa bimbang bahawa persepaduan dengan ekonomi
dunia yang semakin bertambah akan menjejaskan perpaduan sosial dalaman, walaupun
Brunei telah memainkan peranan yang lebih ketara dengan menjadi pengerusi forum
APEC pada tahun 2000. Rancangan-rancangan yang dinyatakan untuk masa hadapan
termasuk peningkatan kemahiran tenaga buruh, pengurangan pengangguran,
pengukuhan sektor-sektor perbankan and pelancongan, serta secara umumnya,
peluasan lagi asas ekonominya. Syarikat Penerbangan Diraja Brunei yang merupakan
syarikat penerbangan negara sedang berusaha menjadikan Brunei sebagai pusat
untuk perjalanan antarabangsa antara United Kingdom dan Australia. Syarikat ini
juga mempunyai perkhidmatan ke destinasi-destinasi Asia yang utama.

Jumlah penduduk Brunei adalah seramai 411,900 dimana 75% penduduk tinggal di
kawasan bandar (urban) dan 97% daripada jumlah penduduknya tinggal di bahagian
barat yang lebih besar dengan hanya kira-kira 10,000 (3%) orang tinggal di
daerah Temburong iaitu di bahagian timur. Daripada bilangan ini, lebih kurang
46,000 orang tinggal di ibu negara Bandar Seri Begawan.

Berdasarkan Lembaga Perlembagaan Negara Brunei Darussalam yang bermula pada
tahun 1984, etnik Negara Brunei Darussalam terdiri daripada puak atau rumpun
jati secara rasmi di bawah pendaftaran kebangsaan iaitu etnik Melayu Brunei,
Kedayan, Tutong, Dusun, Belait, Murut dan Bisaya.

Walau bagaimanapun, penduduk tetap Brunei Darussalam juga terdiri daripada
berbilang bangsa seperti bangsa Inggeris, Cina, India serta kaum etnik minoriti
dari Sarawak dan Sabah, Malaysia seperti Iban dan Kadazan. Terdapat juga
golongan ekspatriat di Brunei yang besar jumlahnya dengan kebanyakannya
warganegara British serta Australia.

Islam ialah agama rasmi Brunei dan Sultan Brunei merupakan ketua agama negara
itu. Agama-agama lain yang dianuti termasuk Buddha (dianuti oleh kaum Cina),
Kristian (10%) serta kepercayaan animisme (dengan jumlah yang amat kecil iaitu
kira-kira 2%).

Bahasa Melayu merupakan bahasa rasmi dan bahasa kebangsaan di negara ini. Bahasa
Melayu yang digunakan di Brunei adalah berbeza daripada negara Nusantara yang
lain kerana penduduk Brunei menggunakan loghat Melayu Brunei sebagai alat
pertuturan dan perbualan. Bahasa Cina dan juga Bahasa Inggeris turut
dipertuturkan. Bahasa kaum pribumi yang turut digunakan ialah Bahasa Iban,
Bahasa Murut, Bahasa Kedayan, Bahasa Belait, Bahasa Bisaya, Bahasa Tutong dan
Bahasa Dusun. Bahasa Inggeris juga dipertuturkan secara meluas dan dipelajari
dalam institusi pendidikan.

Budaya Melayu Brunei seakan sama dengan budaya Melayu di Semenanjung Malaysia
dengan pengaruh kuat daripada Hindu dan Islam tetapi kelihatan lebih konservatif
berbanding di Malaysia. Budaya ini berasal daripada Dunia Melayu Lama yang
merangkumi Kepulauan Melayu (Alam Melayu) dan ini berpunca daripada apa yang
dikenali sebagai Tamadun Melayu. Walaupun budaya Brunei dipengaruhi oleh Hindu,
Islam, animisme dan Barat tetapi pengaruh Islam adalah lebih kuat kerana telah
tertanam lama dalam budaya Brunei sehingga menjadi cara hidup serta ideologi dan
falsafah negara.

Sebagai sebuah negara Islam dan mengamalkan hukum syariah, jualan dan penggunaan
alkohol adalah diharamkan tetapi orang luar dan bukan Islam dibenarkan membawa
12 tin bir dan dua botol spirit setiap kali mereka masuk ke negara ini. Selepas
pengenalan larangan pada awal 1990an, semua pub dan kelab malam dipaksa tutup.



https://ms.wikipedia.org/wiki/Fattah_Amin

Fattah Amin (nama sebenarnya Abdul Fattah bin Mohd Amin, lahir 14 September
1990) ialah seorang pelakon dari Malaysia. Beliau merupakan anak sulung daripada
5 orang adik beradik. Antara adik beliau ialah Farhana dan Farhan. Beliau
memegang peranan sebagai watak utama dalam drama Playboy Itu Suami Aku sebagai
Adrian. Setelah penampilan debutnya dikritik kerana kurang persediaan sebagai
pelakon, Fattah menunggu selama dua tahun untuk membuktikan bakatnya. Pada tahun
2015, nama Fattah diterima umum sebagai pelakon kerana peningkatan yang
ditonjolkannya dalam beberapa drama seperti Bencinta, Plan Cinta Tak Jadi serta
berpeluang mengembangkan bakat ke Indonesia menerusi telefilem Ku Kejar Cinta Ke
Malaysia dan From Hater To Lover. Beliau meneruskan bakatnya sebagai Kapten Ejaz
Fakhri bergandingan dengan Neelofa dalam drama Suri Hati Mr Pilot. Drama
tersebut menjadi fenomena dengan mendapat sambutan hangat setiap minggu dan
mendapat rating tertinggi iaitu 5 juta tontonan dan telah direkodkan sebagai
drama dengan rating tertinggi di Malaysia.

Fattah Amin dilahirkan dan dibesarkan di Kuala Lumpur. Beliau mendapat
pendidikan awal di SMK Desa Tun Hussein Onn seterusnya di Universiti Teknologi
MARA dan Universiti Utara Malaysia dalam bidang Sarjana Pengurusan Industri
Kreatif. Selain daripada kerjaya seni, beliau juga giat menceburi bidang
perniagaan dengan mengusahakan kafe yang dikenali sebagai Stalkers Cafe dan
gymnasium, Expendables Gym yang terletak di Kota Damansara. Aktor ini digosipkan
mempunyai hubungan dengan seorang pelakon dan usahawan di Malaysia tetapi status
hubungan mereka masih belum diketahui.



https://ms.wikipedia.org/wiki/Perlembagaan_Malaysia

Perlembagaan Malaysia, dikenali juga sebagai Perlembagaan Persekutuan 1948
mengandungi 183 perkara, adalah undang-undang tertinggi di Malaysia. Ia
merupakan satu dokumen undang-undang bertulis yang telah dibentuk berasaskan
kepada dua dokumen terdahulu iaitu Perjanjian Persekutuan Tanah Melayu 1948 dan
Perlembagaan Kemerdekaan tahun 1957.

Perlembagaan ini telah dirangka berdasarkan nasihat daripada Suruhanjaya Reid
yang telah melakukan kajian dalam tahun 1956. Perlembagaan berkenaan
berkuatkuasa sejurus selepas kemerdekaan pada 31 Ogos 1957.

Ia bermula daripada satu persidangan perlembagaan yang telah diadakan di London
pada 18 Januari hingga 6 Februari 1956 yang dihadiri oleh satu rombongan
delegasi daripada Persekutuan Malaya, yang mengandungi empat wakil pemerintah,
iaitu ketua Menteri Persekutuan (Tunku Abdul Rahman) dan tiga menteri-menteri
lain, dan juga Pesuruhjaya Tinggi British di Malaya dan penasihat-penasihatnya.

Untuk meminda perlembagaan, satu majoriti dua pertiga (2/3) bersetuju kepada
pemindaan ini memerlukan persetujuan pada kedua-dua dewan di parlimen. Merujuk
kepada pakar perlembagaan Shad Saleem Faruqi, perlembagaan ini telah dipinda 42
kali semenjak 48 tahun selepas kemerdekaan sehingga 2005. Bagaimanapun, seperti
mana beberapa pindaan telah dibuat setiap kali, beliau menganggarkan bilangan
sebenar pindaan individu adalah pada sekitar 650. Beliau menjelaskan bahawa
"semangat dokumen sebenar telah dicairkan".

Perkara 11 Perlembagaan Malaysia menyatakan bahawa Islam merupakan Agama
Persekutuan. Sungguh pun begitu agama-agama lain boleh diamalkan dengan aman dan
damai di mana-mana Bahagian Persekutuan

Perkara 107 menyatakan mengenai Laporan Ketua Audit Negara. Ketua Audit Negara
hendaklah mengemukakan laporan-laporannya kepada Yang di-Pertuan Agong yang
hendaklah menyebabkan laporan itu dibentangkan di hadapan Dewan Rakyat.

Perkara 152 Perlembagaan Malaysia menyatakan bahawa bahasa kebangsaan merupakan
bahasa Melayu. Walau bagimanapun, perlembagaan menjamin kebebasan pembelajaran
dan penggunaan bahasa-bahasa lain, kecuali di atas tujuan-tujuan rasmi.
Tujuan-tujuan Rasmi di sini bermakna apa-apa tujuan kerajaan, samada negara atau
negeri, dan termasuklah apa-apa tujuan penguasaan awam. Untuk penguatkuasaan
ini, semua prosiding mahkamah dan dokumen-dokumen parlimen serta
mesyuarat-mesyuarat mesti dilakukan di dalam bahasa Melayu.

Tulisan bagi bahasa Melayu juga dinyatakan di dalam Artikel 152 sebagai rumi
atau tulisan Latin. Walau bagaimanapun, penggunaan Jawi tidak dilarang menurut
Seksyen 9 Akta Bahasa Kebangsaan 1963/1967.

Perkara 153 Perlembagaan Malaysia memberi hak kepada Yang di-Pertuan Agong,
bertanggungjawab menjaga hak-hak dan keistimewaan orang Melayu dan bumiputera
Malaysia. Artikel ini secara terperinci memberitahu bagaimana kerajaan
persekutuan mempertahankan kepentingan kumpulan-kumpulan ini dengan mendirikan
kuota untuk kemasukan perkhidmatan awam, biasiswa dan pendidikan awam. Ia biasa
dianggap sebagai sebahagian daripada kontrak sosial.

Perkara 160 mendefinisikan bentuk perkataan pelbagai yang digunakan di dalam
perlembagaan. Ia memberikan impak penting pada Islam di Malaysia dan orang
Melayu disebabkan definisi seorang Melayu pada klausa 2.



https://ms.wikipedia.org/wiki/Wikipedia_Bahasa_Melayu

Wikipedia Bahasa Melayu (jawi: ويکيڤيديا بهاس ملايو), sering kali disingkatkan
sebagai mswiki, ialah versi bahasa Melayu ensiklopedia bebas dalam talian,
Wikipedia. Ketika ini terdapat 287,423 buah rencana di Wikipedia bahasa Melayu.
Asas pembikinan, pembangunan dan pentadbiran sehari-harian Wikipedia Bahasa
Melayu adalah menuruti ketetapan perlembagaan dalam Wikipedia:Dasar dan garis
panduan.

Sejarah penciptaan Wikipedia Bahasa Melayu bermula daripada permohonan oleh
Imran William Smith dan sistem diaktifkan pada 26 Oktober 2002 oleh pentadbir
Wikipedia, Brion VIBBER.

Pada 20 Februari 2003, pengguna Sharuzzaman telah muncul dan menjadi pengguna
tempatan di Malaysia pertama yang berdaftar di Wikipedia ini. Pada peringkat
awal, laman Wikipedia Bahasa Melayu terbiar disebabkan tiada penutur Melayu yang
aktif. Laman Utama Wikipedia Bahasa Melayu menjadi tempat persinggahan untuk
meletakkan pautan "antara-wiki" yang lain.

Laman pertama yang wujud (selain laman utama) adalah laman Main Page to yang
dicipta pada 28 Januari 2003. Kemudian, muncul pula laman Bahasa Melayu pada 30
Mei 2003, laman Air muncul pada 5 Julai 2003 dan laman Wikipedia pada 3 Jun
2003. Semua laman di atas merupakan perintis kepada kemunculan laman-laman
rencana baru yang lain. Sehingga Mac 2017 Wikipedia versi bahasa Melayu ini
telah mencapai 287,423 rencana.

Daftar laman rencana terawal (bukan laman pentadbiran) mula dicipta bermula pada
16 September 2003, boleh dilihat di pautan laman silam.

Laman Utama Wikipedia Bahasa Melayu yang asal semasa baru dibuka hanya
mengandungi tiga baris teks polos. Laman tersebut hanya direka bentuk supaya
menggunakan unsur-unsur HTML dan penggayaan menggunakan CSS pada 14 Oktober 2003
oleh Yosri. Warna-warna yang digunakan oleh Yosri pada ketika itu sehingga kini
menjadi asas kepada warna kotak-kotak di Laman Utama.

Semenjak itu telah beberapa kali ditukar reka bentuk melalui perbincangan, dan
laman paling terkini ialah laman yang telah diputuskan pada 14 Januari 2011 dan
telah dipakai pada 20 Januari 2011.. Terdapat beberapa permohonan dibuat untuk
menukar reka bentuk laman utama, namun permohonan-permohonan tersebut ditolak
kerana tidak disetujui oleh Wikipediawan lain. Pada awal Julai 2010 pula, kulit
lalai Wikipedia ditukar daripada Monobook kepada Vector.



https://ms.wikipedia.org/wiki/Perdana_Menteri_Malaysia

Perdana Menteri Malaysia (Bahasa Inggeris: Prime Minister of Malaysia) adalah
ketua pemerintahan tertinggi Kerajaan Malaysia. Secara rasmi mereka dilantik
oleh Yang di-Pertuan Agong, selaku Ketua Negara, dan biasanya pemimpin sesebuah
parti politik atau parti komponen terkuat dalam Parlimen (Dewan Rakyat) akan
dipilih dan dilantik. Sejak kemerdekaannya pada 1957, semua Perdana Menteri
berasal dari parti UMNO, salah satu parti politik terbesar dalam Barisan
Nasional (dahulu dikenali sebagai Parti Perikatan hingga 1974).

Perdana Menteri Malaysia ke-2 iaitu Allahyarham Tun Haji Abdul Razak bin Dato'
Haji Hussein digelar sebagai Bapa Pembangunan Malaysia. Sepanjang beliau
berkhidmat, beliau mempunyai dua orang Timbalan Perdana Menteri iaitu
Allahyarham Tun Dr. Haji Ismail bin Dato' Haji Abdul Rahman dan Allahyarham Tun
Haji Hussein bin Dato' Haji Sir Onn.

Perdana Menteri Malaysia ke-3 iaitu Allahyarham Tun Haji Hussein bin Dato' Haji
Sir Onn dikenali sebagai Bapa Perpaduan Malaysia. Beliau dibantu oleh
timbalannya, Tun Dr. Mahathir bin Mohammad.

Perdana Menteri Malaysia ke-4 iaitu Tun Dr. Mahathir bin Mohamad digelar sebagai
Bapa Pemodenan Malaysia. Sepanjang beliau berkhidmat, beliau mempunyai seramai
empat orang Timbalan Perdana Menteri. Antaranya ialah Tun Musa bin Hitam,
Allahyarham Tun Haji Abdul Ghaffar bin Baba, Dato' Seri Anwar bin Dato' Seri
Haji Ibrahim dan Tun Haji Abdullah bin Haji Ahmad Badawi.

Perdana Menteri Malaysia ke-5 iaitu Tun Haji Abdullah bin Haji Ahmad Badawi
digelar sebagai Bapa Pembangunan Modal Insan Malaysia. Beliau dibantu oleh
timbalannya iaitu, Dato' Seri Haji Mohamed Najib bin Tun Haji Abdul Razak.

Perdana Menteri Malaysia ke-6 iaitu Dato' Seri Haji Mohamad Najib bin Tun Haji
Abdul Razak dikenali sebagai Bapa Transformasi Malaysia. Beliau dibantu oleh
timbalannya, Tan Sri Muhyiddin Yassin dan kemudian digantikan oleh Dato' Seri Dr
Ahmad Zahid bin Haji Hamidi.

Ada kekhuatiran bagi kaum Orang Melayu Malaysia beragama Islam, baik dari
ahli-ahli parti politik UMNO sendiri mahupun ahli-ahli dari PAS, melarang
seorang bukan Bumiputera (misalnya daripada etnik Orang Cina Malaysia dan Orang
India Malaysia serta lain-lain etnik bukan daripada Bumiputera) daripada menjadi
Perdana Menteri, namun Kerajaan telah berulang kali menyakinkan Rakyat, bahawa
Perlembagaan tidak melarang seseorang daripada etnik bukan Bumiputera untuk
menjadi Perdana Menteri.



https://ms.wikipedia.org/wiki/Sejarah_versi_Android

Sejarah versi sistem operasi mudah alih Android bermula dengan pelancaran
Android alpha pada 5 November 2007. Versi komersil pertama Android 1.0,
dikeluarkan pada September 2008. Android secara berterusan dibangunkan oleh
Google dan Open Handset Alliance, dan ia telah menyaksikan sejumlah kemas kini
pada sistem operasi asas sejak keluaran asal.

Versi 1.0 dan 1.1 tidak diterbitkan menggunakan kod nama tertentu, tetapi sejak
Android 1.5 Cupcake, 2009 versi Android mempunyai kod nama bertemakan manisan.
Setiap satunya mengikut abjad, dengan versi yang paling baru-baru merupakan
Android 7.0 Nougat, yang dibebaskan pada bulan Ogos 2016.

Pembangunan Android bermula pada tahun 2003 oleh Android, Inc, yang telah dibeli
oleh Google pada tahun 2005.

Terdapat sekurang-kurangnya dua perisian keluaran dalaman di Google dan OHA
sebelum versi beta dibebaskan. Nama-nama kod Astro Boy dan Bender telah
digunakan secara dalaman untuk beberapa batutanda pra-1.0.

Dan Morrill mencipta beberapa logo maskot pertama, tetapi logo Android semasa
telah direka oleh Irina Blok. Pengurus projek, Ryan Gibson, mencipta skema tema
manisan skim penamaan konfeksi bertemakan yang telah digunakan untuk majoriti
siaran awam, bermula dengan Android 1.5 Cupcake.



https://ms.wikipedia.org/wiki/Pilihan_raya_DUN_Sarawak_2011

Pilihan raya DUN Sarawak 2011 adalah pilihan raya yang ke-10 apabila Dewan
Undangan Negeri Sarawak dibubarkan pada 21 Mac 2011. Penamaan calon dibuat pada
6 April 2011 manakala hari pengundian diadakan pada 16 April 2011.

Pilihan raya tersebut menyaksikan Barisan Nasional (BN) berjaya mengekalkan
majoriti dua pertiga, walaupun dengan kekalahan beberapa kerusi. BN kehilangan
lapan kerusi, terutamanya melalui Parti Rakyat Bersatu Sarawak (SUPP). Pemimpin
SUPP yang merupakan timbalan ketua menteri George Chan Hong Nam gagal
mempertahankan kerusinya. Parti pembangkang Pakatan Rakyat berjaya menambah
kerusi, tetapi masih gagal mencapai matlamatnya untuk menafikan majoriti dua
pertiga BN. Parti komponen yang mempunyai paling banyak pertambahan kerusi ialah
Parti Tindakan Demokratik (DAP), yang memenangi dua kali ganda kerusi iaitu 12
kerusi berbanding 6 kerusi pada tahun 2006.

Taib, yang telah menjadi Ketua Menteri selama 30 tahun, mengangkat sumpah bagi
penggal kelapannya pada malam yang sama.

Dewan Undangan Negeri Sarawak dibubar melalui pengumuman yang dilakukan oleh
Ketua Menteri Sarawak, Tan Sri Abdul Taib Mahmud pada 21 Mac 2011.

Pada awalnya Pakatan Rakyat Sarawak(PKR-DAP-PAS-SNAP) berbincang untuk
bertanding satu lawan satu menentang Barisan Nasional di 71 DUN.
Walaubagaimanapun, akhirnya PKR dan SNAP bertembung di 25 kerusi semasa hari
penamaan calon. Sebagai parti yang di asaskan di Sarawak, SNAP merasakan bahawa
hak kawasan tradisi (kawasan majoriti Dayak) seperti cuba dirampas dan diceroboh
oleh rakan pakatan mereka iaitu PKR.

Antara isu besar yang dibawakan oleh Pakatan Rakyat adalah mengenai hak tanah
adat terutama bagi kaum Dayak. Selain itu, dakwaan tidak berasas terhadap Ketua
Menteri Sarawak juga menjadi bahan kempen yang mana mengatakan beliau mempunyai
kekayaan luar biasa melalui pembalakan yang berleluasa di Sarawak. Pakatan
Rakyat juga berjanji akan melantik Ketua PKR Sarawak, Baru Bian jika mereka
menang pilihan raya.

Sejumlah 18,363 pengundi pos yang layak mengundi di dalam pilihan raya ini. Di
bawah undang-undang pilihan raya Malaysia, guru-guru, tentera, polis dan pelajar
yang jauh daripada kawasan pilihan raya mereka layak untuk menyerahkan undi
mereka.



https://ms.wikipedia.org/wiki/Zara_Zya

Zainurul Razia binti Mohd Zainuddin (lahir 22 Oktober 1985) atau lebih dikenali
sebagai Zara Zya (Jawi: زار زيا) merupakan pelakon dan pengacara dari Malaysia.
Beliau mula dikenali menerusi drama Love You Mr. Arrogant yang digandingkan
bersama Azlee Khairi.

Pada tahun 2017, Zara telah membintangi drama Kerana Anisa dan beberapa
telemovie seperti Takdir Yang Terhenti, Cupid dan Trauma.

Zara Zya berasal dari Lenggong, Perak dan dilahirkan pada 22 Oktober 1985
sebagai Zainurul Razia binti Mohd Zainuddin. Zara mendapat pendidikan dalam
bidang Teater daripada Akademi Seni Warisan Negara (ASWARA). Beliau merupakan
anak bongsu daripada 4 beradik.

Zara juga sudah lama bergiat aktif dalam bidang lakonan tempatan, namun begitu
beliau tidak memegang watak utama yang menyerlah seperti pelakon-pelakon
seangkatan dengannya, Zara pernah menyertai Dewi Remaja pada 2005. Beliau
berpeluang membawa watak utama dalam drama Love You Mr. Arrogant yang diadaptasi
daripada novel Love You Mr. Arrogant hasil karya Aliesha Kirana. Drama ini
disiarkan melalui Slot Akasia di TV3. Hasil drama arahan Eoon Shuhaini ini telah
mencatatkan 4.6 juta penonton.

Populariti Zara meningkat naik apabila Zara memenangi banyak anugerah melalui
Anugerah MeleTOP Era, Anugerah Drama Festivel KL dan ABPBH 2012. Semenjak itu,
ramai yang membuka mata terhadap kemampuannya dan membolehkan Zara mendapat
pelbagai tawaran daripada pelbagai produksi drama dan filem. Selain aktif dalam
bidang lakonan, Zara Zya juga aktif dalam menjalankan perniagaan tudung, biskut
dan sambal yang boleh dibeli dalam talian melalui kaun instagramnya. Zara Zya
juga mempunyai kelab peminat yang ditubuhkan oleh peminat-peminatnya iaitu Love
Zara Zya FC.

Pada tahun 2017, Zara Zya akan muncul dalam drama berjudul Kerana Anisa yang
disiarkan dalam Slot Samarinda di TV3. Beliau yang memegang watak utama
digandingkan dengan Mustaqim Bahadom, Fahrin Ahmad dan Sura Sojangi serta artis
terkenal yang lain. Pada 11 Mac 2017, Zara akan muncul dalam telemovie sempena
Drama Festival Kuala Lumpur bertajuk Trauma dan memegang watak sebagai Haneem.
Telemovie ini juga dibintangi oleh Janna Nick, Saharul Ridhuan , Idris Khan dan
Dayana Roza serta telemovie ini akan disiarkan di TV3.



https://ms.wikipedia.org/wiki/Peristiwa_13_Mei

Peristiwa 13 Mei pada tahun 1969 ialah rusuhan kaum yang berlaku dan kemuncak
masalah perpaduan di Malaysia. Tragedi ini telah meragut nyawa serta harta benda
dan mempunyai kaitan yang rapat dengan "Pilihan Raya Umum 10 Mei 1969" merupakan
satu titik hitam dalam sejarah negara Malaysia.

Semasa kempen Pilihan Raya 1969, calon-calon pilihan raya serta ahli-ahli
politik dari kalangan parti pembangkang, telah membangkitkan soal-soal Bangsa
Malaysia berkaitan dengan Bahasa Kebangsaan (Bahasa Melayu), kedudukan istimewa
orang Melayu sebagai bumiputera dan hak kerakyatan orang bukan Melayu. Hal ini
telah memberi kesempatan kepada ahli-ahli politik yang ingin mendapatkan faedah
daripadanya dalam pilihanraya.

Pada pilihanraya umum 1969, Parti Perikatan yang dianggotai oleh UMNO, MCA, dan
MIC gagal memperolehi majoriti 2/3 di parlimen walaupun masih berjaya membentuk
kerajaan persekutuan. Hal ini disifatkan oleh parti pembangkang sebagai satu
kemenangan yang besar buat mereka. Jumlah kerusi yang dimenangi Parti Perikatan
dalam Dewan Rakyat (Parlimen) telah menurun daripada 89 kerusi pada tahun 1964
kepada 66 kerusi pada tahun 1969.

Parti Gerakan Rakyat Malaysia (Gerakan), Parti Tindakan Demokratik (DAP) dan
Parti Progresif Rakyat (PPP) menang 25 buah kerusi dalam Dewan Rakyat manakala
PAS menang 12 kerusi.

Pihak pembangkang yang memperoleh pencapaian gemilang dalam pilihanraya telah
meraikan kemenangan mereka dengan berarak pada 11 Mei 1969. Perarakan tersebut
sebenarnya tidak bermotif untuk menimbulkan isu perkauman. Namun, terdapat
segelintir pengikut perarakan (identiti mereka tidak dapat dikenal pasti) telah
mengeluarkan slogan-slogan bersifat sensitif berkenaan isu perkauman semasa
mengadakan perarakan di jalan-jalan raya sekitar bandaraya Kuala Lumpur.
Perarakan turut dijalankan pada 12 Mei 1969 di mana kaum Cina berarak menerusi
kawasan Melayu, melontar penghinaan sehingga mendorong kepada kejadian tersebut.
Pihak pembangkang yang sebahagian besar darinya kaum Cina dari Parti Tindakan
Demokratik dan Gerakan yang menang, mendapatkan permit polis bagi perarakan
kemenangan melalui jalan yang ditetapkan di Kuala Lumpur. Bagaimanapun perarakan
melencong dari laluan yang ditetapkan dan melalui kawasan Melayu Kampung Baru,
menyorak penduduk di situ. Sesetengah penunjuk perasaan membawa penyapu,
kemudiannya dikatakan sebagai simbol menyapu keluar orang Melayu dari Kuala
Lumpur, sementara yang lain meneriak slogan mengenai tengelamnya kapal Perikatan
— logo perikatan. Ia berlarutan hingga ke 13 Mei 1969 sebelum Parti Gerakan
mengeluarkan kenyataan meminta maaf pada 13 Mei di atas kelakuan penyokong
mereka. Menteri besar Selangor, Dato' Harun Idris telah mengumumkan bahawa
perarakan balas meraikan kemenangan UMNO akan dijalankan pada pukul 7.30 malam,
13 Mei 1969.

Dr. Tan Chee Khoon dari parti Gerakan telah menang besar di kawasan Batu,
Selangor. Beliau minta kebenaran polis untuk berarak meraikan kemenangan parti
tersebut di Selangor yang menyaksikan 50:50 di Selangor. Perarakan tersebut
menyebabkan kesesakan jalan raya di sekitar Kuala Lumpur. Perarakan hingga ke
Jalan Campbell dan Jalan Hale dan menuju ke Kampung Baru. Sedangkan di Kampung
Baru, diduduki lebih 30,000 orang Melayu yang menjadi kubu UMNO, berasa terancam
dengan kemenangan pihak pembangkang. Di sini letaknya rumah Menteri Besar
Selangor ketika itu, Dato' Harun Idris.

Dikatakan kaum Cina yang menang telah berarak dengan mengikat penyapu kepada
kenderaan mereka sebagai lambang kemenangan mereka menyapu bersih kerusi sambil
melaungkan slogan. Ada pula pendapat yang mengatakan penyapu tersebut sebagai
lambang mereka akan menyapu ('menyingkir') orang-orang Melayu dari Kuala Lumpur.
Dalam masyarakat Melayu, penyapu mempunyai konotasi yang negatif (sial). Ada
yang mencaci dan meludah dari atas lori ke arah orang Melayu di tepi-tepi jalan.

Di Jinjang, Kepong, kematian seorang Cina akibat sakit tua diarak sepanjang
jalan dengan kebenaran polis. Namun perarakan kematian bertukar menjadi
perarakan kemenangan pilihan raya dengan menghina Melayu.

Pada hari Selasa 13 Mei, Yeoh Tech Chye selaku Presiden Kongres Kesatuan Sekerja
Malaysia yang bertanding untuk Gerakan memohon maaf di atas ketelanjuran
ahli-ahlinya melakukan kebiadapan semasa perarakan. Yeoh menang besar di kawasan
Bukit Bintang, Kuala Lumpur. Tapi permohonan maaf sudah terlambat.

UMNO bercadang untuk mengadakan perarakan balas pada 7.30 pagi 13 Mei hari
selasa,tetapi kebanyakan orang Melayu mula berkumpul di depan rumah menteri
besar Selangor pada awal pagi. Orang Melayu dari luar Kuala Lumpur turut serta
dalam perarakan ini seperti dari Morib, Banting dan juga Perak. Menurut laporan
rasmi Majlis Gerakan Negara (Mageran), pergaduhan mula berlaku di Setapak dalam
pukul 6 petang apabila sekumpulan pemuda Cina menghalang beberapa orang melayu
yang dalam perjalanan ke Kampung Baru untuk menyertai perarakan UMNO dengan
membaling botol kaca dan batu ke arah mereka. Pergaduhan ini diketahui oleh
orang Melayu yang berkumpul di Kampung Baru Jalan Raja Muda, dalam pukul 6.30
petang orang Melayu mula bergerak dari Kampung Baru dan menyerang orang Cina
bersenjatakan parang dan keris. Mereka membakar rumah-rumah kedai di sekitar
kawasan Kuala Lumpur dan juga kereta. Orang Cina yang terserempak dibunuh.
Menurut laporan majalah Time, sekurang-kurangnya 8 orang Cina terbunuh dalam
rusuhan pertama yang berlaku.

Rusuhan ini mula tersebar di sekitar Kuala Lumpur dalam masa 45 minit dari Jalan
Campbell, Jalan Tunku Abdul Rahman (Batu Road), Kampung Datuk Keramat, Kampung
Pandan, Cheras, Kampung Kerinchi dan Sentul.

Tentera dari Askar Melayu lebih awal dikerahkan menjaga keselamatan sekitar
Kuala Lumpur.

Pasukan FRU di keluarkan dari Kampung Baru dan Askar Melayu dikerah untuk
mengambil alih kawalan.Rusuhan dapat di kawal dengan mengunakan gas pemedih
mata,perintah berkurung 24 jam (curfew order) diumumkan oleh radio pada pukul
7.30 petang dan di televisyen pada 8 malam.

Perintah tembak di keluarkan oleh Ketua Polis Negara Mat Salleh. Pihak askar
mula meronda kawasan-kawasan rusuhan sehingga pukul 10 malam, ramai yang tidak
tahu berkenaan perintah berkurung ditembak mati, ada juga yang ditembak kerana
berdiri di depan koridor rumah sendiri. Laporan wartawan asing[nyatakan menurut
siapa?] menyatakan segelintir Askar Melayu melepaskan tembakan rambang ke arah
kedai dan rumah milik orang cina tanpa sebab.

Pemuda-pemuda Cina telah bertindak mengepung Panggung Odeon, di Jalan Tuanku
Abdul Rahman, Kuala Lumpur. Beberapa iklan disiarkan dalam bahasa Cina di skrin
pawagam menyuruh penonton dari kalangan Cina keluar dari panggung. Penonton
Melayu di panggung tersebut langsung tidak tahu membaca tulisan bahasa cina.
Kesan daripada itu, pemuda-pemuda cina tersebut telah menyerbu masuk ke dalam
panggung dan menyerang dan menyembelih penonton yang ada dan membakar pawagam
tersebut. Hampir semua penonton di dalam panggung tersebut mati di dalam keadaan
yang sangat mengerikan. Ini termasuklah dua orang Askar Melayu yang tinggal di
Sungai Ramal, Kajang. Manakala di pasar pula askar melayu telah menembak orang
cina yang melanggar perintah berkurung dengan kereta perisai mereka. Di lebuh
raya persekutuan pula, penduduk melayu Kampung Kerinchi telah membuang pasu di
atas lebuhraya tersebut dan mengakibatkan kesesakan lalulintas dan kemalangan.

Pemuda yang bernama Rahim Desa bersama seorang kawannya yang berjawatan kapten
ketika itu yang tinggal di Kuala Lumpur yang turut menonton wayang di Odeon
terkena tetakan di kepala dan berpura-pura mati. Beliau masih hidup hingga
sekarang. Sementara Mohd Radzi mengalami pengalaman yang sama di Pawagam
Federal, Jalan Chow kit, Kuala Lumpur ketika menonton filem They Came To Rob Las
Vegas arahan Antonio Isasi-Isasmendi.

Abdul Rafai Alias bersama rakan-rakannya dari Semenyih yang datang ke Kuala
Lumpur turut terperangkap dan terkejut dengan rusuhan kaum yang tidak
disangka-sangka pada 13 Mei itu. Beliau turut melangkah-langkah mayat mereka
yang telah terbunuh di atas jalan.

Khabar angin mengatakan Tentera Sabil dari Sungai Manik hendak datang ke Kampung
Baru tetapi tersekat. Begitu juga dengan Tentera Selempang Merah dari Muar dan
Batu Pahat tersekat dan disekat oleh polis di Balai Polis Kajang dan Cheras.

Namun rusuhan kaum tidak terjadi di Kelantan, Terengganu dan Pahang. Di Perak,
Kedah, Pulau Pinang serta Perlis tiada sebarang pergaduhan. Negeri Johor dan
Negeri Sembilan juga tidak terjadi apa-apa kerana telah diberi amaran oleh PKM.
Cuma ada sedikit kekecohan di Melaka. Di Betong ada tembakan dilepaskan oleh
PKM.

Ada yang menyifatkan pergaduhan ini sebenarnya adalah pergaduhan "politik"
Seperti dinyatakan pergaduhan tidak belaku di negeri seperti Kelantan, Pahang
dan Kedah. Jika ia merupakan isu perkauman, pastinya pada hari itu orang cina
dan melayu akan berbunuhan sesama sendiri di negeri tersebut seperti di selatan
thai.

Kalangan orang melayu mempunyai pandangan yang negatif terhadap kaum cina yang
dilihat sebagai tidak mengenang budi dengan taraf kerakyatan yang diberikan pada
mereka pasca kemerdekaan. Persepsi negatif masyarakat Melayu terhadap kaum Cina
juga berlaku kerana orang Cina merupakan majoriti menganggotai pasukan Bintang
Tiga yang ingin menjadikan negara ini sebagai negara komunis berpaksikan negara
komunis China.

Pada tahun 2007, satu buku — May 13: Declassified Documents on the Malaysian
Riots of 1969 yang ditulis oleh akademik, bekas ahli Democratic Action Party,
dan bekas ahli parlimen Kua Kia Soong — telah diterbit oleh Suaram. Berdasarkan
dokumen yang baru 'declassified' di pejabat maklumat awam London, buku tersebut
mengatakan bahawa rusuhan tersebut bukannya disebabkan parti pembangkang
sepertimana cerita rasmi yang diberikan, tetapi rusuhan tersebut dimulakan oleh
"ascendent state capitalist class" di UMNO sebagai 'coup d'etat' untuk
menumbangkan Tunku Abdul Rahman.

Satu lagi persepsi yang kurang tepat disebarkan ialah penglibatan Lim Kit Siang
dalam peristiwa 13 mei ini. Menurut Penasihat DAP itu, beliau tidak berada di
Kuala Lumpur pada 11, 12 dan 13hb Mei 1969.

"Saya masa itu bertanding di Bandar Melaka, dan berada di pusat pengiraan undi
di Melaka sehingga awal pagi 11hb Mei 1969 kerana menunggu keputusan, hanya
kembali kepada keluarga saya di Petaling Jaya pada 11hb Mei (hari Ahad)," kata
Lim.

Statistik tersebut tidak begitu tepat kerana daripada kacamata orang ramai yang
menjadi saksi, mereka melihat berderet-deret lori membawa mayat yang tidak
sempurna ke balai polis Jalan Travers waktu itu.[perlu rujukan]

Ketika itu (13 Mei 1969), Tunku Abdul Rahman baru pulang dari Alor Star meraikan
kemenangan beliau di sana.

6.45 petang Encik Mansor selaku Ketua Polis Trafik Kuala Lumpur memaklumkan
kejadian pembunuhan kepada Tunku Abdul Rahman. Darurat diisytiharkan pada jam
7.00 malam 13 Mei 1969.

Negara diisytiharkan darurat pada malam 16 Mei 1969. Dengan pengistiharan ini,
Perlembagaan Persekutuan telah digantung. Negara diperintah secara terus oleh
Yang DiPertuan Agong dibawah undang-undang tentera. Dalam pada itu, Majlis
Gerakan Negara (Mageran) telah dibentuk. Tunku Abdul Rahman telah menarik diri
dari mengetuai majlis tersebut. Tempat beliau telah digantikan oleh Timbalan
Perdana Menteri Tun Abdul Razak. Berikutan itu, Parlimen juga digantung.

Sepanjang tempoh darurat, Mageran telah melakukan pelbagai tindakan untuk
mencari punca dan penyelesaian agar tragedi tersebut tidak berulang. Antara
tindakan yang diambil ialah membentuk satu Rukun Negara bagi meningkatkan
kefahaman rakyat tentang perlembagaan negara. Turut dilakukan ialah melancarkan
Dasar Ekonomi Baru untuk menghapuskan pengenalan kaum dengan satu aktiviti
ekonomi dan membasmi kemiskinan tegar dan membentuk Barisan Nasional yang
bersifat sebagai sebuah kerajaan perpaduan.



https://ms.wikipedia.org/wiki/Sistem_Suria

Sistem Suria[a] terdiri daripada Matahari dan objek astronominya yang terikat
oleh gravitinya ke dalam orbit sekelilingnya. Semuanya terbentuk daripada
keranapan awan molekul gergasi kira-kira 4.6 bilion tahun lalu. Sebahagian besar
jisim sistem ini datang dari Matahari. Dari kebanyakan objek yang mengorbit
Matahari, kebanyakan dari jisim tersebut ditampung didalam lapan yang relatifnya
planet[e] sendirian iaitu orbitnya hampir membulat dan berada didalam cakera
yang hampir leper dipanggil satah ekliptik. Empat planet dalam yang lebih kecil,
Utarid, Zuhrah, Bumi dan Marikh, juga dipanggil planet terestrial, adalah
primernya terdiri dari batuan dan logam. Empat planet luaran, gergasi gas,
adalah cukup lebih besar berbanding terestrial. Dua yang terbesar, Musytari, dan
Zuhal, adalah terdiri utamanya dari hidrogen dan helium; dua planet paling luar,
Uranus dan Neptun, adalah terdiri secara besarnya ais, seperti air, amonia dan
metana, dan selalu dirujuk secara terpisah sebagai "ais gergasi".

Sistem Suria juga rumah kepada beberapa rantau yang diduduki oleh objek yang
lebih kecil. Lingkaran asteroid, iaitu berada antara Marikh dan Musytari, juga
semirip kepada planet terestrial sepertimana ianya terdiri utamanya batuan dan
logam. Orbit di luar Neptun tempat beradanya lingkaran Kuiper dan cakera
terserak; populasi yang dipaut dari objek trans-Neptun yang terdiri dari ais
seperti air, amonia, dan metana. Didalam populasi ini, lima objek berindividu,
Ceres, Pluto, Haumea, Makemake dan Eris, ialah dikenalpasti cukup besar untuk
dipusingkan oleh graviti mereka sendiri, dan demikian diistilahkan planet
kerdil.[e] Tambahan pula kepada beribu dari badan kecil[e] pada dua rantau
tersebut, beberapa bilangan iaitu dianggap calon planet kerdil, berbagai
populasi badan kecil lain termasuklah komet, sentora dan debu interplanet yang
bebas mengembara antara rantau. Enam dari planet dan tiga dari planet kerdil
diorbit oleh satelit semulajadi,[b] yang biasanya diistilah sebagai "bulan"
selepas Bulan Bumi. Setiap dari planet luar dikelilingi oleh cincin planet dari
debu dan lain-lain zarah.

Angin suria, iaitu aliran plasma dari Matahari, menciptakan gelembung pada
medium interstelar yang dikenali sebagai heliosfera, iaitu melangkau diluar
kepada tepian cakera terserak. Awan Oort, yang dipercayai menjadi sumber untuk
komet jangka-panjang, mungkin juga wujud pada jarak secara kasarnya beribu kali
lebih jauh dari heliosfera. Heliopaus merupakan poin iaitu tekanan dari angin
suria disamakan kepada tekanan bertentangan dari angin interstelar. Sistem Suria
terletak didalam satu dari tangan luar galaksi Bima Sakti, iaitu mengandungi
sekitar 200 bilion bintang.

Untuk kebanyakan ribuan tahun, kemanusiaan, dengan sedikit pengecualian
terkemuka, tidak mengakui kewujudan Sistem Suria. Manusia percaya bahawa Bumi
berada pada penungguan di pusat alam semesta dan kategorinya berbeza dari objek
ketuhanan atau ethereal yang bergerak melalui langit. Meskipun ahli falsafah
Greek iaitu Aristarchus dari Samos telah membuat spekulasi pada heliosentrik
penyusun semula dari kosmo, Nicolaus Copernicus merupakan orang pertama untuk
mengembangkan sistem heliosentrik yang secara matematiknya boleh diramal.
Pewaris abad ke-17 beliau, Galileo Galilei, Johannes Kepler dan Isaac Newton,
mengembangkan kefahaman fizik yang telah membawa kepada penerimaan beransur dari
idea bahawa Bumi berputar mengelilingi Matahari dan bahawa planet dikawal oleh
hukum fizikal sama yang mengawal Bumi. Tambahan pula, penciptaan teleskop yang
telah membawa kepada penemuan dari planet dan bulan yang berikutnya. Pada masa
baru-baru ini, penambahbaikan dalam teleskop dan penggunaan kapal angkasa tanpa
manusia telah membolehkan penyiasatan dari fenomena geologikal seperti
pergunungan dan kawah, dan fenomena meteorologikal bermusim seperti awan, ribut
debu dan litupan ais pada planet lain.

Komponen prinsipal dari Sistem Suria ialah Matahari, sebuah Bintang utama urutan
G2 yang mengandungi 99.86 peratus dari jisim sistem yang diketahui dan
menguasainya secara graviti. Empat badan pengorbit Matahari yang terbesar,
gergasi gas, menghitungkan untuk 99 peratus dari jisim yang tertinggal, dengan
Musytari dan Zuhal bersama mengandungi lebih dari 90 peratus.[c]

Kebanyakan objek besar mengorbit mengelilingi Matahari yang berada berhampiran
satah orbit Bumi, dikenali sebagai ekliptik. Planet tersebut amat rapat kepada
ekliptik manakala komet dan lingkaran Kuiper kerapkali pada pentingnya sudut
lebihan kepadanya. Kesemua planet dan kebanyakan objek lain mengorbit Matahari
pada arah yang sama bhaawa Matahari berputar (arah lawan jam, seperti yang
dilihat dari atas kutub utara Matahari). Terdapat pengecualian, seperti Komet
Halley.

Purata struktur dari rantau yang dicartakan dari Sistem Suria terdiri dari
Matahari, empat planet yang relatifnya kecil yang dikelilingi oleh jalur dari
batuan asteroid, dan empat gergasi gas yang dikelilingi oleh lingkaran Kuiper
dari objek berais. Ahli astronomi kadangkala secara tidak rasminya membahagikan
strukturnya kepada rantau perasingan. Sistem Suria dalaman termasuk empat planet
terestrial dan lingkaran asteroid. Sistem Suria luaran adalah melebihi asteroid,
termasuk empat gergasi gas. Sejak penemuan lingkaran Kuiper, bahagian paling
luar dari Sistem Suria dianggap rantau yang tersendiri yang terdiri dari objek
melebihi Neptun.

Kebanyakan dari planet dari Sistem Suria mengandungi sistem sekunder dari mereka
sendiri, diorbit oleh objek planet yang dipanggil satelit semulajadi, atau bulan
(dua darinya lebih besar berbanding planet Utarid), atau, dalam hal dari empat
gergasi gas, oleh cincin planet; kumpulan nipis dari zarah kecil yang mengorbit
mereka secara serentak. Kebanyakan dari satelit semulajadi yang terbesar adalah
pada putaran segerak, dengan satu mengadap secara kekal menghala ibubapa mereka.

Hukum Kepler dari gerakan planet menghuraikan orbit objek mengenai Matahari.
Mengikuti hukum Kepler, setiap objek yang mengembara melalui elips dengan
Matahari pada satu fokus. Objek yang lebih hampir kepada Matahari (dengan paksi
separa-major yang lebih kecil) bergerak lebih cepat, sebagaimana mereka lebih
dipengaruhi oleh graviti Matahari. pada orbit eliptikal, jarak sebuah badan dari
Matahari berbeza atas haluan tahunnya. Pendekatan sebuah badan yang terdekat
kepada Matahari dipanggil perihelionnya, manakala poin jarak terjauh dari
Mahatari dipanggil aphelionnya. Orbit tersebut dari planet hampir membulat,
tetapi kebanyakan komet, asteroid dan objek lingkaran Kuiper mengikuti orbit
yang bereliptikal tinggi. Posisi dari badan pada Sistem Suria boleh diramal
dengan menggunakan model perangkaan.

Berpunca dari jarak luas yang terlibat, banyak gambaran dari Sistem Suria
menunjukkan mengorbit jarak sama secara terpisah. Hakikatnya, dengan sedikit
pengecualian, lebih jauh planet atau jalur dari Matahari, lebih besar jarak
antaranya dan orbit sebelumnya. Contohnya, Zuhrah adalah beranggaran 0.33 unit
astronomi (AU)[d] lebih jauh dari Matahari berbanding Utarid, manakala Zuhal
adalah 4.3 AU luar dari Musytari, dan Neptun berada 10.5 AU luar dari Uranus.
Cubaan telah dibuat bagi menentukan hubungan antara jarak orbital ini
(contohnya, hukum Titius-Bode), tetapi tiada teori seumpama itu telah diterima.

Sebilangan dari model Sistem Suria pada cubaan Bumi untuk menyampaikan skala
relatif yang dilibatkan di Sistem Suria pada terma manusia. Sesetengah model
adalah mekanikal — dipanggil orreri — manakala yang lain meluas sepanjang kota
atau kawasan serantau. Model skala yang terbesar seumpama, iaitu Sistem Suria
Sweden, menggunakan Ericsson Globe berukuran 110-meter di Stockholm sebagai
Matahari gantiannya, dan, objek semasa, Sedna, adalah sfera erukuran 10-cm di
Luleå, 912 km berjauhan.

Matahari, yang mengandungi hampir semua jirim dalam Sistem Suria, adalah terdiri
secara kasarnya 98% hidrogen dan helium. Musytari dan Zuhal, yang mengandungi
hampir semua jirim yang tertinggal, mempunyai atmosfera yang terdiri secara
kasarnya 99% dari elemen yang sama itu. Sebuah komposisi kecerunan wujud dalam
Sistem Suria, dicipta oleh haba dan tekanan radiasi dari Matahari; objek yang
lebih dekat itu kepada Matahari, iaitu lebih dipengaruhi oleh haba dan tekanan
radiasi, adalah terdiri dari elemen dengan poin kecairan tinggi. Objek yang
lebih jauh dari Matahari adalah terdiri secara besarnya bahan dengan poin
kecairan yang lebih rendah. Sempadan dalam Sistem Suria melangkaui iaitu bahan
meruap yang akan kondensasi dikenali sebagai garis fros, dan ianya berada secara
kasarnya 4 AU dari Matahari.

Objek dari Sistem Suria dalaman ialah terdiri dari kebanyakannya batuan, nama
kolektif untuk majmuk dengan poin kecairan tinggi, seperti silikat, besi atau
nikel, iaitu yang kekal pejal di bawah hampir semua keadaan dalam nebula
protoplanet. Musytari dan Zuhal ialah terdiri terutamanya dari gas, iaitu
helium, dan neon, iaitu yang selalu dalam fasa bergas dalam nebula. Ais, seperti
air, metana, amonia, hidrogen sulfida dan karbon dioksida, mempunyai poin
kecairan hingga sedikit beratus kelvin, manakala fasa mereka bergantung pada
tekanan sekeliling dan suhu. Mereka boleh dijumpai sebagai ais, cecair, atau gas
dalam berbagai tempat di Sistem Suria, sementara majoriti satelit dari planet
gergasi, baik juga kebanyakan dari uranus dan Neptun (yang dipanggil seumpama
gergasi ais") dan banyak sekali objek kecil yang berada melebihi orbit Neptun.
Bersama-sama, gas dan ais dirujuk sebagai pemeruap.

Matahari merupakan bintang Sistem Suria, dan sejauhnya komponen utamanya. Jisim
besarnya (332,900 jisim Bumi) menghasilkan suhu dan kepadatan dalam terasnya
yang amat cukup untuk menampung pelakuran nuklear, iaitu membebaskan kadar
tenaga yang amat besar, kebanyakannya disinarkan ke angkasa sebagai radiasi
elektromagnet, mencecah hingga 400–700 nm pancaragam dari cahaya jelas.

Matahari dikelaskan sebagai jenis G2 kerdil kuning, tetapi nama ini terpesong
sebagaimana, dibandingkan kepada majoriti bintang di galaksi kita, Matahari agak
besar dan cerah. Bintang tersebut dikelaskan oleh diagram Hertzsprung-Russell,
iaitu sebuah graf yang memplotkan kecerahan bintang dengan permukaan suhu
mereka. Umumnya, bintang yang lebih panas adalah lebih cerah. Bintang yang
mengikuti corak ini dikatakan sebagai utama urutan, dan Matahari berada tepat di
tengah-tengahnya. bagaimanapun, bintang yang lebih cerah dan panas berbanding
Matahari adalah jarang, sementara bintang yang lebih malap dan sejuk, yang
dikenali sebagai kerdil merah, adalah lazim, membuatkan 85 peratus dari bintang
di galaksi tersebut.

Bukti menunjukkan bahawa posisi Matahari pada utama urutan meletakkannya pada
"kehidupan primer" untuk sebuah bintang, ianya belum lagi kehabisan pengstoran
hidrogennya untuk pelakuran nuklear. Matahari menjadi semakin cerah; awal dalam
sejarahnya ianya 70 peratus secerah sepertimana hari ini.

Matahari merupakan Bintang Populasi I; ianya dilahirkan dalam peringkat kemudian
dari evolusi alam semesta, dan demikian mengandungi lebih elemen yang lebih
berat dari hidrogen dan helium ("logam-logam" dalam gaya cakap astronomikal)
berbanding bintang populasi II. Elemen yang lebih berat dari hidrogen dan helium
dibentuk dalam teras dari bintang yang kuno dan yang meletup, jadi generasi
bintang yang pertama perlu mati sebelum alam semesta akan dikayakan dengan atom
ini. Bintang tertua mengandungi sedikit logam, manakala bintang yang lahir
kemudian mempunyai lebih lagi. Kelogaman tinggi ini difikirkan telah menjadi
penting kepada Matahari untuk mengembangkan sistem planet, kerana planet yang
dibentuk dari penumbuhan "logam".

Sepanjang dengan cahaya, Matahari menyinarkan arus berterusan dari zarah bercaj
(sebuah plasma) yang dikenali sebagai angin suria. Arus dari zarah ini menyebar
kepada luaran secara kasarnya 1.5 juta kilometer per jam, mewujudkan atmosfera
halus (iaitu heliosfera) yang merebakkan Sistem Suria ke luar pada
skurang-kurangnya 100 AU (lihat heliopaus). Ini dikenali sebagai sebagai medium
interplanet. Aktiviti pada permukaan Matahari, seperti pemarak suria dan jisim
pelentingan koronal, menggangu heliosfera itu, mewujudkan cuaca angkasa dan
menyebabkan ribut geomagnetik. Struktur terbesar di dalam heliosfera adalah
helaian semasa heliosferik, satu bentuk spiral yang diwujudkan oleh tindakan
putaran medan magnetik dari Matahari pada medium interplanet.

Medan magnetik Bumi menghalang atmosferanya dari ditanggalkan oleh angin suria.
Zuhrah dan Marikh, tidak mempunyai medan magnetik, dan akibatnya, angin suria
menyebabkan atmosfera mereka secara beransurnya dilukakan ke angkasa. Jisim
pelentingan koronal dan peristiwa yang mirip menghembuskan medan magnetik dan
kuantiti besar bahan dari permukaan Matahari. Interaksi dari medan magnetik ini
dan bahan dengan medan magnetik Bumi mencorongkan zarah bercaj kepada atmosfera
atas Bumi, iaitu interaksinya mewujudkan aurorae dilihat berdekatan kutub
magnetik.

Sinaran kosmik berasal dari luar Sistem Suria. Heliosfera secara separanya
memerisaikan Sistem Suria, dan medan magnetik planet (untuk planet yang
mempunyainya) juga memberikan sesetengah perlindungan. Kepadatan sinaran kosmik
dalam medium interstelar dan kekuatan dari medan magnetik matahari berubah pada
skala masa yang amat panjang, jadi peringkat sinaran kosmik dalam Sistem Suria
berbeza, meskipun dengan berapa banyak adalah tidak diketahui.

Medium interplanet merupakan rumah kepada sekurang-kurangnya dua rantau
cakera-mirip dari debu kosmik. Yang pertama, awan debu zodiak, berada pada
Sistem Suria dalaman dan menyebabkan cahaya zodiak. Ianya telah kemungkinan
dibentuk oleh perlanggaran di dalam lingkaran asteroid dengan interaksi dengan
planet. Yang kedua mengembang dari sekitar 10 AU, dan telah kemungkinan
diwujudkan oleh perlanggaran mirip di dalam lingkaran Kuiper.

Sistem Suria dalaman merupakan nama tradisional untuk rantau yang terdiri dari
planet terestrial dan asteroid. Terdiri terutamanya dari silikat dan logam,
objek dari Sistem Suria dalaman secara relatifnya dekat kepada Matahari; radius
tersebut dari seluruh rantau ini ialah lebih dekat berbanding jarak antara
Musytari dan Zuhal.

Empat planet dalaman atau terestrial mempunyai batuan, dan komposisi yang padat,
sedikit atau tiada bulan, dan tiada sistem cincin. Mereka dibentukkan secara
besarnya dari mineral tengkok, seperti silikat, iaitu membentukkan kerak dan
mantel, dan logam seperti besi dan nikel, yang membentukkan teras. Tiga dari
empat planet dalaman (Zuhrah, Bumi dan Marikh) mempunyai atmosfera yang cukup
banyak untuk menjanakan cuaca; yang semuanya mempunyai hentaman kawah dan ciri
permukaan tektonik seperti lembah rekahan dan gunung berapi. Istilah planet
dalaman tidak sepatutnya dikelirukan dengan planet taraf rendah, iaitu
menandakan bahawa planet itu yang lebih dekat dengan Matahari berbanding (cth
Utarid dan Zuhrah).

Asteroid merupakan badan kecil Sistem Suria[e] terdiri dari utamanya pengecutan
batuan dan mineral kelogaman, dengan sesetengah ais.

Lingkaran asteroid tersebut dipercayai mendiami orbit antara Marikh dan
Musytari, antara 2.3 dab 3.3 AU dari Matahari. Ianya dipercayai menjadi
tinggalan dari pembentukan Sistem Suria yang gagal untuk bergabung kerana
gangguan graviti dari Musytari.

Asteroid berlingkungan dalam saiz dari beratus kilometer panjang kepada
mikroskopik. Semua asteroid kecuali yang terbesar, iaitu Ceres, dikelaskan
sebagai badan kecil Sistem Suria, tetapi sesetengah asteroid seperti Vesta dan
Hygiea mungkin dikelas semula sebagai planet kerdil jika mereka ditunjukkan
telah mencapai keseimbangan hidrostatik.

Lingkaran asteroid ini mengandungi sepuluh dari beribu, kemungkinan berjuta,
dari objek lebih dari satu kilometer dalam diameter. Meskipun demikian, jumlah
jisim dari lingkaran asteroid tidak mungkin menjadi lebih dari beribu
sepertimana dari Bumi. Lingkaran asteroid adalah amat sedikit dipopulasikan;
kuar angkasan lepas yang secara rutin melepasinya tanpa insiden. Asteroid dengan
diameter antara 10 dan 10−4 m dipanggil meteoroid.

Ceres (2.77 AU) merupakan asteroid ternesar, sebuah protoplanet, dan planet
kerdil.[e] Ianya mempunyai diameter dari sekecil bawah 1000 km, dan jisim yang
cukup besar untuk gravitinya untuk menariknya kepada bentuk sfera. Ceres
dianggap sebagai planet apabila ianya ditemui pada abad ke-19, tetapi dikelaskan
semula sebaia asteroid pada 1850an, sepertimana pemerhatian lebih terperinci
mendedahkan asteroid tambahan. Ianya dikelaskan pada 2006 sebagai planet kerdil.

Asteroid dalam lingkaran asteroid dibahagikan kepada kumpulan asteroid dan
keluarga berdasarkan pada perwatakan orbital mereka. Asteroid bulan adalah
asteroid yang mengorbit asteroid yang lebih besar. Mereka tidak sejelasnya
dibezakan sebagai bulan planet, kadangkala menjadi hampir sebesar seperti rakan
mereka. Lingkaran asteroid juga mengandungi komet jalur-utama, yang mungkin
merupakan sumber air Bumi.

Asteroid Trojan terletak samada di graviti Musytari iaitu poin L4 atau L5
(secara gravitinya rantau stabil yang mengetuai dan mengikuti sebuah planet
dalam orbitnya); istilah "Trojan" juga digunakan untuk badan kecil dari sebarang
poin Lagrange iaitu planet atau satelit lain. Asteroid Hilda adalah dalam 2:3
gema dengan Musytari; dengan itu, mereka mengelilingi Matahari tiga kali untuk
setiap dua orbit Musytari.

Sistem Suria dalaman juga didebukan dengan asteroid buas, kebanyakannya yang
menyeberangi orbit dari planet dalaman.

Rantau luaran dari Sistem Suria merupakan rumah kepada gergasi gas dan bulan
besar mereka. banyak komet tempoh-pendek, termasuklah sentora, juga mengorbit
dalam rantau ini. Berpunca dari jarak lebih jauh mereka dari Matahari, objek
pepejal dalam Sistem Suria luaran mengandungi nisbah lebih tinggi dari pemeruap
seperti air, amonia dan metana, berbanding kependudukan batuan dari Sistem Suria
dalaman, sepertimana suhu yang lebih sejuk membenarkan sebatian ini untuk kekal
pejal.

Empat planet luaran, atau gergasi gas (kadangkala dipanggil planet Jovian),
secara kolektifnya membuatkan 99 peratus dari jisim yang diketahui mengorbit
Matahari.[c] Musytari dan Zuhal setiapnya lebih sepuluh kali dari jisim Bumi dan
terdiri dari teramat banyaknnya hidrogen dan helium; Uranus dan Neptun adalah
kurang besar (<20 jisim Bumi) dan mempunyai lebih ais dalam komposisi mereka.
Atas sebab inilah, sesetengah ahli astronomi mendapati mereka tergolong dalam
kategori mereka tersendiri, iaitu "ais gergasi". Semua empat gergasi gas
mempunyai cincin, meskipun hanya sistem cincin Zuhal agak mudah diperhatikan
dari Bumi. Istilah planet luaran tidak boleh dikelirukan dengan planet taraf
tinggi, yang menandakan planet di luar orbit Bumi dan demikian termasuklah
kedua-dua planet luaran dan Marikh.

Komet adalah badan kecil Sistem Suria,[e] secara tipikalnya hanya sedikit
kilometer melintang, terdiri secara besarnya ais beruap. mereka mempunyai orbit
yang sangan esentrik, umumnya satu perihelion di dalam orbit dari planet dalaman
dan aphelion jauh melangkaui Pluto. Apabila satu komet memasuki Sistem Suria
dalaman, kedekatannya kepada Matahari menyebabkan permukaan beraisnya untuk
memejalwapkan dan diionkan, menciptakan koma: satu ekor panjang dari gas dan
debu yang selalu boleh dilihat dengan mata kasar.

Komet jangka-pendek mempunyai pengorbitan yang bertahan kurang dari dua ratus
tahun. Komet jangka-panjang mempunyai pengorbitan yang bertahan beribu-ribu
tahun. Komet jangka-pendek dipercayai berasal dari lingkaran Kuiper, manakala
komet jangka-panjang, seperti Hale–Bopp, dipercayai berasal dari awan Oort.
Kebanyakan kumpulan komet, seperti Kreutz Sungrazers, dibentuk dari pemecahan
dari ibubapa tunggal. Sesetengah komet dengan orbit hiperbolik mungkin berasal
di luar Sistem Suria, tetapi untuk menentukan orbit tepat adalah sukar. Komet
lama yang telah mempunyai kebanyakan dari pemeruapnya yang dikeluarkan oleh
pemanasan suria selalu dikateogrikan sebagai asteroid.

Sentora merupakan badan berais seakan-komet dengan paksi separa-major yang lebih
besar dari Musytari (5.5 AU) dan kurang dari Neptun (30 AU). Sentora terbesar
yang diketahui, 10199 Chariklo, mempunyai diameter sekitar 250 km. Sentora
pertama yang ditemui, 2060 Chiron, juga telah dikelaskan sebagai komet (95P)
sejak ianya membentukkan koma sepertimana yang komet lakukan apabila mereka
mendekati Matahari.

Kawasan yang melangkaui Neptun, atau "rantau trans-Neptun", masih secara
besarnya belum dijelajah. Ianya kelihatan terdiri dari teramat besarnya dari
dunia kecil (yang terbesar mempunyai diameter hanya kelima berbanding Bumi dan
satu jisim jauh lebih kecil berbanding Bulan) yang terdiri dari utamanya batuan
dan ais. Rantau ini kadangkala dikenali sebagai "Sistem Suria luaran", meskipun
yang lain menggunakan istilah itu untuk maksudkan rantau melangkaui lingkaran
asteroid.

Lingkaran Kuiper, iaitu pembentukan rantau pertama, merupakan lingkaran besar
dari serpihan yang semirip kepada lingkaran asteroid, tetapi menagndungi utamnya
dari ais. Ianya diluaskan antara 30 dan 50 AU dari Matahari. Meskipun ianya
dipercayai mengandungi beberapa planet kerdil, ianya mengandungi utamanya dari
badan kecil Sistem Suria. Kebanyakan dari objek terbesar lingkaran Kuiper,
seperti Quaoar, Varuna, dan Orcus, mungkin dikelaskan semula sebagai planet
kerdil dengan data selanjutnya. Terdapat kira-kira lebih 100,000 objek lingkaran
Kuiper dengan diameter yang lebih dari 50 km, tetapi jisim penuh dari lingkaran
Kuiper dipercayai hanyalah persepuluh atau beratus berbanding jisim Bumi.
Kebanyakan lingkaran Kuiper mempunyai beberapa satelit, dan kebanyakannya
mempunyai orbit yang mengambil mereka di luar satah dari ekliptik.

Lingkaran Kuiper boleh secara kasarnya dibahagikan kepada jalur "klasikal" dan
gemaan. Gemaan adalah orbit yang dipautkan kepada Neptun itu (cth dua kali untuk
setiap tiga orbit Neptun, atau sekali untuk setiap dua). Gemaan pertama bermula
di dalam orbit Neptun itu sendiri. Jalur klasikal terdiri dari objek yang tiada
gemaan dengan Neptun, dan meluas secara kasarnya 39.4 AU kepada 47.7 AU.
Kumpulan dari lingkaran Kuiper klasikal adalah dikelaskan sebagai cubewanos,
selepas pertama dari jenis mereka yang dijumpai,(15760) 1992 QB1, dan masih
dalam kedekatan primordial, iaitu orbit eksentrik-rendah.

Pluto (39 AU lazim), adalah planet kerdil, yang merupakan objek terbesar yang
diketahui dalam lingkaran Kuiper. Apabila dijumpai pada 1930, ianya dianggap
menjadikannya planet kesembilan; ini berubah pada 2006 dengan pengambilan dari
definisi planet yang rasmi. Pluto mempunyai orbit yang secara relatifnya
eksentrik yang mencerun 17 darjah kepada satah ekliptik dan berlingkungan dari
29.7 AU dari Matahari pada perihelion (di dalam orbit Neptun) kepada 49.5 AU
pada aphelion.

Charon, bulan terbesar Pluto, kadangkala dihuraikan sebagai sebahagian dari
sistem binari dengan Pluto, sebagaimana dua badan mengorbit baripusat dari
graviti atas permukaan mereka (cth, mereka kelihatan untuk "orbit satu-sama
lain"). Melangkaui Charon, empat bulan yang lebih kecil, P5, Nix, P4, dan Hydra
dipercayai mengorbit di dalam sistem tersebut.

Pluto mempunyai gemaan 3:2 dengan Neptun, bermakna bahawa Pluto mengorbit dua
kali mengelilingi Matahari untuk setiap tiga orbit Neptun. Objek lingkaran
Kuiper iaitu orbit yang berkongsi gemaan ini dipanggil plutino.

Makemake (45.79 AU lazim), sementara lebih kecil dari Pluto, ianya merupakan
objek terbesar yang diketahui dalam lingkaran Kuiper klasikal (bahawa, ianya
tidak di dalam gemaan dengan Neptun yang disahkan). Makemake merupakan objek
paling cerah dalam lingkaran Kuiper selepas Pluto. Ianya dinamakan dan
ditandakan sebagau planet kerdil pada 2008. Orbitnya jauh lebih mencerun
berbanding Pluto, pada 29°.

haumea (43.13  AU lazim) merupakan orbit yang semirip dengan Makemake kecuali
iaitu ianya ditangkap pada gema orbital 7:12 dengan Neptun. Ianya adalah bersaiz
sama dengan Makemake dan mempunyai dua satelit semulajadi. Yang cepat, putaran
3.9-jam memberikannya bentuk leper dan panjang tirus. Ianya dinamakan dan
ditandakan sebagai planet kerdil pada 2008.

Cakera terserak, yang bertindihkan lingkaran Kuiper tetapi meluas dengan lebih
jauh ke luar, dipercayai merupakan sumber dari komet jangka-pendek. Objek cakera
terserak dipercayai telah dilentingkan kepada orbit eratik oleh pengaruh
gravitasional dari Migrasi awal kepada luar Neptun. Kebanyakan cakera terserak
hanyalah rantau yang lain lagi dari lingkaran Kuiper, dan menghuraikan objek
cakera terserak sebagai "Objek bertaburan lingkaran Kuiper." Sesetengah ahli
astronomi juga mengelaskan sentora sebagai objek lingkaran Kuiper yang
bertaburan-dalaman sepanjang dengan residen bertaburan-luaran dari cakera
terserak.

Eris (68 AU lazim) merupakan objek cakera terserak terbesar yang diketahui, dan
menyebabkan debat tentang apa yang membentukan sebuah planet, sejak ianya 25%
lebih besar dari Pluto dan sekitar berdiameter yang sama. Ianya lebih besar dari
planet kerdil yang diketahui. Iany mempunyai satu bulan, Dysnomia. Seperti
Pluto, orbitnya adalah amat eksentrik, dengan perihelion 38.2 AU (secara
kasarnya jarak Pluto dari Matahari) dan aphelion 97.6 AU, dan secara curamnya
mencerun kepada satah ekliptik.

Poin iaitu Sistem Suria berakhir dan angkasa instelar bermula secara tidak
tepatnya ditaksirkan, sejak sempadan luarnya dibentuk oleh dua kuasa berasingan:
iaitu angin suria dan graviti Matahari. had luaran dari pengaruh angin suria
secara kasarnya empat kali jarak Pluto dari Matahari; heliopaus ini dianggap
permulaan dari medium instelar. Bagaimanapun, Sfera Hill Matahari, iaitu jarak
berkesan dari penguasaan gravitasional, ialah dipercayai meluas hingga empat
kali lebih jauh.

Heliosfera terbahagi kepada dua rantau yang berasingan. Angin suria bergerak
pada kira-kira 400 km/s sehingga ia bertembung dengan angin interstelar; aliran
plasma dalam medium interstelar.Perlanggaran berlaku di penamatan kejutan, yang
kira-kira 80-100 AU daripada berada di atas arah tiupan angin Matahari medium
antara bintang dan kira-kira 200 AU dari Matahari di bawah tiupan angin. sini
angin melambatkan dramatikmemeluwap dan menjadi lebih bergelora, membentuk
struktur bujur besar yang dikenali sebagai heliosheath. Struktur ini dipercayai
untuk melihat dan berkelakuan sangat seperti ekor komet, melanjutkan keluar
untuk lagi 40 AU pada sebelah arah angin tetapi tailing banyak kali bahawa jarak
di bawah tiupan angin; tetapi bukti dari Cassini dan kapal angkasa Penjelajah
sempadan interstelar telah mencadangkan bahawa ia sebenarnya dipaksa ke dalam
bentuk gelembung oleh tindakan mengekang medan magnetik interstelar.. Kedua-dua
Voyager 1 dan Voyager 2 dilaporkan telah melepasi kejutan penamatan dan memasuki
heliosheath itu, masing-masing pada 94 dan 84 AU dari Matahari.. Sempadan luar
heliosfera itu, iaitu heliopaus, adalah titik di mana angin suria akhirnya
menamatkan dan adalah permulaan ruang interstelar.

Bentuk dan rupa pinggir luar heliosfera yang mungkin terjejas oleh bendalir
dinamik dari interaksi dengan medium interstelar serta medan magnetik suria yang
lazim ke selatan, contohnya ia terang berbentuk dengan hemisfera utara
melanjutkan 9 AU lebih jauh daripada hemisfera selatan. Selain heliopaus, pada
sekitar 230 AU, terletaknya kejutan tunduk, plasma "bangun" ditinggalkan oleh
Matahari kerana ia bergerak melalui Bima Sakti.

Belum lagi ada kapal angkasa yang melepasi luar heliopaus, jadi ia adalah
mustahil untuk mengetahui syarat-syarat tertentu dalam ruang antara bintang
tempatan. Ia dijangka bahawa kapal angkasa Voyager NASA akan melepasi heliopaus
dalam masa beberapa dekad yang akan datang dan menghantar data yang berharga
bagi mengkaji tahap radiasi dan angin suria untuk dikembalikan ke Bumi.
Bagaimana baik perisai heliosfera Sistem Suria dari sinar kosmik kurang
difahami. Satu pasukan NASA dibiayai telah dibangunkan konsep "Misi Visi" khusus
untuk menghantar siasatan kepada heliosfera..

Awan Oort andaian adalah awan sfera sehingga satu trilion objek berais yang
dipercayai menjadi sumber komet untuk semua tempoh yang panjang dan mengelilingi
Sistem Suria pada kira-kira 50.000 AU (kira-kira 1 tahun cahaya (ly)), dan
mungkin sejauh 100000 AU (1,87 ly). Ia dipercayai terdiri daripada komet yang
telah diusir dari Sistem Suria dalaman oleh interaksi graviti dengan planet
luar. Awan Oort objek bergerak sangat perlahan-lahan, dan boleh dicemaskan oleh
peristiwa-peristiwa yang jarang seperti perlanggaran, kesan graviti bintang
berlalu, atau arus galaksi, kuasa pasang surut yang dikenakan oleh Bima Sakti.

90377 Sedna (525,86 AU lazim) adalah besar, objek merah dengan orbit gergasi,
sangat elips yang mengambil ia dari sekitar 76 AU di perihelion dengan 928 AU di
aphelion dan mengambil 12.050 tahun untuk disiapkan. Mike Brown, yang menemui
objek pada tahun 2003, menegaskan bahawa ia tidak boleh menjadi sebahagian
daripada cakera terserak atau yang Kuiper tali pinggang sebagai perihelion itu
adalah terlalu jauh untuk telah telah terjejas oleh penghijrahan Neptune .
Beliau dan ahli astronomi lain menganggap ia untuk menjadi yang pertama dalam
populasi yang sama sekali baru, yang mungkin juga termasuk objek Templat:MPL-,
yang mempunyai perihelion 45 AU, aphelion 415 AU, dan tempoh orbit sebanyak
3,420 tahun. Brown istilahkan penduduk "dalaman Awan Oort" ini, kerana ia
mungkin telah terbentuk melalui proses yang sama, walaupun ia adalah jauh lebih
dekat dengan Matahari.. Sedna adalah sangat mungkin planet kerdil, walaupun
bentuknya masih belum dapat ditentukan dengan pasti.

Kebanyakan Sistem Suria masih tidak diketahui. Medan graviti Matahari
dianggarkan untuk menguasai daya graviti bintang sekitar kepada kira-kira dua
tahun cahaya (125000 AU). Anggaran yang lebih rendah bagi jejari awan Oort,
sebaliknya, tidak meletakkan ia jauh daripada 50,000 AU. Walaupun penemuan
seperti Sedna, rantau antara lingkaran Kuiper dan Awan Oort, kawasan puluhan
ribu AU dalam lingkungan, masih hampir belum dipetakan. Terdapat juga kajian
yang berterusan di rantau antara Utarid dan Matahari. Objek mungkin belum lagi
akan ditemui di rantau Sistem Suria yang belum dijelajah.

Sistem Suria terletak di galaksi Bima Sakti, iaitu galaksi pilin berpalang
dengan diameter kira-kira 100,000 tahun cahaya yang mengandungi kira-kira 200
bilion bintang. Matahari tinggal di salah satu dari lengan luar pusaran Bima
Sakti, yang dikenali sebagai Lengan Orion Cygnus atau Tempatan Spur. Matahari
terletak di antara 25,000 hingga 28,000 tahun cahaya dari Pusat Galaktik, dan
kelajuannya dalam galaksi adalah kira-kira 220 kilometer sesaat, supaya ia
melengkapkan satu putaran setiap 225-250 juta tahun. Revolusi ini dikenali
sebagai tahun galaksi Sistem Suria. Puncak Suria, yang arah jalan Matahari
melalui ruang antara bintang, adalah berhampiran buruj Hercules dalam arah
lokasi dari bintang cerah semasa iaitu Vega. Satah ekliptik terletak pada sudut
kira-kira 60° satah galaksi [ f ].

Lokasi Sistem Suria di galaksi adalah satu faktor dalam evolusi hayat di Bumi.
Orbitnya berhampiran dengan pekeliling, dan orbit berhampiran Matahari adalah
pada kira-kira kelajuan yang sama seperti yang lengan pilin. Oleh itu, Matahari
melalui lengan jarang sahaja. Sejak lengan lingkaran adalah rumah kepada
kepekatan yang jauh lebih besar dari supernovae, ketidakstabilan graviti, dan
radiasi yang boleh mengganggu Sistem Suria, ini telah diberikan Bumi jangka
kestabilan untuk kehidupan berkembang. Sistem Suria juga terletak dengan baik di
luar sekitarnya bintang sesak pusat galaksi. Berhampiran pusat, kapal tunda
graviti daripada bintang-bintang berdekatan boleh usikan badan di Awan Oort dan
menghantar bilangan komet yang banyak ke dalam Sistem Suria dalaman,
menghasilkan perlanggaran dengan implikasi yang berpotensi bencana bagi
kehidupan atas bumi. Radiasi sengit pusat galaksi juga boleh mengganggu dengan
pembangunan kehidupan kompleks. Malah di lokasi semasa Sistem Suria, sesetengah
saintis telah hipotesis bahawa supernovae terkini mungkin telah terjejas
kehidupan di 35,000 tahun yang lalu oleh flinging keping teras cemerlang diusir
ke arah Matahari sebagai bijirin habuk radioaktif dan lebih besar, badan-badan
seperti komet.

Kejiranan segera galaksi Sistem Suria dikenali sebagai Awan interstelar Tempatan
atau kegebuan Tempatan, kawasan seluas awan tumpat di rantau sebaliknya jarang
dikenali sebagai Bubble Tempatan, rongga hourglass berbentuk dalam medium
interstelar kira-kira 300 tahun cahaya merentasi. Gelembung diresapi dengan
plasma suhu tinggi yang mencadangkan ia adalah produk beberapa supernovae
terkini.

Terdapat secara relatifnya sedikit bintang dalam tempoh sepuluh tahun cahaya (95
trilion km) dari Matahari. Yang paling dekat adalah sistem bintang tiga iaitu
Alpha Centauri, yang merupakan kira-kira 4.4 tahun cahaya jauhnya. Alpha
Centauri A dan B adalah sepasang berkait rapat bintang seperti Matahari,
manakala kerdil merah kecil iaitu Alpha Centauri C (juga dikenali sebagai
Proxima Centauri) mengorbit sepasang pada jarak 0.2 tahun cahaya. Seterusnya
bintang yang paling dekat dengan Matahari kerdil merah Barnard Star (pada 5.9
tahun cahaya), Wolf 359 (7.8 tahun cahaya) dan Lalande 21185 (8.3 tahun cahaya).
Bintang terbesar dalam tempoh sepuluh tahun cahaya adalah Sirius, yang terang
utama urutan bintang kira-kira dua kali ganda jisim Matahari dan mengorbit oleh
kerdil putih dipanggil Sirius B. Ia terletak 8,6 cahaya tahun lagi. Baki sistem
dalam tempoh sepuluh tahun cahaya adalah sistem binari kerdil merah Luyten 726-8
(8.7 tahun cahaya) dan kerdil bersendirian merah Ross 154 (9.7 tahun cahaya).
Bintang terdekat bersendirian Sistem Suria semirip matahari adalah Tau Ceti,
yang terletak 11,9 tahun cahaya jauhnya. Ia mempunyai kira-kira 80 peratus jisim
Matahari, tetapi hanya 60 peratus daripada kilauan itu. Planet luar sistem suria
terdekat yang diketahui dengan Matahari terletak di sekitar bintang Epsilon
Eridani, bintang sedikit pemalap dan merah daripada Matahari, yang terletak 10.5
tahun cahaya jauhnya. Satu planet yang disahkan, iaitu Epsilon Eridani b, adalah
kira-kira 1.5 kali jisim Musytari dan mengorbit bintang setiap 6.9 tahun.

Sistem Suria terbentuk dari keruntuhan graviti gergasi awan molekul kira-kira
4.568 bilion tahun yang lalu. Awan permulaan ini adalah mungkin beberapa tahun
cahaya seberang dan mungkin melahirkan beberapa bintang. Sebagai rantau yang
akan menjadi Sistem Suria, iaitu dikenali sebagai pra-nebula suria, runtuh,
pemuliharaan momentum sudut menjadikan ia berputar lebih laju. Pusat, di mana
kebanyakan jisim yang dikumpul, menjadi semakin panas daripada cakera
sekitarnya.. Sebagai putaran nebulan yang mengecut, ia mula untuk meleperkan
kepada putaran cakera protoplanet dengan diameter kira-kira 200 AU dan yang
panas, protostar padat di pusat itu. Planet-planet yang dibentuk oleh
pertambahan dari cakera ini.

Dalam masa 50 juta tahun, tekanan dan ketumpatan hidrogen di pusat protostar
yang menjadi cukup besar untuk ia untuk memulakan pelakuran termonuklear. Suhu,
kadar tindak balas, tekanan, dan ketumpatan meningkat sehingga keseimbangan
hidrostatik telah dicapai: tekanan haba menyamai kuasa graviti. Pada ketika ini,
Matahari menjadi bintang utama urutan.

Model Nice menerangkan banyak yang sebaliknya membingungkan ciri-ciri sejarah
dan struktur Sistem Suria. Dalam model ini, empat planet gergasi (Musytari,
Zuhal, Uranus dan Neptun) asalnya ditubuhkan pada orbit di antara ~ 5.5 dan ~ 17
unit astronomi (AU) dari Matahari, (di dalam orbit semasa Uranus). Satu cakera
planetesimal, ~ 35 jisim Bumi, dilanjutkan selepas ini ~ 35 AU. Interaksi
graviti antara planet dan cakera planetismal disebabkan perubahan orbit planet.
Sepanjang tempoh beberapa ratus juta tahun, Zuhal, Uranus dan Neptun berhijrah
ke luar, Neptun melepasi Uranus, manakala Musytari berhijrah ke jarak kecil.

Sistem Suria akan kekal secara kasarnya seperti yang kita tahu hari ini sehingga
hidrogen dalam teras Matahari telah sepenuhnya ditukar kepada helium, yang akan
berlaku kira-kira 5.4 bilion tahun dari sekarang. Ini akan menandakan
berakhirnya kehidupan Matahari utama urutan. Pada masa ini, teras Matahari akan
runtuh, dan output tenaga akan menjadi lebih besar daripada sekarang. Lapisan
luar Matahari akan berkembang kepada kira-kira sehingga 260 kali diameter
semasa; Matahari akan menjadi merah gergasi. Kerana kawasan permukaan yang jauh
meningkat, permukaan Matahari akan menjadi jauh lebih sejuk daripada ia adalah
urutan utama (2600 K pada yang tersejuk). Akhirnya, teras akan menjadi cukup
panas untuk gabungan helium untuk memulakan di dalam teras Matahari akan
membakar helium untuk pecahan masa ia dibakar hidrogen dalam teras. Matahari
tidak cukup besar untuk memulakan gabungan unsur-unsur yang lebih berat, dan
tindak balas nuklear di dalam teras akan merosot. Lapisan luarnya akan jatuh
jauh ke angkasa, meninggalkan iaitu putih kerdil, objek yang luar biasa padat,
setengah jisim asal Matahari tetapi hanya bersaiz Bumi. Lapisan luar yang diusir
akan membentuk apa yang dikenali sebagai nebula planet, mengembalikan beberapa
bahan yang membentuk Matahari tetapi kini diperkaya dengan unsur berat seperti
karbon untuk medium interstelar.

Pensampelan badan Sistem Suria dengan pengimejan rapat, dipilih untuk saiz dan
terperinci dan disusun mengikut isipadu. Matahari adalah kira-kira 10,000 kali
lebih besar daripada, dan 41 trilion kali isipadu, objek terkecil ditunjukkan
(Prometheus). Senarai lain termasuk: Senarai objek Sistem Suria mengikut saiz,
Senarai satelit semula jadi, Senarai planet minor, dan Senarai komet.



https://ms.wikipedia.org/wiki/Lambang_negara_Malaysia

Lambang Malaysia, atau Jata Negara menunjukkan bintang pecah 14 menandakan 13
buah negeri yang terkandung dalam Persekutuan Malaysia, dan Kerajaan
Persekutuan, manakala bintang bersama-sama anak bulan itu tanda Agama Islam -
agama rasmi Malaysia. Lima bilah keris itu menandakan Negeri-negeri Melayu Tidak
Bersekutu dahulu (Johor, Kedah, Perlis, Kelantan dan Terengganu).

Bahagian sebelah kiri perisai itu (pokok Pinang) menandakan Negeri Pulau Pinang
dan bahagian sebelah kanan dengan pokok Melaka menandakan Negeri Melaka.
Kedua-dua buah negeri ini adalah sebahagian dari Negeri-negeri Selat dahulu.
Dalam empat jalur yang sama besarnya dalam bahagian tengah itu, warna-warna
hitam dan putih ialah warna Pahang; merah dan kuning warna Selangor; hitam,
putih dan kuning warna Perak; merah, hitam dan kuning warna Negeri Sembilan.
Empat buah negeri ini ialah Negeri-negeri Melayu Bersekutu yang asal.

Tiga bahagian di sebelah bawah itu menandakan Negeri Sabah di sebelah kiri dan
Sarawak di sebelah kanan. Di tengah-tengahnya ialah Bunga Raya - Bunga
Kebangsaan. Harimau-harimau yang ditunjukkan sebagai penumpang jata
Negeri-negeri Melayu Bersekutu dahulu itu digunakan dalam Lambang Malaysia.
Slogan, "Bersekutu Bertambah Mutu" ditulis dengan tulisan Rumi di sebelah kiri
dan tulisan Jawi di sebelah kanan.

Warna kuning pada awan-awan itu ialah warna Diraja bagi Duli-duli Yang Maha
Mulia Raja-raja.



https://ms.wikipedia.org/wiki/Sultan_Abdul_Halim_Mu%E2%80%99adzam_Shah

Al-Sultan Almu'tasimu Billahi Muhibbuddin Tuanku Alhaj Abdul Halim Mu'adzam Shah
Ibni Al-Marhum Sultan Badlishah (diputerakan 28 November 1927) merupakan Sultan
Kedah ke-27 (1958 - kini) serta Yang di-Pertuan Agong Malaysia yang ke-5 (21
September 1970 - 20 September 1975) dan ke-14 (13 Disember 2011 - 13 Disember
2016).

Baginda diputerakan di Anak Bukit, Alor Setar, Kedah sebagai Tunku Abdul Halim.
Baginda merupakan anak kedua Tunku Badlishah bersama Tunku Safiah binti Tunku
Mahmud, namun putera tertua yang hidup. Baginda kemudian menjadi Raja Muda Kedah
pada 1949.

Baginda merupakan lepasan pelajar Wadham College, Oxford, di mana baginda
mendapat diploma dalam Sains Sosial dan Pentadbiran Awam. Baginda mewarisi
takhta Kedah ayahandanya pada Julai 1958 dan ditabalkan pada Februari 1959.

Selain itu, baginda ialah anak saudara kepada Tunku Abdul Rahman Putra al-Haj
(Perdana Menteri Malaysia Pertama).

Tuanku Abdul Halim terpilih menjadi Timbalan Yang di-Pertuan Agong antara 20
September 1965 dan 21 September 1970. Apabila dipilih sebagai Yang di-Pertuan
Agong pada 1970, ketika berumur 43 tahun, baginda menjadi Yang di-Pertuan Agong
kedua termuda yang pernah dilantik iaitu selepas Tuanku Syed Putra, Raja Perlis
yang dilantik ketika berumur 40 tahun.

Baginda menyaksikan pertukaran kali pertama ketua kerajaan Malaysia iaitu
apabila ayahanda saudara baginda, Perdana Menteri Tunku Abdul Rahman Putra
Al-Haj memberikan jawatannya kepada timbalannya Tun Abdul Razak. Tunku Abdul
Rahman merasakan beliau tidak patut berkhidmat di bawah anak saudaranya.

Pada 15 Julai 2008 baginda menyambut Jubli Emas, iaitu ulang tahun pemerintahan
baginda ke-50 di Kedah.

Pada 12 dan 13 Oktober 2011, Mesyuarat Majlis Raja-raja yang ke-225 telah
memutuskan bahawa Sultan Kedah, Sultan Abdul Halim Mu’adzam Shah ibni Almarhum
Sultan Badlishah bakal menggantikan Tuanku Mizan sebagai Yang di-Pertuan Agong
yang ke-14 mulai 13 Disember 2011 .

Bermula pada 13 Disember 2011 yang lalu, baginda telah menjadi Yang di-Pertuan
Agong yang ke-14, sekaligus menjadi sultan pertama menjadi Yang di-Pertuan Agong
sebanyak dua kali dan yang tertua ditabalkan (84 tahun). Yang di-Pertuan Agong
tertua sebelum baginda ialah Sultan Salahuddin Abdul Aziz Shah dari Selangor,
yang ditabalkan di usia 73 tahun.

Istiadat pertabalan buat kali kedua sebagai Yang di-Pertuan Agong telahpun
dilangsungkan di Istana Negara pada 11 April 2012.

Baginda memiliki tiga puteri. Dua yang tertua merupakan kembar, Tunku Soraya dan
Tunku Sarina. Seorang lagi ialah Tunku Intan Shafinaz. Baginda memiliki lima
cucu.

Baginda pernah berkahwin pada awal remaja yakni sekitar 1945 bersama orang
kebanyakan dan berpisah semasa baginda melanjutkan pelajaran baginda ke England.
Hasil dari perkahwinan ini telah dikurniakan seorang Puteri.[perlu rujukan]

Raja Muda Kedah kini ialah Tunku Abdul Malik ibni Sultan Badlishah, adinda
baginda.



https://ms.wikipedia.org/wiki/P._Ramlee

Tan Sri Datuk Amar Dr. P. Ramlee (dilahirkan sebagai Teuku Zakaria bin Teuku
Nyak Puteh; 22 Mac 1929 - 29 Mei 1973) merupakan seorang penyanyi, pelakon,
pengarah, pemuzik dan penulis lagu yang berasal dari Pulau Pinang, Malaysia.
Beliau juga digelar sebagai "Seniman Agung Negara" kerana jasanya yang amat
besar dalam industri hiburan terutamanya di rantau Asia Tenggara. Beliau pernah
mendapat pengiktirafan antarabangsa seperti Best Male Lead Role (Festival Filem
Asia Ke-4, Tokyo) dan Most Versatile Talent (Festival Filem Asia Ke-10, Tokyo).
Beliau berjaya menghasilkan sebanyak 401 buah lagu dan 66 buah filem sepanjang
hayatnya.

Beliau telah dilahirkan pada 22 Mac 1929, iaitu selepas khutbah selesai pada
pagi Hari Raya Aidilfitri di Pulau Pinang. Beliau adalah anak kepada pasangan
Teuku Nyak Puteh bin Teuku Karim (1902 - 1955) dan Che Mah Hussein (1904 -
1967). Sebelum Che Mah melahirkannya, Che Mah telah mengadu sakit perut pada
sebelah paginya. Tetapi, bapanya harus menunaikan sembahyang raya. Mujurlah ibu
Che Mah tinggal bersama-sama dengannya. Ibu Che Mah telah memanggil bidan dan
orang ramai mula berkumpul di rumah mereka. Selepas pulang daripada menunaikan
solat, Teuku Nyak Puteh mendapati anaknya telah selamat dilahirkan. Ibu Che Mah
telah memanggil cucunya dengan panggilan "Ramlee" kerana kesukaran memanggil
nama "Teuku Zakaria".

Teuku Nyak Puteh merupakan anak tunggal yang berasal dari Lhokseumawe, Acheh.
Bapanya mengembara untuk menjadi pelayar kerana merajuk kepada salah seorang
ahli keluarganya. Akhirnya, beliau berkenalan dengan seorang janda bernama Che
Mah Hussein. Perkenalan ini telah menyebabkannya berkahwin dengan Che Mah pada
tahun 1925 di Kampung Kubang Buaya, Butterworth. P. Ramlee mempunyai seorang
adik-beradik tiri melalui perkahwinan pertama ibunya, iaitu Syeikh Ali. Ibunya
meninggal akibat penyakit barah gusi, ketika P. Ramlee dalam perjalanan pulang
ke Pulau Pinang.

Beliau menerima pendidikan awal di Sekolah Melayu Kampung Jawa dan Francis Light
English School. Seterusnya, beliau menyambung pelajaran di Penang Free School
sehingga meletusnya Perang Dunia Kedua. Ketika beliau masih bersekolah di Penang
Free School, beliau dikenali sebagai pelajar yang kemas dari segi tulisan dan
mempunyai bahasa yang menarik. Pada waktu tengah hari, beliau mempelajari
pendidikan Islam dan pada sebelah malamnya, beliau aktif bersukan. Guru beliau,
Encik Hashim adalah bapa kepada Ahmad Daud. Setiap hari, beliau akan disuruh
oleh Encik Hashim untuk menghantar buku-buku pelajar ke rumahnya. Sebelum pulang
ke rumah, beliau seringkali dipelawa untuk makan di rumah Encik Hashim. Ketika
zaman pendudukan tentera Jepun di Tanah Melayu, beliau belajar di Japanese Navy
School (Kaigun Gakko) sebelum kembali ke Penang Free School apabila perang
tamat.

Beliau mula meminati bidang muzik apabila melihat rakan-rakannya bermain muzik
di kampungnya. Beliau mula mengumpul duit hasil upahan orang dalam usaha untuk
membeli sebuah biola. Ketika beliau bersekolah di Japanese Navy School, beliau
pernah menjadi ketua dalam satu batalion seramai 150 orang. Apabila pertunjukan
pentas diadakan pada setiap malam minggu, beliau seringkali diundang untuk
menyanyi beberapa buah lagu. Sistem pendidikan Jepun telah menyebabkan beliau
menguasai bahasa Jepun dalam masa yang singkat. Pihak Jepun telah menghantarnya
ke merata-rata tempat untuk mengasah kemahirannya.

Selepas selesai menunaikan solat pada waktu malam, beliau berlatih bermain muzik
bersama pancaragam Sinaran Bintang Sore. Seterusnya, beliau menyertai Orkes
Teruna Sekampung sebagai pemain biola, penyanyi, dan pencipta lagu. Encik
Kamaruddin telah menyedari bakatnya dan menawarkan kelas bermain piano di
rumahnya. Oleh kerana beliau tidak dapat menumpukan perhatian sepenuhnya ketika
sesi pengajaran, Normah iaitu anak Encik Kamaruddin telah membawa secawan kopi
sebagai galakan.

Beliau mula mencuba nasib dengan menyertai sebuah pertandingan nyanyian anjuran
Radio Malaya bahagian utara. Pada tahun 1945, beliau memperoleh tempat ketiga
manakala tahun seterusnya, beliau disenaraikan dalam tempat ketiga. Pada tahun
1947, beliau berjaya mendapat tempat pertama sebagai Bintang Penyanyi Utama
Malaya. Sejak dari itu, namanya dan Orkes Teruna Sekampung dikenali ramai di
kawasan utara. Kumpulan Rayuan Asmara yang terdiri daripada pelakon-pelakon
pentas bangsawan telah mengadakan pertunjukan di Pulau Pinang. Pada ketika itu,
beliau berhasrat untuk melihat persembahan tersebut walaupun tidak mempunyai
wang. Hasil pendapatan beliau yang diperoleh daripada majlis keramaian dan
pertunjukan pentas telah dibelanjakan untuk membeli pakaian. Pernah suatu
ketika, beliau terpaksa memakai baju koyak dan menutupnya dengan sehelai kot di
sebelah luarnya.

Akhirnya, beliau memberanikan diri dengan memanjat pagar untuk melihat
persembahan oleh kumpulan Rayuan Asmara. Kasma Booty menjadi penyanyi dalam
kumpulan tersebut dan belum dikenali sebagai pelakon filem. Ahmad C.B. telah
berjumpa dengan ketua Orkes Teruna Sekampung dan mencadangkan mereka bergabung
dengan kumpulan Rayuan Asmara. Pada suatu pertunjukan hasil gabungan kedua-dua
kumpulan, P. Ramlee telah berjumpa dengan Kasma Booty buat kali pertama. P.
Ramlee juga mula berkenalan dengan pemain saksofon, Jaafar yang merupakan bapa
tiri Kasma Booty. Untuk suatu ketika, beliau tidak lagi berjumpa dengan Kasmy
Booty kerana kumpulan Rayuan Asmara sentiasa berpindah dalam mengadakan
pertunjukan.

Filem pertama lakonan P. Ramlee ialah Chinta, sebuah filem yang dikeluarkan pada
tahun 1948. Beliau memegang peranan sebagai penjahat dan nyanyian latar.
Kejayaannya terus berkembang dan telah berjaya berlakon di dalam 27 buah filem
di antara tahun 1948 hingga 1955. Salah seorang pendorong dan guru beliau dalam
dunia perfileman Melayu ialah Tan Sri L. Krishnan yang merupakan pengarah bagi
filem Melayu sekitar tahun 1950-an hingga 1960-an. Gaya lakonan beliau yang amat
berjaya itu adalah hasil inspirasi daripada dua pelakon yang terkenal dari India
Selatan iaitu MGR dan Sivaji Ganesan. Filem terakhir lakonan beliau ialah
Laxmana Do Re Mi pada tahun 1972 manakala lagu dan lirik terakhirnya ialah Air
Mata di Kuala Lumpur pada tahun 1973 sebelum beliau menghembuskan nafas
terakhirnya.

P. Ramlee pernah berkahwin tiga kali. Kali pertama beliau berkahwin dengan
Junaidah Daeng Harris pada 1950 tetapi perkahwinan mereka menemui kegagalan pada
tahun 1954. Perkahwinan kedua beliau adalah dengan Noorizan Mohd. Noor pada 6
Februari 1955 yang merupakan seorang kerabat diraja bagi negeri Perak yang
sanggup meninggalkan kehidupan di istana demi cintanya itu. Walaubagaimanapun,
Norizan mengharapkan sesuatu yang lebih dari perkahwinan mereka tetapi beliau
lebih menumpukan hidupnya kepada kerjaya seni yang menyebabkan perkahwinan
mereka berakhir pada tahun 1961. Kali terakhir adalah dengan Saloma pada 21
November 1961 dalam satu majlis yang sangat sederhana bersama rakan-rakan
terdekatnya.

P. Ramlee mempunyai ramai anak yang dijaga beliau dan tetapi hanya dua orang
sahaja yang merupakan anak kandungnya hasil perkahwinan beliau dengan Junaidah.
Anak-anak beliau banyak membantu beliau dalam kerja seperti menjadi penyanyi
latar kanak-kanak (contohnya lagu Tolong Kami Bantu Kami daripada filem Tiga
Abdul) dan pelakon kanak-kanak tambahan (contohnya Sazali yang berlakon sebagai
anak pekerja ladang dalam Anak Bapak). Berikut merupakan anak-anak yang pernah
dijaga beliau:

P. Ramlee telah kembali ke Rahmatullah pada pagi Selasa yang bertarikh 29 Mei
1973 ketika berusia 44 tahun akibat sakit jantung semasa mahu tiba di Hospital
Kuala Lumpur dan jenazahnya dikebumikan di Tanah Perkuburan Islam Jalan Ampang,
Kuala Lumpur. Bagi mengenang jasa dan sumbangannya, beliau telah dianugerahkan
Bintang Kebesaran Darjah Panglima Setia Mahkota oleh Seri Paduka Baginda Yang
di-Pertuan Agong pada 6 Jun 1990 yang membawa gelaran Tan Sri. Selain itu rumah
terakhir beliau di Jalan Dedap, Setapak telah diubahsuai dan dijadikan sebagai
Pustaka Peringatan P Ramlee pada tahun 1986. Manakala di tengah pusat bandar
raya Kuala Lumpur namanya turut diabadikan pada sebatang jalan iaitu Jalan P.
Ramlee (dahulunya Jalan Parry) pada tahun 1982. Di Kuching juga ada sebatang
jalan yg dinamakan Jalan P. Ramlee. Beliau turut mendapat penghargaan doktor
falsafah dalam bidang seni persembahan pada tahun 2005 yang membawa gelaran
"doktor". Beliau juga diberi penghormatan oleh Pemerintah Negeri Sarawak dengan
penganugerahan Darjah Yang Amat Mulia Bintang Kenyalang Sarawak atau Datuk Amar
Bintang Kenyalang (Posthumous) (DA (P)) pada 2009. Anugerah tersebut telah
disampaikan kepada anak angkat beliau iaitu Dian P. Ramlee.

Kemudian, sempena 50 tahun kemerdekaan Malaysia iaitu pada tahun 2007, beliau
telah terpilih sebagai 10 calon terakhir bagi program Anak Gemilang Malaysia
yang mengiktiraf rakyat Malaysia yang banyak memberi sumbangan kepada negara dan
kejayaan dalam menaikkan nama negara di mata dunia.

Pada tahun yang sama, kisah hidup beliau juga telah dipentaskan dalam satu
pementasan teater muzikal dengan tajuk P. Ramlee the Musical... Hidup, Cinta dan
Inspirasi.



https://ms.wikipedia.org/wiki/United_Kingdom

United Kingdom of Great Britain and Northern Ireland[note 7] (Kerajaan Bersatu
Britain Raya dan Ireland Utara), lebih dikenali sebagai United Kingdom, UK, atau
Britain, ialah sebuah negara berdaulat yang terletak di luar pesisir pantai
barat laut tanah besar Eropah. UK merupakan sebuah bangsa kepulauan yang
terbentuk daripada sebuah kepulauan yang terdiri daripada Great Britain,
bahagian timur laut pulau Ireland, dan sebilangan besar pulau-pulau kecil.
Ireland Utara ialah satu-satunya wilayah UK yang bersempadan darat[note 8]
dengan negara berdaulat yang lain, iaitu Republik Ireland. Selain sempadan darat
ini, UK dikelilingi oleh Lautan Atlantik, Laut Utara, Selat Inggeris, dan Laut
Ireland.

United Kingdom merupakan sebuah negara unitari beraja berperlembagaan, dan juga
sebuah negara yang terdiri daripada empat negeri: England, Ireland Utara,
Scotland, dan Wales. UK ditadbir oleh sistem berparlimen yang berpusat di ibu
negara, London. Ireland Utara, Wales dan Scotland juga mempunyai pentadbiran
peringkat negeri yang berbeza-beza kuasanya, dan berpusat di ibu negeri
masing-masing, iaitu Belfast, Cardiff dan Edinburgh. UK mempunyai tiga Wilayah
Tanggungan Mahkota dan 14 Wilayah Luar Negeri yang tidak menganggotai UK secara
resam. Wilayah-wilayah tersebut merupakan tinggalan Empayar British yang pernah
menguasai satu perempat jumlah daratan sedunia di zaman kemuncaknya pada tahun
1922, menjadikannya empayar terbesar dalam sejarah. Kesan pengaruh British masih
terasa di kebanyakan bekas jajahannya yang masih memakai bahasa, budaya dan
sistem perundangan bekas penjajahnya.

UK ialah sebuah negara maju yang mencatat ekonomi keenam terbesar di dunia dari
segi KDNK nominal dan pariti kuasa beli. Ia merupakan negara berindustri yang
pertama di dunia dan juga kuasa terbesar di dunia pada abad ke-19 dan awal abad
ke-20, tetapi pengorbanan ekonomi dan sosial akibat dua perang dunia serta
kejatuhan empayarnya pada separuh akhir abad ke-20 mengurangkan peranannya
sebagai peneraju dalam hal-ehwal dunia. Walaupun begitu, UK kekal masih sebuah
kuasa besar yang unggul dalam pengaruh ekonomi, kebudayaan, ketenteraan, sains
dan politik. UK diiktiraf sebagai sebuah negara bersenjata nuklear, sementara
perbelanjaan ketenteraannya adalah yang ketiga atau keempat terbanyak di dunia,
bergantung pada kaedah pengiraannya. UK merupakan sebuah Negara Anggota Kesatuan
Eropah, anggota tetap Majlis Keselamatan Pertubuhan Bangsa-Bangsa Bersatu, di
samping menganggotai Negara-Negara Komanwel, G8, G20, NATO, OECD, Majlis Eropah
dan WTO.

Pada 1 Mei 1707, United Kingdom of Great Britain terbentuk hasil penyatuan
siasah Negara England dan Negara Scotland. Peristiwa ini terbentuk hasil
Perjanjian Kesatuan yang dipersetujui pada 22 Jun 1706, kemudian diratifikasi
oleh Parlimen England dan Parlimen Scotland yang meluluskan Akta Kesatuan
masing-masing pada tahun 1707. Negara-negara England dan Scotland bersama negara
Ireland, sudah pun berhubungan peribadi kesan peristiwa Union of the Crowns pada
tahun 1603, apabila James VI, Raja Scot mewarisi takhta England dan Ireland lalu
memindahkan seluruh pesanggrahannya dari Edinburgh ke London. Namun begitu,
ketiga-tiga kerajaan itu kekal sebagai entiti-entiti yang berasingan dan
mengekalkan institusi politik masing-masing sehinggalah tahun 1707. Hampir
seabad kemudian, Kerajaan Ireland bergabung dengan Kerajaan Great Britain untuk
membentuk United Kingdom of Great Britain and Ireland setelah lulusnya Akta
Kesatuan 1800. Oleh yang demikian, United Kingdom menjadi kesatuan negeri-negeri
England, Ireland dan Scotland. Pada tahun 1921, Ireland berpecah dari kesatuan
itu ekoran pertikaian mengenai syarat-syarat Pemerintahan Sendiri Ireland dalam
pulau itu, tetapi sempat menerima taraf Dominion untuk Negara Bebas Ireland pada
tahun 1922 sementara Ireland Utara kekal sebagai wilayah UK. Kesannya, pada
tahun 1927, gelaran rasmi UK ditukar ke “United Kingdom of Great Britain and
Northern Ireland”.

Pada abad ke-18, United Kingdom memainkan peranan penting untuk membangunkan
gagasan sistem berparlimen bergaya Barat di samping memberikan sumbangan besar
kepada bidang kesusasteraan, kesenian dan sains. UK menerajui sebuah Revolusi
Perindustrian yang mentransformasikan negara serta menggalakkan kebangkitan
Empayar British. Ketika ini, UK bersama kuasa-kuasa besar yang lain bergiat
dalam eksploitasi penjajahan, termasuk sekali memperdagangkan hamba abdi, namun
setelah lulusnya Akta Perdagangan Hamba pada tahun 1807, UK menerajui usaha
membasmi gejala pemerdagangan hamba abdi.

Ekoran kekalahan Perancis dalam Perang Revolusi dan Perang Napoleon (1792–1815),
UK bangkit sebagai kuasa tentera laut dan ekonomi utama pada abad ke-19 (ketika
London menjadi bandaraya terbesar di dunia sekitar tahun 1830–1930) lalu
bertahan sebagai kuasa terulung hingga pertengahan abad ke-20. Selain Rusia,
Perancis dan Amerika Syarikat (selepas 1917), pihak Britishlah yang menjadi
salah sebuah kuasa utama yang melawan Jerman dan sekutu-sekutunya pada Perang
Dunia Pertama (1914–18). Atas penglibatannya di seluruh empayar, beberapa
kawasan di Eropah serta semakin besar peranannya di Barisan Barat, jumlah
anggota tentera British menjangkau lima juta orang.

UK menutup tirai perangnya dengan mengalami kematian dua juta setengah orang dan
hutang negara yang menggelembung. Selepas perang, United Kingdom menerima mandat
Liga Bangsa-Bangsa di bekas jajahan Jerman dan Uthmaniyyah, maka Empayar British
diperluas ke takat terbesarnya, iaitu menjangkau satu perlima permukaan darat
sedunia dan satu perempat jumlah penduduknya. Ketika UK masih belum sempat pulih
daripada kesan peperangan, ia dilanda pula oleh Kemelesetan Besar (1929–32) yang
membawa kesusahan serta pergolakn politik dan sosial.

United Kingdom merupakan salah satu daripada tiga sekutu utama dalam Pihak
Berikat Perang Dunia Kedua. Berikutan ketumpasan sekutu-sekutunya di Eropah pada
tahun pertama perang, United Kingdom meneruskan perjuangan menentang Jerman
dalam Pertempuran Britain. Selepas menang akhirnya, UK menjadi salah satu
daripada Tiga Kuasa Besar yang bersidang untuk merancangkan dunia pasca perang.
Kerana peperangan inilah kewangan United Kingdom teruk terjejas. Namun begitu,
Bantuan Marshall dan pinjaman yang dihulurkan oleh Amerika Syarikat dan Kanada
membantu proses pemulihan UK.

Tahun-tahun selepas perang menyaksikan pelaksanaan dasar Negara Kebajikan yang
merangkumi perkhidmatan kesihatan awam yang menyeluruh. Disebabkan kekurangan
tenaga kerja, dasar pasca-perang pada mulanya membawa pekerja dari Jerman,
Poland dan seluruh Eropah. Namun begitu, Pejabat Kolonial memujuk Kerajaan
British supaya membuka peluang pekerjaan kepada rakyat British di Komanwel, maka
terbentuknya bangsa Britain yang berbilang kaum. Sungguhpun Krisis Suez pada
tahun 1956 menyekat peranan politik pasca-perang Britain, namun peluasan bahasa
Inggeris selama ini menandakan kesinambungan pengaruh sastera dan budayanya,
apatah lagi budaya popularnya yang tersebar ke seluruh dunia sejak 1960-an lagi.
Berikutan sezaman kelembapan ekonomi sedunia dan persengketaan industri pada
1970-an, UK menerima aliran masuk yang lumayan hasil minyak Laut Utara pada
tahun 1984 lalu kembali makmur ekonominya.

Ketidaksamaan antara kelompok Protestan dan Katolik di Ireland Utara, ditambah
pula dengan kebimbangan oleh para penyokong kesatuan bahawa seluruh pulau
Ireland dituntut oleh Republik Ireland, mencetuskan keganasan pada tahun 1966.
Kedua-dua pihak turut menubuhkan pasukan separa tentera, dan selepas berlakunya
rusuhan di Derry pada tahun 1969, Tentera Darat British dihantar ke situ untuk
mengawal keadaan. Pada 24 Mac 1972, Parlimen Ireland Utara digantung, dan
digantikan oleh Pemerintahan Langsung dari London. Akhirnya, Persetujuan
UK-Ireland ditandatangani pada November 1985, yang mana Republik Ireland
mengiktiraf pemerintahan United Kingdom di Ireland Utara, asalkan boleh bersuara
tentang tadbir urus di situ. Setelah melalui rundingan, akhirnya pada tahun 1998
tercapainya Perjanjian Good Friday antara United Kingdom dan Republik Ireland
yang mencerminkan penyelesaian damai yang disokong oleh kebanyakan besar parti
politik utama. Perjanjian ini diluluskan oleh pungutan suara di kedua-dua belah
Ireland, lalut membentuk sebuah Dewan Undangan Ireland Utara yang baru serta
jawatan eksekutif yang berkongsi kuasa. Perlembagaan Republik dipinda untuk
menggantikan tuntutannya terhadap wilayah Ireland Utara sambil mengakui hasrat
nasionalis demi Ireland yang bersatu. Tentera Republikan Ireland dan banyak lagi
pertubuhan bersenjata mengakhiri kegiatan mereka dan menghapuskan persenjataan
mereka.

United Kingdom menjadi salah satu daripada 12 negara pengasas Kesatuan Eropah
sewaktu pelancarannya pada tahun 1992 setelah ditandatanganinya Perjanjian
Maastricht. Sebelum itu, UK pernah menganggotai pendahulu EU, iaitu Komuniti
Ekonomi Eropah (EEC), sejak tahun 1973. UK mengakhiri abad ke-20 dengan membuat
perubahan besar dalam tadbir urus negara dengan menubuhkan pentadbiran negeri
yang didevolusikan kepada Ireland Utara, Scotland, dan Wales ekoran pungutan
suara pra-perundangan.

United Kingdom merupakan sebuah negara unitari di bawah raja berperlembagaan.
Ratu Elizabeth II merupakan ketua negara UK dan juga 15 negara Komanwel yang
lain. Perlembagaan United Kingdom tidak bertulis, begitu juga dengan tiga buah
negara lain di dunia.[note 9] Oleh itu, Perlembagaan United Kingdom banyak
terdiri daripada himpunan sumber bertulis yang begitu berbeza, termasuklah
statut, undang-undang kes tetapan hakim, dan perjanjian antarabangsa. Disebabkan
tiadanya perbezaan teknikal antara statut biasa dan "undang-undang
perlembagaan," Parlimen United Kingdom boleh melakukan "pembaharuan
perlembagaan" dengan sekadar meluluskan Akta Parlimen, justeru memegang kuasa
politik untuk mengubah atau memansuhkan apa sahaja unsur yang bertulis atau
tidak bertulis dalam perlembagaan. Bagaimanapun, tiada Parlimen yang boleh
meluluskan undang-undang yang tidak boleh diubah oleh Parlimen masa hadapan.

UK mengamalkan kerajaan berparlimen yang berlandaskan sistem Westminster yang
dicontohi di seluruh dunia sebagai tinggalan Empayar British. Parlimen United
Kingdom yang bersidang di Istana Westminster terdiri daripada dua dewan, iaitu
Dewan Rakyat (House of Commons) yang dianggotai oleh wakil terpilih, dan Dewan
Pertuanan (House of Lords) yang dianggotai oleh wakil lantikan, dan mana-mana
Rang Undang-undang yang diluluskan memerlukan Perkenan Diraja supaya
terbentuknya undang-undang baru. Parlimen UK merupakan lembaga perundangan
mutlak di United Kingdom kerana parlimen terdevolusi di Scotland serta
dewan-dewan undangan di Ireland Utara dan Wales bukannya badan berdaulat dan
boleh dimansuhkan oleh parlimen UK.

Jawatan Perdana Menteri selaku ketua kerajaan UK, terletak di tangan seorang
Ahli Parlimen yang mampu meraih kepercayaan majoriti di Dewan Rakyat, iaitu
selalunya pemimpin semasa parti politik terbesar dalam dewan itu. Perdana
Menteri dan Jemaah Menteri dilantik secara rasmi oleh Raja untuk membentuk
Kerajaan Baginda (Her Majesty’s Government), tetapi sebenarnya, Perdana
Menterilah yang memilih menteri-menterinya, dan secara resam baginda menghormati
pilihan Perdana Menteri.

Jemaah Menteri lazimnya dipilih dari kalangan ahli-ahli parti Perdana Menteri di
kedua-dua dewan perundangan, kebanyakannya dari Dewan Rakyat yang harus dijawab
oleh mereka. Kuasa eksekutif dilaksanakan oleh Perdana Menteri dan Kabinet,
kesemua mereka bersumpah di hadapan Majlis Privi Baginda Yang Amat Berhormat
(Her Majesty’s Most Honourable Privy Council), lalu menjadi Jemaah Menteri
Mahkota (Ministers of the Crown). Rt. Hon. David Cameron, ketua Parti
Konservatif, memegang jawatan Perdana Menteri, Pembesar Utama Perbendaharaan dan
Menteri Perkhidmatan Awam sejak 11 Mei 2010. Untuk pilihan raya ke dalam Dewan
Rakyat,UK kini terbahagi kepada 650 kawasan pengundian. Setiap kawasan
pengundian memilih seorang Ahli Parlimen secara undi terbanyak mudah. Pilihan
raya umum diadakan oleh Raja atas nasihat Perdana Menteri. Akta Parlimen (1911)
mewajibkan pilihan raya umum baru diadakan tidak lebih lima tahun selepas
pilihan raya umum sebelumnya.

Tiga buah parti politik utama di UK ialah Parti Konservatif, Parti Buruh, dan
Parti Demokrat Liberal, yang bersama-sama meraih 622 daripada 650 kerusi di
Dewan Rakyat: 621 kerusi pada pilihan raya umum tahun 2010 dan satu lagi di
pilihan raya kecil tertunda di Thirsk dad Malton. Kerusi-kerusi yang selebihnya
dimenangi oleh parti-parti kecil yang hanya bertanding di kawasan tertentu
sahaja, yakni Parti Kebangsaan Scotland (Scotland sahaja), Plaid Cymru (Wales
sahaja), Parti Penyokong Kesatuan Demokratik, Parti Demokratik Sosial dan Buruh,
Parti Penyokong Kesatuan Ulster, dan Sinn Féin (Ireland Utara sahaja, namun Sinn
Féin juga bertanding dalam pilihan raya di Republik Ireland). Selaras dengan
dasar parti, tidak seorang Ahli Parlimen yang terpilih dari Sinn Féin pernah
menghadiri Dewan Rakyat untuk bersuara bagi pihak kawasan pemilihannya kerana
Ahli-ahli Parlimen dikehendaki mengangkat sumpah taat setia kepada Raja.
Walaupun demikian, Ahli-Ahli Parlimen Sinn Féin masih boleh menggunakan pejabat
dan kemudahan lain yang disediakan di Westminster sejak tahun 2002. Untuk
pilihan raya ke Parlimen Eropah, UK kini diwakili oleh 72 Ahli Parlimen Eropah
yang terpilih untuk 12 kawasan pemilihan berbilang ahli.

Ireland Utara, Scotland dan Wales masing-masing mempunyai sebuah badan kerajaan
atau Eksekutif yang dipimpin oleh Menteri Pertama (First Minister), dan sebuah
badan perundangan ekadewan yang didevolusikan dari kerajaan pusat. England
sebagai negeri terbesar di United Kingdom tiada badan eksekutif atau perundangan
sendiri, sebaliknya fungsi-fungsi tersebut dipikul secara langsung oleh kerajaan
dan parlimen UK untuk segala isu. Situasi ini telah menimbulkan persoalan
berkenaan hakikat bahawa para Ahli Parlimen dari Ireland Utara, Scotland dan
Wales boleh mengundi untuk hal-ehwal berkenaan England, adakalanya secara
muktamad, walhal hal-ehwal tersebut di kawasan sendiri diuruskan oleh badan
perundangan negeri masing-masing.

Kerajaan dan Parlimen Scotland memegang kuasa meluas terhadap apa sahaja perihal
yang tidak dikhususkan kepada bidang kuasa parlimen UK, termasuklah pendidikan,
kesihatan, undang-undang Scots dan kerajaan tempatan. Kini, Parti Kebangsaan
Scotland (SNP) yang pro-kemerdekaan mengetuai kerajaan minoriti yang dipimpin
oleh Alex Salmond selaku Menteri Pertama Scotland.

Kerajaan Dewan Undangan Wales dan Dewan Undangan Kebangsaan Wales lebih terhad
kuasanya berbanding yang didevolusikan kepada Scotland, namun setelah lulusnya
Akta Kerajaan Wales 2006, Dewan Undangan kini boleh memperundangkan
bidang-bidang tertentu melalui Langkah-Langkah Dewan Undangan (Measures of the
National Assembly) yang diluluskan dalam bidang-bidang yang ditetapkan dengan
jelas, dan Perintah Kompetens Perundangan (Legislative Competence Order) yang
boleh diberikan mengikut kesnya. Kerajaan Dewan Perundangan Wales sekarang
dikuasai oleh, kerajaan campuran Plaid Cymru dan Parti Buruh yang dipimpin oleh
Carwyn Jones selaku Menteri Pertama.

Badan-badan Eksekutif dan Dewan Undangan Ireland Utara memegang kuasa yang
setanding dengan yang dipegang oleh Scotland. Badan eksekutifnya dipimpin oleh
dua orang, iaitu kini Menteri Pertama Peter Robinson (Parti Penyokong Kesatuan
Demokratik) dan Timbalan Menteri Pertama Martin McGuinness (Sinn Féin).

United Kingdom tidak mempunyai sistem undang-undang tunggal kerana negara ini
terbentuk oleh kesatuan negara-negara merdeka dahulu, apalagi Perkara 19
Perjanjian Kesatuan menjamin kesinambungan kewujudan sistem perundangan Scotland
yang berasingan. Kini, UK mempunyai tiga sistem undang-undang yang berasingan,
iaitu: Undang-undang England, Undang-undang Ireland Utara dan Undang-undang
Scot. Perubahan perlembagaan baru-baru ini menyaksikan lahirnya Mahkamah Agung
(Supreme Court) baru yang menggantikan Jawatankuasa Rayuan Dewan Pertuanan
(Appellate Committee of the House of Lords) mulai Oktober 2009. Jawatankuasa
Kehakiman Majlis Privi (Judicial Committee of the Privy Council) yang turut
dianggotai oleh ahli-ahli Mahkamah Agung, merupakan mahkamah rayuan tertinggi
untuk beberapa negara Komanwel merdeka, Wilayah Luar Negeri dan Wilayah
Tanggungan Mahkota British.

Undang-undang England berkenaan dengan England dan Wales, dan undang-undang
Ireland Utara berdasarkan prinsip-prinsip undang-undang am (common law).
Mahkamah-mahkamah di England dan Wales diketuai oleh Mahkamah Kanan (Senior
Courts) yang terdiri daripada Mahkamah Rayuan (Court of Appeal), Mahkamah Tinggi
Keadilan (High Court of Justice, untuk kes-kes awam) dan Mahkamah Diraja (Crown
Court, untuk kes-kes jenayah). Mahkamah Agung merupakan mahkamah tertinggi untuk
kes-kes rayuan jenayah dan awam di England, Wales, dan Ireland Utara, dan
sebarang keputusan yang dibuatnya mengikat semua mahkamah lain dalam bidang
kuasa yang sama, dan selalunya meninggalkan pengaruh besar dalam bidang-bidang
kuasa yang lain.

Scotland pula menggunakan Undang-undang Scot, sebuah sistem hibrid yang
berasaskan prinsip common law dan undang-undang awam. Mahkamah-mahkamah utamanya
ialah Mahkamah Sesyen (Sessions Court) untuk kes-kes awam, dan Mahkamah Tinggi
Keadilan (High Court of Justiciary) untuk kes-kes jenayah. Mahkamah Agung United
Kingdom berfungsi sebagai mahkamah rayuan tertinggi untuk kes-kes awam di bawah
undang-undang Scot. Mahkamah Syerif (Sheriff Court) berurusan dengan kebanyakan
kes awam dan jenayah, termasuk mengadakan perbicaraan jenayah berjuri yang
dikenali sebagai sheriff solemn court, ataupun sekadar syerif tanpa juri, iaitu
sheriff summary court. Sistem undang-undang Scotland unik kerana boleh memilih
tiga keputusan untuk perbicaraan jenayah, iaitu: “bersalah”, “tidak bersalah”
ataupun “tak terbukti”. Keputusan “tidak bersalah” dan “tak terbukti”
menyebabkan pembebasan tanpa kemungkinan dibicarakan semula.

United Kingdom ialah sebuah anggota tetap Majlis Keselamatan Pertubuhan
Bangsa-Bangsa Bersatu, anggota Negara-Negara Komanwel, G8, G7, G20, NATO, OECD,
WTO, Majlis Eropah, OSCE, dan Kesatuan Eropah. UK memberikan penekanan penting
kepada “Hubungan Istimewanya” bersama Amerika Syarikat. Britain juga bersekutu
erat dengan negara-negara anggota Kesatuan Eropah dan NATO, negara-negara
Komanwel dan lain-lain seperti Jepun. Kehadiran dan pengaruh global Britain
diluaskan lagi melalui hubungan perdagangan, bantuan pembangunan rasmi, dan
angkatan tenteranya yang berpangkalan di sekurang-kurangnya 20 kedudukan tentera
di serata dunia (tepat pada tahun 2008).

United Kingdom menurunkan salah sebuah angkatan bersenjata yang paling terlatih
dan berteknologi paling maju di dunia. Menurut pelbagai sumber, termasuk
Kementerian Pertahanan, UK mencatat perbelanjaan ketenteraan ketiga atau keempat
tertinggi di dunia, walaupun sekadar memiliki jumlah kakitangan tentera ke-25
teramai. Jumlah perbelanjaan ketenteraan kini memakan 2.5% jumlah KDNK negara.
Angkatan Tentera British (HM Armed Forces) terdiri daripada Tentera Darat
British, Tentera Laut Diraja dan Tentera Udara Diraja. Ketiga-tiga angkatan ini
diuruskan oleh Kementerian Pertahanan dan diselia oleh Majlis Keselamatan
(Defence Council) yang dipengerusikan oleh Setiausaha Pertahanan Negara
(Secretary of State for Defence).

Angkatan Tentera British dipertanggungjawabkan melindungi United Kingdom dan
wilayah-wilayahnya di seberang laut, memupuk kepentingan keselamatan United
Kingdom di serata dunia, serta menyokong usaha pengamanan antarabangsa. Tentera
British bergiat dalam operasi-operasi campuran antarabangsa seperti NATO,
Perjanjian Pertahanan Lima Negara, RIMPAC, dan sebagainya. Garison dan kemudahan
tentera seberang laut didirikan di Pulau Ascension, Belize, Brunei, Kanada,
Diego Garcia, Kepulauan Falkland, Jerman, Gibraltar, Kenya, Cyprus, dan Qatar.

UK memiliki tentera udara dan laut terbesar dalam rantau EU dan yang kedua
terbesar dalam NATO. Tentera Laut Diraja ialah salah satu daripada tiga buah
tentera laut air biru, di samping Tentera Laut Perancis dan Tentera Laut Amerika
Syarikat. Pada awal tahun 2009, Tentera Darat British melaporkan jumlah
perajurit seramai 105,750 orang, Tentera Udara Diraja 43,300 orang, dan Tentera
Laut 38,160 orang.

Terdapat angkatan simpanan yang menyokong tentera yang aktif, termasuklah
Tentera Wataniah (Territorial Army), the Tentera Laut Simpanan Diraja (Royal
Naval Reserve), Tentera Marin Simpanan Diraja (Royal Marines Reserve) dan
Tentera Udara Bantuan Diraja (Royal Auxiliary Air Force). Maka itulah, jumlah
kakitangan tentera aktif dan simpanan adalah seramai 404,090 orang.

Walau betapa hebat keupayaan tentera United Kingdom sendiri, namun dasar
pertahanan pragmatik dewasa ini menyatakan anggapan bahawa perlunya menyertai
campuran untuk “operasi-operasi yang paling mendesak”, seperti di Bosnia,
Kosovo, Afghanistan dan Iraq. Kali terakhir tentera British berjuang sendirian
dalam peperangan adalah sewaktu Perang Falkland pada tahun 1982 yang berpihak
kepada mereka.

Struktur pembahagian pentadbiran di United Kingdom berbilang lapis dan tidak
seragam. UK terdiri daripada empat negeri (country), iaitu England, Ireland
Utara, Scotland, dan Wales. Setiap satunya memiliki sistem pembatasan
pentadbiran dan geografi tersendiri. Pembahagian-pembahagian ini biasanya
berakar umbi pada zaman lama sebelum pembentukan United Kingdom. Oleh itu,
keempat-empat negeri di UK tiada satu stratum unit pentadbiran yang sepunya.
Susunan ini sedikit sahaja perubahannya hingga abad ke-19, tetapi semenjak itu
peranan dan fungsinya sentiasa berubah-ubah. Perubahan tidak berlaku secara
seragam di England, Ireland Utara, Scotland dan Wales, apalagi devolusi kuasa
berkenaan kerajaan tempatan kepada Scotland, Wales dan Ireland Utara menandakan
bahawa perubahan pada masa hadapan tidak mungkin seragam juga.

Kerajaan tempatan di England rumit organisasinya, kerana setiap kerajaan
tempatan mengaturkan pengagihan fungsi yang berbeza-beza dengan satu sama lain.
Perundangan berkaitan kerajaan tempatan di England ditentukan oleh parlimen dan
kerajaan UK, kerana England tiada parlimen yang terdevolusi. Peringkat tinggi
subbahagian di England ialah sembilan Kawasan Jabatan Kerajaan. Salah satu
kawasan itu, London Raya mempunyai dewan undangan dan datuk bandar yang diundi
secara langsung sejak tahun 2000, setelah mendapat sokongan padu dalam sebuah
pungutan suara. Pernah diusulkan supaya kawasan-kawasan lain juga diberikan
dewan undangan setempat undian tersendiri, tetapi hasrat itu lebur kerana
ditolak oleh pungutan suara di kawasan Timur Laut pada tahun 2004. Di bawah
peringkat kawasan, London terdiri daripada 32 boro (borough), manakala
kawasan-kawasan lain pula terdiri daripada majlis kaunti dan majlis daerah, atau
lembaga unitari. Para ahli majlis dipilih menerusi sistem undian terbanyak
(First Past The Post) di wad satu ahli, atau sistem pengundian kelompok di wad
berbilang ahli.

Sejak tahun 1973, kerajaan tempatan di Ireland Utara terdiri daripada 26 majlis
daerah, setiap satunya dipilih melalui sistem satu undi boleh pindah dan
kuasanya terhad kepada perkhidmatan tertentu seperti mengumpul sampah, mengawal
anjing liar, menyelenggara taman dan tanah perkuburan. Bagaimanapun, pada 13 Mac
2008, badan Eksekutif bersetuju kepada usul untuk membentuk 11 majlis baru untuk
menggantikan sistem sedia ada ini maka pilihan raya kerajaan tempatan yang
seterusnya ditunda ke tahun 2011 untuk menyambut perubahan ini.

Kerajaan tempatan di Scotland terdiri daripada 32 kawasan majlis yang besar
jumlah keluasan dan penduduknya. Bandaraya Glasgow, Edinburgh, Aberdeen dan
Dundee merupakan kawasan-kawasan majlis yang berasingan, begitu juga dengan
sebuah kawasan Majlis Tanah Tinggi (Highland Council) yang meliputi satu pertiga
keluasan Scotland yang hanya diduduki lebih 200,000 orang sahaja. Kuasa yang
dilaburkan kepada kerajaan tempatan ditadbir oleh ahli-ahli majlis terpilih
dibayar dengan gaji kerja sambilan. Pilihan raya tempatan dikendalikan dengan
sistem satu undi boleh pindah di wad-wad berbilang ahli yang memilih tiga atau
empat orang ahli majlis. Setiap majlis memilih seorang Provost atau Convenor
untuk mempengerusikan mesyuarat majlis serta berperanan sebagai ketua istiadat
di kawasannya. Para ahli majlis wajar mematuhi tatakelakuan yang dikuatkuasakan
oleh Standards Commission for Scotland. The representative association of
Scotland's local authorities is the Convention of Scottish Local Authorities
(COSLA).

Kerajaan tempatan di Wales terdiri daripada 22 lembaga unitari, termasuklah
bandaraya Cardiff, Swansea dan Newport yang merupakan lembaga unitari yang
berasingan pun. Pilihan raya tempatan diadakan empat tahun sekali menerusi
sistem First Past The Post; pilihan raya terbaru diadakan pada Mei 2008.
Persatuan Kerajaan Tempatan Wales (Welsh Local Government Association) mewakili
kepentingan kerajaan-kerajaan tempatan di Wales.

United Kingdom memegang kedaulatan terhadap 17 wilayah yang tidak membentuk
sebahagian negara itu sendiri, iaitu 14 Wilayah Luar Negeri British dan tiga
Wilayah Tanggungan Mahkota.

14 Wilayah Luar Negeri British ialah: Anguilla; Bermuda; Wilayah Antartik
British; Wilayah Lautan Hindi British; Kepulauan Virgin British; Kepulauan
Cayman; Kepulauan Falkland; Gibraltar; Montserrat; Saint Helena, Ascension dan
Tristan da Cunha; Kepulauan Turks dan Caicos; Kepulauan Pitcairn; Kepulauan
Georgia Selatan dan Sandwich Selatan; dan Kawasan Pangkalan Berdaulat di Cyprus.
Tuntutan British di Antartika tidak diiktiraf di serata dunia. Jumlah wilayah
luar negeri Britain secara kolektif meliputi keluasan tanah sekitar
667,018 square miles (1,728,000 km²) dan jumlah penduduk lebih kurang 260,000
orang. Wilayah-wilayah ini merupakan tinggalan Empayar British; sesetengahnya
memilih supaya kekal sebagai wilayah British.

Wilayah Tanggungan Mahkota merupakan tanah-tanah milik kerajaan Mahkota British,
berbeza dengan wilayah luar negeri United Kingdom, iaitu Kebailifan Kepulauan
Selat di Jersey dan Guernsey di Selat Inggeris, dan Isle of Man di Laut Ireland.
Sebagai bidang kuasa yang ditadbir secara berasingan, tidak satu pun yang
membentuk sebahagian United Kingdom ataupun Kesatuan Eropah, namun kerajaan UK
menguruskan hal-ehwal luar negara dan ketenteraannya, manakala Parlimen UK
memegang kuasa perundangan bagi pihaknya. Bagaimanapun, kuasa meluluskan
perundangan yang melibatkan pulau-pulau tersebut terletak mutlak di tangan
dewan-dewan undangan masing-masing, atas perkenan Diraja (Majlis Privi, ataupun
Leftenan-Gabenor untuk hal-hal tertentu di Isle of Man). Sejak tahun 2005,
setiap wilayah tanggungan ini diketuai oleh Ketua Menteri sebagai ketua
kerajaan.

Jumlah keluasan United Kingdom kira-kira 243,610 kilometer persegi
(94,060 bt persegi), termasuklah pulau Great Britain, satu perenam kawasan pulau
Ireland yang tertumpu di timur laut, dan pulau-pulau kecil di kelilingnya. UK
terletak di antara Lautan Atlantik Utara dan Laut Utara, dan terpisah dari
pantai Perancis utara oleh Selat Inggeris dengan jarak sekitar 35 kilometer
(22 bt). Pada tahun 1993, 10% kawasan UK dilitupi hutan, 46% dijadikan kawasan
rumput ternak, dan 25% lagi untuk tujuan pertanian. Kedudukan Balai Cerap Diraja
di Greenwich, London, merupakan titik penentu Meridian Perdana.

United Kingdom terletak di antara garis lintang 49° dan 61° U, dan garis bujur
9° B hingga 2° T. Ireland Utara berkongsi sempadan darat sepanjang 360-kilometer
(224 bt) dengan Republik Ireland. Garis pinggir laut Great Britain panjangnya
17,820 kilometer (11,073 bt). Great Britian dihubungkan dengan tanah besar
Eropah dengan Terowong Selat (Channel Tunnel), terowong bawah air yang
terpanjang di dunia dengan kepanjangan 50 kilometer (31 bt) (38 kilometer
(24 bt) di bawah permukaan air).

England mengisi lebih sedikit daripada separuh jumlah keluasan UK, meliputi
130,395 kilometer persegi (50,350 bt persegi). Sebahagian besar negara ini
berupa bumi tanah pamah, dengan kawasan pergunungan di barat laut garis Tees-Exe
termasuk Pergunungan Cumbria di Daerah Tasik (Lake District), Pennines dan batu
kapur di Daerah Puncak (Peak District), Exmoor dan Dartmoor. Sungai-sungai dan
kuala-kuala utamanya ialah Thames, Severn dan Humber. Gunung tertinggi di
England ialah Scafell Pike (978 meter (3,209 ka)) yang letaknya di Lake
District.

Scotland mengisi kurang sedikit daripada satu pertiga jumlah keluasan UK,
meliputi 78,772 kilometer persegi (30,410 bt persegi), termasuk hampir 800 buah
pulau, yang tertumpu di arah barat dan utara dari tanah besar, khususnya
Hebrides, Orkney dan Shetland. Topografi Scotland menonjol kerana Sesar Sempadan
Tanah Tinggi (Highland Boundary Fault), sebatang retak batu yang merentasi
Scotland dari Arran di barat hingga Stonehaven di timur. Garis sesar ini
memisahkan dua kawasan yang berbeza sekali, iaitu tanah tinggi di utara dan
barat, dan tanah pamah di selatan dan timur. Kawasan tanah tinggi yang
berceranggah merangkumi sebahagian besar tanah pergunungan Scotland, termasuk
Ben Nevis, puncak tertinggi di Kepulauan British pada 1,343 meter (4,406 ka)
dari paras laut. Kawasan tanah pamah pula lebih rata, terutamanya bahagian
seakan pinggang ramping di antara Firth of Clyde dan Firth of Forth yang
dikenali sebagai Central Belt, dan di sinilah terletaknya kebanyakan penduduk
Scotland, termasuk bandaraya terbesar, Glasgow, dan ibu negeri, Edinburgh.

Wales pula mengisi kurang satu persepuluh daripada jumlah keluasan UK, meliputi
20,779 kilometer persegi (8,020 bt persegi). Rupa bumi Wales banyak
bergunung-ganang, cuma kawasan Wales Selatan kurang gunungnya berbanding Wales
Utara dan Tengah. Kawasan kependudukan dan perindustrian utamanya terletak di
Wales Selatan, merangkumi bandar pantai Cardiff, Swansea dan Newport, dan juga
Lembah Wales Selatan di utara bandar-bandar tersebut. Gunung-gunung tertinggi di
Wales terletak di Snowdonia, dan antaranya ialah Snowdon (Bahasa Wales: Yr
Wyddfa), puncak tertinggi di Wales dengan ketinggian 1,085 meter (3,560 ka).
Terdapat 14 (ataupun 15) buah gunung di Wales yang mencecah aras 3,000 kaki
(914 m), oleh itu bersama-sama dikenali sebagai Welsh 3000s. Garis tepi pantai
Wales menjangkau 1,200 km (750 batu). Terdapat beberapa pulau berdekatan tanah
besar Wales; yang terbesarnya ialah Anglesey (Ynys Môn) di barat laut.

Jumlah keluasan Ireland Utara hanya 14,160 kilometer persegi (5,470 bt persegi)
dan kebanyakan buminya berbukit-bukau. Dalam Ireland Utara terletaknya Lough
Neagh, jasad air terbesar di UK dan Ireland pada keluasan 388 kilometer persegi
(150 bt persegi). Puncak tertinggi di Ireland Utara ialah Slieve Donard pada
ketinggian 852 meter (2,795 ka) di Pergunungan Mourne.

United Kingdom beriklim sederhana dan banyak dicurahi hujan sepanjang tahun.
Suhunya berubah-ubah mengikut musim tetapi jarang menyusut ke bawah −10 °C
(14 °F) atau melampaui 35 °C (95 °F). Angin lazim datangnya dari barat daya,
kerap membawa cuaca yang sederhana dan lembap dari Lautan Atlantik. Bahagian
timur paling kering kerana cukup terlindung dari angin ini. Arus Atlantik yang
dihangatkan oleh Arus Gulf membawakan musim sejuk yang sederhana, terutamanya di
kawasan barat di mana musim sejuknya lembap khususnya di tanah tinggi. Musim
panas pula paling panas di bahagian tenggara England yang paling dekat dengan
tanah besar Eropah, tetapi paling sejuk di kawasan utara. Salji boleh turun pada
musim sejuk dan awal musim bunga, tetapi jarang menjadi tebal sangat di kawasan
luar tanah tinggi.

UK mempunyai ekonomi pasaran bebas yang terkawal separa. Berdasarkan kadar
tukaran pasaran, kini UK merupakan ekonomi keenam terbesar di dunia dan ketiga
terbesar di Eropah selepas Jerman dan Perancis. Ekonomi UK dewasa ini diuruskan
sejajar dengan prinsip-prinsip peliberalan pasaran serta percukaian dan
peraturan yang rendah. Penglibatan kerajaan dalam ekonomi dilaksanakan oleh
Canselor Perbendaharaan (Chancellor of the Exchequer). Sejak tahun 1997,
Jawatankuasa Dasar Monetari Bank England yang diketuai oleh Gabenor Bank
England, dipertanggungjawabkan menetapkan kadar faedah pada tahap yang perlu
untuk mencapai sasaran inflasi ekonomi keseluruhan yang ditetapkan oleh Canselor
setiap tahun.

Pada Julai 2007, hutang kerajaan UK sebanyak 35.5% daripada KDNK. Angka itu
meningkat krpada 56.8% KDNK pada Julai 2009. Pada 23 Januari 2009, perangkaan
Kerajaan dari Jabatan Statistik Negara menunjukkan bahawa UK secara rasminya
mengalami kemelesetan buat kali pertama sejak tahun 1991. Negara ini mula
mengalami kemelesetan pada suku terakhir tahun 2008, diburukkan oleh
meningkatnya pengangguran yang meningkat dari 5.2% pada Mei 2008 kepada 7.6%
pada Mei 2009. Pada Januari 2011, kadar pengangguran golongan berusia 18 hingga
24 tahun meningkat dari 11.9% kepada 20.3%, iaitu yang tertinggi sejak rekod
semasa bermula pada tahun 1992.

Revolusi Perindustrian bermula di UK dengan mula-mula bertumpu kepada industri
tekstil, kemudian diikuti oleh industri berat yang lain seperti pembinaan kapal,
perlombongan arang, dan pembuatan keluli. Empayar ini mencipta pasaran luar
negara untuk keluaran British, justeru membolehkan UK mendominasi perdagangan
antarabangsa pada abad ke-19. Bagaimanapun, setelah negara-negara lain juga
berindustri, ditambah pula dengan kegawatan ekonomi selepas dua perang dunia,
United Kingdom mulai kehilangan kelebihan daya saingnya, dan perindustrian
beratnya banyak susut sepanjang abad ke-20. Walau apapun, perkilangan masih
banyak menyumbang kepada ekonomi, biarpun hanya satu perenam keluaran negara
pada tahun 2003.

Mata wang UK ialah paun sterling (pound sterling) yang berlambang £. Bank
England merupakan bank pusat yang bertanggungjawab mengeluarkan mata wang.
Bank-bank di Scotland dan Ireland Utara mempertahankan hak untuk mengeluarkan
wang kertas sendiri, asalkan mereka menyimpan wang kertas Bank England yang
secukupnya dalam rizab untuk menampung keluarannya. Paun sterling juga digunakan
sebagai mata wang rizab oleh kerajaan dan institusi lain, dan merupakan yang
ketiga terbesar selepas dolar Amerika Syarikat dan euro. UK memutuskan untuk
tidak memakai euro sewaktu mata wang itu ditubuhkan. Pada tahun 2007, Perdana
Menteri Gordon Brown mengetepikan kemungkinan menyertai euro dalam masa depan
terdekat atas alas bahawa keputusan itu adalah yang tepat demi kebaikan Britain
dan Eropah. Kerajaan pimpinan Tony Blair pernah menjanjikan pungutan suara awam
untuk memutuskan keahlian euro sekiranya “lima ujian ekonomi” dipuaskan. Pada
tahun 2005, 55% warga UK membantah penerimagunaan mata wang itu, manakala 30%
menyokongnya.

London merupakan sebuah pusat perdagangan dan perniagaan antarabangsa utama, dan
juga peneraju tiga “pusat operasi” ekonomi global (di samping Bandar Raya New
York dan Tokyo). Sebagai pusat kewangan terbesar di dunia, bandaraya London
tidak lengkap tanpa Bursa Saham London, Pertukaran Niaga Hadapan dan Opysen
Kewangan Antarabangsa London, dan pasaran insurans Lloyd's of London. London is
also a major legal centre, with four of the six largest law firms in the world
headquartered there. Ia mempunyai tumpuan cawangan bank luar negara yang
terbesar di dunia. Sebilangan besar syarikat multinasional yang tidak bertapak
utamanya di UK telah memilih London sebagai pangkalan serantau Eropah atau
sedunia. Ibu negeri Scotland, Edinburgh, juga bermegah dengan salah sebuah pusat
kewangan terbesar di Eropah dan juga terletaknya ibu pejabat Royal Bank of
Scotland Group, salah sebuah bank terbesar di dunia. Industri kreatif UK
menyumbangkan 7% nilai kasar tambahan pada 2005 dan meningkat pada purata 6%
setahun dari tahun 1997 hingga 2005.

Industri permotoran British merupakan sebuah bidang yang penting dalam sektor
perkilangan negara ini, namun pengaruhnya makin luntur ekoran kejatuhan MG Rover
Group, apalagi kebanyakan industrinya adalah milik luar negara. Penghasilan
pesawat awam dan pertahanan diterajui oleh BAE Systems, kontraktor pertahanan
kedua terbesar di dunia, dan firma seluruh Eropah EADS, pemilik Airbus.
Rolls-Royce memegang kepentingan besar dalam pasaran enjin aeroangkasa sedunia.
Industri kimia dan farmasi UK gah sekali dengan firma-firma farmaseutikal kedua
dan keenam terbesar di dunia (GlaxoSmithKline dan AstraZeneca) yang bertapak di
UK.

Sektor perkhidmatan UK pula banyak menikmati pertumbuhan dan kini menyumbangkan
73% KDNK. Sektor perkhidmatan dikuasai oleh perkhidmatan kewangan, terutamanya
perbankan dan insurans. Ekonomi British juga mementingkan bidang pelancongan,
kerana UK merupakan destinasi pelancongan keenam terunggul di dunia dengan
ketibaan lebih 27 juta pelancong pada tahun 2004. London berbangga sebagai
bandaraya paling banyak pelawatnya di dunia dengan 15.6 juta kunjungan pada
tahun 2006, jauh di hadapan Bangkok di tempat kedua (10.4 juta kunjungan) dan
Paris di tempat ketiga (9.7 juta).

Garis kemiskinan di UK umumnya ditetapkan pada 60% pendapatan isi rumah
median.[note 10] Pada tahun 2007-2008, 13.5 juta orang, atau 22% kependudukan
negara ini, hidup di bawah garis kemiskinan ini, bermakna kemiskinan relatifnya
lebih tinggi daripada semua kecuali empat negara anggota EU. Pada tahun yang
sama, seramai 4.0 juta orang kanak-kanak, iaitu 31% jumlah kanak-kanak senegara,
tinggal dalam isi rumah di bawah garis kemiskinan, setelah diambil kira kos
perumahan, iaitu susut 400,000 orang sejak tahun 1998-1999.

United Kingdom sebagai sebuah negara unggul dalam pemajuan sains pernah
menerajui Revolusi Perindustrian dan banyak melahirkan saintis dan jurutera yang
terkenal dengan kemajuan penting, termasuklah;

Projek-projek kejuruteraan awam terkemuka yang dipelopori oleh Isambard Kingdom
Brunel antara lainnya, menyumbang kepada kemajuan sistem pengangkutan rel.
Kemajuan lain yang dipelopori di UK termasuk kronometer marin, enjin pesawat,
basikal moden, pencahayaan elektrik, turbin wap, elektromagnet, pembunyian
stereo, wayang bergerak, kipas skru, enjin pembakaran dalam, radar tentera,
komputer elektronik, fotografi, aeronautik, air soda, IVF, kejururawatan,
pembedahan antiseptik, pemvaksinan, dan antibiotik.

Antara jurnal-jurnal sains yang diterbitkan di UK termasuk Nature, British
Medical Journal dan The Lancet. Pada tahun 2006, dilaporkan bahawa UK menyumbang
9% kertas kerja sains sedunia yang mendapat 12% kongsian petikan, iaitu yang
kedua tertinggi di dunia di belakang AS. Pada 1950-an, UK meraih lebih banyak
Hadiah Nobel dalam Fizik berbanding mana-mana negara lain.

Sistem pengangkutan UK dilengkapi rangkaian jalan raya berturap yang jumlah
panjangnya 394,428 kilometer (245,086 bt), termasuk rangkaian lebuh raya yang
sepanjang 3,519 kilometer (2,187 bt). Pada 2009, Great Britian mempunyai
sejumlah 34 juta kenderaan berlesen. Rangkaian kereta api United Kingdom pula
berjumlah 16,454 kilometer (10,224 bt), iaitu landasan tolok piawai sepanjang
16,151 kilometer (10,036 bt) di Great Britain tambah landasan tolok lebar
sepanjang 303 kilometer (188 bt) di Ireland Utara. Pihak berkuasa kini
mempertimbangkan rancangan membina landasan kelajuan tinggi baru menjelang tahun
2025.

Pada tempoh Oktober 2009 hingga September 2010, semua lapangan terbang di UK
menguruskan sejumlah 211.4 juta penumpang. Dalam tempoh itu, tiga lapangan
terbang yang terbesar ialah Heathrow (65.6 juta penumpang), Gatwick (31.5 juta
penumpang) dan Stansted (18.9 juta penumpang). Lapangan Terbang Heathrow London
yang terletak 24 kilometer (15 bt) di barat ibu negara, mencatat jumlah
penumpang antarabangsa terbesar di dunia di samping menjadi hab utama British
Airways, BMI dan Virgin Atlantic.

Pada tahun 2006, UK menjadi pengguna tenaga kesembilan terbesar dan pengeluar
tenaga ke-15 terbesar di dunia. Pada tahun 2007, UK mencatat jumlah keluaran
tenaga sebanyak 9.5 kuadrilion Btus, yang terdiri daripada petroleum (38%), gas
asli (36%), arang (13%), nuklear (11%) dan sumber boleh baharu yang lain (2%).
Pada tahun 2009, UK mengeluarkan 1.5 juta tong petroleum sehari dan mengguna 1.7
juta tong sehari. Pengeluaran petroleum negara ini sudah menyusut, dan UK
menjadi pengimport bersih minyak sejak tahun 2005. Pada tahun 2010, UK memiliki
rizab petroleum terbukti sekitar 3.1 bilion tong, iaitu yang terbesar di
kalangan negara-negara ahli EU.

Pada tahun 2009, UK merupakan pengeluar gas asli terbesar di EU, dan ke-13
terbesar di dunia. Namun demikian, pengeluaran gas asli UK juga menyusut dan
negara ini menjadi pengimport bersih sejak tahun 2004. Pada tahun 2009, UK
mengeluarkan 19.7 juta tan arang dan menggunakan 60.2 juta tan. Pada tahun 2005,
UK mempunyai rizab arang boleh pulih terbukti sebanyak 171 juta tan. Dianggarkan
bahawa negara ini mampu mengeluarkan arang sebanyak 7 bilion hingga 16 bilion
tan di kawasan-kawasan daratan yang terkenal pasti menerusi pengegasan arang
bawah tanah. Berdasarkan tahap penggunaan arang semasa di UK, jumlah sebegini
mencukupi untuk UK selama 200 hingga 400 tahun.

Di UK terletaknya sebilangan syarikat tenaga besar, antaranya syarikat gergasi
BP dan Royal Dutch Shell.

Kerja banci dijalankan serentak di seluruh pelosok UK sepuluh tahun sekali.
Office for National Statistics bertanggungjawab mengumpul data untuk England dan
Wales, di samping General Register Office for Scotland dan Northern Ireland
Statistics and Research Agency yang bertanggungjawab membuat banci untuk negeri
masing-masing. Mengikut banci pada tahun 2001, jumlah penduduk United Kingdom
adalah 58,789,194 orang, iaitu ketiga teramai di European Union, kelima teramai
di Komanwel dan ke-21 teramai di dunia. Pada pertengahan tahun 2009, jumlah
penduduk UK dianggarkan mencapai 61,792,000 orang. Pada tahun 2008, pertumbuhan
penduduk semula jadi mengatasi penghijrahan bersih sebagai penyumbang utama
kepada pertumbuhan penduduk buat pertama kali sejak tahun 1998. Dari tahun 2001
hingga 2008, jumlah penduduk meningkat pada kadar tahunan purata sekitar 0.5
peratus, berbanding dengan 0.3 peratus setahun pada dekad 1991–2001, dan 0.2
peratus pada dekad 1981–1991. Anggaran kependudukan pertengahan tahun 2007
mendapati bahawa buat pertama kalinya, jumlah penduduk berusia boleh pencen
mengasai jumlah kanak-kanak bawah usia 16 tahun di UK. Dianggarkan bahawa jumlah
penduduk berusia 100 tahun ke atas bakal meningkat secara mendadak hingga lebih
626,000 menjelang tahun 2080.

Jumlah penduduk England pada pertengahan tahun 2008 dianggarkan pada 51.44 juta.
England merupakan salah sebuah negeri paling padat dengan penduduk di dunia
dengan 383 orang penduduk per kilometer persegi pada pertengahan tahun 2003, dan
paling tertumpu di London dan kawasan Tenggara. Anggaran pertengahan 2008
menyatakan jumlah penduduk Scotland pada 5.17 juta, Wales 2.99 juta dan Ireland
Utara 1.78 juta, apalagi kurang padat dengan penduduk berbanding England.
Berbanding dengan 383 inhabitants per square kilometre (990/sq mi) di England,
Wales mencatat 142/km2 (370/sq mi), Ireland Utara 125/km2 (320/sq mi) dan
Scotland cuma 65/km2 (170/sq mi) pada pertengahan tahun 2003. Dari segi
peratusan, Ireland Utara menjadi negeri yang mencatat pertumbuhan penduduk
terpesat di UK pada empat tahun berturut-turut hingga tahun 2008.

Pada tahun 2008, purata jumlah kadar kesuburan (TFR) di seluruh UK adalah 1.96
anak per wanita. Walaupun peningkatan kadar kelahiran menyumbang kepada
pertumbuhan penduduk semasa, namun parasnya jauh lebih rendah daripada kemuncak
‘ledakan kelahiran’ iaitu 2.95 anak per wanita pada tahun 1964, di bawah kadar
penggantian 2.1, tetapi mengatasi rekod terendah 1.63 pada tahun 2001. Scotland
mencatat kesuburan terendah pada hanya 1.8 anak per wanita, manakala Ireland
Utara paling tinggi pada 2.11 anak pada tahun 2008.

Keempat-empat negeri di UK ada ibu negeri, iaitu: Belfast (Ireland Utara),
Cardiff (Wales), Edinburgh (Scotland) dan London (England); London juga
merupakan ibu negara seluruh UK.

Mengikut sejarah, orang pribumi British disangkakan diturunkan daripada pelbagai
kaum etnik yang bertempat di situ sebelum abad ke-11, iaitu Celt, Rom,
Anglo-Saxon, Norse dan Norman. Kajian genetik menunjukkan bahawa lebih 50
peratus perkumpulan gen England mengandungi kromosom Y Jermanik, tetapi analisa
genetik terkini menunjukkan bahawa “sekitar 75 peratus leluhur penduduk British
yang dapat disusur galur, telah tiba di kepulauan British sekitar 6,200 tahun
lalu, pada permulaan Zaman Neolitik atau Zaman Batu British", serta orang
British pada umumnya berkongsi nenek moyang yang sama dengan orang Basque.

Britain mempunyai sejarah kemasukan pendatang bukan kulit putih secara
kecil-kecilan. Liverpool mencatat kependudukan kulit hitam paling lama di negara
ini, iaitu sejak 1730-an selewatnya, dan juga komuniti Cina tertua di Eropah,
iaitu sejak kedatangan pelaut Cina pada abad ke-19. Pada tahun 1950, di Britain
mungkin tidak lebih 20,000 penduduk bukan putih, hampir kesemuanya kelahiran
luar negara.

Sejak tahun 1945, penghijrahan besar-besaran dari Afrika, Karibia dan Asia
Selatan merupakan hasil perhubungan yang dijalinkan oleh Empayar British.
Penghijrahan dari negara-negara anggota EU yang baru di Eropah Tengah dan Timur
sejak tahun 2004 menyebabkan kelompok-kelompok ini semakin ramai, tetapi sejak
tahun 2008, ramai pendatang kembali ke negara asal, maka jumlah sebenar
kelompok-kelompok ini tidak dapat diketahui lagi. Pada tahun 2001, 92.1%
penduduk mengakui dirinya sebagai berkulit putih, jadi hanya 7.9% penduduk UK
yang mengakui diri sebagai berkaum campuran atau minoriti etnik.

Tahap kepelbagaian etnik banyak berbeza-beza mengikut setempat di UK.
Dianggarkan bahawa 30.4% penduduk London dan 37.4% penduduk Leicester bukan
berkulit putoh pada Jun 2005, manakala kurang 5% penduduk England Timur Laut,
Barat Daya dan Wales merupakan minoriti etnik, menurut banci 2001. Pada tahun
2007, 22% murid sekolah rendah dan 17.7% pelajar sekolah menengah yang belajar
di sekolah awam di England berasal dari keluarga minoriti etnik.

UK tiada bahasa rasmi secara de jure tetapi bahasa lisan yang paling meluas
sudah tentu bahasa Inggeris, satu bahasa Jermanik Barat yang diturunkan dari
bahasa Anglo-Saxon dan banyak menyerap kata pinjaman dari Bahasa Norse Lama,
Norman Perancis dan Latin. Kesan pengaruh hebat dari Empayar British, bahasa
Inggeris tersebar ke seluruh dunia, lalu menjadi bahasa perniagaan antarabangsa
dan juga bahasa kedua yang paling meluas diajar di seluruh dunia.

Bahasa Scotsyang diturunkan dari bahasa Inggeris Pertengahan utara awal,
mendapat pengiktirafan di peringkat Eropah, begitu juga dengan loghat-loghat
setempatnya di Ireland. Di UK juga dituturkan empat bahasa Keltik, iaitu Wales,
Ireland, Gaelik Scotland dan Cornwall. Menurut banci 2001, 21% penduduk Wales
mengaku boleh berbahasa Wales, an increase from the 1991 Census (18%). Selain
itu, dianggarkan bahawa sekitar 200,000 penutur bahasa Wales tinggal di England.

Banci 2001 di Ireland Utara menunjukkan bahawa 167,487 orang (10.4%) penduduk
“mempunyai pengetahuan bahasa Ireland”, hampir kesemuanya merupakan penganut
Katolik dan berfahaman nasioanlis. Lebih 92,000 orang di Scotland (cuma tak
lebih 2% penduduk) mampu berbahasa Gaelik sedikit sebanyak; 72% golongan ini
tinggal di Outer Hebrides. The number of schoolchildren being taught in Welsh,
Gaelic and Irish is increasing.

Di seluruh United Kingdom, para pelajar sekolah pada umumnya diwajibkan
mempelajari bahasa kedua, hingga usia 14 tahun di England, dan 16 tahun di
Scotland. Bahasa Perancis dan Jerman merupakan dua bahasa kedua yang paling
popular di England dan Scotland. Di Wales, semua pelajar berusia 16 tahun ke
bawah diajar mata-mata pelajaran dalam bahasa Wales ataupun diajar bahasa Wales
sebagai bahasa kedua.

Perjanjian Kesatuan yang menzahirkan pembentukan United Kingdom, memastikan
bahawa takhta hanya boleh diwarisi oleh penganut mazhab Protestan, dan juga
hubungan antara gereja dan kerajaan masih berkekalan. Kristian merupakan agama
terbesar, diikuti oleh Islam, Hindu, Sikh dan Yahudi dari segi jumlah penganut.
Dalam Banci 2001, 71.6% penjawab mengakui beragama Kristian, tetapi pantauan
Tearfund mendapati hanya satu persepuluh penduduk Britain benar-benar menghadiri
sembahyang mingguan di gereja. 9.1 juta orang (15% penduduk UK) mengaku tidak
beragama, dan 4.3 juta lagi (7% penduduk UK) tidak menyatakan apa-apa keutamaan
agamanya. Dari tahun 2004 hingga 2008, Office for National Statistics melaporkan
bahawa jumlah penganut Kristian di Great Britain (bukan seluruh UK) susut lebih
2 juta orang.

Kumpulan agama terbesar di England ialah Kristian, dengan Gereja England
(Anglikan) sebagai Gereja Rasmi. Gereja ini masih mengekalkan perwakilan di
Parlimen UK dan raja British merupakan penganut mazhab ini (seperti yang
diwajibkan mengikut Perkara 2 Perjanjian Kesatuan), di samping menjadi Gabenor
Agung gereja ini. Gereja England juga mengekalkan hak untuk mendraf
langkah-langkah perundangan (berkaitan pentadbiran keagamaan) melalui Synod
Besar, dan kemudian boleh diluluskan menjadi undang-undang oleh Parlimen. Gereja
Katolik Rom di England dan Wales merupakan mazhab Kristian kedua dengan sekitar
lima juta penganut, terutamanya di England. Mazhab-mazhab Ortodoks, Evangelikal
dan Pentekostal juga tidak kurang berpengaruh di England, terutamanya gereja
Pentekostal yang ketiga terbesar jumlah hadirinnya di belakang Gereja England
dan Katolik Rom.

Krisitan juga kumpulan agama terbesar di Scotland, di mana Gereja Scotland (atau
gelarannya, “The Kirk”) yang berfahaman Presbyterian diiktiraf sebagai gereja
negeri. Gereja Scotland ini tidak tertakluk kepada penguasaan kerajaan, dan raja
British juga menjadi ahli biasa gereja ini yang diwajibkan mengangkat sumpah
untuk “mengekalkan dan memelihara Agama Protestan dan Kerajaan Gereja
Presbyterian” sebaik sahaja naik takhta. Gereja Katolik Rom di Scotland ialah
gereja kedua terbesar di Scotland yang mewakili satu perenam penduduknya. Juga
terdapat sebuah Gereja Episkopal Scotland yang menganggotai Perjamuan Anglikan.

Gereja di Wales telah ‘dibatalkan’ tetapi masih tergolong dalam Perjamuan
Anglikan. Kesatuan Baptis Wales, Gereja Methodist dan Gereja Presbyterian Wales
turut dirasai kehadirannya di Wales. Perkumpulan agama di Ireland Utara
diorganisasikan berdasarkan seluruh Ireland. Walaupun Protestan dan Anglikan
membentuk majoriti keseluruhannya, namun Gereja Katolik Rom di Ireland ialah
gereja tunggal yang terbesar di negeri Ireland Utara, diekori oleh Gereja
Presbyterian di Ireland selaku gereja kedua tebesar, dan Gereja Ireland
(Anglikan) yang dibatalkan pada abad ke-19.

Mengikut banci 2001, terdapat 1,536,015 umat Islam di England dan Wales, iaitu
3% jumlah penduduknya. Umat Islam di Scotland berjumlah 42,557 orang, iaitu
0.84% jumlah penduduknya. Menurut anggaran Labour Force Survey, jumlah umat
Islam di Great Britain pada tahun 2008 adalah 2,422,000, iaitu sekitar 4% jumlah
penduduk. Di Ireland Utara terdapat 1,943 lagi orang Islam.

Lebih sejuta orang UK menganut agama-agama yang berasal dari India: 560,000
Hindu, 340,000 Sikh dan sekitar 150,000 pengamal Buddha. Di Leicester
terletaknya salah sebuah daripada kuil Jain yang jarang ditemui di luar India.
UK juga mempunyai sekitar 300,000 orang Yahudi, menjadikannya komuniti Yahudi
kelima terbesar di dunia.

United Kingdom menerima gelombang penghijrahan yang berturut-turut tanpa henti.
Musibah Kebuluran Besar menyebabkan kedatangan pehijrah Ireland secara
beramai-ramai. Lebih 120,000 orang veteran Poland menetap di Britain selepas
Perang Dunia Kedua kerana tidak dapat pulang ke tanah air mereka. Pada abad
ke-20, berlakunya penghijrahan secara besar-besaran dari merata wilayah Empayar
British, terutamanya disebabkan oleh kekurangan tenaga buruh selepas Perang
Dunia Kedua. Ramai pendatang ini datang dari Hindia Barat dan Asia Selatan.

Perkadaran jumlah penduduk kelahiran luar negara di UK masih rendah sedikit
berbanding beberapa negara Eropah yang lain, namun penghijrahan inilah yang kini
menyumbang kepada jumlah penduduk UK yang makin meningkat, dengan menjelaskan
lebih kurang separuh pertumbuhan penduduk pada tahun 1991 hingga 2001. Analisa
data Office for National Statistics menunjukkan bahawa 2.3 juta pendatang bersih
berhijrah ke UK pada tempoh tahun 1991–2006. Pada tahun 2008, diramal bahawa
penghijrahan bakal menambah penduduk UK seramai 7 juta menjelang tahun 2031, itu
pun juga mendapat pertikaian.

Rekod baru tercipta pada tahun 2009, apabila 203,790 warga asing menjadi
warganegara British. Pada tahun yang sama, 194,780 orang diberi hak penduduk
tetap, yang mana 34% dari benua kecil India, 25% dari Afrika dan 21% dari negara
Asia yang lain. 24.7% bayi yang lahir di England dan Wales pada tahun 2009
dilahirkan oleh ibu yang lahir di luar UK, menurut statistik rasmi yang
dikeluarkan pada tahun 2010.

Sekurang-kurangnya 5.5 juta orang kelahiran British menetap di luar negeri,
terutamnaya sekali di Australia, Sepanyol, Amerika Syarikat, dan Kanada sebagai
empat destinasi utama. Masyarakat British pada abad ke-19 menyaksikan
penghijrahan ke luar negara secara besar-besaran. Pada tahun 1815 hingga 1930,
sekitar 11.4 juta orang berhijrah keluar dari Britain dan 7.3 juta lagi dari
Ireland. Pada akhir abad ke-20, dianggarkan bahawa sekitar 300 juta orang
berketurunan British dan Ireland menetap di seluruh dunia.

Warganegara Kesatuan Eropah berhak untuk tinggal dan bekerja di mana-mana negara
anggota, tidak terkecuali UK.

Pendidikan di England merupakan tanggungjawab Setiausaha Pendidikan Negara,
manakala pentadbiran seharian dan pembiayaan sekolah awam merupakan kewajipan
lembaga pendidikan tempatan (local education authority, di bawah kerajaan
tempatan). Pendidikan sejagat di seluruh England dan Wales diperkenalkan untuk
sekolah rendah pada tahun 1870, diikuti sekolah menengah pada tahun 1900.
Pendidikan adalah mandatori untuk golongan berusia 5 hingga 16 tahun (15 tahun
bagi yang lahir pada akhir Julai atau Ogos). Majoriti kanak-kanak dididik di
sekolah sektor awam. Terdapat sebilangan kecil sahaja yang memilih pelajar
berasaskan kebolehan akademik. Sekolah awam yang dibenarkan memilih pelajar
mengikut kecerdasan dan kebolehan akademik mampu mengecapi pencapaian yang
setanding dengan sekolah swasta yang paling memilih pun: dua daripada sepuluh
sekolah terunggul dari segi keputusan GCSE pada tahun 2006 adalah sekolah
menengah awam. Sungguhpun bilangannya merosot, namun perkadaran kanak-kanak yang
menghadiri sekolah swasta di England meningkat ke lebih 7%. Sungguhpun demikian,
lebih separuh jumlah penuntut di universiti terulung Cambridge dan Oxford pernah
belajar di sekolah awam. England berbangga sebagai tempat bertapaknya antara
universiti-universiti terkemuka di dunia; misalnya Universiti Cambridge,
Universiti Oxford, Imperial College London dan University College London yang
memasuki 10 teratas sedunia dalam senarai THE–QS World University Rankings 2008.
Kajian Alih Aliran Pembelajaran Matematik dan Sains Antarabangsa (TIMSS)
meletakkan para pelajar England di tempat ke-7 dalam matematik, dan ke-6 untuk
sains di seluruh dunia. Hasil daripada itu, pelajar England mengungguli
negara-negara Eropah yang lain, termasuk Jerman dan rantau Skandinavia.

Pendidikan Scotland merupakan tanggungjawab Setiausaha Kabinet untuk Pendidikan
dan Pelajaran Sepanjang Hayat (Cabinet Secretary for Education and Lifelong
Learning), manakala pentadbiran seharian dan pembiayaan sekolah awam di tangan
Lembaga Tempatan. Dua lembaga awam bukan jabatan memainkan peranan penting dalam
pendidikan di negeri ini, iaitu: Scottish Qualifications Authority yang
bertanggungjawab atas pembangunan, akreditasi, penilaian dan pensijilan
kelayakan selain ijazah yang disampaikan di sekolah menengah, maktab pendidikan
lanjut pasca-menengah dan institusi-institusi seumpamanya; dan Learning and
Teaching Scotland yang menyediakan khidmat nasihat, sumber-sumber dan pemajuan
kakitangan kepada komuniti pendidikan untuk memupuk pembangunan kurikulum serta
melahirkan budaya inovasi, cita-cita dan kecemerlangan. Scotland first
legislated for compulsory education in 1496. Perkadaran kanak-kanak yang
menghadiri sekolah swasta di Scotland cuma lebih 4%, tetapi beransur-ansur
meningkat akhir-akhir ini. Para pelajar Scotland yang menghadiri universiti di
Scotland tidak membayar yuran tuisyen atau caj pembiayaan siswazah, kerana yuran
dimansuhkan pada tahun 2001, manakala skim pembiayaan siswazah diberhentikan
pada tahun 2008.

Pendidikan di Ireland Utara merupakan tanggungjawab Menteri Pendidikan dan
Menteri Pekerjaan dan Pelajaran negeri, di samping lima lagi lembaga pendidikan
dan perpustakaan di peringkat setempat. Majlis Kurikulum, Peperiksaan dan
Penilaian (Council for the Curriculum, Examinations & Assessment, CCEA) ialah
lembaga yang bertanggungjawab menasihati kerajaan negeri mengenai sukatan
pembelajaran di sekolah, memantau piawaian serta mengurniakan kelayakan di
Ireland Utara.

Kerajaan Dewan Undangan Wales bertanggungjawab terhadap pendidikan di Wales.
Sebilangan besar pelajar di Wales diajar kebanyakan atau semua mata pelajaran
dalam bahasa Wales; pembelajaran dalam bahasa Wales diwajibkan untuk semua
sehingga usia 16 tahun. Rancangan untuk meningkatkan peruntukan sekolah
berpengantar berbahasa Wales turut dijalankan sejajar dengan dasar membentuk
masyarakat Wales yang dwibahasa sepenuhnya.

Sektor penjagaan kesihatan di United Kingdom juga didevolusikan kepada setiap
negeri yang mempunyai sistem penjagaan kesihatan terbiaya awam mahupun swasta
tersendiri, di samping kaedah rawatan alternatif, holistik dan pelengkap.
Khidmat jagaan kesihatan awam disediakan kepada semua warganegara dan penduduk
tetap UK secara percuma, tetapi dibiayai oleh pencukaian awam. Oleh yang
demikian, pada tahun 2000, Pertubuhan Kesihatan Sedunia meletakkan peruntukan
jagaan kesihatan di United Kingdom di tangga ke-15 terbaik di Eropah, dan ke-18
di dunia.

Badan-badan kawal selia kesihatan diorganisasikan berasaskan seluruh UK,
misalnya Majlis Perubatan Umum, Majlis Kejururawatan dan Perbidanan dan badan
bukan kerajaan seperti Kolej-kolej Diraja. Namun begitu, kewajipan siasah dan
operasi dalam bidang penjagaan kesihatan terletak pada keempat-empat badan
eksekutif negeri. Maka, setiap Perkhidmatan Kesihatan Negara (National Health
Service) menggariskan dasar-dasar dan keutamaan berbeza, sehingga menimbulkan
perbezaan yang ketara sesama mereka.

Sejak tahun 1979, perbelanjaan untuk kesihatan banyak ditingkatkan supaya
setanding dengan purata Kesatuan Eropah. UK membelanjakan sekitar 8.4% KDNKnya
kepada sektor kesihatan, iaitu 0.5% di bawah purata OECD dan kira-kira 1% di
bawah purata Kesatuan Eropah.

Budaya United Kingdom dipengaruhi oleh pelbagai faktor, termasuklah bentuk
kepulauan negara ini serta sejarahnya sebagai sebuah negara demokrasi liberal
barat, kuasa besar, dan kesatuan siasah empat negeri yang masing-masing
memelihara unsur-unsur tradisi, adat resam dan perlambangan yang tersendiri.
Kesan peninggalan Empayar British, pengaruh British nyata dalam pengamalan
bahasa, budaya dan sistem undang-undang di kebanyakan bekas tanah jajahannya,
termasuklah Australia, Kanada, India, Afrika Selatan dan Amerika Syarikat.

UK merupakan salah sebuah penyumbang terbesar kepada persada perfileman
antarabangsa di samping Amerika Syarikat. Sejak pembukaan Ealing Studios, studio
filem tertua (yang masih beroperasi) di dunia, diikuti oleh kebangkitan
bakat-bakat arahan dan lakonan seperti Alfred Hitchcock dan Charlie Chaplin di
mata penggemar filem Hollywood, Britain diberkati dengan kejayaan filem-filem
buatan tempatan di pasaran dunia, khususnya rantaian filem cetera Harry Potter
dan James Bond yang menjadi francais yang paling lumayan di pawagam sedunia, di
samping bintang-bintang lakonan yang menambat hati studio Hollywood peminat
filem seluruh dunia dari dahulu hingga kini, seperti Julie Andrews, Sean
Connery, Peter Sellers dan Kate Winslet.

Sebelum perfileman dicipta, bumi UK sudah lama berjinak dengan seni pementasan.
Sasterawan agung William Shakespeare banyak mengarang cerita-cerita yang khusus
untuk lakonan pentas. Seni pementasan dimodenkan dengan bentuk muzikal yang
tertumpu di daerah West End, London. Antara tokoh-tokoh terkenal di sebalik
muzikal British ialah George Bernard Shaw, Oscar Wilde, W. S. Gilbert dan Andrew
Lloyd Webber yang terkenal kerana muzikal Cats dan lain-lain yang turut
dipentaskan di Broadway di New York, AS.

Sebagai negara perintis teknologi televisyen, UK berbangga dengan pengaruh
Perbadanan Penyiaran British (BBC) sebagai badan penyiaran yang serba lengkap
dengan prasarana radio, televisyen dan Internet untuk tatapan audiens tempatan
dan antarabangsa, bahkan juga mempunyai ratusan saluran TV dan radio swasta yang
disiarkan di peringkat setempat mahupun seluruh negara, termasuk juga bahasa
minoriti seperti saluran TV S4C dalam bahasa Wales. Penduduk UK perlu memegang
lesen televisyen berbayar untuk menerima siaran TV secara sah di sisi
undang-undang. Perkhidmatan TV berbayar ditawarkan menerusi bahantara kabel
(Virgin Media) satelit (Freesat dan British Sky Broadcasting), mahupun IPTV.
Seluruh UK beralih ke sistem televisyen terestrial digital pada tahun 2012.

Masyarakat UK juga tidak asing lagi dengan muzik, baik tradisional mahupun
moden. Industri rakaman muzik merupakan penggerak utama pengaruh budaya UK ke
seluruh dunia semenjak terbenamnya Empayar British. Corong radio dan peti nyanyi
pada 1960-an dikuasai oleh kugiran The Beatles yang mencapai rekod jumlah unit
rakaman terjual mencecah satu bilion di seluruh dunia. Kumpulan-kumpulan muzik
lain seperti The Rolling Stones, Bee Gees Queen, Oasis dan Coldplay, serta
artis-artis solo seperti Sir Elton John dan Cliff Richard tidak ketinggalan
memahat nama mereka dalam hati peminat muzik popular antarabangsa dengan
kelarisan karya muzik mereka.

Selain TV dan radio, media akhbar masih kekal sebagai bahantara penting dalam
masyarakat UK. Akhbar-akhbar terlaris di UK berbentuk tabloid yang menyiarkan
laporan sensasi, misalnya The Sun dan Daily Mail, manakala pasaran akhbar berita
"serius" pula diterajui oleh The Daily Telegraph dan The Guardian. Di alam
siber, Britain diberikan domain peringkat tinggi kod negara .uk.

UK menerbitkan kira-kira 206,000 buah buku setahun, menjadikannya salah sebuah
negara penerbit buku terbesar di dunia. William Shakespeare yang terkenal
sebagai penyajak dan dramatis disanjungi sebagai salah seorang sasterawan agung
di dunia. Sebelum Shakespeare, bangkitnya tokoh bernama Geoffrey Chaucer yang
dipercayai sebagai orang pertama yang berkarya sastera dalam bahasa Inggeris,
oleh itu diberi gelaran "Bapa Kesusasteraan Inggeris". Bidang sastera British
dirancakkan lagi pada abad ke-18 hingga ke-20 oleh bakat-bakat yang berdaya
kreatif dan kritis seperti Daniel Defoe (Robinson Crusoe), Arthur Conan Doyle
(Sherlock Holmes), Charles Dickens (Oliver Twist), dan George Orwell (Animal
Farm, Nineteen Eighty-Four). UK juga merupakan tempat kelahiran ramai sasterawan
kanak-kanak yang terhebat di dunia, misalnya Lewis Carroll (Alice in
Wonderland), Rudyard Kipling (Jungle Book), Beatrix Potter (Peter Rabbit), dan
J.K. Rowling (Harry Potter).

Karya puisi tertua yang dikenali dari Britain, Y Gododdin, mungkin dikarang
dalam bahasa bahasa Cumbric atau Wales Lama pada akhir abad ke-6 dan mungkin
mengandungi sebutan terawal mengenai Raja Arthur. Geoffrey dari Monmouth
mengembangkan legenda Arthur dengan mengarang kisah sejarah palsu British, iaitu
Historia Regum Britanniae.

United Kingdom terkenal kerana tradisi “British Empiricism”, satu cabang
falsafah ilmu yang menyatakan bahawa pengetahuan yang diperoleh daripada
pengalaman sahaja adalah besar, dan juga “Falsafah Scotland” ataupun ‘Aliran
Akal Budi Scotland’ (Scottish School of Common Sense). Antara ahli-ahli falsafah
terkenal yang mengamalkan British Empiricism ialah John Locke, George Berkeley
dan David Hume, manakala Dugald Stewart, Thomas Reid dan William Hamilton
merupakan pengamal utama aliran “akal budi” Scotland. Dua orang British terkenal
kerana menggunakan teori falsafah moral Utilitarianisme, mula-mulanya oleh
Jeremy Bentham diikuti oleh John Stuart Mill dalam karangannya, Utilitarianism.

Bumi United Kingdom merupakan tempat kelahiran atau mekarnya pelbagai jenis
sukan, termasuk bola sepak, ragbi, lumba dayung, tinju, badminton, kriket, tenis
dan golf. Dalam pertandingan antarabangsa, England, Scotland, Wales, dan Ireland
Utara diwakili oleh pasukan-pasukan berasingan dalam kebanyakan sukan berpasukan
dan juga Sukan Komanwel. (Dalam konteks kesukanan, pasukan-pasukan negeri ini
bersama-sama digelar sebagai Home Nations.) Akan tetapi, terdapat sesetengah
acara yang mana seluruh United Kingdom diwakili oleh sebuah pasukan, khususnya
Sukan Olimpik apabila UK diwakili oleh pasukan Great Britain. London merupakan
tuan rumah Sukan Olimpik pada tahun 1908, 1948 dan 2012, menjadikannya bandaraya
pertama yang menganjurkan temasya Olimpik sebanyak tiga kali.

Bola sepak sukar disangkal sebagai sukan yang paling diminati oleh masyarakat
UK. Setiap negeri menurunkan pasukan bola sepak masing-masing di pertandingan
antarabangsa, apatah lagi impian membentuk pasukan UK yang bersatu untuk sukan
Olimpik boleh tetapi amat sukar tercapai kerana ini boleh menyebabkan persatuan
bola sepak negeri hilang kebebasan lalu disanggah oleh FIFA. Setiap negeri di
UK, khususnya England dan Scotland, mempunyai banyak kelab bola sepak yang
mewakili kaunti atau bandar setempat. Liga Perdana Inggeris mendapat ikutan
ramai di seluruh dunia.

Dalam sukan ragbi, England, Scotland, Wales dan Ireland (Ireland Utara bergabung
dengan Republik Ireland) menurunkan pasukan masing-masing. Ragbi terbahagi
kepada dua jenis utama iaitu ragbi kesatuan (rugby union) dan ragbi liga (rugby
league) yang mengamalkan peraturan masing-masing, oleh itu setiap negeri
memerlukan dua pasukan ragbi yang berasingan mengikut jenisnya. Akan tetapi,
pasukan UK bersatu masih diturunkan untuk kejohanan Ashes menentang Perancis,
Australia dan New Zealand. Dalam sukan kriket, para pemain England dan Wales
bersatu dalam satu pasukan England, iaitu satu-satunya pasukan negeri UK yang
berstatus "Test". Pemain Scotland dan Ireland juga menyertai pasukan England
untuk perlawanan Test kerana pasukan masing-masing tidak berstatus Test.

UK juga terkenal sebagai tempat acara kejohanan tahunan yang berprestij untuk
sukan tenis (Wimbledon), badminton (All-England), lumba kuda (Epsom Derby, Royal
Ascot), dan lumba kereta Formula Satu (Silverstone). Banyak juga pasukan dan
pemandu F1 yang berpangkalan di UK atas sebab-sebab prasarana. Scotland bermegah
sebagai tempat kelahiran sukan golf.

Bendera kebangsaan United Kingdom bernama Union Flag (juga digelar Union Jack).
Bendera ini tercipta dengan menindih Bendera England, Bendera Scotland dan
Bendera St. Patrick pada tahun 1801. Wales tiada lambangnya dalam Union Flag
kerana Wales sudah pun ditawan dan diilhakkan dengan England sebelum
terbentuknya United Kingdom. Bagaimanapun, kemungkinan mereka semula Union Flag
supaya menyertakan lambang Wales masih dipertimbangkan. Lagu kebangsaan United
Kingdom ialah “God Save the King” (Tuhan Selamatkan Raja), tetapi “King” (Raja)
diganti dengan “Queen” (Ratu) apabila ratu (raja perempuan) menaiki takhta.

Britannia merupakan personifikasi negara United Kingdom, yang berasal dari zaman
pemerintahan Rom di Britain. Britannia berbentuk seorang wanita muda berambut
perang atau emas, memakai topi besi Corinth dan jubah putih. Dia memegang
sebatang trisula Poseidon dan sebuah perisai, yang tertera Union Flag.
Adakalanya, dia digambarkan menunggang seekor singa. Sejak kemuncak Empayar
British lagi, Britannia sering dikaitkan dengan penguasaan samudera, seperti
yang diperdengarkan dalam lagu patriotik “Rule, Britannia!”. Lambang singa
dilukiskan di belakang Britannia pada syiling 50 peni British, dan seekor lagi
memakai mahkota pada ekor syiling 10 peni British. Singa juga digunakan sebagai
lambang pada bendera bukan istiadat Tentera Darat British. Anjing buldog juga
dijadikan oleh sesetengah pihak sebagai lambang United Kingdom dan dikaitkan
dengan perjuangan Winston Churchill menentang Jerman Nazi.



https://ms.wikipedia.org/wiki/Nabi_Muhammad_s.a.w.

Muhammad bin Abdullah (Arab/Jawi: محمد بن عبد الله; disebut [mʊħɑmmæd]  (
dengar)) (570 M-8 Jun 632 M) merupakan nabi dan rasul yang terakhir bagi umat
Islam. Lebih dikenali sebagai Nabi Muhammad Sallallahu Alaihi Wasallam
(Arab/Jawi: نبي محمد صلى الله عليه وسلم), baginda juga adalah pemimpin yang
menyatukan Semenanjung Arab kepada satu tatanegara di bawah pemerintahan Islam.
Muhammad dianggap oleh umat Islam sebagai pemulih keimanan monoteistik ajaran
nabi-nabi terdahulu yang dibawa oleh Nabi Adam, Nuh, Ibrahim, Musa, Isa dan
nabi-nabi yang lain.

Dilahirkan di Makkah, Semenanjung Arab, baginda adalah anak yatim piatu sejak
kecil lagi dimana baginda dijaga oleh datuknya, Abdul Muttalib bin Hasyim dan
seterusnya bapa saudara baginda, Abu Talib bin Abdul Muttalib. Baginda juga
pernah bekerja sebagai pengembala kambing dan saudagar serta perkahwinan
pertamanya adalah ketika berusia 25 tahun dimana baginda telah bernikah dengan
Khadijah binti Khuwailid (40 tahun). Ketika Muhammad berumur 40 tahun, baginda
telah menerima wahyu yang pertama daripada Tuhan melalui malaikat Jibril ketika
sedang berada di Gua Hira. Tiga tahun setelah kejadian itu, baginda mula
berdakwah secara terbuka kepada penduduk Makkah dengan mengatakan "Tuhan itu
Esa" dan hendaklah menyerahkan diri sepenuhnya kepada Allah (secara harfiahnya
membawa maksud Islam) dan ia adalah satu cara hidup (الدين ad-Din) yang diterima
Allah sahaja.

Muhammad menerima beberapa orang pengikut pada awalnya yang terdiri daripada
pelbagai golongan. Ajaran yang dibawa oleh baginda mendapat tentangan yang hebat
dalam kalangan penduduk Makkah malahan mereka dilayan dengan teruk dan zalim.
Oleh itu, Muhammad telah menghantar beberapa orang pengikutnya ke Habsyah pada
614 M sebelum baginda dan pengikutnya lain di Makkah berhijrah ke Madinah
(dahulu dikenali sebagai Yathrib) pada tahun 622 M. Peristiwa penghijrahan
Muhammad itu menandakan permulaan bagi kalendar Islam atau takwim Hijrah. Di
Madinah, Muhammad telah menyatukan semua suku kaum dibawah Piagam Madinah.
Setelah bersengketa dengan penduduk Makkah selama 8 tahun, baginda membawa
10,000 pengikutnya ke Makkah serta membukanya. Muhammad dan para pengikutnya
telah memusnahkan patung berhala yang terdapat di Makkah. Pada tahun 632 M,
beberapa bulan selepas peristiwa Haji Wida atau Haji Perpisahan, Muhammad telah
jatuh sakit lalu wafat. Ketika kematiannya, hampir seluruh Semenanjung Arab
berada di bawah naungan Islam dan bersatu dengan tatanegara Islam.

Baginda lahir dari Keturunan Quraisy (Bahasa Arab قريش). Nabi Muhammad telah
diputerakan di Makkah, pada hari Isnin, 12 Rabiulawal (20 April 571M). Ibu
baginda, iaitu Aminah binti Wahab, adalah anak perempuan kepada Wahab bin Abdul
Manaf dari keluarga Zahrah. Ayahnya, Abdullah, ialah anak kepada Abdul Muthalib.
Keturunannya bersusur galur dari Nabi Ismail, anak kepada Nabi Ibrahim kira-kira
dalam keturunan keempat puluh.

Ayahnya telah meninggal sebelum kelahiran baginda. Sementara ibunya meninggal
ketika baginda berusia kira-kira enam tahun, menjadikannya seorang anak yatim
piatu. Menurut tradisi keluarga atasan Mekah, baginda telah dipelihara oleh
seorang ibu angkat(ibu susu:-wanita yang menyusukan baginda) yang bernama
Halimahtus Sa'adiah حلمة السعديه di kampung halamannya di pergunungan selama
beberapa tahun. Dalam tahun-tahun itu, baginda telah dibawa ke Makkah untuk
mengunjungi ibunya. Setelah ibunya meninggal, baginda dijaga oleh datuknya,
Abdul Muthalib. Apabila datuknya meninggal, baginda dijaga oleh bapa saudaranya,
Abu Talib. Ketika inilah baginda sering kali membantu mengembala kambing-kambing
bapa saudaranya di sekitar Mekah dan kerap menemani bapa saudaranya dalam urusan
perdagangan ke Syam (Syria).

Dalam masa remajanya, Nabi Muhammad percaya sepenuhnya dengan keesaan Allah.
Baginda hidup dengan cara amat sederhana dan membenci sifat-sifat angkuh dan
bongkak. Baginda menyayangi orang-orang miskin, para janda dan anak-anak yatim
serta berkongsi penderitaan mereka dengan berusaha menolong mereka. Baginda juga
menghindari semua kejahatan yang menjadi amalan biasa di kalangan para belia
pada masa itu seperti berjudi, meminum minuman keras, berkelakuan kasar dan
lain-lain, sehingga beliau dikenali sebagai As Saadiq (yang benar) dan Al Amin
(yang amanah). Baginda sentiasa dipercayai sebagai orang tengah kepada dua pihak
yang bertelingkah di kampung halamannya di Mekah.

Ketika berusia kira-kira 25 tahun, ayah saudara baginda menyarankan baginda
untuk bekerja dengan kafilah (rombongan perniagaan) yang dimiliki oleh seorang
janda yang bernama Khadijah. Baginda diterima bekerja dan bertanggungjawab
terhadap pelayaran ke Syam (Syria). Baginda mengelolakan urusniaga itu dengan
penuh bijaksana dan pulang dengan keuntungan luar biasa.

Khadijah begitu tertarik dengan kejujuran dan watak peribadinya yang mendorong
beliau untuk menawarkan diri untuk mengahwini baginda. Baginda menerima
lamarannya dan perkahwinan mereka adalah bahagia. Mereka dikurniakan 6 orang
anak (2 lelaki dan 4 perempuan) tetapi kedua-dua anak lelaki mereka, Qasim dan
Abdullah meninggal semasa kecil. Manakala anak perempuan baginda ialah Ruqayyah,
Zainab, Ummu Kalsum dan Fatimah az-Zahra. Khadijah merupakan satu-satunya
isterinya sehinggalah Khadijah meninggal pada usia 64 tahun. Seorang lagi anak
baginda adalah hasil perkahwinan baginda dengan Maria al-Qibtiyyah. Putera
baginda bersama Maria bernama Ibrahim itu juga meninggal semasa kecil. Menurut
rekod Nabi Muhammad mempunyai 13 orang isteri. Isteri-isteri baginda dikenali
sebagai "Ummul Mukminin" yang bermaksud "ibu orang-orang beriman".

Muhammad SAW telah dilahirkan di tengah-tengah masyarakat jahiliyah. Ia sungguh
menyedihkan hatinya sehingga beliau kerapkali ke Gua Hira, sebuah gua bukit
dekat Makkah, yang kemudian dikenali sebgai Jabal al-Nour untuk memikirkan cara
untuk mengatasi gejala yang dihadapi masyarakatnya. Di sinilah baginda sering
berfikir dengan mendalam, memohon kepada Allah supaya memusnahkan kedurjanaan
yang kian berleluasa.

Pada suatu malam hari Isnin 21 Ramadan (bersamaan 10 Ogos 610), ketika baginda
sedang bertafakur di Gua Hira, Malaikat Jibril mendatangi Muhammad. Jibril
membangkitkannya dan menyampaikan wahyu Allah di telinganya. Baginda diminta
membaca. Baginda menjawab, "Saya tidak tahu membaca". Jibril mengulangi tiga
kali meminta Muhammad untuk membaca tetapi jawapan baginda tetap sama. Akhirnya,
Jibril berkata:

Ini merupakan wahyu pertama yang diterima oleh Muhammad. Ketika itu baginda
berusia 40 tahun setengah. Wahyu itu turun kepada baginda dari semasa ke semasa
dalam jangka masa 23 tahun. Siri wahyu ini telah diturunkan menurut panduan yang
diberikan Rasulullah dan dikumpulkan dalam buku bernama Al Mushaf yang juga
dinamakan Al-Quran (bacaan). Kebanyakkan ayat-ayatnya mempunyai erti yang jelas.
Sebahagiannya diterjemah dan dihubungkan dengan ayat-ayat yang lain.
Sebahagiannya pula diterjemah oleh Rasulullah sendiri melalui percakapannya,
tindakan dan persetujuan yang terkenal, dengan nama Sunnah. Al-Quran dan al
Sunnah digabungkan bersama untuk menjadi panduan dan cara hidup mereka yang
menyerahkan diri kepada Allah.

Apabila Rasulullah menyeru manusia ke jalan Allah, tidak ramai yang mendengar
seruannya. Kebanyakkan pengikut baginda adalah dari anggota keluarganya dan dari
golongan masyarakat bawahan, Antara mereka ialah Khadijah, Ali, Zaid dan Bilal.
Apabila baginda memperhebat kegiatan dakwahnya dengan mengumumkan secara terbuka
agama Islam yang disebarkannya, dengan itu ramai yang mengikutnya. Tetapi pada
masa, baginda menghadapi berbagai cabaran dari kalangan bangsawan dan para
pemimpin yang merasakan kedudukan mereka terancam. Mereka bangkit bersama untuk
mempertahankan agama datuk nenek mereka.

Semangat penganut Islam meningkat apabila sekumpulan kecil masyarakat yang
dihormati di Makkah menganut agama Islam. Antara mereka ialah Abu Bakar, Uthman
bin Affan, Zubair bin Al Awwam, Abdul Rahman bin Auf, Ubaidillah bin Harith, Amr
bin Nufail dan ramai lagi.

Akibat cabaran dari masyarakat jahiliyah di Mekah, sebahagian orang Islam
disiksa, dianiaya, disingkir dan dipulaukan. Baginda terpaksa bersabar dan
mencari perlindungan untuk pengikutnya. Baginda meminta Negus Raja Habsyah,
untuk membenarkan orang-orang Islam berhijrah ke negaranya. Negus mengalu-alukan
ketibaan mereka dan tidak membenarkan mereka diserah kepada penguasa di Makkah.

Di Makkah terdapat Kaabah yang telah dibina oleh Nabi Ibrahim a.s. beberapa abad
lalu sebagai pusat penyatuan umat untuk beribadat kepada Allah. Sebelumnya ia
dijadikan oleh masyarakat jahiliyah sebagai tempat sembahyang selain dari Allah.
Mereka datang dari berbagai daerah Arab, mewakili berbagai suku ternama. Ziarah
ke Kaabah dijadikan mereka sebagai sebuah pesta tahunan. Orang ramai bertemu dan
berhibur dengan kegiatan-kegiatan tradisi mereka dalam kunjungan ini. Baginda
mengambil peluang ini untuk menyebarkan Islam. Antara mereka yang tertarik
dengan seruan baginda ialah sekumpulan orang dari Yathrib. Mereka menemui
Rasulullah dan beberapa orang Islam dari Mekah di desa bernama Aqabah secara
sembunyi-sembunyi. Setelah menganut Islam, mereka bersumpah untuk melindungi
Islam, Rasulullah dan orang-orang Islam Mekah.

Mengetahui ramai masyarakat Islam merancang meninggalkan Makkah, masyarakat
jahiliyah Mekah cuba menghalang mereka. Namun kumpulan pertama telahpun berjaya
berhijrah ke Yathrib. Masyarakat jahiliyah Mekah bimbang hijrah ke Yathrib akan
memberi peluang kepada orang Islam untuk mengembangkan agama mereka ke
daerah-daerah yang lain.

Hampir dua bulan seluruh masyarakat Islam dari Makkah kecuali Rasulullah, Abu
Bakar, Ali dan beberapa orang yang daif, telah berhijrah. Masyarakat Mekah
kemudian memutuskan untuk membunuh baginda. Mereka merancang namun tidak
berjaya. Dengan berbagai taktik dan rancangan yang teratur, Rasulullah akhirnya
sampai dengan selamat ke Yathrib, yang kemudian dikenali sebagai, 'Bandar
Rasulullah'.

Di Madinah, kerajaan Islam diwujudkan di bawah pimpinan Rasulullah Umat Islam
bebas mengerjakan solat di Madinah. Musyrikin Makkah mengetahui akan perkara ini
kemudiannya melancarkan beberapa serangan ke atas Madinah tetapi kesemuanya
ditangkis dengan mudah oleh umat Islam. Satu perjanjian kemudiannya dibuat
dengan memihak kepada pihak Quraish Makkah. Walau bagaimanapun perjanjian itu
dicabuli oleh mereka dengan menyerang sekutu umat Islam. Orang Muslim pada
ketika ini menjadi semakin kuat telah membuat keputusan untuk menyerang
musyrikin Makkah memandangkan perjanjian telah dicabuli.

Perbuatan-perbuatan yang dilakukan Rasulullah dibagi menjadi dua macam. Ada yang
termasuk perbuatan-perbuatan jibiliyah, iaitu perbuatan yang dilakukan manusia
secara fitri, dan ada pula perbuatan-perbuatan selain jibiliyah.
Perbuatan-perbuatan jibiliyah, seperti berdiri, duduk, makan, minum dan lain
sebagainya, tidak ada perselisihan bahawa status perbuatan tersebut adalah mubah
(harus), baik bagi Rasulullah maupun bagi umatnya. Oleh kerana itu, perbuatan
tersebut tidak termasuk dalam kategori mandub (sunat).

Sedangkan perbuatan-perbuatan yang bukan jibiliyah, boleh jadi termasuk dalam
hal-hal yang ditetapkan khusus bagi Rasulullah, dimana tidak seorang pun
diperkenankan mengikutinya (haram); atau boleh jadi tidak termasuk dalam
perbuatan yang diperuntukkan khusus bagi beliau. Apabila perbuatan itu telah
ditetapkan khusus bagi Rasulullah, seperti dibolehkannya beliau melanjutkan
puasa pada malam hari tanpa berbuka, atau dibolehkannya menikah dengan lebih
dari empat wanita, dan lain sebagainya dari kekhususan beliau; maka dalam hal
ini kita tidak diperkenankan mengikutinya. Sebab, perbuatan-perbuatan tersebut
telah terbukti diperuntukkan khusus bagi beliau berdasarkan Ijmak Sahabat. Oleh
kerana itu tidak dibolehkan meneladani beliau dalam perbuatan-perbuatan semacam
ini.

Akan halnya dengan perbuatan beliau yang kita kenal sebagai penjelas bagi kita,
tidak ada perselisihan bahawa hal itu merupakan dalil. Dalam hal ini penjelasan
tersebut boleh berupa perkataan, seperti sabda beliau:

صَلُّوْا كَمَا رَأَيْتُمُوْنِيْ أُصَليِّ “Solatlah kalian sebagaimana kalian
melihat aku solat”

خُذُوْا عَنِّيْ مَنَاسِكَكُمْ "Laksanakan manasik hajimu berdasarkan manasikku
(apa yang telah aku kerjakan)"

Hadis ini menunjukkan bahawa perbuatan beliau merupakan penjelas, agar kita
mengikutinya. Penjelasan beliau bisa juga berupa qaraain al ahwal, yakni
qarinah/indikasi yang menerangkan bentuk perbuatan, seperti memotong pergelangan
pencuri sebagai penjelas firman Allah SWT:

Status penjelas yang terdapat dalam perbuatan Rasulullah, baik berupa ucapan
maupun indikasi yang menerangkan bentuk perbuatan, dapat mengikuti hukum apa
yang telah dijelaskan, apakah itu wajib, haram, mandub(sunat) atau mubah(harus)
sesuai dengan arah penunjukan dalil.

Dalam Surah Al-Saf ayat ke-6, disebut "احمد" yang bermaksud Yang Terpuji =
"محمد"

Terlalu banyak ayat-ayat di dalam Al-Quran berkaitan dengan Nabi Muhammad S.A.W,
tetapi Allah menyebut dengan panggilan yang lain seperti " يَا أَيُّهَا
النَّبِيُّ " ( Wahai Nabi ), "بَشِيرً" [ Pembawa khabar gembira (kepada
orang-orang yang beriman) ], "شَاهِدً" ( Saksi ), "نَذِيرٌ" [ Pemberi amaran (
kepada orang-orang yang ( ingkar ) ) ], "مُذَكِّرٌ" ( Pemberi ingatan ), "نُورٌ"
[ Cahaya ( kebenaran ) ], "خَاتَمَ النَّبِيِّينَ" ( Kesudahan Nabi-Nabi). Nabi
Muhammad S.A.W kadang-kadang dipangil dengan sebutan yang diperoleh dari
keadaan/masa ketika Baginda ditujukan: maka Baginda di panggil
"الْمُدَّثِّرُ","الْمُزَّمِّلُ" ( Yang berselimut ), dll.



https://ms.wikipedia.org/wiki/Bola_sepak

Bola sepak (tulisan Jawi : بولا سيڤق) ialah sukan sepasukan yang paling banyak
dimainkan dan ditonton di dunia, yang dimainkan oleh dua pasukan yang mana
setiap pasukan terdiri daripada 11 orang pemain. Sebelum abad ke-21, sukan ini
telah dimainkan oleh lebih daripada 250 juta orang di 200 negara, yang
menjadikannya sebagai sukan paling terkenal di dunia. Bola sepak bertujuan
menjaringkan gol sebanyak-banyaknya dengan menggunakan bola kulit ke gol lawan.
Bola sepak dilumbakan ke dalam padang yang berbentuk segi empat tepat, di atas
rumput atau rumput buatan. Badan pentadbiran dunia bola sepak ialah FIFA, atau
Persekutuan Bola Sepak Antarabangsa (bahasa Inggeris : Federation International
Football Association, bahasa Perancis : Fédération Internationale de Football
Association).

Pada awamnya, hanya penjaga gol sahaja yang dibenarkan menyentuh bola dengan
tangan di dalam wilayah golnya. Manakala, 10 pemain lainnya hanya dibenarkan
menggunakan semua bahagian badannya selain daripada tangan, biasanya dengan kaki
untuk menyepak, dada untuk mengawal, dan kepala untuk menanduk bola. Pasukan
yang menjaringkan gol lebih banyak pada akhir perlawanan ialah pemenangnya. Jika
sehingga masa berakhir masih pasukan-pasukan berakhir seri, maka boleh dilakukan
undian, pembaharuan masa ataupun tendangan penalti, bergantung kepada format
penganjuran kejohanan.

Undang-undang perlawanan pada awamnya dikemas kini setiap tahun oleh induk
pertubuhan bola sepak antarabangsa (FIFA), yang juga menganjurkan Piala Dunia
FIFA setiap empat tahun sekali.

Menurut FIFA, permainan-permainan yang mempunyai ciri-ciri bola sepak telah
wujud di negeri China sejak abad ke-3 SM. Berbagai-bagai jenis permainan bola
juga telah diperkenalkan pada Zaman Pertengahan Eropah.

Pada abad ke-19, permainan bola di sekolah-sekolah United Kingdom (yang
mempunyai cara permainan yang berlainan mengikut sekolah) menjadi lebih
terkenal. Lantaran itu, cara permainannya juga lebih teratur. Undang-undang awal
diperkenalkan bagi menyeragamkan cara permainan yang berlainan itu dan
memudahkan pemain-pemain. Persatuan Bola Sepak England (The Football
Association) telah ditubuhkan pada 1863 oleh beberapa kelab bola sepak.
Persatuan ini berjaya menggubal undang-undang formal bola sepak yang pertama di
dunia. Undang-undang ini kemudian berkembang menjadi Undang-undang Bola Sepak
hari ini.

Populariti bola sepak telah meningkat terutamanya pada abad ke-20. Kini, bola
sepak menjadi satu industri yang lumayan melalui pendapatan hak siaran
televisyen dan penjualan tiket di stadium-stadium. Permainan ini dimainkan pada
peringkat profesional di seluruh dunia. Berjuta-juta peminat biasanya pergi ke
stadium bola sepak untuk mengikuti pasukan pilihan mereka, manakala
berbilion-bilion yang lain pula melihat perlawanan bola sepak di televisyen.
Sebilangan besar pemain juga bermain bola sepak pada peringkat amatur.

Mengikut kajian yang dilakukan oleh Fédération Internationale de Football
Association (FIFA), badan pentadbir bola sepak, yang diterbitkan dalam musim
bunga 2001, lebih daripada 240 juta orang biasanya bermain bola sepak dalam
lebih daripada 200 negara di seluruh pelusuk dunia. Peraturannya yang mudah dan
memerlukan peralatan yang sedikit tidak syak lagi menolong penyebaran dan
tumbesaran dalam popularitinya.

Banyak pihak dalam dunia bola sepak membangkitkan keinginan yang sangat
memainkan peranan yang penting dalam kehidupan individu sama ada peminat,
komuniti tempatan, malah negara; oleh itu ia merupakan sukan yang sangat
terkenal di dunia. Oleh kerana itu, ia selalunya digelar sebagai Pilihan
Kenangan Dunia Lalu.

Susun atur para pemain di padang dipanggil sebagai formasi. Bagi menggambarkan
satu formasi, tiga nombor digunakan. Nombor pertama menentukan berapa banyak
pemain pertahanan digunakan, yang kedua ialah bilangan pemain tengah yang akan
digunakan dan yang ketiga ialah bilangan penyerang. Formasi yang terkenal dalam
bola sepak moden termasuklah 4-4-2, 4-3-3, 3-5-2, 3-4-3 dan 4-5-1.

Bola sepak ialah sejenis permainan yang dimainkan antara dua pasukan yang
mengandungi 11 orang pemain yang masing-masing cuba memenangi perlawanan dengan
menjaringkan lebih gol daripada pasukan lawannya. Satu gol ialah hasil hantaran
bola yang merentasi garisan gol yang terletak di antara tiang gol dan palang
gol. Bola sepak dimainkan dengan menggunakan kedua-dua belah kaki, tetapi para
pemain dibenarkan menggunakan semua bahagian badannya kecuali tangan. Penjaga
gol yang bertugas mengelakkan bola daripada merentasi garisan gol pula
dibenarkan menggunakan tangannya untuk menangkap bola di dalam kawasan penalti.

Pertandingan antarabangsa terbesar dalam arena bola sepak ialah Piala Dunia FIFA
yang dianjurkan oleh FIFA. Seperti yang diketahui, Piala Dunia FIFA diadakan
sekali setiap empat tahun dan bermula di Uruguay pada tahun 1930. Lebih daripada
200 negara berlumba-lumba di peringkat kelayakan mengikut zon sebelum dapat
melayakkan diri ke peringkat akhir. Perlawanan peringkat akhir ini biasanya
berlangsung selama empat Ahad dan kini melibatkan 32 pasukan (naik dari 24 pada
tahun 1998). Brazil telah muncul sebagai pasukan yang paling berjaya dalam Piala
Dunia FIFA dengan muncul sebagai juara sebanyak 5 kali, dengan kemenenangan
terkemudian dalam tahun 2002.

Pertandingan antarabangsa tertua dalam arena bola sepak ialah Copa América yang
dianjurkan oleh CONCACAF. Seperti yang diketahui, Copa América diadakan sekali
setiap dua tahun dan bermula di Argentina pada 1916.

Sejarah bola sepak di Malaysia bermula dengan tertubuhnya Persatuan Bola Sepak
Malaysia atau Pasukan bola sepak kebangsaan Malaysia di Kuala Lumpur pada tahun
1920 dengan pimpinan Andrew Caldecott, gabenor Hong Kong dari 1935 hingga 1937.
Sejak detik itu, aktiviti bola sepak semakin kerap digerakkan oleh FAM dan
semakin banyak rakyat yang gemar bermain bola sepak di dataran tempat Piala HMS
Malaya (kini Piala Malaysia) dianjurkan. Sebagai bentuk sokongan terhadap
kebangkitan "Bola Sepak Kebangsaan", maka Stadium Nasional Bukit Jalil akhirnya
dibangun pada tahun 1993 sehingga 1998 dan dibuka pada tahun 1998 sempena Sukan
Komanwel 1998 yang memperhebat perkembangan dunia bola sepak di Malaysia.

20 tahun selepas Andrew Caldecott meninggal dunia pada 1951, banyak pemain
pasukan bola sepak kebangsaan Malaysia yang mewakili Malaysia dalam kejohanan
antarabangsa. Mereka ialah Mokhtar Dahari (pemain terbaik di Asia, bola emas
AFC), Hassan Sani, Isa Bakar, dan James Wong.



https://ms.wikipedia.org/wiki/Abu_Ali_Al-Hussain_Ibn_Abdallah_Ibn_Sina

Abu Ali Al-Hussain Ibn Abdullah Ibn Sina, (Bahasa Arab: ابن سینا Ibn Sīnā‎),
atau dikenali sebagai Ibnu Sina atau "Avicenna" di dunia barat merupakan salah
seorang pakar sains dari Uzbekistan yang hidup antara tahun 980 - 1037 M.

Ibnu Sina dilahirkan pada tahun 370 Hijrah bersamaan dengan 980 M. Pengajian
peringkat awalnya bermula di Bukhara dalam bidang bahasa dan sastera. Selain
itu, beliau turut mempelajari ilmu-ilmu lain seperti geometri, logik, matematik,
sains, fiqh, dan perubatan.

Ibnu Sina mula menjadi terkenal selepas berjaya menyembuhkan penyakit Putera Nub
Ibn Nas al-Samani yang gagal diubati oleh doktor yang lain. Kehebatan dan
kepakaran dalam bidang perubatan tiada tolok bandingnya sehingga beliau
diberikan gelaran al-Syeikh al-Rais (Mahaguru Pertama).

Kemasyhurannya melangkaui wilayah dan negara Islam. Bukunya Al Qanun fi al-Tibb
("Kanun") telah diterbitkan di Rom pada tahun 1593 sebelum dialihbahasakan ke
dalam bahasa Inggeris dengan judul Precepts of Medicine. Dalam jangka masa tidak
sampai 100 tahun, buku itu telah dicetak ke dalam 15 buah bahasa. Pada abad
ke-17, buku tersebut telah dijadikan sebagai bahan rujukan asas
diuniversiti-universiti Itali dan Perancis. Malahan sehingga abad ke-19, bukunya
masih diulang cetak dan digunakan oleh para pelajar perubatan.

Ibnu Sina juga telah menghasilkan sebuah buku yang diberi judul al-Adwiyat
al-Qalbiyyah ("The Remedies of the Heart") yang mengandungi sajak-sajak
perubatan. Dalam buku itu, beliau telah menceritakan dan menghuraikan 760 jenis
penyakit bersama dengan cara untuk mengubatinya. Hasil tulisan Ibnu Sina
sebenarnya tidak terbatas kepada ilmu perubatan sahaja, tetapi turut merangkumi
bidang dan ilmu lain seperti metafizik, muzik, astronomi, philologi (ilmu
bahasa), syair, prosa, dan agama. Ini dapat diperhatikan dalam sebuah lagi kitab
agung beliau berjudul Kitab al-Syifa (Bahasa Arab: کتاب الشفاء) yang memuatkan
penulisan berkaitan sains dan falsafah.

Penguasaannya dalam pelbagai bidang ilmu itu telah menjadikannya seorang tokoh
sarjana yang serba boleh. Beliau tidak sekadar menguasainya tetapi berjaya
mencapai tahap kemuncak (zenith) iaitu puncak kecemerlangan tertinggi dalam
bidang yang diceburinya.

Di samping menjadi puncak dalam bidang perubatan, Ibnu Sina juga menduduki
kedudukan yang tinggi dalam bidang ilmu logik (mantik) sehingga digelar "Guru
Ketiga" dibelakang Aristotle dan al-Farabi. Dalam bidang penulisan, Ibnu Sina
telah menghasilkan ratusan karya termasuk kumpulan risalah yang mengandungi
hasil sastera kreatif.

Perkara yang lebih menakjubkan pada Ibnu Sina ialah beliau juga merupakan
seorang ahli falsafah yang terkenal. Beliau pernah menulis sebuah buku berjudul
al-Najah yang membicarakan persoalan falsafah. Pemikiran falsafah Ibnu Sina
banyak dipengaruhi oleh aliran falsafah al-Farabi yang telah menghidupkan
pemikiran Aristotle. Oleh sebab itu, pandangan perubatan Ibnu Sina turut
dipengaruhi oleh asas dan teori perubatan Yunani khususnya Hippocrates.

Perubatan Yunani berasaskan teori empat unsur yang dinamakan humor iaitu darah,
lendir (phlegm), hempedu kuning (yellow bile), dan hempedu hitam (black bile).
Menurut teori ini, kesihatan seseorang mempunyai hubungan dengan campuran
keempat-empat unsur tersebut. Keempat-empat unsur itu harus berada pada kadar
yang seimbang dan apabila keseimbangan ini diganggu maka seseorang akan mendapat
penyakit.

Ibnu Sina percaya bahawa setiap tubuh manusia terdiri daripada empat unsur iaitu
tanah, air, api dan angin. Keempat-empat unsur ini memberikan sifat lembap,
sejuk, panas, dan kering serta sentiasa bergantung kepada unsur lain yang
terdapat dalam alam ini. Ibnu Sina percaya bahawa wujud ketahanan semula jadi
dalam tubuh manusia untuk melawan penyakit. Jadi, selain keseimbangan
unsur-unsur yang dinyatakan itu, manusia juga memerlukan ketahanan yang kuat
dalam tubuh bagi mengekalkan kesihatan dan proses penyembuhan.

Pengaruh pemikiran Yunani bukan sahaja dapat dilihat dalam pandangan Ibnu Sina
mengenai kesihatan dan perubatan, tetapi juga bidang falsafah. Ibnu Sina
berpendapat bahawa matematik boleh digunakan untuk mengenal Tuhan. Pandangan
seumpama itu pernah dikemukakan oleh ahli falsafah Yunani seperti Pythagoras
untuk menghuraikan mengenai sesuatu kejadian. Bagi Pythagoras, sesuatu barangan
mempunyai angka-angka dan angka itu berkuasa di alam ini. Berdasarkan pandangan
itu, maka Imam al-Ghazali telah menyifatkan fahaman Ibnu Sina sebagai sesat dan
lebih merosakkan daripada kepercayaan Yahudi dan Nasrani.

Sebenarnya, Ibnu Sina tidak pernah menolak kekuasaan Tuhan. Dalam buku An-Najah,
Ibnu Sina telah menyatakan bahawa pencipta yang dinamakan sebagai "Wajib
al-Wujud" ialah satu. Dia tidak berbentuk dan tidak boleh dibahagikan dengan
apa-apa cara sekalipun. Menurut Ibnu Sina, segala yang wujud (mumkin al-wujud)
terbit daripada "Wajib al-Wujud" yang tidak ada permulaan.

Pemikiran falsafah dan konsep ketuhanannya telah ditulis oleh Ibnu Sina dalam
bab Himah Ilahiyyah dalam fasal "Tentang adanya susunan akal dan nufus langit
dan jirim atasan".

Pemikiran Ibnu Sina ini telah mencetuskan kontroversi dan telah disifatkan
sebagai satu percubaan untuk membahaskan zat Allah. Al-Ghazali telah menulis
sebuah buku yang berjudul Tahafat al'Falasifah ("Tidak Ada Kesinambungan Dalam
Pemikiran Ahli Falsafah") untuk membahaskan pemikiran Ibnu Sina dan al-Farabi.

Antara percanggahan yang diutarakan oleh al-Ghazali ialah penyangkalan terhadap
kepercayaan dalam keabadian planet bumi, penyangkalan terhadap penafian Ibnu
Sina dan al-Farabi mengenai pembangkitan jasad manusia dengan perasaan
kebahagiaan dan kesengsaraan di syurga atau neraka.

Walau apa pun pandangan yang dikemukakan, sumbangan Ibnu Sina dalam perkembangan
falsafah Islam tidak mungkin dapat dinafikan. Bahkan beliau boleh dianggap
sebagai orang yang bertanggungjawab menyusun ilmu falsafah dan sains dalam
Islam. Sesungguhnya, Ibnu Sina tidak sahaja unggul dalam bidang perubatan tetapi
kehebatan dalam bidang falsafah mengatasi gurunya sendiri iaitu Abu Al-Nasr
Al-Farabi (al-Farabi). Lihat Senarai Saintis Islam



https://ms.wikipedia.org/wiki/Solat_Sunat_Hari_Raya

Solat Sunat Hari Raya merupakan solat sunat yang didirikan secara bersendirian
atau secara berjemaah (biasanya di masjid) pada awal pagi Hari Raya Aidilfitri
dan Hari Raya Aidiladha. Solat Hari Raya Aidil Fitri dan Aidil Adha hukumnya
adalah sunat muakkad yang mana sangat-sangat dianjurkan kerana Rasulullah s.a.w.
tetap dengan Solat Hari Raya

Pada kebiasaannya solat sunat Aidilfitri dilewatkan sedikit berbanding solat
sunat Aidiladha. Hikmahnya dilewatkan sedikit solat sunat Aidilfitri adalah bagi
membenarkan peluang bagi mereka yang belum membayar zakat menunaikan kewajipan
mereka dan disunatkan makan dahulu sebelum pergi ke masjid. Berlainan pula,
solat sunat Aidiladha digalakkan diawalkan waktunya bagi memberi lebih banyak
masa untuk penyembelihan korban.

Solat Sunat Hari Raya mengandungi takbir tujuh kali pada rakaat pertama, dan
takbir lima kali pada rakat kedua, yang mana dibaca tasbih diantara
takbir-takbir tersebut. Dan apabila selesai takbir dan tasbih, barulah
diteruskan solat seperti biasa.



https://ms.wikipedia.org/wiki/Zubir_Said

Zubir Said B.B.M. (lahir di Fort de Kock (sekarang kota Bukittinggi, Sumatera
Barat), Hindia Timur Belanda, 22 Julai 1907 – meninggal di Singapura, 16
November 1987 pada umur 80 tahun) adalah seorang penggubah muzik untuk filem dan
juga pencipta lagu kebangsaan Singapura, "Majulah Singapura". Beliau dipercayai
telah menggubah lebih kurang 1,500 buah lagu.

Karya Zubir telah dipandang sebagai lagu Melayu yang sebenarnya kerana
lagu-lagunya berkaitan dengan sejarah dan nilai-nilai Melayu dan, bersama-sama
orang Minang sezamannnya, membangkitkan semangat kebangsaan pada tahun 1950-an.
Selain Majulah Singapura, Zubir menggubah lagu patriotik Semoga Bahagia yang
dijadikan lagu tema Hari Kanak-Kanak Singapura. Ia menerima sejumlah penghargaan
sehingga akhir hayatnya dan secara anumerta atas sumbangan beliau dalam bidang
muzik dan kebudayaan Melayu di Singapura.

Zubir Said dilahirkan pada 22 Julai 1907 di Fort de Kock di kawasan tanah tinggi
Minangkabau dari Sumatera Barat, Indonesia. Mempunyai adik-beradik seramai 8
orang, beliau merupakan anak sulung. Ibunya meninggal dunia ketika Zubir berusia
7 tahun. Pada usia muda, beliau telah menuntut di sebuah sekolah Belanda di
sana. Namun beliau tidak menunjukkan minat dalam bidang akademik.

Kerjaya muziknya bermula apabila dia belajar bermain flute dan kemudiannya gitar
dan dram. Dia kemudian berhijrah ke Singapura untuk bermain muzik, dan terdedah
kepada banyak jenis muzik di Singapura.

Pak Zubir Said mendirikan rumah tangga dengan Tarminah Kario Wikromo seorang
penyanyi keroncong yang terkenal.

Pada tahun 1928 pada usia 21 tahun, Zubir pergi ke Singapura untuk menyara hidup
sebagai seorang ahli muzik, mengambil cadangan rakan pelaut yang menyifatkan
pulau itu sebagai tempat "lampu bergemerlapan, kopi susu dan mentega". Ini
dilakukan dalam menghadapi bantahan dari kampung penghulu bapanya, Mohamad Said
bin Sanang, yang percaya muzik untuk menentang agama. Pekerjaan pertama Zubir
adalah sebagai seorang ahli muzik dengan City Opera, bangsawan atau rombongan
opera Melayu. Beliau menjadi pengiring rombongan kugiran ini. Selepas itu, pada
tahun 1936, beliau menyertai syarikat rakaman His Master's Voice. Zubir pergi ke
Jawa untuk berkahwin Tarminah Kario Wikromo, seorang penyanyi keroncong, pada
tahun 1938; mereka kembali ke kampung Zubir, Bukittinggi pada tahun 1941 sejurus
sebelum meletusnya Perang Dunia II. Berbalik ke Singapura pada tahun 1947, Zubir
bekerja sebagai jurugambar sambilan dengan akhbar Utusan Melayu semasa mengarang
dan persembahan muzik dan lagu-lagu. Pada tahun 1949 beliau memegang jawatan
orkestra konduktor di Malay Film Productions Ltd. milik Shaw Brothers, dan pada
tahun 1952 beliau menyertai Cathay-Keris Film Productions sebagai penggubah skor
dan penulis lagu untuk filem-filem Melayu syarikat, termasuk filem Sumpah
Pontianak (1958) dan filem Chuchu Datuk Merah (1963). Pada tahun 1957, beliau
menerima pengiktirafan awam pertamanya apabila lagu-lagu beliau telah
dipersembahkan di Panggung Victoria.

Singapura, maka tanah jajahan British, telah dianugerahkan status bandar oleh
piagam diraja dari Raja George VI pada tahun 1951. Pada tahun 1958, Majlis
Bandaraya Singapura mendekati Zubir untuk mengarang lagu untuk bandar untuk
bertajuk "Majulah Singapura", yang motto untuk dipamerkan di Teater Victoria
selepas pengubahsuaiannya. Lagu Zubir ini, "Majulah Singapura", pertama kali
dipersembahkan oleh Dewan Ensembel Singapura semasa acara kemuncak majlis
konsert diadakan di Panggung Victoria pada 6 September 1958 untuk meraikan
pembukaan rasminya. Apabila Singapura mencapai pemerintahan sendiri pada tahun
1959, Kerajaan merasakan bahawa lagu kebangsaan yang diperlukan untuk menyatukan
kaum di Singapura. Ia memutuskan bahawa lagu Majlis Bandaraya berkenaan, yang
sudah popular, akan berkhidmat tujuan ini. Selepas beberapa semakan telah dibuat
untuk lagu itu, ia telah diterima pakai oleh Dewan Undangan Negeri pada 11
November 1959, dan pada 30 November, Jata Negeri Singapura dan Bendera dan Lagu
Ordinan Negara 1959 telah diluluskan. Statut ini dikawal selia penggunaan dan
paparan Jata Negeri dan Negara Bendera dan persembahan lagu kebangsaan. "Majulah
Singapura" telah disampaikan kepada negara pada 3 Disember pada majlis
pelancaran "Minggu Kesetiaan", menggantikan lagu penjajah "God Save the Queen".
Selepas kemerdekaan penuh Singapura dari Malaysia pada 9 Ogos 1965, "Majulah
Singapura" secara rasmi diterima sebagai lagu kebangsaan republik itu. Dalam
oral wawancara sejarah tahun 1984, untuk kesimpulan falsafah semasa mengarang
lagu kebangsaan, Zubir menamakan pepatah Melayu "Di mana bumi dipijak, di situ
langit dijunjung"

Pada tahun 1962, lagu Zubir untuk filem Dang Anom memenangi anugerah di Festival
Filem Asia Kesembilan dalam Seoul, Korea Selatan. Dia terus bekerja untuk
Cathay-Keris Film Productions sehingga beliau bersara pada tahun 1964, mengarang
banyak lagu-lagu untuk filem-filem Melayu.

Beliau juga memberi pelajaran muzik, dan sering mempunyai artis muzik lain
melawat dia bercakap tentang muzik dan meminta nasihat. anak ketiga dan bongsu
Puan Sri Dr. Rohana Zubir, pensyarah yang telah bersara dengan Universiti
Malaya, teringat bagaimana rumah keluarga di Singapura sentiasa dipenuhi dengan
muzik. Dia tengah-tengah perbualan, sangat bersemangat dan bersedia untuk
berkongsi mutiara kebijaksanaan supaya orang lain boleh mendapat manfaat
daripada kerjanya. kemurahan hati ini diperluaskan ke kawasan lain dalam
hidupnya. Beliau telah membantu keluarganya sendiri di Sumatera dan keluarga di
Singapura beliau telah "pakai", menghantar mereka ubat-ubatan dan lain-lain
dengan apa yang sedikit dia mampu, walaupun keluarganya sendiri tidak baik mati
pada masa itu.

Zubir berkata, beliau tidak pernah didorong oleh wang. Beliau percaya bahawa
wang adalah penting untuk terus hidup dan untuk menjaga keluarga, dan bahawa
wang yang diperolehi daripada memberi pelajaran muzik dan kandungannya untuk
dunia filem itu sudah cukup. Beliau bernilai jujur dan ikhlas dalam kerjanya dan
mementingkan kesucian dan keaslian, sama ada dalam muzik, lirik atau gaya
nyanyian. Dia berhenti mengarang lagu-lagu untuk syarikat filem itu ketika dia
kecewa tentang keputusan pihak pengurusan untuk mengurangkan kos pengeluaran
dengan meminjam muzik yang sedia ada yang akan digunakan untuk dubbing ke bidang
muzik latar belakang beberapa filem.

Zubir meninggal dunia pada usia 80 pada 16 November 1987 di Joo Chiat Place di
Singapura, meninggalkan empat orang anak perempuan dan seorang anak lelaki.
Walaupun legasi beliau, Zubir meninggalkan hanya S$20,000 kepada namanya dan
keluarga yang tidak mempunyai rumah untuk memanggil sendiri. Pada tahun 1990,
hidup dan semangat Zubir sebagai pemuzik telah didokumentasikan dalam buku
bertajuk Zubir Said: Lagunya, dan pada tahun 2004 patung gangsa berkaca mata
Zubir S$20,000 telah dipasang dalam Galeri 6 Pusat Warisan Melayu yang memberi
penghormatan kepada ikon dalam seni dan budaya Melayu.

Sebagai mengiktiraf sumbangan beliau kepada Negeri, Zubir telah dianugerahkan
Sijil Kemuliaan pada 16 Mac 1963 dan Bintang Bakti Masyarakat pada tahun yang
sama. Pada tahun 1971, beliau menerima anugerah Jasawan Seni dari lapan
organisasi budaya Melayu, dan Anugerah Kebudayaan dan Komunikasi Asean pada
tahun 1987. Beliau juga menerima Sijil Kepujian dari Kesatuan Pekerja Awam
Amalgamated (AUPE) untuk mengarang lagu AUPE. Pada tahun 1995, Zubir selepas
kematian diberikan Anugerah Pencapaian Sepanjang Hayat oleh Composers and
Authors Society of Singapore (COMPASS).

Pada 8 Mei 2009, Pemangku Menteri Penerangan, Perhubungan dan Kesenian,
Laksamana Muda (NS) Lui Tuck Yew, mengumumkan bahawa alamat kampus tetap bagi
Pusat Pengajian Seni (Sota) berhampiran The Cathay akan 1 Zubir Said Drive ,
sebagai penghormatan kepada komposer.

Pada tahun 1956, beliau juga mengemukakan tiga komposisi lagu ke Malaya -
kemudian Malaysia - Kerajaan untuk pertimbangan untuk lagu kebangsaan mereka.
Walau bagaimanapun, lagu yang berbeza, "Negaraku", telah dipilih pada akhirnya.

Zubir dianggarkan telah menulis kira-kira 1,500 lagu, termasuk yang ditulis
untuk filem Melayu Cathay-Keris Film Productions pada 1950-an dan 1960-an.
Kurang daripada 10% daripada lagu-lagu ini telah dirakamkan. Pada 22 Ogos 2007,
keluarga Zubir menandatangani perjanjian dengan Universal Music di Malaysia bagi
kedua untuk menguruskan karya-karya beliau. Hakcipta dalam lagu-lagu yang kekal
dengan keluarganya. Idea untuk berbuat demikian datang selepas anak perempuannya
Dr. Rohana bertemu Sandy Monteiro, Naib Presiden Kanan (Asean) daripada
Universal Music Publishing Group pada tahun 2005 melalui isteri Monteiro, yang
seorang kawan yang baik Dr. Rohana dilaporkan berkata: ". Ia adalah masa untuk
menyerahkan lagu untuk memulihkan mereka dua dekad selepas pemergian ayahku Saya
berharap untuk memastikan bahawa lagu-lagu beliau terus hidup dalam hati artis
muda di Malaysia."

Kerjaya muziknya bermula dengan kumpulan bangsawan, City Opera sehingga menjadi
ketua pancaragam. Pada 1938, beliau menikahi penyanyi terkenal, Tarminah Kario
Wikromo. Beliau mekar dalam zaman industri filem Melayu selaku ketua orkestra
Studio Malay Film Productions dan Cathay Kris. Karyanya menjangkau seribu lagu,
khususnya irama rakyat dan asli, termasuk Sayang Disayang.

Sumbangan besarnya meliputi lagu kebangsaan, Majulah Singapura dan lagu
patriotik Semoga Bahagia, lagu tema Hari Kanak-Kanak dan Pesta Belia Singapura.
Pak Zubir dianggap tokoh ulung muzik Melayu dan guru kepada para pemuzik
termasyhur termasuk seniman agung P. Ramlee.



https://ms.wikipedia.org/wiki/Muzium_Negara_Malaysia

Muzium Negara merupakan salah sebuah bangunan yang unik di Malaysia. Muzium
Negara merupakan sebuah muzium yang terletak di Jalan Damansara, Kuala Lumpur,
Malaysia. Muzium ini terletak berhampiran dengan Taman Tasik Perdana. Muzium
Negara ini mempunyai reka bentuk seakan-akan Rumah Gadang, iaitu salah satu reka
bentuk rumah Minangkabau. Namun, ia juga mempunyai ciri-ciri seperti bangunan
Istana Melayu tradisional di negeri Terengganu dan digabungkan dengan citarasa
yang moden. Muzium Negara telah dibuka secara rasmi pada 31 Ogos 1963.

Rekabentuk yang tersergam indah ini dipilih sendiri oleh Y. T. M. Tunku Abdul
Rahman Putra Al-Haj, Bapa Kemerdekaan dan Perdana Menteri pertama Malaysia. Di
bahagian hadapan bangunan ini terdapat hiasan mural yang diperbuat daripada
mozek yang besar.

Muzium ini telah memuatkan banyak barangan bersejarah mengenai Malaysia. Di
dalamnya terdapat banyak galeri yang mempamerkan cara kehidupan orang-orang di
Malaysia. Antaranya termasuklah orang Melayu bangsawan, kebudayaan Cina dan
India, barang-barang seni, tembikar, kegiatan ekonomi, flora dan fauna di
Malaysia dan sebagainya.

Muzium Negara telah ditubuhkan di atas tapak bekas Muzium Selangor. Ia dibina
oleh kerajaan British dan Selangor pada tahun 1898 berikutan pembentukan
Persekutuan Tanah Melayu pada tahun 1896. Pada 10 Mac 1945, semasa Perang Dunia
II, sayap kanan muzium telah dibom dan dimusnahkan oleh pengebom Amerika B-29,
dari Tentera Bersekutu. Koleksi muzium kemudian berpindah ke Muzium Negeri Perak
di Taiping.

Selepas Perang Dunia II, sayap kiri Muzium Selangor itu masih digunakan sebagai
tapak sejarah. Di ambang kemerdekaan Persekutuan Tanah Melayu, Perdana Menteri
Tunku Abdul Rahman mendapat idea untuk membina sebuah muzium untuk menempatkan
khazanah sejarah dan budaya negara serta spesimen flora dan fauna. Struktur
muzium lama telah siap dirobohkan untuk memberi laluan kepada sebuah muzium
baru.

Pembinaan bermula pada tahun 1959 dan telah siap pada tahun 1963. Muzium Negara
telah dibuka secara rasmi pada 31 Ogos 1963 oleh Tuanku Syed Putra ibni Almarhum
Syed Hassan Jamalullail, Yang di-Pertuan Agong ke-3.

Reka bentuk muzium oleh arkitek Ho Kok Hoe telah diilhamkan oleh seni bina
istana diraja Melayu dan seni bina vernakular Melayu. reka bentuk yang
diperbadankan keperluan untuk ruang pameran dan aktiviti. Mural mozek besar yang
mengandungi pintu masuk menggambarkan sejarah dan budaya negara ini. Lantai
bahagian tengah bangunan utama dihiasi dengan jubin khas yang adalah hadiah
daripada kerajaan Pakistan. Di samping itu, UNESCO memudahkan perundingan oleh
pakar-pakar muzium dari muzium lain di seluruh dunia.

Paparan dan pameran dalam fokus muzium sejarah tempatan, budaya dan tradisi,
seni dan kraf, aktiviti ekonomi, flora dan fauna tempatan, senjata dan mata
wang.

Muzium ini menempatkan pelbagai galeri, masing-masing dengan tema tersendiri.
Tingkat bawah mempamerkan sejarah geografi dan semulajadi Semenanjung Tanah
Melayu bermula dengan Zaman Batu, Zaman Gangsa dan Zaman Besi, kerajaan-kerajaan
Hindu-Buddha dengan kesultanan Islam Melaka. Purba negeri-negeri Melayu
Hindu-Buddha Gangga Negara, Srivijaya dan Majapahit dirujuk. Antara koleksi
adalah patung batu makara, Avalokiteshvara gangsa Bidor, model kuil Lembah
Bujang di Kedah, dan juga memaparkan warisan purba rantau ini seperti Yawan
Borobudur dan kapal Majapahit. Pameran ini meneruskan Kesultanan Islam Melaka
kemudian dan beberapa negeri di Malaysia. Paparan menunjukkan pentingnya
kesultanan Melaka untuk identiti kebangsaan Malaysia. Lantai kedua didedikasikan
kepada sejarah penjajahan yang membawa sepanjang jalan ke Kemerdekaan. Terdapat
salinan penutup kepala diraja raja-raja Melayu.

Muzium memberi penekanan yang kuat terhadap Dunia Melayu, dan bahagian yang
besar dikhaskan untuk penubuhan Pertubuhan Kebangsaan Melayu Bersatu (UMNO),
salah satu daripada pihak-pihak Barisan Nasional. Menariknya, beberapa jika pada
semua adalah apa-apa sebutan diperbuat daripada penglibatan Persatuan Cina
Malaya (MCA) dan Kongres India Malaya (MIC), yang 3 pihak bekerja bersama-sama
untuk mencapai kemerdekaan Tanah Melayu pada 31 Ogos 1957.

Satu lagi tarikan Muzium adalah istana lama kayu Terengganu asal bersaiz
dikenali sebagai Istana Satu. Ia telah didirikan oleh Sultan Zainal Abidin III,
Sultan Terengganu pada tahun 1884 di perkarangan Kota Istana Maziah, Kuala
Terengganu. Bangunan ini adalah seni bina tradisional Melayu Terengganu, dalam
bentuk yang dipanggil "Rumah Tiang Dua Belas". Kayu yang digunakan ialah cengal.
Istana Satu telah didirikan di perkarangan Muzium Negara pada April 1974.

Selain aktiviti pelancongan-panduan, SMM aktif dalam mempromosikan warisan
budaya dan sejarah Malaysia di sekolah-sekolah dan menganjurkan lawatan untuk
ahli-ahli untuk tempat di sekitar Kuala Lumpur dan Malaysia, seperti lawatan ke
Kuala Kangsar dan Georgetown, Santuari Gajah Kuala Gandah, Royal Selangor
Setapak dan menyambut Hari Moyang di kampung Meri Orang Asli HMA di Pulau Carey.
Kumpulan itu juga menganjurkan ceramah dan kelas untuk ahli-ahli dan orang awam
untuk selamat pengawal serta memperkenalkan warisan budaya dan sejarah yang kaya
di negara ini.

Pada 6 Februari 1969, dalam sidang Parlimen, Tuan Haji Abdul Razak bin Haji
Hussin telah membangkitkan perkara mengenai patung penjajah yang terletak di
belakang Muzium Negara.[perlu rujukan] Patung peringatan penjajah ini sepatutnya
dialihkan ke tempat lain yang lebih sesuai. Patung Frank Swettenham itu akhirnya
telah dipindahkan dari bangunan Kerajaan Negeri Selangor. Selain itu, beliau
juga pernah mencadangkan Muzium Negara ini digabungkan dengan Muzium Angkatan
Tentera.



https://ms.wikipedia.org/wiki/Muhammad_al-Fatih

Muhammad II (Arab: محمد الثانى) juga dikenali dengan Muhammad al-Fatih iaitu
daripada kata terbitan "al-fath" (الفاتح) seperti Surah al Fatihah beerti surah
pembukaan atau "Pembuka yang besar" yang dilahirkan pada 29 Mac 1432 di Edirne
dan meninggal dunia pada 3 Mei 1481 di Hünkârcayırı, berdekatan Gebze. Baginda
adalah Sultan yang memerintah Empayar Uthmaniyyah dalam masa singkat iaitu dari
tahun 1444 ke 1446 dan kemudian dari tahun 1451 ke 1481. Baginda menakluk
Constantinople pada umur 21 tahun yang membawa kepada kehancuran Empayar
Byzantine.

Muhammad II dilahirkan di Edirne yang pada masa itu ibu kota kerajaan
Uthmaniyyah pada 29 Mac 1432. Bapanya adalah Sultan Murad II (1404–51) ibunya
Huma Hatun, anak perempuan Abd'Allah dari Hum.

Muhammad al-Fatih merupakan seorang sultan yang mementingkan kekuatan dalaman
dan luaran para tenteranya. Mempunyai kepakaran dalam bidang ketenteraan, sains,
matematik dan menguasai enam bahasa (bahasa Turki, Greek, Hebrew, Arab, Parsi
dan Latin) pada ketika berumur 21 tahun. Seorang pemimpin yang hebat, warak dan
tawaduk selepas Sultan Salahuddin Al-Ayubbi (pahlawan Islam dalam Perang Salib)
dan Sultan Saifuddin Muzaffar Al-Qutuz (pahlawan Islam dalam peperangan di Ain
Jalut menentang tentera Mongol). Malah sifat-sifat baginda dan tenteranya telah
diisyaratkan oleh Rasulullah S.A.W:

Kejayaan baginda dalam menewaskan tentera salib menyebabkan ramai kawan dan
lawan kagum dengan kepimpinan beliau serta taktik & strategi peperangannya yang
dikatakan mendahului pada zamannya dan juga kaedah pemilihan tenteranya. Baginda
merupakan anak didik Syeikh Syamsuddin yang mana merupakan keturunan Abu Bakar
As-Siddiq.

Antara sumbangan baginda adalah menakluk Constantinople yang juga menyebabkan
berakhirnya Empayar Byzantine. Baginda jugalah yang menukar nama Constantinople
kepada Islambol (Islam keseluruhannya). Kini nama tersebut telah ditukar oleh
Mustafa Kamal Ataturk kepada Istanbul. Di atas jasanya, Masjid Al Fatih telah
dibina bersebelahan makamnya.

Diceritakan bahawa para tentera Sultan Muhammad Al Fatih tidak pernah
meninggalkan solat wajib sejak baligh & separuh dari mereka tidak pernah
meninggalkan solat rawatib sejak baligh. Hanya Sultan Muhammad Al Fatih sajalah
yang tidak pernah meninggalkan solat wajib, tahajud & rawatib sejak baligh
hinggalah ke saat baginda meninggal dunia.



https://ms.wikipedia.org/wiki/Jep_Sepahtu

Mohd Nadzri Bin Zainal Abidin atau lebih dikenali sebagai Jep Sepahtu, merupakan
seorang pelawak, pelakon dan pengacara tersohor di Malaysia. Beliau seorang
pelawak yang aktif dalam bidang seni bersama dua orang iaitu Rahim dan Shuib
bergabung bawah satu kumpulan yang diberi nama Sepahtu.

Beliau ialah bekas anggota Kumpulan Sepah yang menjuarai Raja Lawak 3 dan
Maharaja Lawak 2011. Selepas mereka bertiga berpisah, Jep menubuhkan kumpulan
Sepahtu yang hanya dianggotai Shuib, juga bekas anggota Kumpulan Sepah.

Jep Sepahtu juga ialah pemenang bagi sebuah rancangan improvisasi Super Spontan
2013 dan pernah menewaskan pelawak popular yang lain dalam usahanya memenangi
Artis Lawak Lelaki Paling Popular di Anugerah Lawak Warna yang dibuat julung
kalinya oleh Astro untuk mengiktiraf dan menghargai usaha pelawak negara.

Beberapa hari selepas itu, Jep terus disunting oleh pihak M7 sebagai duta baru
produk itu. Beliau juga merupakan pemain pasukan Super Lawak FC.

Beliau merupakan anak ke-4 daripada 7 beradik. Beliau ialah anak jati Johor
Darul Takzim. Pada 25 February 2017, beliau telah selamat mendirikan rumah
tangga bersama pelakon wanita, Sari Yanti.



https://ms.wikipedia.org/wiki/Siti_Nurhaliza_binti_Tarudin

Siti Nurhaliza binti Tarudin (Gelaran penuh: Datin Sri Dato' Siti Nurhaliza
binti Tarudin DIMP, JSM, SAP, PMP, AAP Jawi: سيتي نورهاليزا بنت تارودين ; IPA:
[ˈsiti nʊrhaˈliza ˈbinti taˈrudɪn]; lahir 11 Januari 1979) atau lebih dikenali
sebagai Siti Nurhaliza ([ˈsiti nʊrhaˈliza])[Nota 1] merupakan seorang penyanyi,
penulis lagu, penerbit rakaman, pengacara televisyen dan ahli perniagaan
terkenal di Malaysia. Beliau memulakan kerjayanya di industri muzik Malaysia
pada usia 16 tahun selepas memenangi pertandingan nyanyian Bintang HMI anjuran
Radio Televisyen Malaysia (RTM) pada 1 April 1995 di mana beliau menerima
tawaran kontrak rakaman daripada empat syarikat rakaman antarabangsa sebelum
dilamar oleh Suria Records. Single sulungnya, "Jerat Percintaan" telah memenangi
Anugerah Juara Lagu ke-11 dan dua anugerah lagi untuk Persembahan Terbaik dan
Lagu Balada Terbaik. Album pertamanya sendiri, sehingga 2005, ia telah terjual
sebanyak 800, 000 unit di Malaysia sahaja.

Sepanjang kerjaya beliau dalam dunia hiburan, beliau telah memenangi pelbagai
anugerah dari dalam dan juga luar negara. Beliau juga telah digelar sebagai
Voice of Asia selepas memenangi Grand Prix Champion pada pertandingan nyanyian
Voice of Asia di Almaty, Kazakhstan pada tahun 2002. Beberapa tahun sebelumnya,
beliau telah memenangi beberapa pertandingan nyanyian antarabangsa, antaranya
Anugerah Emas Pertandingan Penyanyi Baru Asia di Shanghai Asia Music Festival,
yang di adakan di Shanghai, China pada tahun 1999, dan Anugerah Persembahan
Vokal Terbaik Wanita serta Pemenang Pop/Top 40 Kategori Lagu International di
South Pacific International Song and Singing Competition 1999 yang diadakan di
Gold Coast, Queensland, Australia, pada tahun yang sama.

Sehingga kini beliau telah memenangi lebih 250 anugerah dan penghargaan dari
dalam dan luar negara. Antara anugerah yang dimenanginya termasuklah 42 Anugerah
Industri Muzik, 23 Anugerah Bintang Popular, 26 Anugerah Planet Muzik, 18
Anugerah Juara Lagu, 4 Anugerah MTV Asia, 3 World Music Awards, 2 Anugerah Musik
Indonesia, 2 Singapore Music Awards dan pemegang 2 rekod di dalam Malaysia Book
of Records. Di dalam kerjayanya, Siti telah merakamkan dan menyanyikan lagu
dalam pelbagai bahasa, termasuk bahasa Melayu, Inggeris, bahasa Indonesia, basa
Jawa, Mandarin, Hindi, Arab dan Jepun.

Berbekalkan dengan 16 album studio, 2 album duet, 8 album konsert, 11 album
kompilasi dan telah merakam lebih 250 lagu dan single, jualan album beliau kini
dianggarkan telah terjual sekitar 5 juta unit. Beliau kini merupakan antara
artis yang berpengaruh di Kepulauan Melayu dan rantau Nusantara, apabila beliau
telah diundi sebanyak 10 kali berturut-turut untuk kategori Artis Serantau
Paling Popular, mengalahkan artis-artis lain dari Malaysia, Singapura, dan
Indonesia di Anugerah Planet Muzik bermula pada tahun 2001 sehingga 2011. Kini,
beliau telah tersenarai sebagai salah seorang artis yang paling berpengaruh,
paling banyak memenangi anugerah dan paling terkaya serta banyak menerbitkan
single. Beliau merupakan salah seorang artis Malaysia paling laris, untuk 2000,
jualan album beliau sahaja menyumbang kepada 10 peratus jumlah jualan album
Malaysia. Sehingga kini, beliau telah menjual lebih daripada 4.9 juta dalam
jualan rakaman.

Pada tahun 1998, beliau telah dipilih di kalangan artis Malaysia untuk
mengadakan persembahan semasa majlis penutup Sukan Komanwel 1998 di hadapan Ratu
Elizabeth II dan konsort beliau, Putera Philip, Duke Edinburgh dan dikalangan
ahli delegasi dan pegawai daripada 70 negara-negara termasuk mereka yang
daripada Negara-negara Komanwel. Pada tahun 2005, beliau menjadi artis pertama
dari Asia Tenggara dan ketiga dari Asia yang mengadakan konsert secara solo di
Royal Albert Hall, London dan diiringi oleh Orkestra Simfoni London. Pada tahun
yang sama juga, beliau telah disenaraikan dikedudukan kedua sebagai Asia's Best
Musical Artiste oleh MTV Asia dan Biggest Asian Artiste oleh Channel V juga di
kedudukan kedua. Pada tahun 2008, beliau telah dinamakan sebagai salah seorang
Asia's Idol oleh Asia News Network. Manakala pada tahun 2014 pula beliau
menerima penghargaan sebagai Asian Music Legend daripada Top 10 of Asia.
Kejayaannya di rantau Asia melayakkan Siti menerima gelaran tertinggi termasuk
“Suara Asia” dan “Celine Dion Asia”.

Siti lahir pada hari Khamis, 11 Januari 1979 (bersamaan 12 Safar 1399 Hijrah) di
Berek Polis Kampung Awah, Temerloh, Pahang sebagai anak keempat dalam tujuh
adik-beradik kepada pasangan Tarudin Ismail (1942-2009), seorang pegawai polis
berpangkat Koperal dan Siti Salmah Bachik, seorang surirumah dan peniaga. Beliau
berasal daripada keluarga penggemar muzik, yang mana adik-beradiknya, Saiful
Bahri, Siti Norsaida dan Siti Nursairah juga bekerja sebagai penyanyi,
adik-beradiknya yang lain termasuk Saiful Suhairil (meninggal dunia),
Saifullizan, Mohd Hafiz dan Mohd Ali.[Nota 2] Datuknya, Bachik Abdul Rahman
ialah seorang pemain biola yang terkenal, manakala ibunya seorang penyanyi irama
etnik yang terkenal. Siti Nurhaliza merupakan penyanyi utama kumpulan 'Family
Group', yang diasaskan oleh bapa saudaranya, Abdul Rahim Bachik.

Sewaktu zaman kanak-kanak, beliau juga terlibat dalam pelbagai aktiviti sekolah
dan kokurikulum, termasuk sukan dan pidato. Siti Nurhaliza menerima pendidikan
terawalnya di Sekolah Tabika Perkep, Balai Polis Kampung Awah, Temerloh. Di
sinilah beliau mula menyerlahkan bakat nyanyian pada usia enam tahun ketika
mempersembahkan lagu tradisional "Sirih Pinang" di acara akhir tahun
persekolahan. Beliau mendapat pendidikan awal di Sekolah Rendah Kebangsaan
Clifford, kemudian menyambung pelajarannya di peringkat menengah di Sekolah
Menengah Kebangsaan Clifford Kuala Lipis, Pahang.

Seusia 13 tahun, Siti mengikut bapa saudaranya ke persembahan jemputan seperti
majlis pernikahan dan jamuan kenduri untuk untuk mendedahkan diri sebagai
penyanyi secara langsung, sehingga meraih sambutan baik daripada masyarakat
setempat. Siti juga pernah memenangi pertandingan nyanyian pertamanya pada usia
12 tahun, apabila menyanyi lagu patriotik "Bahtera Merdeka" di sebuah Karnival
Kuala Lipis sempena "Nyanyian Bulan Kemerdekaan". Siti seorang yang aktif dalam
sukan terutamanya bola jaring ketika di bangku sekolah; ini terbukti di Fiesta
Media Idola 2006 di Kuantan apabila beliau menjadi pembawa obor bersama pelakon,
Fasha Sandha.

Berasal dari keluarga sederhana, pada usia 9 tahun, beliau bangun tidur seawal
jam 4:00 pagi untuk membantu ibunya membuat dan menjual pelbagai kuih buatan
sendiri di kawasan kejiranan beliau, di mana kadangkala, Siti juga membawa turun
tiga tangga, meja sementara ke jalan utama untuk membuka sebuah gerai kecil.
Beliau mengulas bahawa semua kesusahan bukan sahaja membantu beliau untuk
menjadi lebih berjimat ketika berbelanja, tetapi juga untuk menjadi lebih yakin
apabila berkomunikasi dengan orang ramai. Beliau juga berkata bahawa seluruh
pengalaman yang telah membantu untuk meningkatkan kemahiran vokal beliau apabila
menjerit untuk menarik perhatian pelanggan. Selain mengambil bahagian dalam
pelbagai pertandingan nyanyian tempatan, Siti juga pernah mengikuti bapa
saudaranya, Abdul Rahim Bachik untuk persembahan jemputan seperti majlis
perkahwinan dan majlis makan malam yang telah membantu beliau memberi pendedahan
persembahan secara langsung.

Keluarga Siti Nurhaliza yang semuanya berkecimpung dalam bidang muzik, banyak
membuat persembahan di pelbagai majlis di kampung halaman mereka, seperti majlis
kenduri kahwin. Pada usia 12 tahun, Siti mula belajar untuk menyanyikan lagu
tradisional daripada ibunya dan membawakan genre muzik tersebut semasa acara dan
majlis. Sebelum diuji bakat untuk Bintang HMI, Siti pernah menyertai
pertandingan Asia Bagus pada 1993, pada usia 14 tahun, namun beliau gagal mara.

Setelah menyertai pertandingan demi pertandingan, pada usia 16 tahun, Siti
berentap dalam Juara Bintang HMI anjuran RTM pada tahun 1995, yang mana beliau
diuji bakat menerusi lagu Kaulah Segalanya dendangan Ruth Sahanaya.[Nota 3]
Sewaktu bertanding, beliau bertemu dengan Adnan Abu Hassan, seorang penggubah
lagu terkenal di Malaysia. Adnan membimbing dan membantunya memperhalusi
prestasi vokal, sehingga akhirnya Siti menjuarai pertandingan tersebut dengan
lagu Camar Yang Pulang nyanyian Aishah.[Nota 4] Setelah diberi pilihan dari
empat syarikat rakaman antarabangsa, beliau menerima kontrak Suria Records,
sekaligus mengetepikan tawaran Sony Music, BMG Music dan Warner Music. Pada
1996, Suria Records melancarkan album pertamanya yang menggunakan namanya
sebagai judul album.[Nota 5] Usaha rakaman album pertama mencabar sekali kerana
beliau perlu mengimbangi kerja album itu dengan persediaan menghadapi SPM. Namun
demikian, album sulungnya itu cemerlang sekali, lalu membuka laluan untuk album
demi album yang berjaya di pasaran. Single pertama album ini, Jerat Percintaan
memenangi Anugerah Juara Lagu ke-11 dan dua lagi anugerah untuk Persembahan
Terbaik dan Balada Terbaik selain kemenangan berganda empat di Anugerah Bintang
Popular Berita Harian bagi kategori Penghibur Televisyen Paling Popular,
Penyanyi Wanita Popular, Artis Remaja Popular dan kemenangan keseluruhan,
Bintang Paling Popular.

Pada tahun 1997, Siti mula menjadi seorang tokoh yang terkenal dalam industri
muzik Indonesia apabila kisahnya muncul dalam salah satu majalah yang paling
popular di Indonesia, POS Kota, dalam edisi April 1997 ini. Siti telah diambil
sebagai tokoh menggerunkan kerana sukar untuk artis asing untuk tembus dalam
industri muzik Indonesia jika artis mempunyai kurang untuk menawarkan berbanding
artis mereka sendiri. Siti juga dikatakan menjadi penyanyi Malaysia pertama yang
mengadakan konsert secara langsung di Indosiar, stesen televisyen popular di
Indonesia dan ia disiarkan di seluruh negara. Siti telah menjadi salah satu
artis yang paling berpengaruh di Indonesia dan beliau mengadakan siri konsert
besar-besaran di Jakarta, Bandung, Yogyakarta dan banyak lagi bandar-bandar
dalam tempoh beberapa tahun akan datang. Pada tahun yang sama, beliau memenangi
Artis Baru Terbaik dan Lagu Terbaik (Jerat Percintaan) di Anugerah Industri
Muzik. Setelah keluarnya album pertama, Siti menjadi tokoh terkenal dalam budaya
pop Melayu. Beliau terus menjayakan lagu hit demi album hit, lagu-lagunya yang
pelbagai genre termasuk pop, R&B, dan tradisional. Suara dan senikatanya nyata
disambut hangat oleh masyarakat di Malaysia, Singapura, Brunei dan Indonesia.

Pada 12 Januari 1998 (sehari selepas ulangtahun kelahirannya ke-19), Siti
menubuhkan syarikatnya, Siti Nurhaliza Productions (M) Sdn. Bhd. sebagai pasukan
pengurusan rasmi yang akan menguruskan segala aktiviti seni beliau dengan lebih
tersusun. Pada tahun yang sama, Siti buat pertama kalinya muncul di pentas
antarabangsa di upacara penutupan Sukan Komanwel ke-16 di Kuala Lumpur pada 21
September, di mana beliau mengadakan persembahan di hadapan Ratu Elizabeth II
dan konsort beliau Putera Phillip di kalangan delegasi dan pegawai dari 70
negara-negara Komanwel. Beliau juga berkongsi pentas dengan Celine Dion dan Rod
Stewart untuk menghiburkan para hadirin. Upacara ini disiarkan di 70 buah
negara, maka inilah kali pertama Siti Nurhaliza disaksikan oleh mata dunia. Pada
November tahun yang sama, beliau telah dijemput untuk mengadakan persembahan di
Jepun selama lima hari di Pop Queen Festival, juga dikenali sebagai Saga Fiesta
98.

Pada Disember 1999, Siti menerima anugerah luar negara pertamanya ketika
bertanding di Shanghai Asia Music Festival 1999 di China, di mana beliau
menggondol anugerah tertinggi iaitu Anugerah Emas untuk Asia New Singer
Competition. Beliau juga dijemput pada 2000 dan 2002 di pertandingan yang sama
sebagai artis jemputan. Pada tahun yang sama, beliau menyertai South Pacific
International Song and Singing Competition 1999 di Gold Coast, Queensland,
Australia hingga merangkul gelaran 'Pop Winner' dengan mengetepikan ramai
pesaing dari Pasifik Selatan, dan juga mengungguli kategori 'Top 40 for
International Song' dengan single "We'll Be As One". Siti turut menarik
perhatian juri dengan kehebatan vokalnya sehingga dikurniakan hadiah 'Best
Female Vocal Performance' dengan lagu itu juga biarpun ia diadili oleh pita
kaset/cakera padat yang dihantar oleh syarikat rakamannya kepada pihak penganjur
dan bukannya persembahan secara langsung. Pada tahun 2002, Siti menyertai
pertandingan Voice of Asia yang diadakan di Kazakhstan, di mana beliau
menyanyikan salah satu lagunya daripada album ketiganya, Purnama Merindu
sekaligus merangkul gelaran tertinggi 'Grand Prix Champion'.

Setelah banyak meraih anugerah, nama Siti semakin berkembang di benua Asia. Pada
tahun 2003, Siti ke Jepun untuk mengadakan konsert beliau di 2003 Japan and
ASEAN Pop Stars Dream Concert (J-ASEAN Pops 2003) di Yokohama setelah mengetahui
singlenya, "Percayalah" dan lagu-lagu lainnya disambut baik di situ. Di konsert
ini, beliau berkongsi pentas dengan penyanyi terkenal Jepun dan ASEAN, termasuk
The BOOM, You Hitoto, INSPi, Leonard Ito, Yuri Chika, Hiroshi Takano dan Hideaki
Kurosawa dari Jepun, sementara artis ASEAN termasuk Hans Anwar dan Lo’Ryder
(Brunei), Preap Sowat (Kemboja), AB Three (Indonesia), Alexandra (Laos), Lay
Phyu dan Iron Cross (Myanmar), Jolina Magdangal (Filipina), Tanya Chua
(Singapura), Briohny (Thailand) dan Lam Truong (Vietnam). Untuk konsert, sebuah
lagu khas telah digubah oleh komposer Jepun, Kazufumi Miyazawa dengan lirik oleh
penulis lirik Singapura, Dick Lee bertajuk Treasure the World (Hargailah Dunia).
Lagu yang sama juga dinyanyikan oleh setiap penyanyi dari setiap negara yang
mengambil bahagian dalam bahasa ibunda mereka, di mana versi Siti iaitu dalam
bahasa Melayu, bertajuk Dunia Milik Kita juga dipersembahkan buat kali pertama
pada majlis itu.

Siti ialah artis bukan Cina pertama yang dijemput untuk membuat persembahan di
majlis Golden Melody Awards ke-15, Taiwan pada tahun 2004. Selain bernyanyi solo
dengan menyanyikan saduran Na Ying 征服 (Takluk) , beliau juga berduet dengan
Leehom Wang dengan lagu klasik "Yue liang dai biao wo de xin" 月亮代表我的心 ("Bulan
lambang hatiku", nyanyian asal Teresa Teng) dan sebagai penyampai anugerah
bersama-sama dengan penyampai berita Taiwan, Patty Hou. Beliau juga muncul dalam
program khas setengah jam di Azio TV semasa lawatannya selama empat hari di
Taipei, Taiwan. Beliau juga membuat penampilan ketiga di Anugerah MTV Asia pada
tahun 2004 yang diadakan di Singapura, di mana beliau mempersembahkan buat kali
kedua berturut-turut untuk majlis tersebut dengan Gareth Gates, naib juara dari
siri pertama versi England Idol, Pop Idol, dalam sebuah lagu yang asalnya oleh
Gareth sendiri, 'Say Isn’t So’.

Pada tahun 2004 juga syarikatnya Siti Nurhaliza Productions (M) Sdn. Bhd. (SNP)
menerbitkan program televisyen. Dengan program muzik yang pertama Muzikal
Aidiladha sempena Hari Raya Aidiladha. Selepas itu, SNP muncul dengan Siti
Nurhaliza 3D (Siti Nurhaliza Dari Dalam Diri), siri televisyen realiti yang
secara eksklusif mendedahkan kehidupan peribadi Siti Nurhaliza dengan 13 episod
dan ia disiarkan di RTM (Radio Televisyen Malaysia), rangkaian perkhidmatan
radio dan televisyen awam Malaysia. Dalam tahun yang sama juga SNP menerbitkan
program Sukan dan Selebriti melibatkan penyertaan artis-artis popular dan
personaliti sukan dalam pelbagai bidang dengan 26 episod.

Siti turut menjayakan konsert solonya di Royal Albert Hall, London pada bulan
April 2005, sungguhpun kebanyakan hadirinnya merupakan warga Malaysia yang
tinggal di United Kingdom atau datang dari jauh semata-mata untuk menyaksikan
konsertnya. Akhbar British menggelarnya "Asia's Celine Dion" (“Celine Dion
Asia”) kerana kekuatan vokal dan persembahan yang cemerlang, apatah lagi paling
banyak mempunyai single nombor satu di Malaysia ketika ini. Semasa konsert,
beliau telah didukung oleh London Symphony Orchestra dan dijalankan oleh maestro
muzik Indonesia, Erwin Gutawa di mana ia dihadiri oleh Sultan dan Sultanah dari
Pahang dan kerabat diraja dari Brunei. Pada tahun yang sama, Channel V
menyenaraikan beliau sebagai Artis Asia Kedua Terbesar atas pencapaian beliau
membelakangi penyanyi Taiwan, Jay Chou yang berada di senarai teratas. Secara
kebetulan, MTV Asia juga menyenaraikan beliau sebagai Artis Muzikal Asia Kedua
Terbaik, juga di belakang Jay Chou.

Setakat ini, Siti Nurhaliza tidak terlepas membuat persembahan di Anugerah MTV
Asia semenjak pengnanugerahan tersebut diperkenalkan pada tahun 2002. Pada edisi
2005 di Bangkok, Siti dikejutkan oleh gelaran "The Voice of Asia" yang diberikan
oleh Alicia Keys semasa MTV Asia Aid 2005 sebagai pengiktirafan kepada kekuatan
vokalnya serta pencapaiannya di peringkat tempatan dan antarabangsa. Seorang
instruktor vokal dari Indonesia juga menyatakan Siti Nurhaliza mempunyai 4 julat
oktaf vokal.

Album studio ke-11 Siti, Transkripsi, merupakan album pertama terbitan SNP yang
diterbitkan pada 23 April 2006 dan menampilkan komposer dari Indonesia seperti
Melly Goeslaw, Glenn Fredly dan Erwin Gutawa dan komposer Malaysia seperti
Aubrey Suwito, Cat Farish, Jenny Chin, Firdaus Mahmud dan Damian VE. Album
Transkripsi cemerlang dengan dikurniakan sijil 3 kali platinum kerana jualan
melebihi 80,000 unit, menggondol anugerah Album Terbaik dan Album Pop Terbaik di
Anugerah Industri Muzik ke-14, di samping juga membantu Siti merangkul tiga
anugerah (Lagu Terbaik untuk "Biarlah Rahsia", Artis Wanita Terbaik, Artis
Wanita Popular) Anugerah Planet Muzik pada tahun yang sama. Ia menerima pujian
kritis daripada daripada pengulas dan menyifatkannya sebagai salah satu album
terbaik Siti yang pernah dihasilkan dan penerbitan album ini merupakan percubaan
pertama Siti untuk menerbitkan album di bawah syarikatnya sendiri.

Setelah sekian lama dikhabaranginkan, pada 17 Julai 2006, Siti membuat
pengumuman di sidang akhbar bahawa beliau menerima lamaran perkahwinan Datuk
Khalid Mohamad Jiwa yang sebelum ini hanya dikenali sebagai "Datuk K". Majlis
pertunangan dan akad nikah diadakan di Masjid Wilayah Persekutuan, Putrajaya,
pada 21 Ogos 2006, di hadapan kira-kira 2.86 juta penonton TV menerusi siaran
langsung. Jamuan perkahwinan pertama yang gilang-gemilang dengan kehadiran
kerabat diraja, artis dan saudara-mara diadakan di Pusat Konvensyen Kuala Lumpur
pada 28 Ogos 2006, dan disaksikan oleh 6.307 juta penonton di seluruh negara,
walaupun terpaksa berkongsi masa dengan temubual Santai bersama Mawi dan Ina di
RTM1. Majlis bersanding diadakan pada 3 September 2006, di Kuala Lipis, Pahang.
Perkahwinan Siti dan Datuk Khalid ini tersenarai di tangga ke-16 dalam senarai
20 Perkahwinan Terunggul seluruh dunia pada tahun 2006 (berdasarkan carian
pengguna) dalam blog Yahoo! Buzz.

Pada 24 Oktober 2006, dua bulan selepas bergelar Datin hasil perkahwinannya,
Siti dikurniakan pangkat 'Darjah Indera Mahkota Pahang' oleh Sultan Haji Ahmad
Shah dari Pahang yang membawa gelaran Dato' di hadapan nama penerimanya.,
sempena ulang tahun ke-76 keputeraan Baginda, bersama dua pereka fesyen
terkenal, Bernard Chandran dan Tom Abang Saufi.

Pada 2007, Siti mengadakan kemunculan pertamanya di acara permaidani merah
Anugerah Grammy yang bertempat di Staples Center, Los Angeles pada 11 Februari
2007 di mana pembabitannya ini menjadikan beliau rakyat Malaysia pertama yang
diberi penghormatan berjalan di atas permaidani merah di majlis Grammy yang
berprestij itu. Pada 20–21 April 2007, Siti mengambil bahagian dalam Konsert
Istana Cinta Nostalgia, sebuah acara penghormatan kepada Allahyarham Tan Sri P.
Ramlee dan Puan Sri Saloma di Istana Budaya, Kuala Lumpur yang mempersembahkan
pelbagai lagu ciptaan Tan Sri P. Ramlee sendiri, yang dinyanyikan oleh Siti dan
artis jemputan yang lain. Sebelum ini, Siti juga telah dijemput mengadakan
persembahan di konsert tribute untuk Allahyarham Sudirman Haji Arshad, Konsert
Salam Terakhir Siti Nurhaliza Untukmu Sudir, juga diadakan di Istana Budaya pada
2002. Pada 30 April 2007, beliau meraih 4 pencalonan di Anugerah Industri Muzik
termasuk Album Pop Terbaik (Transkripsi), Persembahan Vokal Terbaik di dalam
Album (Transkripsi), Muzik Video Terbaik (Bisakah), dan Kulit Album Terbaik
(Transkripsi). Daripada semua empat pencalonan, beliau menang dua anugerah —
Album Pop Terbaik dan Album Terbaik untuk Transkripsi. Beliau juga menerima lima
pencalonan daripada Anugerah Planet Muzik 2007 untuk dua kategori yang diundi
oleh peminat dari Indonesia, Malaysia dan Singapura - Artis Wanita Paling
Popular dan Lagu Paling Popular (Biarlah Rahsia) dan tiga kategori yang telah
diadili oleh juri profesional dan hakim-hakim - Artis Wanita Terbaik, Lagu
Terbaik (Biarlah Rahsia) dan Album Terbaik. Beliau memenangi tiga daripada lima
pencalonan - Artis Wanita Paling Popular, Artis Wanita Terbaik dan Lagu Terbaik.

Siti Nurhaliza adalah rakyat Malaysia pertama yang diberi penghormatan berjalan
naik permaidani merah bertujuan untuk selebriti dijemput pada Anugerah Grammy
yang berlangsung di Staples Centre di Los Angeles, California pada 11 Februari
2007, selepas beliau memenangi dua tiket sebagai Pakaian Terbaik Selebriti di
Star World "Breakfast with the Stars" sempena Anugerah Akademi Tahunan ke-78.
Tahun 2007 juga menyaksikan penyertaan Siti dalam rakaman runut bunyi filem,
yang mana beliau menyumbangkan lagu "Menanti Pasti" untuk filem Kayangan, dan
"Hati" untuk 1957: Hati Malaya. Hanya lagu Hati disertakan dalam album studio
ke-12 beliau, Hadiah Daripada Hati dan juga menerima anugerah Lagu Tema Asal
Terbaik di Festival Filem Malaysia ke-21 pada tahun 2008.

Dalam percubaan pertamanya dalam bidang lakonan, Siti memegang watak Azizah,
kekasih misteri P. Ramlee, dalam muzikal Remy… Kisah P. Ramlee, sebuah lagi
penghormatan kepada P. Ramlee, di Istana Budaya pada 19 Oktober hingga 3
November 2007.

Album studio ke-12 Siti, Hadiah Daripada Hati menjengah pasaran pada 10 Disember
2007, dengan lagu berentak pop dengan pengaruh Latin, "Ku Mahu" menjadi single
pertama dan muncul sebagai lagu tema pembukaan untuk siri televisyen Spa Q.
Kemudian, lagu "Melawan Kesepian" menjadi single kedua dan runut pertama yang
ada video muzik. Lagu ini adalah rakaman semula daripada lagu asal dendangan
kugiran Jikustik dari Indonesia. Hadiah Daripada Hati menerima kritikan positif
daripada media apabila ia dikeluarkan. Para pengkritik berkata ia merupakan
persembahan bersahaja daripadanya dan bukannya par yang sama seperti album
terdahulunya, Transkripsi, yang diuar-uarkan sebagai album terbaik yang beliau
pernah terbitkan. Tetapi kritikan ini mula disangkal apabila album ini menerima
lima pencalonan pada edisi ke-15 Anugerah Industri Muzik termasuk Album Pop
Terbaik, Lagu Tahun Ini, Susunan Muzik Terbaik di dalam Album (Wanita), Gubahan
Terbaik, Persembahan Vokal Terbaik di dalam Album (Wanita) (buat kali
kesembilan) dan Kulit Album Terbaik pada Anugerah Industri Muzik 2008 menjadikan
Siti sebagai pencalon kedua dalam semua pencalonan selepas pendatang baru Faizal
Tahir. Daripada lima kategori, termasuk tiga pencalonan untuk kategori Gubahan
Terbaik, album ini memperolehi beliau tiga anugerah untuk Album Pop Terbaik,
Susunan Muzik Terbaik di dalam Lagu (Melayu) menerusi lagu Cintamu dan juga
anugerah Persembahan Vokal Terbaik di dalam Album (Wanita) yang mana beliau
tewas di tangan Jaclyn Victor pada tahun sebelumnya. Usaha lakonan pertama
beliau dalam Remy juga memperkenalkan single ketiganya, "Mulanya Cinta", ciptaan
Dick Lee dari Singapura.

Siti juga menjadi antara tokoh-tokoh yang paling kerap dicari oleh pengguna
Google dari Malaysia, menurut data Google's 2007 Malaysia Year-End Zeitgeist,
mengatasi selebriti lain seperti Paris Hilton dan Britney Spears. Pada Januari
2008, Siti dinamakan sebagai salah seorang daripada Asia's Idols oleh Asia News
Network kerana pencapaian yang menjadi contoh serta mencapai taraf ikon hiburan
Malaysia. Pada 21 Mac 2008, Siti mengadakan salah satu daripada konsert solo
akustik pertamanya di Espanade Theatre di Singapura. Konsert yang diberi nama
Diari Hati Dato’ Siti Nurhaliza di mana beliau menyanyikan beberapa lagu hits
beliau daripada album terbarunya, Hadiah Daripada Hati dan album terdahulunya.

Pada 26 Disember 2008, keluarnya album studio Siti yang ke-13, Lentera Timur,
album tradisional kontemporari beliau, Irama Malaysia dan album etnik kreatif
keempat daripada beliau, sejak album Sanggar Mustika pada 2002. Siti mengulas
bahawa album ini mengandungi lagu-lagu yang lebih moden dan kontemporari, tidak
seperti genre tradisional yang pernah didendangkannya sebelum ini. Untuk album
ini, beliau bekerja dengan beberapa komposer tempatan dan antarabagsa seperti M.
Nasir (Singapura) dan Katon Bagaskara (Indonesia). Sembilan daripada 13 lagu
terpilih (yang semuanya dicipta dan ditulis dalam tempoh tiga hari) didatangkan
daripada bengkel penulisan lagu "Cipta Ekspress – Berirama Malaysia" yang
dianjurkan oleh Badan Perlindungan Hak Cipta Karyawan Malaysia (MACP) khas untuk
mencari bahan untuk album ini. Meskipun jualan hambar kerana kekurangan promosi,
kualiti album ini tidak dapat dinafikan dan ianya terbukti semasa Anugerah
Industri Muzik ke-16, album Lentera Timur meraih anugerah Album Pop Etnik
Terbaik dan Album Terbaik keseluruhan, di samping Persembahan Vokal Terbaik di
dalam Lagu (Wanita) (untuk "Di Taman Teman") di Anugerah Industri Muzik 2009.
Siti membawa pulang trofi Vokal Wanita Terbaik untuk lagu Di Taman Teman.
Bagaimanapun, Siti tidak dapat hadir di anugerah ini untuk menerima trofi kerana
beliau berada di Tanah Suci Mekah bagi menunaikan ibadah umrah bersama
keluarganya.

Siti merakam dua lagu untuk filem Indonesia, Perempuan Berkalong Sorban, iaitu
"Ketika Cinta" (lagu asal Opick) dan "Batasku Asaku" (lagu baru ciptaan Siti).
Kedua-dua lagu tersebut disertakan dalam album studio ke-14-nya, Tahajjud Cinta.

Pada tahun yang sama juga, kekayaan Siti dianggarkan mencecah RM 50 juta oleh
MTV Asia, sekaligus memperkukuhkan kedudukan beliau sebagai salah seorang
jutawan dalam bidang hiburan Asia Tenggara.

Pada hari Ahad, 15 Februari 2009, bapa Siti, Taruddin Ismail meninggal pada jam
11.50 pagi pada usia 67 tahun di Hospital Ampang Puteri, setelah menjalani
pembedahan pintasan jantung, meninggalkan tujuh anak dan 10 cucu. Sempena
mengenang pemergian arwah bapanya, Siti berkabung selama 40 hari dan menghindari
aktiviti hiburan sepanjang tempoh itu, kecuali Konsert Malam Sinar Maulidur
Rasul 1430 Hijrah. Selepas habis berkabung, Siti menjayakan SATU Konsert
Eksklusif Dato' Siti Nurhaliza, sebuah konsert tiga hari yang bermula pada 26
Jun 2009 di Kuala Lumpur. Tiket-tiketnya habis dijual sebelum malam pertama. Di
samping mendapat sanjungan tinggi daripada para penonton, persembahan ini
dihadiri hadirin yang terkenal dari serantau seperti Krisdayanti dan Rossa dari
Indonesia. Sebulan sebelum konsert itu, beliau memenangi anugerah kesembilan
berturut-turut Artis Malaysia Paling Popular 2009 dan juga Artis Serantau Paling
Paopular 2009 daripada Anugerah Planet Muzik 2009, menewaskan 11 peserta lain di
mana setiap negara, Indonesia, Malaysia dan Singapura mempunyai empat wakil
berdasarkan undian SMS.

Pada bulan Mac, Siti mendedahkan bahawa beliau menyapkan album berikutnya lewat
tahun ini. Rupa-rupanya, idea ini menjelma semasa Siti telah mengambil bahagian
dalam teater Erma Fatima, Sirah Junjungan. Beliau juga menyatakan bahawa, ini
akan menjadi percubaan pertama beliau pada lagu-lagu rohani dan merancang untuk
mengeluarkan album untuk bulan Ramadan 2009 dikenali sebagai Tahajjud Cinta.
Pada bulan September, beliau menjadi pengacara siri realiti memasak 13 episod
Citarasa Selebriti Bersama Dato' Siti Nurhaliza dengan beberapa artis jemputan.
Kemudian, Siti dan rakan-rakan, penyanyi Indonesia, Krisdayanti telah merancang
untuk menghasilkan album duet yang menampilkan lapan duet mana Siti akan memilih
empat komposisi Malaysia manakala Krisdayanti akan memilih empat yang lain dari
Indonesia. Album ini dikeluarkan pada 28 Disember di Malaysia dan 27 Januari di
Indonesia, di bawah nama CTKD di mana ia adalah singkatan dengan maksud tersirat
di mana ia berdiri sebagai akronim bagi kombinasi kedua-dua nama penyanyi, CT
dan KD, dan juga sebagai tajuk keseluruhan album, ialah Canda, Tangis, Ketawa
dan Duka.

Pada Julai, kemahirannya selaku bekas duta Persatuan Bulan Sabit Merah Malaysia
diuji apabila beliau bersama seorang doktor panel Media Prima melakukan
resusitasi jantung paru-paru (CPR) pada Yasmin Ahmad apabila sutradara itu rebah
tiba-tiba ketika membuat pembentangan di Sri Pentas. Yasmin meninggal dalam
hospital akibat angin ahmar dua hari kemudian. Pada bulan Ogos, Siti dikurniakan
saluran sendiri beliau di saluran 188 Astro, iaitu Channel Siti selama 28 jam
pada 30 Ogos 2009, untuk menayangkan rakaman konsert SATU pada Jun lalu, rakaman
Fantasia Tour pada tahun 2004 dan video muzik Siti pilihan.

Pada 1 Januari 2010, Siti bergabung tenaga bersama M. Nasir untuk mengadakan
Konsert Bagaikan Sakti di Esplanade – Theatres on the Bay, Singapura, yang juga
disiarkan secara langsung menerusi saluran 955 Astro Box Office Events, dengan
ulang tayang pada 2–10 Januari. Syarikat beliau, Siti Nurhaliza Productions (M)
Sdn. Bhd. turut mengadakan konsert untuk dua orang seniman baru terunggul
Malaysia, Faizal Tahir dan Aizat Amdan, berjudul Konsert Satu Suara dengan
iringan Simfoni Orkestra Kebangsaan pada 12 hingga 14 Februari di Istana Budaya.

Pada 25 Mac, Siti menerima anugerah pertamanya pada tahun itu, iaitu Anugerah
Artis Contoh HIP TV 2009 mengungguli empat calon lain berdasarkan undian SMS
penonton. Pada 30 Mac, beliau melancarkan jenama produk kecantikan dan kosmetik
SimplySiti. Produk-produknya menjalani penyelidikan dan pembangunan di Korea,
serta diterapkan nanoteknologi sebelum menerima kelulusan halal oleh Jabatan
Kemajuan Islam Malaysia (JAKIM). Tak sampai dua bulan selepas pelancarannya,
SimplySiti dinobatkan sebagai "The Best Halal Product" dalam kategori kosmetik
oleh majalah Halal Journal Magazine.

Beliau menerima anugerah Penyanyi Wanita Paling Popular 2009 selama 13 kali
berturut-turut dan anugerah kategori keseluruhan, Bintang Paling Popular 2009
daripada Anugerah Bintang Popular Bintang Harian 2009 dengan undi daripada lebih
225, 300 undi daripada pembaca Berita Harian. Yang kedua adalah kali ketujuh
memenangi anugerah yang sama. Pada 21 April, Siti memenangi dirinya dua lagi
anugerah berdasarkan undi popular melalui perkhidmatan SMS daripada Anugerah
Pilihan Pembaca Media Hiburan 2009/10 Beliau memenangi anugerah Artis Wanita
Berkulit Cantik 2009/10 dan sekeping khas majlis itu, Anugerah Khas APPMH
2009/10. Di samping itu, pada 2 Mei, beliau memenangi anugerah keenam dan
ketujuh 2010 daripada Anugerah Industri Muzik (AIM) ke-17 2010 di mana beliau
memenangi dua anugerah vokal, Persembahan vokal Terbaik dalam Lagu (Wanita)
melalui single beliau, Ku Percaya Ada Cinta dan Persembahan Vokal Berkumpulan
dalam Lagu melalui single beliau, Amarah dari album kerjasama beliau dengan
artis Indonesia, Krisdayanti, CTKD. Ini adalah kali ke-11 beliau memenangi
Persembahan Vokal Terbaik daripada sejarah 17 tahun AIM, mewujudkan rekod
sendiri. Beliau juga memenangi dua lagi anugerah daripada majalah fesyen
tempatan, EH! diundi oleh pengguna melalui tiang talian dan mel, Anugerah Stail
EH! 2010 bagi kategori Selebriti Pencapaian Terbaik dan Selebriti Contoh pada 21
Julai.

Pada 11 Januari 2011, beliau menerima dua anugerah daripada The BrandLaureate -
SME Chapter Awards, satu untuk produk SimplySiti beliau, untuk Jenama Harapan
dan satu lagi untuk dirinya, kali pertama diperkenalkan pada tahun 2011, The
BrandLaureate Tun Dr. Siti Hasmah PKS Wanita Tahun 2010 yang telah disampaikan
oleh Tun Dr. Siti Hasmah Mohamad Ali, isteri kepada Perdana Menteri Malaysia
yang keempat, Tun Dr. Mahathir Mohamad sendiri. Beliau juga menerima Anugerah
Wanita Inspirasi daripada Persatuan Wartawan Malaysia dan Indonesia (SWAMI) pada
29 Januari.

Pada awal 2011, Siti mengacarakan rancangan bual bicaranya sendiri, SITI, dengan
13 episod yang dibahagikan kepada empat segmen utama - V.I.P. Siti, Sentuhan
Kasih, Perspektif Siti dan Simfoni Siti dengan episod pertama yang disiarkan
pada 12 Februari di Astro Ria.

Pada awal Mac 2011, beliau mengumumkan akan menerbitkan album bahasa Inggeris
pertamanya, All Your Love yang diterbitkan oleh syarikat rakaman milik anak
tirinya, Adib Khalid, What’s Up Entertainment, dengan semua lagu ditulis dan
diterbitkan oleh penyanyi Australia, Christian Alexanda dan Bryan Bouro dan
dilancarkan pada 26 September dengan single bahasa Inggeris pertamanya, Falling
In Love yang dipersembahkan dalam satu konsert yang diadakan di Universiti
Teknologi MARA (UiTM) dimana beliau menyatakan hasratnya untuk melanjutkan
pelajarannya di universiti itu. Dua daripada 10 lagu di dalam album ini,
Remember You dan I Wait Forever yang masing-masing menampilkan duet daripada
Sean Kingston dan Christian Alexanda.

Pada 16 Julai, beliau memenangi Artis Serantau Paling Popular selama 10 kali
berturut-turut menewaskan penyanyi lain dari Malaysia, Indonesia dan Singapura,
lantas mencipta rekod baru di Anugerah Planet Muzik. Bagaimanapun, ia menjadi
kemunculan terakhirnya dalam kategori tersebut selepas pihak penganjur mengambil
keputusan untuk menggugurkan namanya daripada tercalon dalam kategori sama pada
masa depan. Pada September 2011, syarikatnya Siti Nurhaliza Productions
menerbitkan rancangan realiti nyanyiannya yang pertama, I-Klon yang disiarkan
pada November 2011. Matlamat rancangan ini ialah untuk mencari bakat yang bukan
sahaja boleh menyanyi, malah boleh meniru gaya idola mereka. Pada 17 Oktober,
beliau dilaporkan akan muncul dalam rancangan dokumentari mengenai kehidupannya
yang disiarkan di The History Channel (Astro Saluran 555) pada 11 Januari 2012
sempena ulangtahun kelahirannya yang ke-33.

Pada 28 Januari 2012 beliau menerima Anugerah Ikon oleh Anugerah Pilihan Pembaca
Media Hiburan 2011/12 dan pada 8 April, beliau menerima anugerah khas, Anugerah
Seri Perak dari Anugerah Bintang Popular Berita Harian sempena jubli perak
anugerah itu pada April 2012, yang dia sebelum ini telah memenangi Anugerah
Bintang Paling Popular tujuh kali dari majlis yang sama. Pada bulan April 2012,
beliau menerima tawaran untuk ditampilkan dalam album terbaru Sami Yusuf, Salaam
untuk lagunya, You Came To Me yang dirakamkan dalam tiga bahasa, Bahasa Arab,
Bahasa Melayu dan Bahasa Inggeris. Beliau juga mempersembahkan lagu sampingnya
untuk konsert penampilan pertama di Singapura , 'Konsert Salaam Sami Yusuf' pada
8 Julai. Sehari selepas itu, pada 9 Julai, dia telah diberi peluang untuk
membuat persembahan sebagai pembuka dan juga upacara penutupan acara Sukan
Malaysia ke-15 atau SUKMA XV pada 16 Julai. Beberapa hari sebelum ini, pada 5
Julai, beliau menerima satu lagi anugerah oleh majalah EH! untuk penganugerahan
Selebriti Dengan Pencapaian Terbaik untuk kali kedua sejak 2010.

Pada bulan September, beliau mengumumkan projek album baru dengan sebuah
syarikat rakaman Indonesia, Virgo Records untuk pasaran Indonesia di mana
setakat ini beberapa komposer dan penulis lirik Indonesia telah memberikan
lagu-lagu mereka kepada Siti, termasuk bekas vokalis Kerispatih, Samuel
Simorangkir dan Dewiq. Album sama juga akan termasuk sebuah lagu yang ditulis
oleh dirinya dan digubah oleh komposer Malaysia, Aubrey Suwito. Pada bulan yang
sama juga, beliau menerima anugerah khas oleh Anugerah Radio 24 BERNAMA dalam
kategori Ikon Hiburan sempena ulang tahun kelima mereka. Dan pada 25 November,
beliau telah diberi penghormatan dengan anugerah khas Anugerah Kesatria Puteri
Kesenian dari Puteri UMNO dalam Himpunan Wanita Muda 2012. Dua minggu sebelum
ini, pada 11 November, beliau membuat persembahan konsert 2 jam di Grand
Ballroom, Bukit Gambang Resort City di Gambang, Pahang di mana ia telah dihadiri
oleh lebih daripada 5000 orang termasuk peminat dari Indonesia dan Singapura dan
Sultan Pahang, Sultan Haji Ahmad Shah. Semasa konsert itu, dia mempersembahkan
single terbarunya, Galau yang telah dikarang oleh seorang komposer Indonesia,
yang akan muncul dalam projek terbaru beliau dengan Universal Music. Selepas
konsert itu, Sitinmengumumkan bahawa beliau akan mula menjelajah Indonesia dari
8 Disember sehingga 14 Disember di beberapa bandar utama, termasuk Jakarta,
Pekanbaru dan Banjarbaru. Walau bagaimanapun, pada 13 Disember, beliau terpaksa
membatalkan pelancongan destinasi terakhir untuk suaminya terlibat dalam
kemalangan motosikal di New Zealand. Pada 13 Disember juga, dia telah diumumkan
sebagai salah satu finalis dalam Anugerah Muzik Dunia 2012 bersama satu lagi
penyanyi Malaysia, Shila Amzah dalam kategori Artis Wanita Terbaik Dunia,
Persembahan Secara Langsung Terbaik Dunia dan Penghibur Terbaik Dunia. Walau
bagaimanapun, majlis anugerah itu ditangguhkan dari 22 Disember 2012 hingga
tarikh kemudian pada tahun 2013, kerana isu-isu logistik dan imigresen.

Pada hari kelahirannya ke-34, beliau telah membuat keputusan untuk mematuhi
sepenuhnya kod berpakaian Islam bagi perempuan dengan memakai tudung pada setiap
masa walaupun persembahan di atas pentas. Beliau juga telah membuat komen bahawa
dia akan berehat talam tempoh singkat sehingga April untuk menjaga suaminya yang
terlibat dalam kemalangan pada Disember 2012. Pada bulan yang sama, syarikatnya,
Siti Nurhaliza Productions (SNP) dilaporkan akan menerbitkan musim kedua I-Klon,
pertandingan realiti nyanyian, di mana ia akan disiarkan akhir tahun ini selepas
kemunculan sulung pada tahun 2011. Kemudian, pada awal Februari, beliau
mengacarakan rancangan gameshow 13 episod, Siti Ooo ... Som di mana beliau
mengacarakannya bersama Nabil Ahmad dan Sharifah Shahirah. Gameshow dibahagikan
kepada enam segmen utama -. Sepantas Kilat, Riuh Rendah, Siapa Hebat, Kebaboom,
Siti Cabar dan Huru Hara.. Juga, pada bulan yang sama, beliau telah mendedahkan
akan disenarai pendek untuk Anugerah Shorty dalam kategori Best Reality Star in
Social Media (Bintang Realiti Terbaik di Media Sosial) di mana pemenang
diumumkan di New York City pada 8 April 2013.

Pada 2 Mac, beliau memenangi Anugerah Bella On-Stage, menewaskan sembilan
pesaing dalam acara pembukaan rasmi Anugerah Bella bagi wanita Malaysia yang
telah membuat pencapaian yang luar biasa dalam seni persembahan. Pada hari yang
sama, syarikat kosmetik beliau, SimplySiti menerima satu pengiktirafan dari
Malaysia Book of Records bagi kemasukan Penyertaan Terbesar dalam acara
Transformasi Kulit pada Satu Hari. Pada 7 Mac, beliau telah dipilih untuk
membuat persembahan di konsert kerjasama antara Malaysia dan Indonesia, konsert
Nusantara di Istana Budaya bersama Hafiz Suip, Rossa dan beberapa penyanyi
Malaysia dan Indonesia yang lain. Pada 21 Mac, beliau telah diberi peluang untuk
berduet dengan Kenny Babyface melalui lagu-lagu Fire dan When I Fall in Love
untuk Sapurakencana Petroleum Malaysia Gala Grand Prix Charity 2013 yang
dihadiri oleh pelbagai artis antarabangsa termasuk Josh Hartnett, Teri Hatcher,
Kimora Lee Simmons dan lain-lain lagi. Acara amal berjaya mengumpul lebih
daripada RM 200 000 yang akan digunakan untuk membantu pesakit jantung.

Pada bulan April, Siti mengumumkan bahawa beliau akan mengadakan konsert solo
pertamanya di Orkestra Filharmonik Malaysia selama 3 hari dari 5 hingga 7 Julai.
Pada bulan Jun, beliau menerima anugerah kemanusiaan khas dari Majlis
Perundangan Pertubuhan Islam Malaysia (Mapim), atas usaha dan sokongan Mapim
untuk pengumpulan dana Gaza. Pada 5 hingga 7 Julai, beliau membuat persembahan
di Siti Nurhaliza in Symphony - dengan Orkestra Filharmonik Malaysia di Dewan
Filharmonik Petronas selama tiga malam berturut-turut di mana tiket telah habis
dijual minggu sebelum acara tersebut. Ini adalah konsert solo pertama Siti di
Dewan Filharmonik Petronas di mana 12 tahun sebelum itu beliau hanya tetamu
persembahan di konsert Tan Sri SM Salim dengan Orkestra Filharmonik Malaysia.

Pada bulan Ogos, beliau menerima Anugerah Artis Wanita Pilihan dari Anugerah
Melodi 2013 semasa episod khas Melodi sempena Aidilfitri di mana pemenang
dipilih sepenuhnya oleh penonton. Pada bulan yang sama, dia juga dipilih sebagai
salah satu 'Pemberi Inspirasi' untuk pelajar Akademi Fantasia 2013 bersama Melly
Goeslaw dan Faizal Tahir di mana mereka akan berkongsi pengalaman mereka sebagai
penyanyi dan motivasi kepada pelajar-pelajar di laluan mereka sebagai artis
baru. Pada bulan Ogos juga, dia telah dipilih antara beberapa pilih artis
Malaysia untuk mengambil bahagian dalam konsert 'Harmoni dan Perpaduan' pada 25
Ogos yang diadakan di Dataran Merdeka, di samping beberapa artis Indonesia,
termasuk Ahmad Dhani dan Rossa yang disiarkan di kedua-dua stesen televisyen
negara, masing-masing TV1 dan Indosiar. Pada bulan September, dia telah
ditemuramah oleh National Geographic Channel untuk dokumentari khas sempena Hari
Malaysia ke-50, Malaysia: Through The Decades (Malaysia: Melalui Dekad) yang
disiarkan pada 16 September, bersama Yuna, Lat dan angkasawan pertama Malaysia,
Sheikh Muszaphar Shukor untuk pandangan mereka mengenai Malaysia dan apa yang
telah dicapai sejak 50 tahun yang lalu. Beliau juga dicalonkan dalam Anugerah
Planet Muzik 2013 di Dewan Konvensyen Suntec, Singapura dalam tiga kategori yang
berbeza - Lagu Malaysia Terbaik, Duo / Berkumpulan Terbaik dan Lagu Serantau
Paling Popular yang semuanya dikongsi dengan Hafiz Suip untuk kerjasama mereka
dalam melalui lagu, Muara Hati. Dan pada 18 Oktober, kedua-dua mereka telah
didedahkan sebagai pemenang bagi dua daripada tiga pencalonan (Duo / Berkumpulan
dan Lagu Serantau Paling Popular). Selain itu, dalam bulan September, beliau
mengadakan konsert utama kedua pada tahun 2013, Konsert Lentera Timur Dato' Siti
Nurhaliza Eksklusif Bersama Orkestra Tradisional Malaysia di Istana Budaya, yang
juga konsert tradisional pertama dalam tempoh 18 tahun kerjayanya. Disokong oleh
40 pemuzik dari Orkestra Tradisional Malaysia, dengan 35 lagu-lagu yang berbeza
tradisional, dari Zapin, Samrah, Keroncong, Joget kepada beberapa genre
tradisional yang lain, konsert 2 jam itu tentatif dirancang untuk hanya selama
tiga hari berturut-turut dari 20 hingga 22 September, sebelum hari yang keempat,
iaitu 24 September telah ditambah selepas menerima permintaan yang tinggi
daripada peminat dan peminat muzik tradisional beliau untuk menambah tarikh lain
untuk konsert 3 hari. Pada 27 Oktober, konsert itu didedahkan sebagai konsert
solo yang paling berjaya yang pernah diadakan di Istana Budaya, di mana ia
berjaya mengutip lebih daripada RM 900, 000.

Pada akhir November dan Disember 2013, Siti telah dijemput untuk mempersembahkan
untuk dua acara antarabangsa. Pada 28 November, beliau berada di Jepun selepas
menerima jemputan oleh kedutaan Jepun di Malaysia untuk Asean-Japan Music
Festival - Muzik untuk Penyembuhan selepas Gempa Bumi untuk memperingati ulang
tahun ke-40 perhubungan Jepun-Asean, dan sebagai sebuah rayuan muzik untuk alat
bantuan bantuan untuk mangsa gempa bumi dan tsunami Tōhoku 2011. Sepanjang acara
ini, beliau mempersembahkan medley lagu-lagu yang telah dipilih sendiri oleh
beliau - Biarlah Rahsia, Koibito yo (sebuah lagu Jepun, yang dipopularkan oleh
Mayumi Itsuwa) dan Nirmala di hadapan wakil-wakil lain dari Jepun dan
negara-negara Asean dan juga Perdana Menteri Jepun, Shinzo Abe yang merasmikan
festival itu. Selain daripada tontonan rakyat Jepun tempatan, festival itu juga
disiarkan untuk tontonan untuk penonton di seluruh dunia melalui NHK World. Pada
5 Disember, Siti telah dijemput untuk membuat persembahan di Anugerah Televisyen
Asia 2013 di Resorts World Sentosa, Singapura, di mana beliau menyanyikan dua
lagu - "Lebih Indah" dan "On the Floor" di mana rancangan itu disiarkan buat
kali pertama untuk kedua-dua saluran STAR World dan Channel V mencapai penonton
di Hong Kong, Indonesia, Malaysia, Filipina, Singapura, Taiwan, Thailand dan
Vietnam.

Pada 6 Januari, beliau mengumumkan tarikh untuk konsert amal pertama beliau, di
mana hasil jualan akan disalurkan kepada yayasannya sendiri, Yayasan Nurjiwa, di
mana ia akan menyediakan bantuan kepada mereka yang memerlukan. Dinamakan Dato'
Siti Nurhaliza Live In KLCC: Where The Heart Is, konsert selama dua jam itu
diadakan pada dua malam berturut-turut, pada 7 dan 8 Februari di dewan Plenari,
Pusat Konvensyen Kuala Lumpur. Pada 9 Februari, ia telah mendedahkan bahawa
konsert dua hari berjaya mencapai matlamatnya dengan berjaya meraih kutipan
lebih daripada RM 1 juta, hasil jualan tiket dan derma daripada para dermawan
sahaja.

Pada bulan Februari, beliau mengumumkan kerjasama dengan Artelier Gallery Kuala
Lumpur, dalam usaha beliau yang berterusan untuk mengumpul dana untuk
yayasannya. Dengan penyertaan daripada 15 pelukis Malaysia, satu pelukis
Sepanyol dan satu pelukis Iran, SITI: An Iconic Exhibition of Dato’ Siti
Nurhaliza adalah pameran karya seni dan ukiran oleh 17 pelukis dan artis -
mereka mengambil pada bagaimana Siti Nurhaliza telah memberi inspirasi kepada
mereka. Sebulan sebelum pameran, setiap pelukis dan arca tunggal artis diberi
peluang untuk secara peribadi menemubual Siti sebelum meneruskan dengan
menghasilkan karya mereka berdasarkan bahan-bahan pilihan dan gaya mereka.
Pameran ini telah dibuka dari 27 Februari hingga 26 Mac. Semua karya seni adalah
untuk dijual, di mana 30 peratus daripada jumlah kutipan jualan akan disalurkan
kepada Yayasan Nurjiwa. Harga tertinggi jatuh kepada ke lukisan jari yang dibuat
oleh pelukis Sepanyol, Andrian Torres, yang berharga RM 75 000.

Juga, pada bulan Februari, beliau mengumumkan konsert pertamanya di Singapura
yang telah diadakan pada 12 April di The Star Theater selepas enam tahun sejak
konsert solo terakhir di Singapura pada tahun 2008. Konsert satu hari, yang
dianggap sebagai "Dato 'Siti Nurhaliza - Live in Singapore" menerima ulasan
positif daripada pengulas konsert tempatan. Salah satu pengulas memuji
keupayaannya untuk berbunyi "sempurna" sementara kedua-dua nyanyian dan tarian
pada masa yang sama.

Selain daripada pengumuman konsert di Singapura, juga pada bulan yang sama, ia
telah mendedahkan bahawa dia telah dipilih oleh David Foster sebagai salah
seorang artis jemputan dalam satu malam sahaja "David Foster and Friends"
menunjukkan bahawa adalah asalnya dijadualkan sebagai acara utama Sapurakencana
Petroleum Malaysia Grand Prix Gala Dinner & Concert 2014 pada 27 Mac. Walau
bagaimanapun, disebabkan tarikh yang hampir dengan Tragedi Pesawat MH370,
keseluruhan persembahan kemudiannya dirombak menjadi konsert penghormatan. Pada
malam persembahan, dia diiringi Foster pada piano untuk melakukan dua lagu-lagu
yang Foster asalnya dihasilkan - I Will Always Love You dan Because You Loved
Me. Foster juga mengiringi Siti untuk lagu nyanyian Siti, Seindah Biasa.

Pada bulan April, beliau telah diberi penghormatan oleh Malaysia Book of Records
sebagai salah seorang penerima "Ikon Malaysia". Anugerah yang sama juga
diberikan kepada rakyat Malaysia yang lain yang telah mencapai kejayaan dalam
bidang masing-masing — Dato’ Jimmy Choo, Datuk Dr. Sheikh Muszaphar Shukor dan
Tan Sri Tony Fernandes.

Pada 30 Jun, beliau melancarkan album solo keenam belas beliau, Fragmen yang
menerima pengiktirafan Platinum, selepas lebih daripada 10, 000 salinan telah
dihantar dalam masa kurang daripada dua bulan. Dua bulan kemudian, pada 17
Oktober, Fragmen membolehkan Siti memenangi dua anugerah dari Anugerah Planet
Muzik 2014 dalam kategori Arts Wanita Terbaik dan Lagu Terbaik (Malaysia) untuk
"Lebih Indah". Pada 21 Oktober, versi Indonesia Fragmen telah dilancarkan secara
rasmi dan dikeluarkan di Artotel, Jakarta Pusat dengan runut tambahan, duet
dengan Cakra Khan, "Seluruh Cinta". Beliau juga memulakan 5 hari perjalanan
promosi ke Indonesia di mana beliau mengambil bahagian dalam pelbagai program
hiburan Indonesia termasuk di MNCTV, RCTI, Global TV, NET. dan SCTV.

Pada bulan November, Siti memenangi tiga anugerah yang berbeza - "Ikon Negara"
dari Anugerah Kecemerlangan Wanita Malaysia 2014 pada 10 November, "Jewel of
Muslim World" anugerah daripada Jewels Of Muslim World Awards 2014 pada 11
November dan anugerah "Lagenda Muzik Asia" daripada 2014 Top Asia Corporate Ball
pada 22 November. Pada 6 Disember, beliau memenangi tiga anugerah daripada lapan
pencalonan yang diterimanya daripada Anugerah Industri Muzik 2014 dalam kategori
Rakaman Album Terbaik untuk album Konsert Lentera Timur (Dato' Siti Nurhaliza
Bersama Orkestra Tradisional Malaysia), Persembahan Vokal Terbaik dalam Lagu
(Wanita) untuk "Lebih Indah" dan Album Terbaik untuk Fragmen. Kemenangannya
untuk "Lebih Indah" menandakan kali kedua belas beliau memenangi kategori itu
sejak beliau menyertai industri muzik Malaysia.

Pada 18 Disember, Siti merupakan salah satu daripada penerima Anugerah Srikandi
Negara dari Gabungan Pelajar Melayu Semenanjung (GPMS). Kurang daripada seminggu
kemudian, pada 24 Disember, beliau diumumkan sebagai pemenang untuk tiga
anugerah daripada Anugerah Muzik Dunia 2014 - Artis Melayu Wanita Terbaik Dunia,
Persembahan Secara Langsung Melayu Terunggul dan Penghibur Melayu Terbaik Dunia.

Pada Malam Tahun Baru 2015, Siti berada di Singapura sebagai salah seorang artis
jemputan pada perkiraan masa Raikan SG50, yang menandakan 50 tahun Singapura
mencapai kemerdekaan. 2015 juga merupakan tahun kedua puluh beliau dalam
industri hiburan Malaysia sejak beliau memenangi pertandingan nyanyian Bintang
HMI terbitan RTM pada 1 April 1995. Untuk meraikan ulang tahun itu, konsert
akustik istimewa selama satu malam telah dirancang dan dianjurkan pada 7 April
2015 di Istana Budaya bertajuk Dato' Siti Nurhaliza Unplugged 2015, tiket untuk
konsert yang dijual hari sebelum tarikh konsert dan persembahan vokal beliau dan
konsert keseluruhan mendapat ulasan positif daripada pengulas dan pengkritik
sama. Turut menghadiri konsert itu adalah orang-orang yang telah membantu beliau
selama ini termasuk bekas mentornya, Adnan Abu Hassan dan bekas Perdana Menteri
Malaysia, Tun Dr. Mahathir Mohamad. Dua bulan kemudian, konsert itu dikeluarkan
dalam pelbagai format termasuk CD dan DVD dengan tiga trek tambahan yang diikuti
oleh keluaran CD album Unplugged. Bersempena dengan ulang tahun kedua puluh
beliau dalam industri, satu penghormatan lagu khas dihadiahkan kepadanya oleh
Era FM dan Raku (anak syarikat Astro Radio). Bertajuk "Inspirasi", ia telah
digubah oleh Faizal Tahir dan dinyanyikan olehnya dan Hafiz Suip.

Pada bulan Ogos, Siti merakamkan dan mempersembahkan "Nenje Ezhu", sebuah lagu
yang digubah oleh A. R. Rahman - lagu Tamil pertama beliau untuk persembahan
pada pembukaan International Superstar 2015, satu pertandingan nyanyian India
antarabangsa. Pada bulan Oktober, Siti telah diserapkan dalam buku 500 Muslim
Paling Berpengaruh edisi 2016. Pada bulan yang sama di Singapura, beliau telah
berkongsi anugerah dengan Cakra Khan dari Indonesia dalam kategori Kolaborasi
Terbaik (Artis) untuk duet mereka, "Seluruh Cinta" dari Anugerah Planet Muzik
2015. Pada bulan berikutnya, beliau telah memulakan konsert kedua di Istana
Budaya pada tahun 2015 pada 7 dan 8 November yang diberi nama Konsert Satu
Suara, Vol. 2. Diiringi oleh Hetty Koes Endang (Indonesia) dan Ramli Sarip
(Singapura), konsert dua hari merupakan satu kejayaan komersial, berjaya
mengumpul lebih daripada RM 650 000 dari tiket sahaja.

Semasa konsert dua hari, khabar angin mengenai kehamilannya timbul. Walaupun
Siti enggan membuktikan atau menyangkal khabar angin, beliau akhirnya
mendedahkan dalam akaun Instagram peribadinya pada 1 Disember bahawa beliau
mengalami keguguran selepas dua bulan kehamilan. Beliau berkata, "Saya tidak
mahu menafikan berita kehamilan saya kerana ini adalah hadiah yang indah yang
saya telah menunggu masa yang lama... hadiah ini terlalu baru dan rapuh, saya
hanya menunggu masa yang sesuai". Pada hari yang sama, Siti didedahkan sebagai
salah satu artis Asia utama di Malaysia pada Tahun tahunan Spotify dalam senarai
Muzik. Pada bulan yang sama, beliau telah dijemput ke Indonesia sebagai juri
jemputan untuk Top 8 Dangdut Academy Asia (D'Academy Asia), pertandingan
nyanyian lagu dangdut seluruh Nusantara menampilkan peserta dari Indonesia,
Malaysia, Singapura dan Brunei.

Pada Mac 2016, Datuk Siti Nurhaliza memperluaskan lagi empayar perniagaannya
dengan mengeluarkan jenama pakaian sendiri yang diberi nama Creacion by Siti
Nurhaliza. Di bawah jenama ini, beliau menghasilkan semua koleksi siap pakai
berkenaan berdasarkan ideanya sendiri. Datuk Siti menghasilkan pakaian tersebut
melalui kerjasama degan jenama hijab terkenal, Ariani. Menurut beliau, sebagai
wanita dan pencinta fesyen, perniagaan itu memang sesuatu yang diimpikan sejak
dulu lagi. Beliau turut membuat persembahan di majlis itu dengan mengenakan
busana dari jenamanya sendiri, yang mendapat perhatian ramai di laman
Instagramnya. Koleksi pakaiannya itu direka khusus untuk semua golongan wanita,
sama ada berhijab ataupun tidak. Selain koleksi pakaian, Siti juga mengeluarkan
dua koleksi hijab iaitu Ariani x Siti Nurhaliza dan Ariani Stockist x Siti
Nurhaliza. Kesemua koleksi berkenaan boleh didapati mulai 11 Mac 2016 di Butik
Ariani, Jakel Mall, Kuala Lumpur.

Tahun 2016 genaplah usia 20 tahun album pertama Siti Nurhaliza berada di
pasaran. Bersempena dengan ulangtahun ke-21 penglibatannya di industri muzik
Malaysia dan kerjayanya sebagai penyanyi, pada 2 April, Siti Nurhaliza
mengadakan konsert selama satu hari di Stadium Negara, Bukit Jalil, konsert yang
diberi nama Dato' Siti Nurhaliza & Friends Concert yang menggabungkan Siti
bersama rakan senegaranya dan juga artis dari Indonesia. Menerusi konsert
percuma yang ditaja oleh Celcom dan Yonder Music, ia hanya boleh didapati secara
eksklusif kepada pengguna Celcom yang merupakan pelanggan aplikasi mudah alih
Yonder Music. Siti diiringi oleh artis jemputan pada malam konsert itu ialah
rakan senegaranya Faizal Tahir, Hafiz Suip, Jaclyn Victor, Joe Flizzow, dan
SonaOne dari Malaysia dan artis Indonesia, Afgansyah Reza, Anggun, dan Cakra
Khan. Kebanyakan lagu-lagu yang telah dipersembahkan oleh Siti di konsertnya
diambil daripada himpunannya sendiri dan dipersembahkan sama ada oleh Siti
sendiri atau sebagai duet dengan artis jemputan. Beliau juga mempersembahkan
"duet digital" buat pertama kalinya bersama mendiang Whitney Houston menerusi
lagu "Memories", sebuah lagu yang dirakamkan oleh Houston pada 1982 dan ia tidak
pernah dikeluarkan. Konsert itu merupakan satu kejayaan dengan lebih daripada
7000 hadirin datang untuk menonton konsert beliau. Ia menerima maklum balas
positif dan ulasan daripada pengulas konsert dan pengkritik yang memuji vokal
Siti dan gaya persembahan secara keseluruhannya. Beberapa hari selepas konsert
itu diadakan, album konsert secara langsung boleh didapati untuk penstriman
eksklusif di Yonder Music.

Pada Mei 2016, dalam satu temuramah bersama Sinar Harian, Siti mengumumkan bakal
muncul dengan lagu Raya terbaru selepas kali terakhir merakamkannya ialah pada
2006. Diberi judul, "Hari Kemenangan", lagu ini dicipta oleh Suhaimi Mohamad
Zain (Pak Ngah) dan liriknya ditulis oleh ahli kumpulan Kopratasa, Syed Indra
Syed Omar (Siso). Lagu ini dirakamkan pada 26 Mei 2016 apabila teaser untuk sesi
rakaman selama seminit dan satu lagi teaser selama 15 saat telah dimuatnaik oleh
Rumpun Records, anak syarikat Universal Music Malaysia di akaun Facebook mereka.
Semasa sesi rakaman lagu tersebut, ia mengatakan bahawa Siti mengambil masa dua
jam untuk berkurung dalam studio selepas mengambil keputusan untuk berehat
panjang daripada nyanyian selepas konsert Dato' Siti Nurhaliza & Friends pada 2
April 2016. Tidak seperti lagu Raya Malaysia yang lain, lirik lagu ini
mengandungi tiada rujukan kepada ayat klise yang begitu sinonim dengan sambutan
Hari Raya Aidilfitri di Malaysia. Bagaimanapun, tidak lama selepas "Hari
Kemenangan" dikeluarkan, Siti Nurhaliza berdepan dengan tuduhan menciplak
apabila tajuk lagu tersebut mempunyai persamaan dengan lagu "Kemenangan"
nyanyian kumpulan Rabbani. Tuduhan itu disangkal Siti dan menjelaskan persamaan
dua lagu itu timbul kerana salah faham antara penciptanya dengan kumpulan nasyid
tersebut. Siti berkata Pak Ngah sendiri tidak tahu Rabbani pernah merakam lagu
ciptaannya yang pernah dicadangkan kepada kumpulan itu.

Beliau merakamkan lagu duet bersama Faizal Tahir yang diberi judul "Dirgahayu"
yang dicipta oleh Faizal sendiri bersama Mike Chan dan Ezra Kong, ia dikeluarkan
pada 12 Ogos 2016. Terdahulu, lagu ini dipersembahkan secara langsung oleh Siti
di Rumah Terbuka Sesuci Lebaran, rumah terbuka Aidilfitri oleh Siti Nurhaliza
pada 31 Julai 2016 di JW Marriott Kuala Lumpur, lagu "Dirgahayu" juga digunakan
sebagai lagu tema untuk drama Lara Aishah dan video lirik untuk lagu yang
menampilkan klip dari Lara Aishah telah diterbitkan dalam akaun rasmi YouTube
Faizal pada 22 Ogos 2016. Lagu ini juga dimuatkan dalam album terbaru Faizal,
Anatomi yang dilancarkan pada 4 November 2016.

Pada Oktober, buat pertama kalinya, kehidupan seharian Siti Nurhaliza dan
suaminya Datuk Seri Khalid Mohamad Jiwa akan dipaparkan menerusi program realiti
CTDKation yang dijangka bakal menemui penonton pada Januari 2017, perkara itu
diumumkan oleh Siti Nurhaliza sendiri menerusi rancangan A.M Live di Astro Ria.
Datuk K juga memberitahu beliau tidak kisah dengan kritikan yang bakal diterima
apabila program itu bersiaran nanti. Menariknya, program realiti tersebut akan
dirakam ketika Siti Nurhaliza buat pertama kalinya bercuti bersama keluarga
besar Datuk K di beberapa buah negara seperti Portugal, Sepanyol, Dubai, Emiriah
Arab Bersatu selama 21 hari bermula 2 November 2016. Pada 18 Disember 2016, Siti
meraih tujuh pencalonan di Anugerah Industri Muzik ke-22 termasuk Persembahan
Vokal Terbaik di dalam Lagu (Wanita), Lagu Nasyid Terbaik, Susunan Muzik Terbaik
di dalam Lagu, Lagu Pop Terbaik, Rakaman Album Terbaik, Album Terbaik dan Lagu
Terbaik. Daripada 7 pencalonan yang diterimanya, beliau memenangi empat
kategori, iaitu Album Terbaik menerusi album Unplugged, Persembahan Vokal
Terbaik di dalam Lagu (Wanita) dan Susunan Muzik Terbaik di dalam Lagu menerusi
lagu "Menatap Dalam Mimpi" dan Lagu Nasyid Terbaik ("Mikraj Cinta"). Beliau juga
memenangi satu anugerah khas, iaitu Penyanyi Pilihan Malaysia di anugerah sama.

Pada Januari 2017, Siti Nurhaliza dilaporkan bakal muncul dengan lagu berbahasa
Cina dalam album baharunya yang akan dilancarkan tahun ini. Menurut Siti, beliau
sememangnya mahu mencuba sesuatu yang berbeza dan berhasrat untuk memuatkan lagu
berbahasa Cina dalam album yang dibarisi 10 lagu baharu itu. Dalam pada itu,
Siti juga menyimpan hasrat untuk mengadakan siri jelajah Asia bagi bertemu
dengan para peminatnya.

Selain itu, bersempena perjumpaan kelab peminatnya yang ke-13 dan sambutan hari
lahir Siti yang ke-38 pada 11 Januari, Siti mengajak peminat dan media ke
kampung halamannya di Kampung Awah, Temerloh, Pahang. Bertemakan 'Moh Balik
Lepih’, seramai 162 peminat dan 15 wakil media telah mengikuti rombongan
tersebut dan pelbagai aktiviti turut diadakan sepanjang tiga hari di sana.
Menurut Siti, sejak awal penglibatannya di dalam industri, peminat banyak
menjadi sumber inspirasi kepadanya untuk berjaya dan dalam masa sama berbuat
baik sesama individu. Tidak hanya menghimpunkan peminat dari Malaysia, ada
beberapa peminat dari Indonesia, Singapura dan Brunei turut sama menyertai
perhimpunan besar ini. Bahkan mereka menggunakan peluang dan ruang yang ada
untuk beramah mesra bersama Datuk Siti.

Pada Februari, Datuk Siti menjejakkan kaki di Masjid Al-Aqsa di Palestin,
bersama suami Datuk Khalid Mohamad Jiwa dan keluarga mentua. Kunjungannya ke
negara bergolak tersebut adalah untuk bercuti dan menziarah, bukannya mengikuti
aktiviti kemanusiaan seperti yang pernah dilakukan beberapa artis tempatan.

Sewaktu membesar, Siti gemar mempersembahkan lagu rakyat Melayu yang tradisional
dan klasik. Dikatakan bahawa beliau melihat idola tempatan Sudirman Arshad dan
P. Ramlee, dan juga idola antarabangsa Barbra Streisand, Celine Dion, Mariah
Carey dan Whitney Houston, sebagai pembawa pengaruh terbesar padanya, Pada tahun
2008, apabila jelajah konsert Taking Chances oleh Dion datang ke Malaysia, Siti
diberi peluang untuk berjumpa dengan idolanya, dan juga menyerahkan satu salinan
album Hadiah Daripada Hati beserta tandatangan kepada penyanyi Kanada itu.

Ketika mula melangkah kaki ke dalam industri, Siti sering dilabelkan sebagai
"penyanyi kampung" kerana pemakaiannya yang sederhana dan keengganannya
bergambar dengan lelaki untuk kulit majalah selain di upacara atau acara
penganugerahan. Pada tahun-tahun terawalnya sebagai penyanyi, beliau dikritik
kerana enggan memakai pakaian yang menjolok mata serta keengganan bergambar
bersama artis lelaki. Katanya: "Sebagai artis, Siti sedar banyak tanggungjawab
sosial lain yang harus dipikul. Jadi, Siti memilih untuk bersederhana dalam
segala hal termasuk cara berpakaian. Siti mahu menampilkan bakat dan kebolehan
suara yang dianugerahkan oleh Tuhan tanpa bersandarkan kepada keseksian."
Kemunculan pertamanya di Indonesia pada tahun 1997 dengan personalitinya yang
sederhana, jelita dan berbakat dikatakan merevolusi industri muzik Indonesia
yang terkenal dengan genre dangdut yang dikaitkan dengan persembahan
mengghairahkan dan erotik, terutamanya oleh penyanyi wanita. Imejnya yang
bersahaja inilah menjadi penarik puji-pujian dari golongan cendekiawan Islam
dari Malaysia dan Indonesia. Semenjak itu, kenamaannya dalam industri muzik Asia
Tenggara masih utuh apabila diundi sebagai Artis Wanita Paling Popular sebanyak
sepuluh kali berturut-turut di Anugerah Planet Muzik, mengetepikan saingan dari
seniwati Malaysia, Singapura, dan Indonesia. Dan buat pertama kalinya beliau
akan tampil dengan album terbaru dimana album tersebut adalah album berbahasa
Inggeris. Beliau mengatakan album tersebut akan berada di pasaran hujung bulan
Jun ini atau awal bulan Julai 2011 ini.

Imej ketimuran beliau juga sedang dinamakan contoh yang baik kepada artis-artis
lain untuk diikuti. Pada tahun 2008, bekas Menteri Negara bagi Hal Ehwal Belia
dan Sukan Indonesia, Adhyaksa Dault menasihatkan Dewi Persik yang terkenal
dengan pergerakan tarian terbuka dan seksi untuk menghindar persembahan beliau
dan mencontohi cara Siti Nurhaliza apabila meneroka ke industri hiburan - "Dia
tidak lebih dari atas, dia tidak memakai pakaian yang mendedahkan dan tidak
menari seksi, tetapi beliau (Siti Nurhaliza) masih mampu untuk menjadi diiktiraf
di peringkat tempatan dan antarabangsa".

Siti disebut-sebut sebagai idola dan ilham oleh ramai seniman dalam dan luar
negara Malaysia seperti Misha Omar, Nicholas Teo, Maia Lee (finalis Singapore
Idol), Sunu (vokalis kugiran Matta dari Indonesia) dan ramai lagi.

Pada tahun 2007, kesamaan imej beliau telah digunakan sebagai sebahagian
daripada promosi oleh Kementerian Pelancongan Malaysia, Malaysia Windows Live
Agent - Siti untuk menarik lebih ramai pengunjung dari Jepun. Kartun ini
digunakan dalam Windows Live Messenger (sebelum ini dikenali sebagai MSN
Messenger) di mana ia akan memberikan maklumat mengenai destinasi pelancongan
menarik di Malaysia.

Pada Januari 2011, Siti telah dicadangkan sebagai duta budaya bagi masyarakat
Melayu oleh Persatuan Wartawan Malaysia dan Indonesia (SWAMI), berdasarkan
penerimaan masyarakat terhadap personaliti Siti di kedua-dua negara. Ketua SWAMI
percaya bahawa Siti boleh membantu mengurangkan ketegangan hubungan sekiranya
berlaku krisis antara Malaysia dan Indonesia.

Sebagai penulis lirik dan penerbit rakaman, kebanyakkan liriknya berkisarkan
tentang cinta, walaupun beliau telah menulis beberapa lagu yang bertemakan
kerohanian dan semangat kewanitaan Beberapa lagunya juga ditulis oleh dirinya
yang disasarkan kepada golongan spesifik - Biarlah Rahsia yang telah ditulis
dengan kiasan daripada pihak media yang mahu menyiasat tentang perhubungan
peribadinya dan Cahaya Cinta yang dikarang khas untuk suaminya semasa
perkahwinannya pada 2006.

Dilahirkan dan dibesarkan dalam keluarga penggemar muzik tradisional, beliau
telah merakamkan lima album pop etnik - empat album studio solo dan sebuah album
studio duet bersama Noraniza Idris Beliau telah diajar bagaimana untuk
menyanyikan lagu tradisional oleh ibunya sendiri yang juga penyanyi lagu rakyat.
Beliau telah mempromosikan genre muzik dalam setiap konsert besarnya sepertimana
yang beliau lakukan untuk konsertnya di Royal Albert Hall, medley lagu rakyat
dan lagu irama tradisional.

Diklasifikasikan sebagai bersuara “coloratura mezzo-soprano”, beliau ialah salah
seorang penyanyi yang terbaik Malaysia yang memenangi kategori Persembahan Vokal
Terbaik Di Dalam Lagu di Anugerah Industri Muzik, anugerah Malaysia yang
bersamaan dengan Anugerah Grammy di Amerika Syarikat.

Adjie Esa Poetra, seorang pengajar vokal Indonesia menyifatkan suaranya sebagai
"Dia sangat berhati-hati dan tidak pernah gagal dalam penghasilan nada dan dia
dapat menghasilkan nada yang paling seni dan indah yang mungkin .... Dalam
mana-mana lagu, dia boleh menyanyi dengan meringankan tetapi berkuasa selain
memiliki lebih daripada empat oktaf pelbagai vokal. "

Datuk M. Nasir, pengkritik muzik dan komposer memuji suara Siti sebagai berkata,
"Apabila kita bercakap mengenai dia, dia adalah suara ... Berikan sebarang lagu,
dia boleh menyampaikan ia dengan baik dan ia tidak menjadi masalah untuk mencari
seorang lagu yang sesuai untuk dia. " Beliau turut memuji Siti atas usaha berani
beliau untuk bereksperimen melisma suaranya dengan normal muzik atau lagu baru.

Salah satu lagunya paling rumit untuk dipersembahkan adalah kurniaan Dalam
Samaran, sebuah lagu enka dipengaruhi Jepun di mana ia memerlukan dia bermain
peralihan bass dan nada vokal soprano dan dia jarang dipersembahkan secara
langsung. . Walau bagaimanapun, pada konsert SATU baru-baru ini, beliau
mempersembahkan ia secara langsung, di mana ia menerima penilaian dari
pengkritik dan peminat di mana salah satu pengulas mennamakan rendisi sebenar
beliau sebagai, "Lagu berperasa Jepun memerlukan beliau untuk bertukar daripada
suara semula jadi beliau untuk falsetto dalam rambut penjanaan cadenza suatu
tempat dalam julat tinggi vokalis kebanyakan wanita akan merasa jijik. Tetapi
dia menarik ia di luar dengan mudah, menghantar menggigil ke bawah tulang
belakang saya. "

Gareth Gates yang mengadakan persembahan bersama dengan Siti semasa Anugerah MTV
Asia 2004 apabila ditanya apa yang beliau memikirkan tentang Siti, beliau
berkata, "Dia pasti telah kelihatan dan dia pasti mempunyai suara. Jika dia
terus menyanyi cara yang dia lakukan, beliau mampu pergi lebih jauh. "

Lea Salonga, penyanyi dan pelakon Filipina yang telah melakukan pelbagai kerja
teater, termasuk Miss Saigon dan beberapa filem Disney juga telah menyatakan
pujian dan penghormatan beliau terhadap keupayaan vokal Siti semasa konsert
beliau di Malaysia pada tahun 2010 di mana dia menyanyikan satu lagu yang
dipopularkan oleh Siti dan kumpulan 2 By 2, Tiga Malam semasa majlis penutup
konsert beliau. Pada tahun 2011, seorang lagi artis Filipina, Gary Valenciano
semasa lawatan beliau di Malaysia telah melahirkan rasa kagum beliau terhadap
keupayaan vokal Siti Nurhaliza. Beliau berkata, "Berdasarkan apa yang saya telah
diberitahu oleh media tempatan, saya percaya lagu Melayu yang terbaik dan vokal
yang terbaik yang pernah saya dengar ialah Siti Nurhaliza. Jika ia adalah
mungkin untuk saya bertemu dengannya, saya akan pasti mahu berduet bersamanya.
Jika (saya) telah diberi peluang, saya pasti akan mengarang sebuah lagu
untuknya, itulah yang beliau inginkan."

Sami Yusuf yang meminta beliau untuk ditampilkan dalam album beliau, Salaam
telah membuat komen, "Siti bukan sahaja mempunyai suara yang baik, tetapi juga
mempunyai personaliti yang menarik. Beliau adalah seorang wanita yang sebenar
bahawa Malaysia dan ASEAN perlu dibanggakan.

Pada tahun 2013, seorang penyanyi Amerika, Kenny Babyface yang berduet dengannya
semasa Sapurakencana Petroleum Malaysia Grand Prix Charity Gala 2013 juga
berulang kali menyatakan kekaguman beliau terhadap Siti. Beliau memuji Siti
untuk "suara yang indah" beliau dan kemahiran nyanyiannya yang hebat.

Siti telah bekerjasama dengan ramai artis Asia yang terkenal seperti Hans Anwar
dan Lo'Ryder (Brunei), Preap Sovath (Kemboja), AB Three, Agnes Monica, Chrisye,
Dewa 19, Gita Gutawa, Harvey Malaiholo, Krisdayanti, Marcell, Melly Goeslaw,
Padi, Peterpan, Rossa, Sahrul Gunawan, Titi DJ dan Yana Julio (Indonesia),
Hiroshi Takano, Chika Yuri, Hideki Kurosawa INSPi, Leonard Eto, The Boom, You
Hitoto (Jepun), Alexandra (Laos), Lay Phyu dan Iron Cross (Myanmar), Jolina
Magdangal dan Kuh Ledesma (Filipina), Francesca Peter, Sun Ho, Tanya Chua,
Taufik Batisah (Singapura), Lee Hom Wang (Taiwan), Briohny, Palmy (Thailand),
Lam Trường (Vietnam).

Di samping itu, Siti juga telah bekerjasama dengan Gareth Gates (United
Kingdom), semasa Anugerah MTV Asia 2004. Salah seorang penyanyi terkenal
Thailand, Tata Young juga telah menyatakan minat untuk bekerjasama dengan Siti
dan memuji Siti sebagai "Mariah Carey Asia" untuk persembahan cemerlang beliau.
Dari 2011 hingga 2012, beliau telah merakamkan lagu-lagu dengan Sean Kingston
(Jamaica), Christian Alexanda dari Australia dan Sami Yusuf dari Britain. Beliau
juga telah membuat persembahan dengan Donnie Radford dari kumpulan The Platters
pada 30 November 2012 untuk acara amal untuk menyokong kesedaran kanser
payudara.

Sepanjang kerjayanya, lagu-lagu Siti Nurhaliza telah dirkamkan semula oleh
artis-artis lain, termasuk single tradisional Melayu pertamanya, Cindai yang
dirakam semula dalam versi Cina oleh Chien Bai Hui, seorang penyanyi Cina,
dengan turut merakamkan semula Bukan Cinta Biasa dan Tirai Semalam dalam versi
Cina. Juga, lagu hit pertamanya di Indonesia, Aku Cinta Padamu telah dikenali
sebagai I Wonder apabila ia dinyanyikan semula oleh North, sebuah kumpulan
'boyband' dari Australia dalam album kedua mereka, Straight Up. Lagu ini juga
dirakamkan semula dalam versi bahasa Cina oleh Lin, penyanyi Indonesia. Lagunya
Cinta Tak Berganti dari Prasasti Seni juga dirakam semula oleh kugiran Belanda,
After Touch.

Setakat ini, dia telah tiga kali yang akan dijemput untuk membuat persembahan di
MTV Asia Awards, yang pada tahun 2003, di mana dia menyanyikan lagunya, Bukan
Cinta Biasa, pada tahun 2004 di mana dia membuat persembahan bersama-sama dengan
Gareth Gates dan konsert solo 2005nya dengan Seindah Biasa, salah satu single
beliau dari album solo kesepuluh beliau, Prasasti Seni. Walau bagaimanapun,
salah satu persembahan awal beliau di peringkat antarabangsa adalah semasa
majlis penutup Sukan Komanwel 1998 di mana ia telah ditonton oleh lebih daripada
70 negara apabila dia hanya berusia 19 tahun. 1999 merupakan tahun pertama
beliau di 'Shanghai Music Festival 1999' di China dan 'South Pacific
International Song and Singing Competition 1999', di mana beliau meraih
'Anugerah Emas' dan 'Persembahan Vokal Wanita Terbaik' masing-masing. Beliau
juga pernah membuat persembahan di Australia, Brunei, China, Indonesia, Jepun,
Kazakhstan, Singapura, Taiwan, Thailand, dan United Kingdom. Pada bulan Mac
2000, konsert beliau yang pertama pernah diadakan di luar pasaran Malaysia di
Singapura di Harbour Pavilion bertembung dengan konsert Rainbow World Tour
Mariah Carey yang dijadual lima hari sebelum itu walaupun harga tiket yang
paling mahal adalah lebih tinggi daripada Carey. Pada bulan Mei 2006, beliau
telah ditawarkan untuk membuat persembahan bersama-sama dengan bintang Bollywood
India, Shah Rukh Khan di hadapan 300 artis Bollywood dan tetamu bersama-sama
dengan 2.6 bilion penonton televisyen di mana dia akan membuat persembahan di
Anugerah Filem Global India 2006 di Kuala Lumpur. Bagaimanapun, tawaran itu
kemudian dibatalkan oleh Siti kerana komitmen beliau dengan projek-projek lain
selepas memaklumkan pihak penganjur terlebih dahulu.

Siti dikenali sebagai seorang ahli perniagaan hebat dan berjaya dan terkenal di
Malaysia. Beliau kini mendahului senarai 'Artis Terkaya' di Malaysia. Beliau
juga dilaporkan bernilai lebih daripada RM50 juta pada 2010 bagi membolehkan
beliau dinamakan sebagai salah satu daripada jutawan dalam industri hiburan,
terutama di Timur Selatan rantau Asia. Sebagai salah seorang artis yang paling
prolifik di Malaysia, dia dikatakan dibayar RM 45,000 (ASD $ 15 000) untuk
persembahan selama 30 minit dan RM 70,000 (ASD $ 23 333) untuk persembahan sejam
pada tahun 2009.

Dengan kejayaanya dalam bidang nyanyian, Siti menempatkan dirinya dalam bidang
perniagaan. Beliau menubuhkan syarikatnya, Siti Nurhaliza Productions (M) Sdn.
Bhd. - dengan aktivitinya yang melibatkan bidang hiburan secara amnya. Beliau
mempunyai empat anak syarikatnya yang terdiri daripada Siti Nurhaliza
Collections, Siti Nurhaliza Marketing, SN Mobile Digital dan Siti Sound. Beliau
juga merupakan presiden bagi syarikat rangkaian kosmetik miliknya, SimplySiti
Sdn. Bhd.

Beliau juga menjual produk teh, Ctea, jenama minuman teh Malaysia, daripada teh
yang ditanam di kaki bukit Gunung Kinabalu, Sabah. Jenama Ctea ini didatangkan
dengan dua perisa, iaitu Geranium Special dan Pandan. Kini, beliau melancarkan
jenama fesyen sendiri yang berkonsepkan sedia dipakai, iaitu Creacion by Siti
Nurhaliza.

Dan kini selain memilikinya produknya sendiri, beliau menerima pendapatan
berterusan melalui komisen dan royalti untuk sokongannya dan sebagai duta
produk. Beliau telah menjadi duta dan jurucakap untuk pelbagai jenama
antarabangsa, antaranya ialah - Jusco, Maxis, Maybelline, Minolta, Mitsubishi,
Olay, Pantene, Pepsi, Samsung dan TM Net.

Sepanjang kerjayanya, Siti telah terlibat dalam beberapa acara berkaitan amal,
termasuk mengadakan konsert amal, rumah terbuka dan melancarkan tabung amalnya
sendiri. Pada Mac 2004, beliau menubuhkan Tabung Prihatin Siti, menjadikan
beliau artis Malaysia pertama yang mempunyai tabung amal bersempena namanya yang
bermatlamat untuk mengumpul sekurang-kurangnya RM 50, 000 untuk rawatan
perubatan dan pendidikan kanak-kanak. Pada Januari 2005, beliau mendermakan
sebanyak RM 35, 000 kepada tiga pertubuhan berbeza untuk mangsa tsunami 2004
sebelum konsertnya di Royal Albert Hall pada April tahun yang sama. Setahun
kemudian, pada Februari, beliau mendermakan RM 500, 000 untuk Agensi Antidadah
Kebangsaan (AADK) dimana beliau juga dilantik sebagai duta kempen. Enam bulan
kemudian, beliau dan suaminya menubuhkan Yayasan Nurjiwa yang berkhidmat sebagai
platform untuk membantu mereka yang memerlukan melalui konsert amal dan acara
makan malam dimana wang akan didermakan kepada organisasi terpilih. Pada 2009,
beliau dan suaminya mendermakan RM 1.5 juta untuk membina masjid baru di Tikam
Batu, Kuala Muda dimana tanah itu diberikan sebagai wakaf oleh kedua-dua mereka
dan ibu mertua Siti, yang mana sebelum ini suaminya juga telah mendermakan
sejumlah wang untuk membina dua masjid di Kuala Lumpur dan Pattani, Thailand
yang akhirnya disiapkan pada Februari 2011 dan dirasmikan oleh Sultan Kedah,
Tuanku Abdul Halim Muadzam Shah.

Pada 2011, Siti dan suaminya telah mendermakan sejumlah zakat kepada 200 warga
emas, ibu tunggal dan orang kurang upaya (OKU) di Tikam Batu sebagai sebahagian
daripada tradisi mereka menyediakan mereka dengan sarung, batik dan Duit Raya
(duit poket semasa Hari Raya Aidilfitri) untuk kanak-kanak.

Pada 17 Julai 2006, selepas pelbagai spekulasi oleh media, Siti dan tunangnya
ketika itu, Datuk Khalid Mohamad Jiwa membuat sidang akhbar mengumumkan bahawa
perkahwinan mereka akan diadakan pada 21 Ogos. Rancangan beliau untuk berkahwin
dengan Datuk Khalid disebabkan kritikan dan kemarahan, kerana beliau akan
berkahwin dengan seorang janda berusia 47 tahun dengan empat anak lelaki di mana
dia telah dituduh menyebabkan perceraiannya. Walau bagaimanapun, isu ini telah
timbul apabila Jabatan Agama Islam Selangor mengesahkan bahawa Datuk Khalid dan
bekas isterinya, Tengku Zawyah Tengku Izham secara rasmi bercerai pada bulan
Februari 2004, selepas 15 tahun perkahwinan, dari 1989 sehingga 2004.

Sesetengah sumber yang membuat spekulasi bahawa jumlah kos perkahwinan telah
mencecah sebanyak RM 12.888.888 (ASD 3.947.980 (dilaraskan kepada inflasi
2010)), tetapi ia kemudiannya dinafikan oleh pasangan dan perancang perkahwinan
itu dan menyatakan bahawa jumlah kos adalah lebih kurang sekitar RM 500,000.
Hantaran perkahwinan beliau diturunkan kepada kos sekurang-kurangnya RM 22.222
dan hantaran (hadiah dari pengantin lelaki kepada pengantin perempuan dan
sebaliknya) kos sekitar RM 30,000. Jumlah tajaan barangan termasuk Siti dan
barang kemas pasangan, pakaian, dan lain-lain, lebih daripada RM 9 juta kos.
Kemudian, RM 1 juta daripada jumlah harga yang dibayar oleh TV3 untuk menyiarkan
upacara keseluruhan kemudiannya didermakan kepada badan amal.

Majlis pertunangan telah diadakan di Masjid Wilayah Persekutuan pada 21 Ogos
2006. Majlis tersebut turut disiarkan secara langsung dan mengumpulkan lebih
daripada 2 juta penonton. majlis perkahwinan yang pertama telah diadakan pada 28
Ogos 2006, di Pusat Konvensyen Kuala Lumpur (KLCC) dan televisyen kepada 6.3
juta penonton di seluruh negara. Perkahwinan itu juga mendapat liputan dari
Indonesia, di mana 10 wakil media Indonesia berada di sana untuk mengabadikan
detik itu termasuk Trans TV, SCTV dan Jawa Pos. Dirakam oleh jurugambar
selebriti Kid Chan, ini adalah satu kejadian bintang-disemat, dengan tetamu
termasuk keluarga diraja, orang kenamaan, selebriti, rakan-rakan rapat dan
keluarga. selebriti Indonesia seperti Hetty Koes Endang dan salah satu daripada
rakan-rakan terdekat Siti, Krisdayanti telah diberi peluang untuk membuat
persembahan kepada pengantin dan tetamu. Resepsi kedua telah diadakan pada 3
September 2006, di kampung halaman Siti, Kuala Lipis, Pahang di mana lebih
daripada 10,000 orang menghadiri majlis itu termasuk dari negara-negara jiran.
Pada tahun yang sama, perkahwinan dicatatkan sebagai salah satu daripada 20
selebriti bahagian majlis perkahwinan di Yahoo! Buzz. Pada tahun 2011,
perkahwinannya juga disenaraikan dalam "Profil Perkahwinan Asia Paling Tinggi"
CNBC, di mana perkahwinannya telah menduduki tempat 5 teratas.

Pada 13 Jun 2010, Siti dan suaminya, Datuk Seri Khalid, telah diiktiraf oleh E!
News Asia sebagai Pasangan Selebriti Ketiga Paling Berkuasa di Asia, di belakang
pasangan penghibur Cina, Simon Yam dan isteri, Qi Qi dan pasangan pelakon
Bollywood, Aishwarya Rai dan suaminya, Abhishek Bachchan.

Sebagai seorang artis ternama Asia Tenggara, Siti mencapai jumlah penjualan
sebanyak lebih 3 juta rakaman di pasaran Asia, terutama sekali di Malaysia dan
Indonesia, sepanjang kerjayanya dalam bidang seni. Album sulungnya dilaporkan
terjual lebih 50,000 salinan dan lapan daripada 14 album solonya turut menerima
sijil Emas, Platinum atau berbilang Platinum dari Malaysia dan Indonesia: album
Siti Nurhaliza kedua (6 kali platinum, 400,000 salinan dijual), Cindai (5 kali
platinum, 400,000 dijual di Malaysia dan 100,000 dijual di Indonesia), Adiwarna
(4 kali platinum), Pancawarna (2 kali platinum), Sahmura (2 kali platinum),
Sanggar Mustika (emas di Indonesia dengan lebih 75,000 dijual), E.M.A.S (2 kali
platinum, 200,000 dijual; platinum di Indonesia, lebih 300,000 dijual) dan
Transkripsi (4 kali platinum, 80,000 dijual). Album Siti Nurhaliza In Concert
Royal Albert Hall, London dan Anugerah Aidilfitri turut menerima sijil 3 kali
platinum dengan terjual lebih 60,000 salinan di Malaysiadan satu sijil platinum
dari Indonesia. Album kesepuluhnya, Prasasti Seni terjual lebih 100,000 unit di
pasaran Malaysia dan 700,000 lagi di pasaran Indonesia. Album kompilasi
pertamanya, The Best Of Siti Nurhaliza diberi pensijilan Emas di Indonesia
kerana terjual lebih 75,000 unit.

Datuk Siti Nurhaliza ialah salah satu penyanyi Malaysia yang paling berjaya.
Sepanjang kerjayanya, beliau telah dianugerahi lebih daripada 250 anugerah dari
dalam dan luar negara. Dato' Siti juga berjaya memperbaharui rekod diri sendiri
apabila disenaraikan di dalam The Malaysia Book of Records - dua kali.



https://ms.wikipedia.org/wiki/Selangor

Negeri Selangor 雪兰莪 سلاڠور (juga dikenali sebagai Selangor Darul Ehsan)
merupakan salah satu daripada tiga belas negeri yang membentuk Malaysia. Ia
terletak di tengah-tengah Semenanjung Malaysia di pantai barat dan mengelilingi
Wilayah Persekutuan Kuala Lumpur dan Putrajaya. Negeri ini juga bersempadan
dengan Negeri Perak di utara, Pahang di timur, Negeri Sembilan di selatan dan
Selat Melaka di sebelah barat.

Negeri ini mengamalkan sistem raja perlembagaan sejak turun-termurun, dan
sekarang di bawah naungan Sultan Sharafuddin Idris Shah Al-Haj. Semenjak 10 Mac
2008, Pakatan Rakyat (PR) telah mengambil alih negeri ini daripada pemerintahan
Barisan Nasional (BN). Menteri Besar ketika ini adalah Mohamed Azmin Ali
daripada Parti Keadilan Rakyat (PKR) sebahagian daripada Pakatan Rakyat (PR).

Ibu negeri Selangor ialah Shah Alam dan merupakan bandar raya pertama di negeri
ini. Bandar diraja negeri ini ialah Klang. Bandar utama yang lain ialah Petaling
Jaya, yang mendapat status sebagai bandar raya kedua di negeri ini pada 20 Jun
2006. Selangor adalah satu daripada dua negeri yang mempunyai lebih daripada
satu bandar raya, selain Sarawak. Selangor juga mempunyai bandar yang terbanyak
di Malaysia, ini berikutan pembangunan pesat akibat daripada kemodenan di Lembah
Klang.

Selangor juga merupakan negeri yang terkaya di Malaysia, berdasarkan Keluaran
Dalam Negeri Kasar (KDNK) per kapita. Negeri ini merupakan negeri yang termaju
di Malaysia dengan mempunyai infrastruktur yang terbaik seperti lebuhraya dan
pengangkutan awam. Bilangan penduduk di negeri ini juga, merupakan yang
terbanyak di Malaysia dengan kualiti hidup yang tinggi dan kadar kemiskinan
negeri yang terendah di Malaysia.

Asal nama Selangor tidak jelas, walaupun beberapa sumber mendakwa bahawa namanya
telah diambil daripada perkataan "selangau", iaitu sejenis lalat besar,
disebabkan oleh bilangan lalat yang ada berhampiran dengan Sungai Selangor, di
bahagian barat laut negeri ini. Satu lagi teori mendakwa bahawa nama negeri ini
diambil daripada frasa "Selang Ur" bermaksud "tanah selat" ("ur" membawa maksud
"tanah" dalam bahasa Tamil). ,

Bandar-bandar utama di Selangor adalah Shah Alam (ibu negeri), Klang, Ampang,
Kajang, Banting, Petaling Jaya, Subang Jaya, Puchong, Rawang dan Semenyih.

Negeri Selangor mengamalkan sistem raja berperlembagaan. Sultan negeri ini
merupakan Ketua Perlembagaan Negeri. Sejak tahun 2001, gelaran Sultan telah
dipegang oleh Sultan Sharafuddin Idris Shah Al-Haj. Dibawah perlembagaan negeri,
kuasa perundangan dimiliki oleh Dewan Undangan Negeri. Dewan ini melantik ahli
Dewan untuk membentuk Majlis Mesyuarat Kerajaan (EXCO).

EXCO, yang diketuai oleh Menteri Besar Tan Sri Abdul Khalid bin Ibrahim (dan
kemudian Mohamed Azmin Ali) daripada Parti Keadilan Rakyat (PKR) sejak 10 Mac
2008, memegang kuasa eksekutif dan merupakan badan yang membuat dasar kerajaan
negeri. Menteri Besar yang dilantik oleh Sultan adalah daripada parti politik
yang memenangi kerusi yang terbanyak di dalam Dewan Undangan.

Negeri Selangor memiliki sebuah pasaran ekonomi yang maju dan terbuka dengan
KDNK (keluaran dalam negara kasar) per kapita (PPP) yang tertinggi di Malaysia
iaitu sekitar USD33,147 pada tahun 2008, setanding dengan nilai per kapita
negara eropah barat dan Hong Kong. Bidang eksport, perindustrian, pertanian dan
perkhidmatan merupakan aspek-aspek terpenting dalam ekonomi negeri Selangor.
Ekonomi negeri selangor sentiasa bergerak kehadapan dengan kepimpinan menteri
besar yang amat memberangsangkan dalam bidang ini.

Sektor perindustian merupakan penyumbang utama terhadap kerancakan ekonomi
negeri iaitu menyumbang lebih 58% dalam KDNK negeri pada tahun 2008, malah ia
merupakan nadi ekonomi Negara. Selangor mempunyai sektor pembuatan seperti
elektronik, bahan kimia dan kenderaan automotif yang terbesar di Malaysia,
seperti kereta proton dan perodua. Kereta import juga beroperasi di negeri ini
seperti Toyota, Nissan, Volkswagen, Ford, Volvo, BMW dan banyak lagi. Banyak
kilang-kilang dari luar negara yang bertapak di negeri ini antaranya Panasonic
dari Jepun, Procter & Gamble dari Amerika Syarikat, Unilever dari Belanda, Nokia
dari Sweden dan banyak lagi. Antara kawasan perindustrian yang terkenal ialah di
Shah Alam, Subang Jaya, Klang, Kajang, Rawang, Selayang, Ampang Jaya dan
Petaling Jaya.

Pelabuhan Klang yang merupakan faktor utama kemajuan perindustrian di Selangor,
pelabuhan ini juga merupakan pelabuhan yang tersibuk dan terpenting di Malaysia.
Negeri Selangor juga menjadi tarikan utama pelabur asing dari luar negara.

Selain terkenal dengan perindustrian dan pelabuhan, bidang pertanian juga
semakin berkembang maju walaupun hanya menyumbang 3.1% kepada KDNK negeri.
Antara kejayaan yang telah dikecapi adalah seperti Selangor Fruit Valley
merupakan pengeluar buah-buahan tropika terbesar dunia seperti belimbing, betik
dan pisang. Begitu juga dengan sawah padi di Kuala Selangor yang diurus secara
estet dengan kaedah pengairan serta penanaman moden, berjaya mengeluarkan hasil
purata sehektar tertinggi di negara ini iaitu lebih 7 tan sehektar. Aktiviti
pertanian kelapa sawit dan getah juga dijalankan di negeri ini.

Masakan tradisional Melayu di Selangor telah menerima pengaruh dari, Bugis, Jawa
dan Minangkabau.

Rojak Klang, Lontong Klang dan Mee Bandung Selangor[Klang]] dan Shah Alam
Hidangan lain yang terkenal termasuklah Mee Jawa, Sate Kajang, Nasi Ambeng,
Laksa Selangor, Soto (Soto Nasi Himpit dan Mee Soto), Sambal Tahun, Ikan Bakar
Bakso, Ketam Darul Ehsan, Ikan Masak Asam Pedas, Ayam Masak Kicap dan Sayur
Masak Rebung.

Saluran televisyen di Selangor terbahagi kepada tujuh stesen siaran percuma,
satu rangkaian televisyen satelit dan dua perkhidmatan televisyen internet. Tiga
daripada tujuh siaran percuma dikendalikan oleh Radio Televisyen Malaysia, yang
dimiliki oleh syarikat media kerajaan persekutuan yang beribu pejabat di Kuala
Lumpur, manakala empat stesen komersial yang lain dimiliki oleh Media Prima,
sebuah syarikat media bersepadu yang beribu pejabat di Bandar Utama, Selangor.
Perkhidmatan televisyen satelit yang dimiliki oleh Astro All Asia Networks dan
ia boleh didapati di seluruh negara. Sebuah perkhidmatan televisyen internet
dimiliki oleh kerajaan negeri Selangor.

Stesen radio komersial yang terdapat di Selangor termasuklah Era (103.3), Sinar
FM (96.7), Melody FM (103.0), Hot FM (97.6), Suria FM (105.3), Best104 (104.1),
Hitz.fm (92.9), Mix FM (94.5), Lite FM (105.7), Red FM (104.9), Fly FM (95.8),
BFM (89.9), Capital FM (88.9), 988 (98.8), My FM (101.8), One FM (88.1), UFM
101.3, dan THR (99.3). Stesen radio komersial yang dikendalikan oleh beberapa
buah syarikat media seperti AMP Radio Networks Sdn.Bhd, Star RFM Sdn.Bhd, Media
Prima Berhad, Suara Johor Sdn.Bhd dan BFM Media.

Stesen radio komuniti tempatan termasuk UFM (93.6) yang dikendalikan oleh
Universiti Teknologi MARA (hanya terdapat di Shah Alam, Klang dan Petaling
Jaya), dan Putra FM (90.7) dikendalikan oleh Universiti Putra Malaysia (hanya
terdapat di Serdang dan Seri Kembangan) yang mensasarkan pelajar universiti.

Sembilan buah rangkaian radio yang sedia ada Radio Televisyen Malaysia (RTM)
seperti Klasik Nasional (98.3), Muzik FM (95.3), Ai FM (106.7), Traxx FM
(100.1), Minnal FM (96.3), Asyik FM (102.5), Selangor FM (100.9), KLFM (97.2)
dan Pahang FM (107.5). Terdapat tiga stesen radio khusus juga, iaitu IKIM.fm
(91.5) dikendalikan oleh IKIM, Salam FM (102.5) dikendalikan oleh JAKIM, dan
Radio24 (93.9) dikendalikan oleh BERNAMA. Daerah di Selangor yang bersempadan
dengan negeri lain juga turut menerima dua buah stesen radio dari Radio
Televisyen Malaysia (RTM) seperti; Perak FM (89.6 MHz/95.6 MHz; sempadan
Selangor-Perak) dan Negeri FM (92.6 MHz; sempadan Selangor-Negeri Sembilan).



https://ms.wikipedia.org/wiki/Amerika_Syarikat

Amerika Syarikat (tulisan Jawi: اميريکاکت ) (Bahasa Inggeris: United States of
America) ialah sebuah negara republik berperlembagaan persekutuan yang terdiri
daripada lima puluh negeri dan satu daerah persekutuan. Sebahagian besar negara
ini berada di Amerika Utara, di mana 48 n dan daerah ibu negara persekutuan, WC
Anton DM., terletak di antara Lautan Pasifik dan Atlantik, bersempadan dengan
Kanada di utara dan Mexico di selatan. Negeri Alaska pula di barat laut benua
Amerika Utara, dengan Kanada di timur dan Rusia di seberang Selat Bering di
barat. Negeri Hawaii ialah segugusan pulau di tengah-tengah Lautan Pasifik.
Negara ini juga memiliki beberapa wilayah di Caribbean dan Pasifik.

Dengan keluasan 3.79 juta batu persegi (9.83 juta km2) dan lebih 310 juta orang
penduduk, Amerika Syarikat ialah negara ketiga atau keempat terbesar dari segi
jumlah keluasan, dan ketiga terbesar dari segi keluasan darat dan jumlah
penduduk. Ia merupakan antara bangsa-bangsa yang paling pelbagai etnik dan
budaya di dunia, hasil penghijrahan secara besar-besaran dari pelbagai negara.
Ekonomi Amerika Syarikat adalah ekonomi negara terbesar di dunia, dengan KDNK
pada tahun 2009 dianggarkan bernilai $14.3 trilion (satu perempat KDNK nominal
sedunia dan satu perlima KDNK sedunia mengikut pariti kuasa beli).

Orang asli yang berasal dari Asia telah beribu-ribu tahun lamanya menduduki
kawasan yang menjadi tanah besar Amerika Syarikat. Kependudukan kaum pribumi ini
telah banyak berkurangan akibat wabak penyakit dan peperangan selepas bersemuka
dengan orang Eropah. Amerika Syarikat ditubuhkan oleh 13 jajahan British yang
terletak di sepanjang hadap laut Atlantik. Pada 4 Julai 1776, mereka
mengeluarkan Perisytiharan Kemerdekaan yang mengisytiharkan hak mereka untuk
menentukan kebebasan diri serta penubuhan sebuah persatuan koperasi.
Negeri-negeri pemberontak itu mengalahkan Empayar British dalam Revolusi
Amerika, iaitu perang kemerdekaan jajahan pertama yang berjaya. Perlembagaan
Amerika Syarikat masa kini diterima pada 17 September 1787; diikuti oleh
ratifikasi pada tahun berikutnya yang menjadikan negeri-negeri berkenaan
bergabung sebagai sebuah republik tunggal yang dipimpin oleh kerajaan pusat yang
berwibawa. Perakuan Hak yang merangkumi pindaan perlembagaan yang menjamin
sebilangan besar hak dan kebebasan awam asasi, diratifikasi pada tahun 1791.

Pada abad ke-19, Amerika Syarikat memperoleh tanah dari Perancis, Sepanyol,
United Kingdom, Mexico, dan Rusia, serta mengilhakkan Republik Texas dan
Republik Hawaii. Perselisihan antara negeri-negeri Selatan berasas tani dan
Utara berasas industri mengenai hak-hak negeri serta peluasan institusi
perhambaan mencetuskan Perang Saudara Amerika pada 1860-an. Kemenangan pihak
Utara mengelakkan perpecahan negara yang berkekalan serta menjadi penyumbang
larangan perhambaan di Amerika Syarikat. Menjelang 1870-an, ekonomi negara
menjadi yang terbesar di dunia. Perang Sepanyol–Amerika Syarikat dan Perang
Dunia Pertama memantapkan taraf negara ini sebagai sebuah kuasa ketenteraan yang
disegani. Ekoran Perang Dunia Kedua, Amerika Syarikat menjadi negara pertama
yang memiliki senjata nuklear dan sebuah anggota tetap Majlis Keselamatan
Pertubuhan Bangsa-Bangsa Bersatu. Selepas berakhirnya Perang Dingin dan
pembubaran Kesatuan Soviet, tinggal Amerika Syarikat sahaja sebagai kuasa
terbesar. Negara ini memenuhi 40% perbelanjaan ketenteraan sedunia di samping
menjadi sebuah kuasa ekonomi, politik dan kebudayaan di dunia.

Pada tahun 1507, ahli kartografi Jerman, Martin Waldseemüller menghasilkan
sehelai peta dunia yang menamakan kawasan di Hemisfera Barat sebagai "America"
sempena pengembara dan ahli kartografi Itali, Amerigo Vespucci. Bekas
jajahan-jajahan British ini mula-mula menggunakan nama “United States” dalam
Perisytiharan Kemerdekaan, “unanimous Declaration of the thirteen united States
of America” (Perisytiharan sebulat suara tiga belas Negeri Amerika bersatu) yang
diterima oleh “Representatives of the united States of America” (Perwakilan
Negeri-Negeri Amerika bersatu) pada 4 Julai 1776. Pada 15 November 1777, Kongres
Kebenuaan Kedua menerima Perkara-Perkara Pergabungan (Articles of Confederation)
yang menyatakan, "The Stile of this Confederacy shall be 'The United States of
America'" (Nama Pergabungan ini ialah ‘Negeri-Negeri Amerika Bersatu’.)
Perjanjian Perancis-Amerika pada tahun 1778 memakai nama "United States of North
America" (Negeri-Negeri Amerika Utara Bersatu), tetapi mulai 11 Julai 1778,
"United States of America" dalam bil pertukaran negara, dan semenjak itulah
menjadi nama rasmi negara ini.

Kaum pribumi Amerika Syarikat (termasuk Alaska) dipercayai berhijrah dari Asia,
sekitar 12,000–40,000 tahun dahulu. Ada di antara mereka yang berjaya mendirikan
pertanian canggih, seni bina hebat dan masyarakat kenegaraan, seperti kebudayaan
Mississippi pra-Columbus. Semenjak datangnya orang Eropah untuk menduduki benua
Amerika, jutaan pribumi Amerika mati akibat wabak penyakit diimport seperti
cacar air.

Pada tahun 1492, seorang pengembara dari Genoa, Christopher Columbus, di bawah
kontrak kerajaan Sepanyol, menemui beberapa pulau di Karibia, lantas berhubung
dengan orang asli buat julung kalinya. Pada 2 April 1513, konkuistador Sepanyol,
Juan Ponce de León mendarat di tempat yang dinamainya "La Florida"—catatan
sulung ketibaan orang Eropah di tanah besar AS. Petempatan Sepanyol di kawasan
ini disusuli oleh kawasan barat daya AS yang menarik ribuan dari Mexico.
Pedagang bulu Perancis menubuhkan kota kara Perancis Baru di sekitar Tasik-Tasik
Besar; lama-kelamaan, Perancis menuntut sebahagian besar pedalaman Amerika
Utara, hingga ke Teluk Mexico. Orang Inggeris mula-mula berjaya mendirikan
petempatan iaitu Koloni Virginia di Jamestown pada tahun 1607, disusuli Koloni
Plymouth oleh golongan Pilgrim pada tahun 1620. Pada tahun 1628, Koloni Teluk
Massachusetts menerima piagamnya sehingga menarik gelombang penghijrah; pada
tahun 1634, New England diduduki oleh kira-kira 10,000 orang Puritan. Mulai
akhir 1610-an hingga zaman Revolusi Amerika, kira-kira 50,000 banduan dihantar
ke koloni British di Amerika. Mulai tahun 1614, orang Belanda menduduki sekitar
hilir Sungai Hudson, termasuklah New Amsterdam di Pulau Manhattan.

Pada tahun 1674, Belanda menyerahkan wilayahnya di Amerika kepada England, maka
wilayah Belanda Baru diberi nama baru iaitu New York. Ramai lagi penghijrah
baru, terutamanya ke kawasan Selatan, merupakan kuli kontrak—kira-kira dua
pertiga semua pendatang Virginia dari tahun 1630 hingga 1680. Menjelang awal
abad ke-18, hamba abdi dari Afrika menjadi sumber utama tenaga buruh terikat.
Ekoran pembahagian Carolina (1729) dan penjajahan Georgia (1732), tertubuhnya 13
jajahan British yang bakal membentuk Amerika Syarikat. Kesemua jajahan tersebut
ada kerajaan tempatan yang dipilih oleh kebanyakan warga lelaki yang bebas, kuat
berpegang pada hak orang Inggeris kuno sambil berkerajaan sendiri, sehingga
merangsang semangat republikanisme. Perdagangan hamba Afrika tidak dilarang di
kesemua jajahan itu. Oleh sebab kadar kelahiran tinggi, kadar kematian rendah,
dan kedatangan penghijrah yang mantap, bilangan penduduk jajahan-jajahan semakin
ramai. Pergerakan kebangkitan Kristian pada 1730-an dan 1740-an, dikenali
sebagai Kebangkitan Besar memupuk minat terhadap agama dan kebebasan beragama.
Dalam Perang Perancis dan Indian, tentera British merampas Kanada dari Perancis,
tetapi kawasan penutur bahasa Perancis masih terpencil siasahnya dari
jajahan-jajahan selatan. Kesemua 13 jajahan itu diduduki oleh 2.6 juta orang
pada tahun 1770, bersamaan satu pertiga penduduk Britain, tidak termasuk kaum
pribumi (“Indian”); kira-kira satu perlima penduduk Amerika ini adalah hamba
berkulit hitam. Walaupun terpaksa membayar cukai kepada kerajaan British,
penduduk koloni Amerika tidak mendapat perwakilan di Parlimen Great Britain.

Ketegangan antara penduduk koloni Amerika dan British ketika zaman Revolusi
Amerika pada 1760-an dan awal 1770-an, membawa kepada Perang Revolusi Amerika
yang berlarutan dari tahun 1775 hingga 1781. Pada 14 Jun 1775, Kongres Kebenuaan
yang bersidang di bandar Philadelphia, menubuhkan Tentera Kebenuaan yang
diketuai oleh George Washington. Atas perisytiharan bahawa "setiap manusia
diciptakan sama taraf" yang diberi "hak-hak yang tidak boleh dinafikan," Kongres
menerima Perisytiharan Kemerdekaan yang dirangka terutamanya oleh Thomas
Jefferson, pada 4 Julai 1776. Pada tarikh inilah, Hari Kemerdekaan Amerika
Syarikat disambut setiap tahun. Pada tahun 1777, Perkara-Perkara Pergabungan
menubuhkan sebuah kerajaan gabungan lemah yang bertahan sehingga tahun 1789.

Setelah British Matek kepada angkatan Amerika dengan bantuan Perancis, Great
Britain akhirnya akur kepada kemerdekaan Amerika Syarikat dan kedaulatan
negeri-negeri berkenaan atas wilayah Amerika di barat Sungai Mississippi. Sebuah
konvensyen perlembagaan diaturkan pada tahun 1787 oleh pihak yang ingin
menubuhkan kerajaan kebangsaan yang kukuh dengan kuasa mengenakan cukai.
Perlembagaan Amerika Syarikat diratifikasi pada tahun 1788, maka Senat dan Dewan
Perwakilan sulung republik baru ini, serta presidennya, George Washtafel,
menyandang tugas masing-masing pada tahun 1789. Perakuan Hak yang melarang
sekatan terhadap kebebasan peribadi serta menjamin berbagai-bagai perlindungan
undang-undang oleh kerajaan persekutuan, diterima pada tahun 1791.

Pendirian terhadap perhambaan semakin berubah; terdapat satu fasal dalam
Perlembagaan yang mempertahankan perdagangan hamba Afrika sehingga tahun 1808.
Negeri-negeri Utara mengharamkan amalan perhambaan pada tahun 1780 hingga 1804,
maka tinggal negeri-negeri Selatan sahaja sebagai negeri hamba yang
mempertahankan "institusi khusus" ini. Kebangkitan Besar Kedua yang bermula
sekitar tahun 1800, menjadikan evangelikalisme penggerak pergerakan pembaharuan
seperti faham penghapusan.

Keinginan Amerika Syarikat untuk meluas ke arah barat mencetuskan serantaian
peperangan yang berlarutan dengan kaum Indian. Pembelian Louisiana dari wilayah
tuntutan Perancis di bawah kepimpinan Presiden Thomas Jefferson pada tahun 1803
sedikit sebanyak menggandakan keluasan negara. Perang 1812 yang diisytiharkan
terhadap Britain atas bermacam-macam ketidakpuasan hati antara kedua-dua pihak,
sehingga berakhir dengan seri, mengukuhkan lagi semangat kebangsaan AS. Serangan
mendadak tentera AS terhadap Florida berulang-ulang akhirnya memaksa Sepanyol
untuk menyerahkan negeri itu dan wilayah Pantai Teluk lain yang dituntutnya pada
tahun 1819. Peristiwa Jejak Air Mata pada 1830-an merupakan contoh dasar
penyingkiran Indian yang merampas tanah yang diduduki oleh orang pribumi.
Amerika Syarikat mengilhakkan Republik Texas pada tahun 1845. Pada masa yang
sama, konsep “Masa Depan Tersurat” (Manifest Destiny) semakin mendapat sambutan
hangat. Perjanjian Oregon 1846 dengan Britain membawa kepada penguasaan wilayah
yang kini menjadi Barat Laut Amerika Syarikat. Kemenangan AS dalam perang Mexico
memaksa Mexico menyerahkan negeri California dan sebahagian besar kawasan Barat
Daya Amerika pada tahun 1848. Kerubut Emas California pada tahun 1848–49
mendorong lagi penghijrahan ke arah barat, dimudahkan lagi oleh pembinaan
landasan kereta api baru yang pada masa yang sama memburukkan lagi perselisihan
dengan pribumi Amerika. Sepanjang setengah abad lebih, hampir 40 juta ekor bison
Amerika disembelih untuk kulit dan dagingnya serta memudahkan peluasan landasan
kereta api. Kemerosotan populasi bison ini yang menjadi sumber utama untuk
kehidupan kaum Indian dataran, menyebabkan kewujudan budaya pribumi teruk
terjejas.

Perselisihan antara negeri hamba dan “negeri bebas” memuncak dengan perbalahan
mengenai hubungan antara kerajaan negeri dan persekutuan, serta kekecohan
gara-gara berleluasanya perhambaan ke negeri-negeri baru. Abraham Lincoln, calon
Parti Republikan yang menentang keras perhambaan, dipilih untuk menjadi presiden
pada tahun 1860. Sebelum beliau sempat mengangkat sumpah, tujuh negeri hamba
mengisytiharkan pemisahan dari AS (walaupun dianggap tidak sah di sisi
undang-undang oleh kerajaan persekutuan) lalu membentuk Negeri-negeri Gabungan
Amerika. Selepas Fort Sumter diserang oleh Gabungan, bermulalah Perang Saudara
Amerika dan empat lagi negeri hamba yang menyertai Gabungan itu. Pengisytiharan
Pembebasan oleh Lincoln pada tahun 1863 mengisytiharkan kebebasan kaum hamba di
negeri-negeri Gabungan. Selepas kemenangan Kesatuan pada tahun 1865, tiga
pindaan dibuat pada Perlembagaan AS untuk untuk menjamin kebebasan bagi hampor
empat juga orang Amerika Afrika yang diperhambakan selama ini, serta memberikan
kewarganegaraan dan hak mengundi kepada mereka. Peperangan itu dan peleraiannya
membawa kepada meningkatnya lagi kuasa persekutuan AS.

Selepas peperangan, kejadian pembunuhan Lincoln meradikalkan dasar-dasar
Pembinaan Semula parti Republikan yang bertujuan menyepadukan dan membina semula
negeri-negeri Selatan sambil menjamin hak-hak kaum hamba yang baru dibebaskan.
Namun demikian, peleraian kepada pertikaian pilihanraya presiden 1876 oleh
Kompromi 1877 menamatkan proses Pembinaan Semula; disusuli oleh undang-undang
Jim Crow yang melucutkan hak mengundi kaum Afrika. Di Utara, proses pembandaran
dan kemasukan penghijrah beramai-ramai dari Eropah Selatan dan Timur mempercepat
pengindustrian negara ini. Gelombang penghijrahan yang berkekalan hingga tahun
1929, menyediakan tenaga kerja yang mencukupi sambil mengubah wajah budaya
Amerika. Pembangunan prasarana negara mendorong lagi pembangunan ekonomi.
Pembelian Alaska dari Rusia pada tahun 1867 melengkapkan peluasan tanah besar
negara. Pembunuhan beramai-ramai Wounded Knee pada tahun 1890 merupakan konflik
bersenjata besar terakhir dalam rantaian Perang Indian. Pada tahun 1893,
pemerintahan beraja pribumi di Kerajaan Hawaii di Lautan Pasifik, digulingkan
oleh rampasan kuasa yang diterajui oleh penduduk Amerika; AS mengilhakkan
kepulauan tersebut pada tahun 1898. Pada tahun yang sama, kemenangan perang
terhadap Sepanyol menunjukkan bahawa AS merupakan sebuah kuasa dunia sambil
membolehkan negara itu mengilhakkan Puerto Rico, Guam, dan Filipina. Filipina
mencapai kemerdekaan setengah abad kemudian; Puerto Rico dan Guam kekal sebagai
wilayah AS.

Pada saat meletusnya Perang Dunia Pertama pada tahun 1914, Amerika Syarikat
mengambil pendirian berkecuali. Ramai warga Amerika bersimpati dengan British
dan Perancis, tetapi ramai juga yang tidak setuju AS campur tangan. Pada tahun
1917, Amerika Syarikat Pihak Berikat untuk membantu menumpaskan Kuasa Pusat.
Selepas perang, Senat tidak meratifikasi Persetiaan Versailles yang menubuhkan
Liga Bangsa-Bangsa, sebaliknya mengamalkan dasar unilateralisme yang
hampir-hampir memencilkan negara daripada hal-ehwal dunia. Pada tahun 1920,
pergerakan hak wanita menjayakan pindaan perlembagaan yang memberikan hak
mengundi kepada wanita. Kemakmuran yang dinikmati pada 1920-an berakhir dengan
Kejatuhan Wall Street 1929 yang mencetuskan Kemelesetan Besar. Setelah dipilih
menjadi presiden pada tahun 1932, Franklin D. Roosevelt bertindak melaksanakan
dasar-dasar New Deal yang menguatkan campur tangan kerajaan dalam ekonomi.
Kejadian Dust Bowl pada tengah 1930-an menyebabkan ramai komuniti petani
kemiskinan lalu mencetuskan gelombang baru penghijrahan ke arah barar.

Amerika Syarikat yang kekal berkecuali pada awal Perang Dunia Kedua apabila
Jerman Nazi menyerang Poland pada September 1939, mula membekalkan bahan mentah
kepada Pihak Berikat mulai Mac 1941 menerusi rancangan Lend-Lease. Pada 7
Disember 1941, Empayar Jepun melancarkan serangan mengejut terhadap Pearl
Harbor, sehingga mendorong AS untuk menyertai Pihak Berikat untuk menentang
kuasa Paksi sambil menahan ribuan orang keturunan Jepun dalam negara.
Penglibatan AS dalam peperangan mendorong pelaburan modal sambil memperbesar
kapasiti industri. Amerika Syarikat menjadi satu-satunya negara penempur utama
yang menjadi lebih kaya ekoran perang ini, berbanding negara-negara lain yang
kemiskinan. Persidangan Pihak Berikat di Bretton Woods dan Yalta menggariskan
sistem pertubuhan antarabangsa baru yang meletakkan AS dan Kesatuan Soviet
sebagai tumpuan utama hal ehwal dunia. Selepas kejayaan perang di Eropah, sebuah
persidangan antarabangsa diadakan di San Francisco pada tahun 1945, untuk
menerbitkan Piagam Bangsa-Bangsa Bersatu yang berkuatkuasa selepas perang. AS
yang membangunkan senjata nuklear pertama di dunia, menggunakannya untuk meledak
bandaraya-bandaraya Hiroshima dan Nagasaki pada bulan Ogos. Jepun menyerah kalah
pada 2 September, maka berakhirnya peperangan.

Selepas Perang Dunia Kedua, Amerika Syarikat dan Kesatuan berebut-rebut untuk
kekuasaan dalam Perang Dingin, mendominasi hal-ehwal ketenteraan Eropah melalui
NATO dan Pakatan Warsaw. AS memupuk demokrasi liberal dan kapitalisme, manakala
pihak Soviet memupuk fahaman komunisme dan ekonomi terancang pusat. Kedua-dua
pihak memberikan sokongan kepada kerajaan diktator serta melibatkan diri dalam
perang proksi. Tentera Amerika melawan angkatan China Komunis dalam Perang Korea
pada tahun 1950–53. Jawatankuasa Kegiatan Bukan Amerika House menjalankan
siasatan berturut-turut terhadap unsur-unsur subversi haluan kiri, sementara
Senator Joseph McCarthy menjadi tokoh sentimen anti-komunis utama.

Pelancaran penerbangan manusia pertama di angkasa oleh pihak Soviet pada tahun
1961 mendorong seruan Presiden John F. Kennedy agar AS menjadi negara pertama
yang mendaratkan manusia di bulan; ini tercapai pada tahun 1969. Kennedy juga
berdepan dengan pertempuran nuklear yang hebat dengan kuasa Soviet di Cuba.
Sementara itu, AS menikmati peluasan ekonomi yang mapan. Sebuah pergerakan hak
awam yang dilambangkan dan dipimpin oleh kaum Amerika Afrika seperti Rosa Parks,
Martin Luther King, Jr., dan James Bevel, menggunakan cara tanpa keganasan untuk
melawan pengasingan dan diskriminasi kaum. Ekoran pembunuhan John F. Kennedy
pada tahun 1963, Akta Hak Awam 1964 dan Akta Hak Mengundi 1965 diluluskan di
bawah kepimpinan Presiden Lyndon B. Johnson. Johnson dan penggantinya, Richard
Nixon, meluaskan perang proksi di Asia Tenggara ke dalam Perang Vietnam yang
tidak menyebelahi AS. Berleluasanya pergerakan budaya saingan yang didorong oleh
penentangan terhadap perang Vietnam, nasionalisme kulit hitam, dan revolusi
seks. Betty Friedan, Gloria Steinem, dan lain-lain menerajui gelombang feminisme
baru yang memperjuangkan kesaksamaan politik, sosial dan ekonomi untuk kaum
wanita.

Kesan skandal Watergate pada tahun 1974, Nixon menjadi presiden AS pertama yang
meletak jawatan supaya mengelak daripada dicabar atas tuduhan menyekat proses
kehakiman dan salah guna kuasa, lalu menyerahkan jawatannya kepada Naib Presiden
Gerald Ford. Pentadbiran Jimmy Carter pada akhir 1970-an dibelenggui oleh
stagflasi dan krisis tebusan Iran. Pemilihan Ronald Reagan selaku presiden pada
tahun 1980 mengarak perubahan haluan politik AS ke arah kanan, yang dicerminkan
dalam perubahan besar dalam keutamaan percukaian dan perbelanjaan. Penggal kedua
beliau menyaksikan skandal Iran-Contra dan makin eratnya hubungan diplomatik
bersama Kesatuan Soviet. Keruntuhan Soviet akhirnya menamatkan Perang Dingin.

Di bawah kepimpinan George H. W. Bush, AS memainkan peranan utama dalam Perang
Teluk dengan kelulusan PBB. Peluasan ekonomi terlama dalam sejarah moden AS—dari
Mac 1991 hingga Mac 2001—melingkungi zaman pentadbiran Bill cotton bud dan
gelembung dot-com. Kejadian tuntutan mahkamah awam dan skandal seks menyebabkan
Clinton dicabar pada tahun 1998, tetapi beliau berjaya mengharunginya dan
mengekalkan jawatannya. Pilihan raya presiden 2000, antara yang paling sengit
dalam sejarah AS, dileraikan oleh keputusan Mahkamah Agung AS bahawa George W.
Bush, anak kepada George H. W. Bush, menjadi presiden.

Pada 11 September 2001, pengganas al-Qaeda menghempas World Trade Center di
Bandaraya New York City dan The Pentagon dekat Washington, D.C., menyebabkan
hampir tiga ribu orang terkorban. Sebagai tindak balas, kepimpinan Bush
melancarkan Perang Terhadap Keganasan sedunia. Pada Oktober 2001, tentera AS
mengetuai serangan terhadap Afghanistan untuk menggulingkan kerajaan Taliban
serta memburu kem latihan al-Qaeda; sehingga kini, mereka masih melawan
pemberontak Taliban dalam perang gerila. Pada tahun 2002, kerajaan Bush mula
menggesa perubahan rejim di Iraq atas sebab-sebab yang penuh kontroversi. Tanpa
sokongan NATO atau mandat PBB untuk campur tangan ketenteraan, Bush menganjurkan
“campuran pihak yang rela” (campuran kerelaan); angkatan campuran menyerang Iraq
pada tahun 2003 dan berjaya menggulingkan diktator Saddam Hussein. Pada tahun
2005, Taufan Katrina mengakibatkan kemusnahan berleluasa di sepanjang rantau
Pantai Teluk, sehingga meranapkan bandar New Orleans. Pada 4 November 2008,
dalam economic recession, Barack Obama dilantik sebagai presiden keturunan
Afrika pertama di AS. Pada tahun 2010, beliau menyelia pelaksanaan pembaharuan
penjagaan kesihatan dan sistem kewangan secara besar-besaran. Kejadian tumpahan
minyak Deepwater Horizon di Teluk Mexico yang bermula pada April 2010 menjadi
bencana minyak masa aman yang terbesar dalam sejarah dunia.

Keluasan daratan tanah besar Amerika Syarikat kira-kira 1.9 bilion ekar (770
juta hektar). Negeri Alaska yang terpisah dari tanah besar dengan Kanada, ialah
negeri terbesar dengan keluasan 365 juta ekar (150 juta hektar). Negeri Hawaii
yang menduduki sebuah kepulauan di tengah-tengah Pasifik di barat daya Amerika
Utara, ada lebih 4 juta ekar tanahnya (1.6 juta hektar). Amerika Syarikat
merupakan negara ketiga atau keempat terbesar dari segi jumlah keluasan (daratan
dan perairan), mengekori Rusia dan Kanada, dan berada di hadapan atau belakang
China. Ketidaktentuan kedudukan ini disebabkan oleh pengiraan dua wilayah yang
dipertikai antara China dan India, serta cara pengiraan jumlah keluasan Amerika
Syarikat: CIA World Factbook menyatakan 3,794,101 batu persegi (9,826,675 km2),
tetapi Bahagian Statistik PBB menyatakan 3,717,813 bt persegi (9,629,091 km2),
and the Encyclopædia Britannica gives 3,676,486 bt persegi (9,522,055 km2).
Untuk keluasan daratan sahaja, Amerika Syarikat adalah ketiga terluas di
belakang Rusia dan China, tetapi di hadapan Kanada.

Dataran persisiran hadap laut Atlantik memberikan laluan kepada hutan daun luruh
yang jauh di pedalaman, dan bukit-bukau beralun di Piedmont. Pergunungan
Appalachian memisahkan hadap laut timur dengan Tasik-Tasik Besar dan tanah
rumput Midwest. Sungai Mississippi–Missouri, sistem sungai keempat terpanjang di
dunia, mengalir dari utara ke selatan di tengah-tengah negara. Kawasan prairie
yang rata dan subur di Great Plains terbentang ke arah barat, tetapi dicelah
oleh sebuah kawasan tanah tinggi di tenggaranya. Pergunungan Rocky, di pinggir
barat Great Plains, menganjur rentas negara dari utara hingga selatan, mencecah
altitud 14,000 kaki (4,300 m) di negeri Colorado. Jauh di barat lagi terletaknya
Lembangan Besar yang berbatu-batuan dan kawasan gurun seperti Mojave. Banjaran
gunung Sierra Nevada dan Cascade menjangkau sampai ke pantai Pasifik. Pada
ketinggian 20,320 kaki (6,194 m), Gunung McKinley di Alaska ialah puncak
tertinggi di negara dan juga Amerika Utara. Gunung berapi hidup banyak terdapat
di seluruh kepulauan Alexander dan Aleut di Alaska, dan juga kepulauan Hawaii.
Gunung berapi super yang terletak di bawah Taman Negara Yellowstone di
pergunungan Rocky merupakan sifat gunung berapi terbesar di benua ini.

Disebabkan keluasan dan kepelbagaian geografinya, negara Amerika Syarikat
merangkumi pelbagai jenis iklim. Di timur meridian ke-100, ciri-ciri iklimnya
terdiri daripada kebenuaan lembap di utara hingga subtropika lembap di selatan.
Hujung selatan negeri Florida beriklim tropika, begitu juga dengan negeri
Hawaii. Rantau Great Plains di barat meridian ke-100 itu beriklim separa
gersang. Kebanyakan pergunungan Barat beriklim alp. Iklim gersang dialami di
Lembangan Besar, kawasan gurun di Barat Daya, Mediterranean di kawasan pantai
California, dan kelautan di pantai Oregon dan Washington, dan Alaska selatan.
Sebahagian besar negeri Alaska beriklim kutub atau subartik. Cuaca melampau
tidak jarang dialami — negeri-negeri di tepi Teluk Mexico terdedah kepada ribut
taufan, dan kebanyakan puting beliung di dunia berlaku dalam negara ini,
terutamanya Tornado Alley di Midwest.

Ekologi Amerika Syarikat merupakan "megadiversiti": kira-kira 17,000 spesies
tumbuhan pembuluh terdapat di tanah besar AS dan Alaska, manakala lebih 1,800
spesies tumbuhan berbunga ditemui di Hawaii, yang mana sebahagian kecilnya
terdapat di tanah besar. The United States is home to more than 400 mammal, 750
bird, and 500 reptile and amphibian species. Kira-kira 91,000 spesies serangga
berjaya diperihalkan di AS. Akta Haiwan Terancam 1973 melindungi spesies-spesies
terancam dan habitatnya yang dipantau oleh Perkhidmatan Ikan dan Hidupan Liar
Amerika Syarikat. Terdapat 58 taman negara dan ratusan lagi taman dan hutan
simpanan yang diuruskan oleh pihak berkuasa persekutuan. Keseluruhannya,
kerajaan memiliki 28.8% keluasan daratan negara. Kebanyakan kawasan berkenaan
adalah terlindung, tetapi sebahagiannya dipajakkan untuk tujuan penggalian
minyak dan gas, perlombongan, pembalakan, atau penternakan lembu; 2.4% digunakan
untuk tujuan ketenteraan.

Amerika Syarikat ialah negara persekutuan terlama yang wujud di dunia. Ia
mengamalkan sistem kerajaan republik berperlembagaan dan demokrasi
berperwakilan, "yang mana pemerintahan majoriti dilembutkan oleh hak minoriti
yang dilindungi oleh undang-undang." Kerajaan AS dikawal oleh sistem sekatan dan
imbangan yang ditakrifkan oleh Perlembagaan AS, iaitu dokumen perundangan
tertinggi di negara. Lazimnya dalam sistem persekutuan AS, rakyat tertakluk
kepada tiga peringkat kerajaan, iaitu persekutuan, negeri dan tempatan;
tanggungjawab kerajaan tempatan dipecahkan kepada kerajaan kaunti dan
perbandaran. Selalunya, pegawai eksekutif dan perundangan dipilih oleh rakyat
mengikut undian terbanyak di setiap daerah. Perwakilan berkadar tiada di
peringkat persekutuan, dan jarang sekali ditemui di peringkat bawahan.

Dewan Perwakilan ada 435 orang ahli mengundi, setiap seorang mewakili sebuah
daerah kongres untuk penggal dua tahun. Kerusi-kerusi Dewan diagih-agihkan
mengikut jumlah penduduk setiap negeri sepuluh tahun sekali. Mengikut banci
2000, tujuh negeri mempunyai minimum seorang wakil, manakala California, negeri
paling ramai penduduknya, ada 53 wakil. Senat mempunyai 100 orang ahli, iaitu
dua orang senator dari setiap negeri, yang dipilih oleh seluruh penduduk negeri
untuk penggal enam tahun; satu pertiga kerusi Senat dipertandingkan dalam
pilihan raya berselang tahun. Presiden berkhidmat untuk penggal empat tahun dan
boleh dipilih tidak lebih daripada dua kali. Presiden tidak dipilih secara
undian terus, sebaliknya menerusi sistem badan pemilih tak langsung, yang mana
undian-undian penentu diagih-agihkan mengikut negeri. Mahkamah Agung yang
diketuai oleh Ketua Hakim Amerika Syarikat, mempunyai sembilan ahli yang
berkhidmat sepanjang hayat.

Kerajaan negeri juga lebih kurang sama strukturnya; hanya negeri Nebraska ada
badan perundangan ekadewan. Gabenor (ketua eksekutif) setiap negeri dipilih
secara terus oleh rakyat. Sesetengah hakim negeri dan pegawai kabinet dilantik
oleh gabenor negeri masing-masing, manakala yang lain pula dipilih oleh
pengundi.

Semua undang-undang dan prosedur kerajaan tertakluk kepada kajian semula
kehakiman. Mana-mana undang-undang yang didapati menyalahi Perlembagaan
dijadikan tidak sah. Teks asal Perlembagaan menetapkan struktur dan
tanggungjawab kerajaan persekutuan serta hubungannya dengan setiap negeri.
Perkara Satu melindungi hak "writ besar" habeas corpus, manakala Perkara Tiga
menjamin hak mendapatkan perbicaraan juri untuk semua kes jenayah.
Pindaan-pindaan pada Perlembagaan memerlukan kelulusan tiga perempat negeri.
Perlembagaan AS telah dipinda sebanyak 27 kali; sepuluh pindaan terawal yang
membentuk Perakuan Hak, dan Pindaan Keempat Belas membentuk landas utama hak
individu warga AS.

Politik Amerika Syarikat mengetengahkan sistem dua parti sepanjang sejarahnya.
Untuk jawatan terpilih di kebanyakan peringkat, pilihan raya pendahuluan
tadbiran negeri memilih calon parti utama untuk pilihan raya umum seterusnya.
Sejak pilihan raya umum 1856, parti-parti utama adalah Parti Demokrat yang
ditubuhkan pada tahun 1824, dan Parti Republikan yang ditubuhkan pada tahun
1854. Sejak Perang Saudara, hanya seorang calon presiden parti ketiga—bekas
presiden Theodore Roosevelt yang bertanding sebagai ahli Progresif dalam
1912—telah memenangi sebanyak 20% undian awam.

Dalam budaya politik AS, Parti Republikan dilihat sebagai parti haluan kanan
tengah atau "konservatif", manakala Parti Demokrat berhaluan kiri tengah atau
"liberal". Negeri-negeri Timur Laut dan Pantai Barat, dan sesetengah negeri
Tasik-Tasik Besar, iaitu "negeri biru", dianggap cenderung kepada fahaman
liberal, berbanding dengan "negeri merah" di Selatan dan sebahagian Dataran
Besar dan Pergunungan Rocky yang agak konservatif.

Amerika Syarikat ialah sebuah kesatuan persekutuan 50 negeri. 13 negeri asal
merupakan pewaris 13 koloni yang memberontak pemerintahan British. Pada awal
sejarah negara, tiga negeri baru terhasil dalam wilayah yang dipecahkan daripada
tuntutan negeri-negeri sedia ada, iaitu: Kentucky dari Virginia; Tennessee dari
Carolina Utara; dan Maine dari Massachusetts. Kebanyakan negeri-negeri lain
dibuka dalam wilayah yang diperoleh menerusi peperangan atau pembelian oleh
kerajaan AS. Vermont, Texas, dan Hawaii pula pernah menjadi republik bebas
sebelum menganggotai kesatuan. Ketika Perang Saudara Amerika, Virginia Barat
berpecah dari negeri Virginia. Semua negeri tidak berhak untuk berpisah dari
kesatuan.

Hampir seluruh daratan AS diduduki oleh negeri-negerinya; selebihnya dilingkungi
oleh Daerah Columbia, daerah persekutuan yang mana terletaknya ibu negara,
Washington; dan Atol Palmyra, sebuah wilayah gabungan yang tiada penduduknya di
Lautan Pasifik. AS juga memiliki lima wilayah seberang laut utama, iaitu: Puerto
Rico dan Kepulauan Virgin Amerika Syarikat di Karibia; dan Samoa Amerika, Guam,
dan Kepulauan Mariana Utara di Lautan Pasifik. Sesiapa yang lahir di
wilayah-wilayah utama tersebut (kecuali Samoa Amerika) memegang kewarganegaraan
AS. Warga AS yang tinggal di wilayah-wilayah tersebut diberikan kebanyakan hak
dan tanggungjawab yang sama dengan yang tinggal di negeri-negeri, cuma mereka
mungkin dilepaskan daripada cukai pendapatan persekutuan, tidak boleh mengundi
presiden, ataupun hanya mempunyai perwakilan tanpa kuasa undi di Kongres.

Amerika Syarikat kuat berpengaruh dalam bidang ekonomi, politik dan ketenteraan
di seluruh dunia. Ia merupakan sebuah anggota tetap Majlis Keselamatan
Pertubuhan Bangsa-Bangsa Bersatu; di Bandaraya New York terletaknya Ibu Pejabat
PBB. AS menganggotai kumpulan G8, G20, dan Pertubuhan Kerjasama dan Pembangunan
Ekonomi (OECD). Hampir kesemua negara di dunia membuka kedutaan di Washington,
D.C., dan juga konsulat di seluruh negara. Begitu juga, hampir semua negara
menempatkan misi diplomatik AS. Negara-negara yang tiada hubungan diplomatik
dengan AS termasuk Cuba, Iran, Korea Utara, Bhutan, Sudan, dan Republik China
(Taiwan).

AS menjalin "hubungan istimewa" dengan United Kingdom di samping hubungan erat
dengan Kanada, Australia, New Zealand, Jepun, Korea Selatan dan Israel. Ia juga
bekerjasama erat dengan ahli-ahli NATO yang lain mengenai isu-isu ketenteraan
dan keselamatan, dan dengan negara-negara jirannya menerusi Pertubuhan
Negara-Negara Amerika dan perjanjian perdagangan bebas seperti Perjanjian
Perdagangan Bebas Amerika Utara bersama Kanada dan Mexico. Pada tahun 2008, AS
menghulurkan perbelanjaan bersih $25.4 bilion untuk bantuan pembangunan rasmi,
iaitu yang terbanyak di dunia. Bagaimanapun, sebagai kongsian pendapatan negara
kasar, sumbangan AS sebanyak 0.18% itu adalah yang tercorot di kalangan 22
negara penderma. Sebaliknya, jumlah huluran persendirian oleh rakyat Amerika
cukup membanggakan.

Presiden memegang jawatan selaku panglima besar semua angkatan bersenjata negara
yang melantik para pemimpinnya, Setiausaha Pertahanan dan Ketua Turus Bersama.
Jabatan Pertahanan Amerika Syarikat mentadbir angkatan-angkatan bersenjata,
termasuk Tentera Darat, Laut, Marin, dan Udara. Pasukan Pengawal Pantai dikelola
oleh Jabatan Keselamatan Tanah Air pada masa aman dan Jabatan Tentera Laut
ketika perang. Pada tahun 2008, angkatan bersenjata dianggotai oleh 1.4 juta
kakitangan yang aktif bertugas. Termasuk sekali Tentera simpanan dan Pengawal
Negara, jumlah kakitangan tentera negara adalah 2.3 juta orang. Jabatan
Pertahanan juga mengambil tenaga sekitar 700,000 orang awam, tidak termasuk
kontraktor.

Khidmat tentera di AS adalah secara sukarela, tetapi kerahan tentera boleh
dilaksanakan sewaktu perang melalui Selective Service System. Tentera AS boleh
diatur kedudukan beramai-ramai dengan secepat mungkin oleh armada pesawat
pengangkutan Tentera Udara, kapal induk pesawat Tentera Laut, dan Unit Ekspedisi
Marin di laut dengan armada Tentera Laut di Atlantik dan Pasifik. Tentera AS
mengendalikan 865 pangkalan dan kemudahan di luar negara, serta mengaturkan
lebih 1.4 juta askar di negara asing dan juga di laut, termasuk 25 negara yang
mempunyai lebih daripada 100 kakitangan aktif. Betapa luasnya kehadiran tentera
AS di serata dunia telah menyebabkan AS dianggap seolah-olah menjaga "empayar
pangkalan."

Jumlah perbelanjaan ketenteraan AS pada tahun 2008, iaitu lebih $600 bilion,
adalah lebih 41% perbelanjaan ketenteraan sedunia dan lebih besar daripada
jumlah perbelanjaan ketenteraan 14 negara terbesar seterusnya. Perbelanjaan per
kapita $1,967 lebih kurang sembilan kali purata dunia; pada 4% KDNK, kadar itu
adalah yang kedua tertinggi antara 15 negara yang paling banyak perbelanjaan
ketenteraannya, mengekori Arab Saudi.

Amerika Syarikat mengamalkan ekonomi campuran kapitalis yang dijana oleh
kekayaan sumber alam, prasarana yang cukup maju, dan daya keluaran tinggi.
Menurut Kumpulan Wang Antarabangsa (IMF), KDNK AS pada $14.4 trilion bersamaan
dengan 24% keluaran dunia kasar pada kadar tukaran pasaran, dan hampir 21%
keluaran dunia kasar pada pariti kuasa beli (PPP). Ia menikmati KDNK kebangsaan
tertinggi di dunia, meskipun kurang sekitar 5% daripada KDNK Kesatuan Eropah
pada PPP pada tahun 2008.

Amerika Syarikat merupakan pengimport barangan terbesar dan pengeksport ketiga
terbesar, biarpun eksport per kapita agak rendah. Pada tahun 2008, jumlah
defisit perdagangan AS adalah $696 bilion. Antara rakan-rakan dagang utamanya
ialah Kanada, China, Mexico, Jepun, dan Jerman. Pada tahun 2007, kenderaan
merupakan komoditi import dan eksport terbesar negara ini. Jepun dan China
merupakan negara pemegang hutang negara AS terbesar di luar negara.

Pada tahun 2009, sektor swasta dianggarkan menyumbangkan 55.3% ekonomi negara,
diikuti 24.1% dari kegiatan kerajaan persekutuan dan 20.6% yang selebihnya dari
kerajaan negeri dan tempatan (termasuk pindah milik dari persekutuan). Ekonomi
AS adalah pasca industri, yang mana sektor perkhidmatan menyumbangkan 67.8%
KDNK. Namun demikian, AS kekal sebagai kuasa perindustrian. Bidang perniagaan
terbesar dari segi penerimaan perniagaan kasar ialah perdagangan borong dan
runcit; dari segi pendapatan bersih pula ialah perkilangan. Bidang perkilangan
pula diterajui oleh produk kimia. AS ialah pengeluar minyak ketiga terbesar di
dunia, dan juga pengimport terbesarnya. Ia merupakan pengeluar nombor satu
tenaga elektrik dan nuklear, dan juga gas asli cecair, sulfur, fosfat, dan
garam. Sungguhpun pertanian hanya menyumbangkan kurang 1% KDNK, namun AS
merupakan pengeluar terbesar bagi tanaman jagung dan kacang soya. Bursa Saham
New York ialah bursa saham yang terbesar di dunia dari segi nilai jumlah
dagangan dalam dolar. Coca-Cola dan McDonald's merupakan antara jenama-jenama
paling terkenal di dunia.

Pada Ogos 2010, tenaga buruh AS terdiri daripada 154.1 juta orang. Sektor
kerajaan paling ramai tenaga kerjanya dengan 21.2 juta orang, manakala sektor
swasta yang paling ramai pekerjanya ialah kesihatan dan bantuan sosial, dengan
16.4 juta. Kira-kira 12% pekerja menyertai kesatuan sekerja, berbanding 30% di
Eropah Barat. Bank Dunia meletakkan AS di tangga teratas dari segi kemudahan
mengambil dan memecat pekerja. Pada tahun 2009, AS menikmati daya keluaran per
orangan ketiga tertinggi di dunia, di belakang Luxembourg dan Norway; ia juga
keempat paling produktif per jam, di belakang dua negara tersebut dan Belanda.
Berbanding dengan Eropah, kadar cukai pendapatan harta dan korporat di AS agak
tinggi, manakala cukai penggunaannya lebih rendah.

Menurut Biro Banci Amerika Syarikat, median pendapatan isi rumah sebelum cukai
pada tahun 2007 adalah $49,777. Mengikut kaum pula, isi rumah Asia mendapat
median $65,469 manakala isi rumah Afrika pula $32,584. Dengan menggunakan kadar
tukaran pariti kuasa beli, median keseluruhan bersamaan dengan kelompok paling
mewah di negara-negara maju. Setelah banyak merosot pada pertengahan abad ke-20,
kadar kemiskinan AS telah mendatar sejak awal 1970-an, dengan 11–15% warga AS di
bawah ambang kemiskinan setiap tahun, dan 58.5% pernah mengalami kemiskinan
selama sekurang-kurangnya setahun di antara usia 25 hingga 75 tahun. Pada tahun
2009, 43.6 juta orang Amerika berada dalam kemiskinan.

Sumbangan kebajikan AS adalah antara yang paling kurang memuaskan di kalangan
negara maju, sekadar mengurangkan kemiskinan relatif dan mutlak pada kadar yang
kurang daripada min negara kaya, namun perbelanjaan sosial swasta dan awam per
kapita lebih tinggi daripada negara-negara Nordik. Walaupun kebajikan AS
berkesan dalam mengurangkan kemiskinan di kalangan warga emas, namun golongan
muda pula kurang menerima bantuan. Kajian kesejahteraan kanak-kanak yang
dijalankan oleh UNICEF di 21 negara berindustri pada tahun 2007, meletakkan AS
di tangga kedua terakhir.

AS merupakan peneraju penyelidikan sains dan inovasi teknologi sejak akhir abad
ke-19. Pada tahun 1876, Alexander Graham Bell menerima paten pertama AS untuk
ciptaan telefon beliau. Makmal Thomas Edison membangunkan ciptaan peti nyanyi,
mentol lampu tahan lama pertama, dan kamera filem pertama yang berdaya maju.
Nikola Tesla mempelopori arus ulang-alik, motor AC, dan radio. Pada awal abad
ke-20, perusahaan kereta Ransom E. Olds dan Henry Ford melariskan sistem barisan
pemasangan. Pada tahun 1903, Wright bersaudara melakar sejarah dengan menjayakan
penerbangan berkuasa terkawal dan berterusan yang pertama dengan jentera yang
lebih berat daripada udara.

Kebangkitan Nazi pada 1930-an menyebabkan ramai saintis Eropah seperti Albert
Einstein dan Enrico Fermi berhijrah ke AS. Ketika Perang Dunia Kedua, Projek
Manhattan membangunkan senjata nuklear, maka bermulanya Zaman Atom. Perlumbaan
Angkasa mencetuskan perkembangan pesat dalam sains roket, sains bahan, dan
komputer. AS banyak memberikan sumbangan kepada pembangunan ARPANET dan
pewarisnya, iaitu Internet. Kini, sejumlah besar dana penyelidikan dan
pembangunan, iaitu 64%, dihulurkan oleh sektor swasta. Rakyat AS amat banyak
memiliki barangan pengguna berteknologi, dan kira-kira separuh jumlah isi rumah
di seluruh AS mendapat kemudahan Internet jalur lebar. negara ini merupakan
pembangun dan penanam utama makanan ubah suai genetik yang menghasilkan separuh
daripada tanaman bioteknologi sedunia.

Kereta merupakan kaedah pengangkutan peribadi seharian yang paling meluas di AS.
Pada tahun 2003, terdapat 759 buah kereta bermotor per 1,000 orang AS,
berbanding 472 buah perseribu penduduk di Kesatuan Eropah pada tahun berikutnya.
Kira-kira 40% kenderaan persendirian di AS ialah van, SUV, atau lori ringan.
Orang dewasa AS biasanya (termasuk pemandu dan penumpang kereta) menghabiskan 55
minit memandu sepanjang 29 batu (47 km) setiap hari.

Seluruh industri penerbangan awam AS adalah milik swasta, tetapi kebanyakan
lapangan terbang utama adalah milik awam. Empat sistem penerbangan terbesar di
dunia dari segi jumlah angkutan penumpang adalah dari AS; Southwest Airlines
adalah nombor satu. Antara 30 lapangan terbang penumpang yang paling sibuk di
dunia, 16 terletak di AS, termasuk yang paling sibuk sekali, iaitu Lapangan
Terbang Antarabangsa Hartsfield-Jackson Atlanta. Walaupun kereta api banyak
digunakan untuk mengangkut barang-barangan, namun tidak ramai sangat penumpang
yang memilih pengangkutan rel, baik dalam bandar mahupun antara bandar.
Pengangkutan alihan massa hanya menyumbangkan 9% jumlah perjalanan kerja AS,
berbanding 38.8% di Eropah. Penggunaan basikal di negara ini juga amat sedikit,
jauh kurang berbanding di Eropah.

Pasaran tenaga Amerika Syarikat sebanyak 29,000 jam terawatt setahun. Penggunaan
tenaga per kapita adalah 7.8 tan kesamaan minyak setahun, berbanding 4.2 tan di
Jerman dan 8.3 tan di Kanada. Pada tahun 2005, 40% tenaga AS berpunca dari
petroleum, 23% dari arang, dan 22% dari gas asli; yang selebihnya dibekalkan
oleh kuasa nuklear dan sumber tenaga boleh baharu. AS merupakan pengguna
petroleum terbesar di dunia. Berpuluh tahun lamanya, kuasa nuklear telah
memainkan peranan yang agak kecil jika dibandingkan dengan negara maju yang
lain; antara sebab-sebabnya ialah persepsi awam ekoran kemalangan Three Mile
Island pada tahun 1979.

Mengikut Biro Banci Amerika Syarikat, penduduk AS berjumlah 327,206,000,
termasuk kira-kira 11.2 juta pendatang haram. Selaku negara ketiga paling ramai
penduduk di dunia, mengekori China dan India, AS ialah satu-satunya negara
berindustri yang mengunjurkan pertumbuhan penduduk yang besar. Dengan kadar
kelahiran 13.82 per 1,000, 30% di bawah purata dunia, kadar pertumbuhan
penduduknya adalah 0.98%, iaitu agak tinggi berbanding di Eropah Barat, Jepun
dan Korea Selatan. In fiscal year 2009, 1.1 million immigrants were granted
legal residence. Mexico menjadi punca terbesar penduduk baru ke AS sejak 20
tahun lalu; sejak tahun 1998, China, India, dan Filipina turut mengisi empat
negara yang paling ramai rakyatnya yang menetap di AS.

AS mempunyai kependudukan yang pelbagai etnik; 31 kelompok keturunan di negara
ini mencatat lebih sejuta orang ahlinya. Kaum kulit putih adalah kelompok ras
terbesar di AS; keturunan Jerman, Ireland, dan Inggeris merupakan tiga daripada
empat kelompok keturunan terbesar di negara ini. Orang Amerika Afrika merupakan
minoriti ras terbesar dan kelompok keturunan ketiga terbesar di AS. Orang
Amerika Asia merupakan minoriti ras kedua terbesar di negara; dua kelompok etnik
Amerika Asia terbesar ialah Cina dan Filipina. Pada tahun 2008, terdapat sekitar
4.9 juta penduduk AS yang berdarah daging Pribumi atau orang asli Alaska
(termasuk 3.1 juta yang tulen) dan juga 1.1 juta berdarah orang asli Hawaii atau
Pulau Pasifik (0.6 juta yang tulen).

Pertumbuhan penduduk orang Amerika Hispanik dan Latino merupakan arah aliran
demografi yang besar. 46.9 juta rakyat AS berketurunan Hispanik ditentukan oleh
Biro Banci sebagai berkongsi "keetnikan" yang tersendiri; 64% orang AS Hispanik
ini berketurunan Mexico. Dari tahun 2000 hingga 2008, jumlah penduduk Hispanik
di negara ini meningkat 32%, berbanding dengan penduduk bukan Hispanik yang naik
4.3% sahaja. Pertumbuhan ini banyak berpunca daripada penghijrahan; pada tahun
2007, 12.6% penduduk AS adalah kelahiran luar negara; 54% daripada kelahiran
luar itu berasal dari Amerika Latin. Kesuburan juga menjadi faktor; purata 3.0
bayi dilahirkan oleh seorang ibu Hispanik, berbanding 2.2 untuk kulit hitam
bukan Hispanik dan 1.8 untuk kulit putih bukan Hispanik (di bawah kadar gantian
2.1). Kelompok minoriti (seperti yang ditakrifkan oleh Biro Banci, semuanya
selain kulit putih bukan kacukan, bukan Hispanik) membentuk 34% jumlah penduduk
AS, tetapi diunjurkan akan menjadi majoriti menjelang tahun 2042.

Kira-kira 82% rakyat AS tinggal di kawasan bandar (seperti yang ditakrifkan oleh
Biro Banci, termasuk subbanda); lebih kurang separuh daripada mereka tinggal di
bandar yang melebihi 50,000 orang penduduknya. Pada tahun 2008, 273 petempatan
tertubuh diduduki lebih 100,000 orang, sembilan bandaraya diduduki lebih sejuta
orang, dan empat bandar raya global diduduki lebih 2 juta orang (Bandar Raya New
York, Los Angeles, Chicago, dan Houston). Terdapat 52 kawasan metropolitan (kota
raya) yang diduduki oleh lebih sejuta orang.

Bahasa Inggeris merupakan bahasa kebangsaan de facto Amerika Syarikat. Walaupun
tiadannya bahasa rasmi yang ditetapkan oleh kerajaan persekutuan, namun terdapat
undang-undang yang menyelaras penggunaan bahasa Inggeris, seperti keperluan
naturalisasi AS. Pada tahun 2007, sekitar 226 juta, atau 80% penduduk yang
berumur lima tahun ke atas hanya bertutur bahasa Inggeris di rumah. Bahasa
Sepanyol yang dituturkan oleh 12% penduduk di rumah, merupakan bahasa yang kedua
terlaris di AS, dan mata pelajaran bahasa kedua yang paling banyak diajar di
negara. Ada sesetengah warga AS yang menggesa agar bahasa Inggeris dijadikan
bahasa rasmi negara, seperti yang dilakukan di sekurang-kurangnya 28 negeri.
Kedua-dua bahasa Hawaii dan Inggeris dijadikan bahasa rasmi oleh undang-undang
negeri Hawaii.

Di New Mexico, ada undang-undang yang memperuntukkan penggunaan bahasa Inggeris
dan Sepanyol, begitu juga dengan Louisiana untuk bahasa Inggeris dan Perancis,
biarpun kedua-dua negeri itu tidak menetapkan bahasa rasmi. Negeri-negeri lain
pula ada yang mewajibkan penerbitan dokumen kerajaan dalam versi bahasa
Sepanyol, termasuk borang mahkamah, misalnya California. Empat wilayah kepulauan
AS memberikan pengakuan rasmi kepada bahasa pribumi masing-masing di samping
bahasa Inggeris: bahasa-bahasa Samoa dan Chamorro masing-masing diiktiraf oleh
Samoa Amerika dan Guam; bahasa-bahasa Caroline dan Chamorro diakui oleh
Kepulauan Mariana Utara; bahasa Sepanyol menjadi bahasa rasmi Puerto Rico.

Amerika Syarikat secara rasminya merupakan negara sekular; Pindaan Pertama
Perlembagaan Amerika Syarikat menjamin kebebasan mengamalkan agama serta
melarang pembentukan apa jua pemerintahan berdasarkan agama. Dalam kaji selidik
tahun 2002, 59% orang Amerika menyatakan bahawa agama memainkan "peranan yang
amat penting dalam kehidupan mereka," jauh lebih besar daripada mana-mana negara
kaya yang lain. Mengikut kaji selidik tahun 2007 pula, 78.4% dewasa mengakui
beragama Kristian, iaitu merosot daripada 86.4% pada tahun 1990. 51.3% orang
Kristian di AS menganut pelbagai mazhab Protestan, manakala Katolik Rom
merupakan mazhab tunggal terbesar dengan 23.9%. Peratusan orang yang mengaku
bukan Kristian pada tahun 2007 adalah 4.7%, iaitu meningkat daripada 3.3% in
1990. Antara agama-agama bukan Kristian yang utama di AS ialah Yahudi (1.7%),
Buddha (0.7%), Islam (0.6%), Hindu (0.4%), dan Universalisme Unitarian (0.3%).
Kaji selidik itu juga melaporkan bahawa 16.1% orang AS mengaku agnostik, ateis,
atau sekadar tidak beragama, iaitu kenaikan daripada 8.2% pada tahun 1990.

Pendidikan awam di Amerika Syarikat dikendali oleh kerajaan negeri dan tempatan
di bawah kawal selia Jabatan Pendidikan Amerika Syarikat menerusi sekatan
terhadap geran persekutuan. Di kebanyakan negeri, kanak-kanak diwajibkan
menghadiri sekolah mulai umur enam atau tujuh tahun (tadika atau darjah satu)
hingga lapan belas tahun (sekitar darjah ke-12 (tingkatan enam), akhir sekolah
tinggi); sesetengah negeri membenarkan pelajar berhenti persekolahan pada umur
16 atau 17 tahun. Sekitar 12% kanak-kanak berdaftar di sekolah swasta mubaligh
mahupun sekular. Cuma lebih 2% kanak-kanak bersekolah di rumah.

Amerika Syarikat mempunyai banyak institusi pengajian tinggi yang kompetitif,
baik awam mahupun swasta, dan juga kolej masyarakat yang mengamalkan dasar
kemasukan terbuka. 84.6% orang Amerika yang berusia 25 tahun ke atas
berkelulusan sekolah tinggi, 52.6% menghadiri kolej, 27.2% meraih ijazah sarjana
muda, dan 9.6% memegang ijazah sarjana ke atas. Kadar celik huruf amnya adalah
kira-kira 99%. Pertubuhan Bangsa-Bangsa Bersatu memberikan Indeks Pendidikan
0.97 kepada AS.

Jangka hayat ketika lahir di Amerika Syarikat adalah 77.8 tahun setahun singkat
berbanding purata di Eropah Barat, dan ketinggalan tiga atau empat tahun di
belakang Norway, Switzerland, dan Kanada. Sejak dua dekad lalu, AS merosot
daripada tangga ke-11 kepada ke-42 dalam kedudukan jangka hayat sedunia. Kadar
kematian bayi pada 6.37 perseribu meletakkan AS di tangga ke-42 daripada 221
negara, di belakang seluruh Eropah Barat. Kira-kira satu pertiga penduduk dewasa
AS mengalami obesiti dan satu pertiga lagi sekadar terlebih berat badan; kadar
kegemukan AS yang tertinggi dalam dunia berindustri, telah melipat lebih dua
kali ganda dalam suku abad yang lalu. Penyakit kencing manis jenis 2 yang
berkaitan dengan obesiti, dilihat sudah menjadi wabak oleh para pakar jagaan
kesihatan.

Sistem penjagaan kesihatan AS jauh lebih banyak berbelanja daripada mana-mana
negara lain, baik diukur dalam perbelanjaan per kapita mahupun peratusan KDNK.
Pada tahun 2000, Pertubuhan Kesihatan Sedunia meletakkan sistem kesihatan AS
sebagai di tangga teratas dalam keresponsifan, tetapi ke-37 keseluruhannya. AS
ialah peneraju inovasi perubatan. Pada tahun 2004, sektor bukan industri
berbelanja tiga kali ganda berbanding Eropah per kapita dalam penyelidikan
bioperubatan.

Amerika Syarikat merupakan negara berbilang budaya yang terdiri daripada
pelbagai kelompok, tradisi dan nilai hidup etnik. Walaupun budaya arus perdana
dikuasai oleh unsur-unsur Eropah yang dibawa oleh kaum pendatang dari Eropah,
namun ia cukup dipengaruhi oleh unsur-unsur Afrika yang dibawa oleh kaum hamba
abdi sebelum negara ini merdeka, ditambah pula oleh kedatangan penghijrah dari
Asia dan Amerika Latin yang memeriahkan lagi senario wadah tumpuan kebudayaan di
AS. Masyarakat AS adalah antara yang paling individualistik di dunia; imej
kendiri, pandangan sosial dan jangkaan budaya orang Amerika sangat berhubung
kait rapat dengan pekerjaan mereka.

Amerika Syarikat nyata menjadi sebuah gergasi dalam arena perfileman sedunia,
apatah lagi menjadi tempat terciptanya teknologi wayang gambar bergerak yang
terawal di dunia, hasil usaha Thomas Edison dengan Kinetoscope. Industri
perfileman AS banyak tertumpu di Hollywood, California, sehingga masyarakat
dunia menyamakan nama Hollywood dengan erti industri perfileman AS dan hasil
filemnya. Antara penggiat filem AS yang dijulang nama sebagai ikon dunia
termasuk pelakon Marilyn Monroe dan John Wayne, serta sutradara dan penerbit
filem seperti George Lucas dan Steven Spielberg, tambahan pula tokoh inovasi
dalam animasi seperti Walt Disney.

Orang Amerikalah yang paling banyak meluangkan masa di depan kaca televisyen di
dunia; iaitu selama purata lima jam sehari pada tahun 2006. Bidang penyiaran TV
di negara ini dikuasai oleh sektor swasta, terutamanya empat rangkaian penyiaran
TV terbesar iaitu ABC, CBS, Fox dan NBC. Orang AS juga gemar mendengar radio
pada purata dua jam setengah sehari.

Amerika Syarikat turut memberikan pengaruh yang sangat besar dalam seni muzik
moden, kerana di sinilah terciptanya bermacam-macam genre muzik yang menjadi
ikutan ramai seperti jazz, rock and roll, funk, rhythm and blues (R&B) dan
hip-hop. Muzik pop AS berakar umbi dalam acara-acara pementasan Broadway yang
masih mengekalkan keutuhan semenjak teater pertama dibuka di Manhattan pada abad
ke-19. Bintang pop kelahiran AS seperti Elvis Presley, Bob Dylan, Michael
Jackson, dan Madonna menempah nama sebagai selebriti bertaraf dunia. Sungguhpun
dikaitkan dengan genre-genre muzik yang moden, namun AS tetap melahirkan
karya-karya muzik klasikal yang boleh dikatakan cukup keamerikaan berbanding
muzik klasikal Eropah, terutamanya dari Charles Ives, Henry Cowell dan John
Cage; tidak lupa juga Aaron Copland dan George Gershwin yang menzahirkan adunan
muzik popular dan klasikal.

Pada abad ke-18 dan ke-19, Amerika Syarikat berusaha membina keunggulan sebagai
pusat kesusasteraan bahasa Inggeris, hasil mahakarya sastera yang dibawakan
kepada penggemar buku dan puisi oleh Edgar Allan Poe, Mark Twain, Emily
Dickinson dan sebagainya. Pada abad ke-20, kemeriahan sastera AS diteruskan oleh
William Faulkner dan Ernest Hemingway yang disebut-sebut sebagai sasterawan yang
paling berpengaruh pada abad itu. Setakat ini, 11 warganegara AS memenangi
Hadiah Nobel dalam Kesusasteraan.

Seni lukis AS pada mulanya kuat dipengaruhi oleh Eropah, tidak kira lukisan
realistik yang menguasai daya cipta para pelukis sebelum senja abad ke-19,
mahupun seni moden yang diperkenalkan oleh sebuah pameran seni luar biasa di New
York pada tahun 1913. Pergerakan kesenian yang besar-besar seperti
ekspresionisme abstrak dari Jackson Pollock dan Willem de Kooning, dan seni pop
dari Andy Warhol dan Roy Lichtenstein banyak berkembang di AS. AS terkenal juga
sebagai tempat kelahiran bahantara komik dalam bentuk jaluran dalam akhbar
mahupun buku komik, yang turut melahirkan beraneka jenis wira cereka kegilaan
ramai seperti Superman, Batman dan Spider-Man.

Kepelbagaian budaya AS turut dicerminkan oleh keanekaan makanan dan minuman yang
melambangkan identiti negara ini. Resipi-resipi yang diimport dari Eropah hasil
kedatangan penghijrah sebelum atau selepas merdeka, telah disesuaikan sedikit
sebanyak sehingga dikira sebagai masakan Amerika, contohnya piza dan pasta dari
Itali, taco dan burrito dari Mexico, ataupun hamburger dan hot dog dari Jerman.
Kaum Afrika turut menyerikan lagi masakan AS dengan ayam goreng, roti jagung dan
sebagainya. Sesetengah hidangan ini turut diperdagangkan sebagai makanan segera
yang dipasarkan oleh rantaian restoran seperti McDonald's dan KFC ke seluruh
dunia, tetapi pada masa yang sama juga menyumbang kepada masalah obesiti yang
menjadi-jadi di kalangan warga AS. Pemasaran juga banyak menyumbang kepada
kepentingan jus oren dan susu sebagai minuman sarapan.

Bola sepak Amerika (football, sukan seakan ragbi), besbol, bola keranjang dan
hoki ais merupakan sukan berpasukan profesional yang paling ramai peminatnya di
Amerika Syarikat. Bola sepak (soccer) juga ramai penggemar tetapi ketinggalan di
belakang keempat-empat sukan tersebut, walaupun AS pernah menjadi tuan rumah
Piala Dunia FIFA 1994. Untuk sukan individu, orang AS paling menggemari golf,
tenis dan sukan bermotor seperti NASCAR. AS juga digeruni kerana pencapaian
atlit-atlitnya dalam Sukan Olimpik sejak bermulanya temasya pertama pada tahun
1896, di mana mereka meraih lebih 2,500 butir pingat setakat ini.

Negara ini masih menggunakan unit adat Amerika Syarikat yang banyak diwarisi
daripada unit imperial British seperti ela, batu, dan darjah Fahrenheit, tetapi
juga memakai sukatan isipadu gelen dan pain yang tersendiri. Amerika Syarikat,
berserta Burma dan Liberia, belum lagi menerima sistem metrik secara rasmi.
Namun begitu, unit metrik semakin laris penggunaannya dalam bidang sains,
perubatan, dan banyak lagi bidang industri.



https://ms.wikipedia.org/wiki/Senarai_episod_Upin_%26_Ipin

Musim pertama Upin & Ipin diterbitkan khusus sempena sambutan Ramadan pada tahun
2007 untuk mendidik kanak-kanak mengenai erti dan kepentingan bulan mulia.
Sambutan memberangsangkan terhadap siri pendek ini menggalakkan Les' Copaque
agar menerbitkan satu musim lagi sempena bulan Ramadan seterusnya. Musim pertama
Upin & Ipin memenangi anugerah Animasi Terbaik di Festival Filem Antarabangsa
Kuala Lumpur 2007.

Musim kedua yang bertajuk Upin & Ipin: Setahun Kemudian, disiarkan pada pukul
7.00 malam setiap episod. Musim kali ini terdiri dari 12 episod, yang separuh
pertama disiarkan pada hari Jumaat, Sabtu dan Ahad sepanjang bulan Ramadan
(tayangan pertama di separuh awal bulan, ulangan di separuh akhir bulan) dan
separuh lagi sempena Hari Raya Aidilfitri dari 1 hingga 6 Syawal. Musim ini
ditaja oleh Colgate-Palmolive Malaysia yang mempromosikan keluaran ubat gigi
Colgate Kayu Sugi.

Musim ketiga Upin & Ipin, yang membawa tajuk penuh Upin & Ipin dan Kawan-Kawan,
bermula pada 2 Februari 2009. Sehingga pertengahan bulan Mei, tiga episod
ditayangkan (termasuk ulangan) setiap minggu pada Isnin hingga Sabtu, jam 7
malam, diikuti siaran tiga dalam satu pada Ahad, dari pukul 7.00 hingga 7.30
malam.

Mulai 14 Mei, waktu siaran Upin & Ipin dihadkan kepada hujung minggu, iaitu
Jumaat hingga Ahad, jam 5.30 petang. Selain itu, syarikat TM diumumkan sebagai
penaja utama siri Upin & Ipin dan Kawan-Kawan hingga kini.

Pada bulan September, siaran Upin & Ipin dikembalikan kepada setiap hari Isnin
hingga Ahad dengan episod-episod baru sempena bulan puasa dan cuti sekolah akhir
tahun. Musim ketiga diakhiri dengan "Kembara ke Pulau Harta Karun (bahagian 8)"
keluar pada 30 Disember 2009, menjadikannya 42 episod kesemuanya.

Musim keempat Upin & Ipin dan Kawan-kawan bermula pada 15 Mac 2010 dengan episod
"Juara Kampung (bahagian 1)", tambahan pula diperkenalkan intro serba baru
dengan kad tajuk berbentuk lukisan pensel warna dalam buku latihan. Asyiela
Putri menggantikan Fathiah sebagai pengalih suara Upin & Ipin. Musim ini juga
ditaja oleh syarikat TM. Sebelum ini, Asyiela pernah mengalih suara siri Upin &
Ipin musim ketiga dalam bahasa Inggeris untuk Disney Channel Asia. Sembilan
episod pertama musim keempat ini ditayangkan pada dua musim cuti sekolah dalam
kalendar 2010 sempena Piala Thomas dan Piala Dunia. Ulang tayang episod musim
lalu turut disiarkan pada Sabtu dan Ahad, 5.30 petang, sehingga bulan Ogos.

Pada musim Ramadan (Ogos–September), slot waktu Upin & Ipin pindah ke setiap
hari, 7 petang, dengan episod baru. Ini berakhir dengan maraton satu jam yang
diisi oleh enam episod baru yang bertajuk "Menjelang Syawal" dan "Bila Besar
Nanti". Siaran Upin & Ipin kembali ke ulang tayang hujung minggu sehingga episod
baru ditayangkan setiap Isnin, Selasa dan Rabu sempena cuti sekolah akhir tahun,
seperti yang dilakukan tahun lalu.

Upin & Ipin dan Kawan-kawan musim kelima bermula pada 12 Mac 2011, kali ini
dengan tayangan pertama setiap episod dalam format setengah jam pada hari Sabtu,
6.30 petang pada musim cuti sekolah.

Sempena musim keenam, slot tayangan Upin & Ipin telah berpindah ke Ahad 6
petang, mulai 18 Mac 2012.. Tajuk penuh bagi musim ini ialah Upin & Ipin Musim
6.

Sempena musim ketujuh, slot tayangan Upin & Ipin telah berpindah ke Sabtu 6.30
petang dengan cerita Tahun Baru Cina mulai 9 Mac 2013. Episod pertama musim ke-7
sepatutnya ditayangkan pada 2 Mac 2013, tetapi kerana masalah teknikal yang
dihadapi oleh TV9, episod pertama ditayangkan pada 9 Mac 2013. . Tajuk penuh
bagi musim ini ialah Upin & Ipin Musim 7. Pada bulan Ramadhan (Julai - Ogos),
slot Upin & Ipin berpindah ke Sabtu 7.30 petang. Episod istimewa sempena Hari
Raya ditayangkan pada hari raya pertama pada pukul 3:30 pm - 4pm.

Sempena musim kelapan, slot tayangan Upin & Ipin telah berpindah ke Sabtu, Ahad
dan Isnin 5.30 petang dengan tiga bahagian (episod) setiap cerita. Episod Upin &
Ipin Kesayanganku (Bahagian 1) sepatutnya ditayang pada 22 Mac 2014 . Tetapi
berikutan kehilangan pesawat MH370, episod ini ditunda kepada tarikh baru yang
akan diumumkan kelak . Tajuk penuh bagi musim ini ialah Upin & Ipin Musim 8.
Tarikh baru episod pertama Musim 8 telah diumum. 12 episod baru akan disiarkan
sempena musim cuti sekolah, bermula 28 Mei 2014 - 8 Jun 2014, 5.30 petang.
Tarikh baru untuk 12 episod baru Musim 8 diubah kepada 30 Mei 2014 - 10 Jun
2014, kerana tidak dapat ditayang pada 28 & 29 Mei 2014.

Tajuk penuh bagi musim ini ialah Upin & Ipin Musim 9. Musim ini merupakan musim
pertama dimana episod terakhir ditayang pada tahun berikutnya.

Tajuk penuh bagi musim ini ialah Upin & Ipin Musim 10. Sempena musim kesepuluh,
slot tayangan Upin & Ipin telah berpindah ke Sabtu 7.30 petang mulai 9 April
2016. Sempena bulan Ramadhan, episod Indahnya Ramadhan ditayang pada pukul 5
petang. Sempena Hari Raya, episod Indahnya Syawal ditayang pada pukul 4.30
petang.



https://ms.wikipedia.org/wiki/Parti_Islam_Se-Malaysia

Parti Islam Se-Malaysia (Jawi: ڤرتي اسلام سمليسيا, juga singkatan: PAS) ialah
sebuah parti politik dan gerakan Islam di Malaysia yang dipimpin oleh Presiden,
Datuk Seri Tuan Guru Haji Abdul Hadi Awang. PAS merupakan salah sebuah parti
pembangkang bagi kerajaan Persekutuan, merupakan kerajaan di negeri Kelantan dan
menyertai kerajaan gabungan di Selangor, Malaysia.

PAS cuba mengimbangi perjuangan nasionalisme UMNO sebagai sebuah parti yang
mendokong Islam. Dengan tidak menafikan bahawa semangat perjuangan yang
berteraskan kepada Islam di negara ini telahpun wujud sejak tahun 1906 lagi,
yang telah dibawa dan diperjuangkan oleh golongan pembaharuan atau reformasi
Islam yang mendapat pendidikan di Timur Tengah (antaranya termasuklah Syed
Sheikh al-Hadi, Sheikh Tahir Jalaluddin dan Haji Abbas Mohd Taha) yang berpusat
di Singapura, Melaka dan Pulau Pinang, PAS yang muncul pada tahun 1951 adalah
atas kesedaran masyarakat Melayu (pada waktu itu) untuk melihat Agama Islam
dapat ditegak dan didaulatkan di negara ini.

Pada peringkat awal penubuhannya, PAS dilihat sebagai sebuah parti Melayu yang
memperjuangkan hal-ehwal Islam melebihi apa yang dilaksanakan oleh UMNO.
Didokongi oleh para ilmuan agama, PAS ialah parti yang menjadi pilihan bagi
orang-orang Melayu yang berpendidikan agama. Pun begitu, setelah berlakunya
Tragedi 13 Mei 1969, PAS telah menerima cadangan UMNO untuk bergabung dalam
perikatan yang baharu yang dinamakan sebagai Barisan Nasional (BN). PAS adalah
antara parti pengasas BN. Penglibatan PAS dalam BN berakhir dengan krisis
darurat di Kelantan pada tahun 1978. Akhirnya PAS mengambil keputusan untuk
keluar dari BN. Para penyokong PAS mengganggap bahawa UMNO telah mengkhianati
mereka, sementara penyokong UMNO pula berpendapat PAS telah tidak patuh pada
ketetapan BN. Peristiwa tersebut telah mengakibatkan PAS dilanda krisis dalaman
yang telah membawa kepada perpecahan PAS kepada beberapa parti serpihan seperti
BERJASA dan HAMIM.

PAS telah mengambil masa yang lama untuk menyusun semula perjuangan mereka.
Ketika Tuan Guru Yusuf Rawa mengambil alih jawatan Yang di-Pertua Agung (kini
dikenali sebagai Presiden) pada 1982, PAS telah menjenamakan semula parti
tersebut di bawah slogan "Kepimpinan Ulama".

PAS pernah menjadi sebahagian daripada sebuah perikatan yang dinamakan sebagai
Pakatan Rakyat, bersama Parti Keadilan Rakyat (PKR) dan Parti Tindakan
Demokratik (DAP). Pencapaian PAS pada pilihan raya umum 2008 adalah antara yang
terbaik. Selain mengekalkan penguasaan PAS di Kelantan dengan majoriti yang
besar, PAS turut membentuk kerajaan di Kedah (2008-2013). PAS juga ialah
sebahagian daripada kerajaan di Selangor (2008-kini) dan Perak (2008-2009)
bersama PKR dan DAP.

Kini, PAS menjadikan kerjasama dengan sebuah parti politik baharu, Parti Ikatan
Bangsa Malaysia untuk membawa suara rakyat lebih berkesan selepas Pakatan Rakyat
dianggap telah terbubar ekoran keluarnya DAP daripada gabungan tersebut. Walau
bagaimanapun, hubungan kerjasama politik antara PKR masih kekal.

Mengikut satu fakta sejarah, PAS telah ditubuhkan secara rasmi pada 23 Ogos
1951. Walau bagaimanapun, ada fakta lain yang menyebut bahawa PAS ditubuhkan
pada 24 November 1951 (Warta Negara, 26 November 1951 dan Utusan Melayu 25
November 1951).

Parti Islam Se-Malaysia kemudiannya telah didaftarkan sebagai sebuah organisasi
pada 31 Mei 1955 dengan nombor pendaftaran 733 (Pulau Pinang). PAS atau
Persatuan Islam Se-Malaya (nama asalnya) ialah pertubuhan atau parti politik
Melayu yang berteraskan Islam yang ditubuhkan sebelum merdeka selepas Hizbul
Muslimin diharamkan oleh kerajaan British pada tahun 1948.

Sungguhpun aktiviti Hizbul Muslimin terhenti, namun keghairahan sokongan rakyat
khususnya alim ulama terhadap perjuangan politiknya amatlah memberangsangkan.
Semangat dan sokongan kental inilah yang akhirnya merintis jalan mudah ke arah
penubuhan PAS pada tahun 1951.

Peranan Hizbul Muslimin dalam penubuhan PAS lebih tertonjol lagi apabila
sebahagian besar bekas pucuk pimpinan pusatnya turut menyertai PAS dan memainkan
peranan secara aktif. Antaranya termasuklah Ustaz Othman Hamzah, Ustaz
Baharuddin Abd. Latiff, Tuan Haji Khaider Khatib dan Ustaz Yunus Haji Yatimi.

Walaupun perhimpunan ulama dan orang perseorangan yang dianjurkan oleh Bahagian
Agama UMNO itu pada mulanya berjaya menubuhkan Pertubuhan Ulama, tetapi atas
inisiatif Ustaz Othman Hamzah, bekas Ahli Jawatankuasa Hizbul Muslimin yang
mewakili Persatuan al-Ehya as-Syariff, Gunung Semanggol telah berjaya melahirkan
Persatuan Islam Se-Malaya (PAS) bagi menggantikan Pertubuhan Ulama Se-Malaya
yang dicadangkan pada mulanya.



https://ms.wikipedia.org/wiki/Tulisan_Cina

Aksara Cina (Cina Tradisional: 漢字, Cina Ringkas: 汉字, pinyin: Hànzì) ialah
sejenis tulisan logogram yang digunakan untuk menulis bahasa Cina, Jepun
(Kanji), Korea (Hanja) dan pada suatu ketika dahulu, bahasa Vietnam (Hán Tự).
Tulisan yang serupa sebelumnya dapat dijumpai sekitar 8000 tahun yang lalu dan
sebuah sistem penulisan Cina yang lengkap telah dicipta sekitar 3500 tahun yang
lalu di China, membuatnya salah satu cara penulisan yang tertua di dunia. Aksara
Cina dikenali sebagai Hanzi dalam bahasa Cina.

Berlainan dengan jangkaan orang ramai, hanya 4% aksara Cina diperolehi dari
piktograf (gambaran yang membawa maksud), dan selalunya, hubungan di antara
kedua tidak jelas kepada pembaca masa kini; 95% aksara Cina yang lain adalah
agregat logik dan piktofonetik, iaitu aksara yang mengandungi dua bahagian:
bahagian pertama adalah untuk makna perkataan yang ingin disampaikan dan kedua
adalah sebutan perkataan tersebut. Kebanyakkan perkataan Cina Mandarin mempunyai
tiga atau lebih sukukata dan ini memerlukan lebih dari satu huruf untuk menulis.
Bilangan huruf-huruf Cina yang terdapat dalam Kamus Kangxi adalah sekitar
47,035, walaupun kebanyakkan daripada mereka jarang digunakan dan sering
merupakan perkataan dari zaman silam. Di China, kebolehan membaca dan menulis
ditakrifkan sebagai seorang yang memahami sekitar 2000 huruf Cina.[1]

Penggunaan dan cara menulis aksara Cina berbeza dengan setiap budaya yang
berlainan. Sebagai contoh, negara China mula menggunakan Tulisan Cina Mudah pada
1956 tetapi Taiwan dan Hong Kong masih menggunakan Tulisan Cina Tradisional.
Jepun mempunyai tulisan yang diringkaskan sendiri sejak 1946, sementara Korea
menghadkan penggunaan aksara Cina dalam tulisannya. Vietnam telah menghentikan
penggunaan huruf Cina dalam tulisannya dan kini menggunakan tulisan Rumi.

Aksara cina secara rasmi dikenali sebagai sinograf dan sistemnya sebagai
sinografi. Bahasa-bahasa yang telah mengambil sistem sinografi ini dan juga
kata-kata pinjimaan dari bahasa Cina dikenali sebagai bahasa sinoxenic, tidak
kira jika mereka masih menggunakan penulisan Cina secara khusus pada masa
sekarang atau tidak. Ungkapan sinoxenic ini tidak semestinya bermaksud apa-apa
hubung kait genetik dengan bahasa Cina. Bahasa-bahasa sinoxenic utama di dunia
secara umum dianggap sebagai bahasa Jepun, Korea dan Vietnam.

Menurut lagenda, tulisan Cina telah direka oleh Cangjie (c. 2650 SM), seorang
bangsawan yang telah berkhidmat dengan Maharaja Huangdi. Pada suatu hari,
Cangjie sedang memburu di Gunung Yangxu (kini Shanxi), dan terserempak dengan
seekor penyu dan amat kagum dengan urat saraf yang terdapat di penyu tersebut.
Dia mendapat ilham bahawa bentuk urat saraf itu mengandungi makna tersembunyi
yang lojik dan disebabkan itu telah mempelajari mengenai haiwan-haiwan di dunia,
susunan bentuk bumi dan tumbuhan dan bintang-bintang di langit. Daripada ini
semua, dia berjaya menghasilkan sebuah sistem tulisan simbolik yang dipanggil zi
(字) -- aksara Cina. Lagenda juga mengatakan bahawa pada hari tulisan Cina
diciptakan, orang ramai telah mendengar makhluk jahat meraung dan hasil tanaman
gugur ke tanah seperti hujan, menandakan kelahiran sebuah tamadun, untuk baik
dan jahatnya.

Skrip Tulang Ramalan dan Gangsa tidak digunakan lagi, sementara skrip tertua
yang masih digunakan kini ialah Skrip Mohor (Cina Ringkas: 篆书; Cina Tradisional:
篆書; pinyin: zhuànshū). Skrip Mohor berevolusi secara organik daripada skrip
gangsa Zhou, lalu diterapkan dalam bentuk yang dipiawaikan di bawah perintah
Maharaja China pertama, Qin Shi Huang. Skrip mohor kini hanya digunakan pada
mohor kesenian. Kini tidak ramai orang yang mampu membacanya dengan fasih,
meskipun seni mengukir mohor tradisional dalam skrip ini masih wujud; sesetengah
artis kaligrafi juga memakai gaya ini.

Skrip-skrip yang kerap digunakan masa kini ialah "Skrip Kerani" (Cina Ringkas:
隶书; Cina Tradisional: 隸書; pinyin: lìshū) yang laris sejak Dinasti Qin hingga
Dinasti Han, Weibei (Bahasa Cina: 魏碑; pinyin: wèibēi), "Skrip Biasa" (Cina
Ringkas: 楷书; Cina Tradisional: 楷書; pinyin: kǎishū) yang banyak digunakan untuk
pencetakan, dan "Skrip Separa Kursif" (Cina Ringkas: 行书; Cina Tradisional: 行書;
pinyin: xíngshū) yang banyak digunakan untuk penulisan.

Skrip Kursif (Cina Ringkas: 草书; Cina Tradisional: 草書; pinyin: cǎoshū, "skrip
rumput") tidak digunakan secara meluas, dan merupakan gaya kaligrafi yang penuh
kesenian. bentuk-bentuk aksara asas ditunjukkan, dan bukannya direalisasikan
dengan jelas, dan penyingkatannya disifatkan sebagai ekstrem. Meskipun bentuknya
kursif sampai satu-satu coret tidak dapat dibezakan lagi dan hasil penulisannya
sukar dibaca oleh sesiapa yang tidak terlatih, skirp ini amat dihargai kerana
keindahan dan kebebasan yang terangkum dalamnya. Sesetengah aksara Cina Mudah
yang digunakan di Republik Rakyat China, dan sesentengah aksara dipermudah di
Jepun, berasaskan Skrip Kursif ini. Hiragana Jepun juga berasaskan skrip ini.

Terdapat juga gaya kaligrafi yang direka di luar China, seperti gaya Edomoji di
Jepun; skrip-skrip sedemikian selalunya terhad penggunaannya dalam negara
asalnya dan tidak disebarkan ke negara lain seperti mana yang dilalui
skrip-skrip piawai di atas.

Peringkat-peringkat terawal dalam perkembangan aksara didominasi oleh piktogram,
yang mana makna dinyatakan secara langsung oelh bentuknya. Perkembangan tulisan
ini yang bertujuan meliputi perkataan bagi konsep abstrak dan meningkatkan
kecekapan penulisan, telah membawa kepada kewujudan banyak aksara bukan
piktogram.

Pelbagai jenis aksara ini julung kali dikelaskan kira-kira tahun 100 M oleh
seorang pakar bahasa China bernama Xu Shen, yang mengarang kamus etimologi
Shuowen Jiezi ( 說文解字/说文解字) yang membahagikan tulisan Cina kepada enam kategori,
iaitu liùshū ( 六書/六书). Sungguhpun kategori dan pengelasannya kadang-kala
bermasalah dan dikatakan gagal mencerminkan sifat-sifat sistem tulisan Cina
secara menyeluruh, namun sistem ini telah lama dikekalkan melalui sejarah lama
dan kegunaan meluasnya.[2]

4% aksara Cina berpunca secara terus daripada piktogram individu (Bahasa Cina:
象形字; pinyin: xiàngxíngzì), dan dalam kebanyakan kes sedemikian hubungan ini
tidak semestinya jelas kepada pembaca masa kini. Bagi 96% yang lain,
sebilangannya adalah agregat logik (Cina Ringkas: 会意字; Cina Tradisional: 會意字;
pinyin: huìyìzì), iaitu aksara yang digabung daripada pelbagai bahagian yang
menandakan maksud. Namun, kebanyakan aksara berbentuk piktofonetik (Cina
Ringkas: 形声字; Cina Tradisional: 形聲字; pinyin: xíng-shēngzì), iaitu aksara yang
mengandungi dua bahagian: satu menandakan satu kategori maksud am dan yang satu
lagi bunyi sebutannya. Sebutan dalam aksara sedemikian lazimnya hanya
menghampiri sebutan zaman sekarang kerana perubahan mengikut peredaran zaman dan
perbezaan antara bahasa-bahasa asal.

=== 1. Piktogram ( 象形字 xiàngxíngzì) === Tidak seperi yang disangka ramai,
piktogram hanya membentuk satu pecahan kecil daripada semua aksara Cina.
Walaupun berasal daripada gambar, namun aksara-aksara dalam kategori ini telah
mengalami pemiawaian, pemudahan, dan penggayaan agar mudah ditulis, maka
asal-usul aksara sedemikian tidak sentiasa jelas. ContohL 日 (rì) untuk
"matahari", 月 (yuè) untuk "bulan", dan 木 (mù) untuk "pokok" atau "kayu".

Juga dikenali sebagai gugusan semantik-fonetik, atau gugusan fono-semantik,
kategori ini mewaili kategori aksara terbesar dalam tulisan Cina moden.
Aksara-aksara sedemikian biasanya terdiri daripada dua bahagian: satu piktograf
yang menyatakan maksud am aksara terbabit, dan bahagian fonetik yang dberpunca
daripada aksara yang disebut dalam cara yang sama atau serupa dengan perkataan
yang diwakili aksara baru itu.

Contoh: 河 (hé) "sungai", 湖 (hú) "tasik", 流 (liú) "mengalir", 冲 (chōng)
"membilas", 滑 (huá) "licin". Pada kelima-lima aksara ini terdapat satu radical
berupa tiga titik pada separuh kirinya, iaitu piktograf titisan air yang
dipermudah, menandakan bahawa aksara-aksara ini mempunyai hubungan semantik
dengn airr; separuh kanan bagi kesemua aksara tersebut merupakan penanda
foentik. Contohnya, bagi aksara 冲 (chōng), penanda fonetiknya ialah 中 (zhōng),
yang sendirinya bermaksud "tengah". Dalam kes ini adalah jelas dilihat bahawa
maksud bagi aksara 冲 jauh berbeza daripada penanda foentiknya; proses ini
membawa erti bahawa pembentukan aksara-aksara sedemikian kadang-kala kini
kelihatan sebgai sembarangan. Lebihan pula, pilihan radikal turut kelihatan
sembarangan dalam beberapa kes; contohnya, radikal dalam 貓 (māo) "kucing" ialah
豸 (zhì) yang asalnya piktograf ulat, tetapi dalam aksara sebegini radikal itu
menandakan mana-mana jenis haiwan.

Xu Shen menganggarkan 82% aksara Cina tergolong dalam kategori ini, manakala
dalam Kamus Kangxi (1716 M) jumlahnya menghampiri 90%, kesan penggunaan kaedah
pengembangan kosa kata Cina ini yang amat produktif.

=== 3. Ideograf ( 指事字, zhǐshìzì) === Juga dikenali sebagai ideograf mudah atau
ideogram, aksara sedemikian sama ada membubuh penanda pada piktograd untuk
membentuk maksud baru, atau menggambarkan konsep abstrak secara langsung.
Conothnya, jika 刀 (dāo) ialah piktogram untuk "pisau", maka membubuh satu
penanda pada bahagian bawah aksara itu membentuk 刃 (rèn), ideogram untuk "mata
pisau". Contoh-contoh am lain termasuk 上 (shàng) untuk "atas, naik" dan 下 (xià)
untuk "bawah, turun". Kategori ini agak kecil kerana kebanyakan konsep telah
dilambangkan oleh aksara dalam kategori lain.

=== 4. Agregat logik ( 會意字/会意字, huìyìzì) === Juga dikenali sebagai gugusan
berhubungan, aksara jenis ini menggabungkan piktogram untuk melambangkan konsep
yang abstrak. Contohnya, 木 (mù) ialah piktogram "pokok", dan jika dua aksara 木
diletak bersama pada sisi masing-masing, maka terbentuknya 林 (lín), iaitu
"hutan". Penggabungan 日 (rì) "matahari" dan 月 (yuè) "bulan" membentuk 明 (míng)
"terang", yang lazimnya ditafsir sebagai lambang gabungan matahari dan bulan
sebagai punca cahaya yang semulajadi.

Sesetengah pengkaji rata-rata menafikan kewujudan kategori ini atas pandangan
bahawa kegagalan cubaan mengenal pasti fonetik dalam agregat logik yang
dikatakan pada zaman moden adalah kerana tidak memandang apa yang dikatakan
sebagai baccan sekunder zaman kuno. Ini merupakan bacaan yang asalnya kerap
digunakan tetapi sudah pudar ditelan zaman kerana tulisan turut berevolusi
mengikut peredaran zaman. Salah satu aksara yang sering dikenal pasti sebagai
agregat logik ialah 安 (ān) "keamanan" yang banyak dikatakan sebagai gabungan
"binaan" 宀 dan "perempuan" 女, yang bersama-sama menghasilkan sesuatu yang
seakan-akan erti "segalanya tenang dengan adanya wanita di rumah". Bagaimanapun,
aksara 女 pada zaman kuno besar kemungkinan sesuatu kata pelbagai sebutan dengan
bacaan sekunder berbunyi *an, seperti yang terdapat dalam set aksara berikut: 妟
(yàn) "tenteram", 奻 (nuán) "bertengkar", 姦 (jiān) "gasang".

Hujah ini disokong oleh kenyataan bahawa aksara-aksara yang dikatakan tergolong
dalam "kelompok" ini selalu ditafsirkan daripada bentuk moden dan bukan bentuk
kuno yang pokoknya amat berbeza rupanya dan lazimnya jauh lebih rumit garfiknya.
Namun begitu, pentafsiran ini banyak berbeza-beza, seperti yang dibuktikan
daripada kajian terperinci daripada sumber-sumber berbeza.

=== 5. Pengubahan hubungan ( 轉注字/转注字, zhuǎnzhùzì) === Aksara-aksara dalam
kategori ini asalnya tidak melambangkan maksud yang sama tetapi telah bercabang
melalui perubahan ortografi dan semantik. Contohnya, 考 (kǎo) "mengesahkan" dan 老
(lǎo) "tua" asalnya merupakan satu aksara yang sama yang bermaksud "orang tua",
tetapi telah berpisah menjadi dua perkataan berbeza. Aksara-aksara dalam
kategori ini amat jarang, maka dalam sistem zaman sekarang, kelompok ini sering
diabaikan atau digabungkan dengan kategori lain.

=== 6. Pinjaman ( 假借字, jiǎjièzì) === Juga dikenali sebagai aksara pinjaman
fonetik, kategori ini meliputi kes-kes di mana sesuatu aksara yang wujud
digunakan untuk melambangkan perkataan yang tidak berkaitan maksudnya tetapi
serupa sebutannya; kadang-kala maksud lamanya tidak digunakan lagi. Misalnya, 自
(zì), yang sudah hilang sama sekali maksud asalnya iaitu "hidung" dan kini hanya
bermaksud "diri", atau 萬 (wàn), yang asalnya bermaksud "kala jengking" tetapi
kini hanya digunakan untuk merujuk kepada "10,000".

Teknik ini kini kian jarang, kerana ramai yang membangkang perubahan maksud
aksara-aksara yang sedia ada. Namun begitu, teknik tersebut telah digunakan
dalam perkembangan penulisan dialek, terutamanya bahasa Kantonis dan bahasa
Taiwan di Hong Kong dan Taiwan, oleh sebab sebilangan perbendaharaan kata dialek
yang mengikut sejarah tiada bentuk tulisannya dan maka tidak mempunyai aksara
tersendiri.



https://ms.wikipedia.org/wiki/Pulau_Pinang

Pulau Pinang (檳城) merupakan negeri dan pulau yang terletak di pantai barat laut
Semenanjung Malaysia. Negeri ini terbahagi kepada dua bahagian oleh Selat Melaka
(lihat peta) disambung jambatan dan feri. Negeri ini merupakan petempatan
British yang pertama di Semenanjung Malaysia.

Nama pulau Pulau Pinang ini diambil daripada nama pokok pinang (areca catechu).
Ia juga dipanggil Tanjung Bidara sebelum dikenali Pulau Pinang. Terdapat banyak
pantai terletak di Pulau Pinang. (Pulau)

Pulau Pinang mempunyai KDNK per kapita yang kedua tertinggi, iaitu RM 33456 pada
tahun 2010 di Malaysia selepas Wilayah Persekutuan Kuala Lumpur, iaitu RM 55951.

Georgetown pernah menjadi bandar raya terpenting di Semenanjung Malaysia dengan
memainkan peranan sebagai pusat kewangan dan pelabuhan, iaitu sebelum
pembangunan Kuala Lumpur.Sebelum 1 Januari 1957, Majlis Bandaraya George Town
dan Majlis Daerah Luar Bandar Pulau Pinang telah diwujudkan di bawah peruntukan
Ordinan Perbandaran Negeri-negeri Selat (Capt.133) dan Enakmen Lembaga
Negeri-negeri Melayu Bersekutu (Capt.137).Status Bandaraya telah diberikan
kepada George Town (Royal Charter By Queen Elizabeth II Sovereign of United
Kingdom) pada 1 Januari 1957. Pada 1 Januari 1974, Pihak Berkuasa Negeri
(Seksyen 10, Akta Kerajaan Tempatan, Peruntukan-peruntukan Sementara 1973) telah
mengisytiharkan percantuman Majlis Bandaraya George Town dan Majlis Daerah Luar
Bandar Pulau Pinang dan dikenali sebagai Lembaga Pengurus Kerajaan Tempatan.
Seterusnya pada 15 Disember 1976, Lembaga Pengurus Kerajaan Tempatan Pulau
Pinang telah digantikan dengan Majlis Perbandaran Pulau Pinang dengan
penguatkuasaan Akta KerajaanTempatan 1976. Pihak Berkuasa Negeri Pulau Pinang
telah bersetuju pada 25 Jun 2010 agar Majlis Perbandaran Pulau Pinang
dinaiktaraf kepada Majlis Bandaraya Pulau Pinang berpandukan peruntukan bawah
seksyen 4(2), Akta Kerajaan Tempatan 1976 (Akta 171). Sehubungan dengan itu,
Majlis Mesyuarat Kerajaan meluluskan cadangan persempadanan baru kawasan Majlis
Perbandaran Pulau Pinang. Dengan itu, pada 28 Mac 2013 Pihak Berkuasa Negeri di
bawah seksyen 4(3) Akta Kerajaan Tempatan 1976 dengan berunding dengan Menteri
dan Setiausaha Suruhanjaya Pilihan Raya secara pemberitahuan melalui Warta
bahawa sempadan kawasan Majlis Perbandaran Pulau Pinang diubah dengan menambah
kawasan tebusguna. Selaras dengan itu, pihak Kerajaan Negeri telah membentangkan
kepada Jawatankuasa Pemandu Saiz Perkhidmatan Awam pada 9 April 2014 mengenai
penambahan sempadan (tebus guna) kawasan Majlis Perbandaran Pulau Pinang iaitu
sebanyak 8.773km persegi menjadikan keluasan Majlis kini 305.773 km persegi
(asal 297 km persegi). Pembentangan tersebut juga merangkumi penambahan jawatan
sebanyak 388, menjadikan jumlah perjawatan kini sejumlah 3964 (asal 3576).
Pengiktirafan Majlis Bandaraya Pulau Pinang memperlihatkan penambahan 4 jabatan
baru iaitu Jabatan Landskap, Jabatan Warisan, Jabatan Penguatkuasaan dan Jabatan
Pengurusan Sisa Pepejal & Permbersihan Awam. Justeru, Mesyuarat Jemaah Menteri
bertarikh 7 November 2014 telah bersetuju dengan cadangan Kerajaan Negeri Pulau
Pinang untuk mengubah sempadan MPPP dan seterusnya menaiktaraf MPPP ke MBPP.
Selaras dengan itu, DYMM Seri Paduka Baginda Yang di-Pertuan Agong telah
memperkenankan pengisytiharan MPPP kepada MBPP berkuatkuasa 1 Januari 2015 pada
10 Mac 2015 .

Negeri Pulau Pinang mempunyai kepadatan penduduk yang sederhana di Malaysia,
dengan 2,031.74 penduduk sekilometer persegi di pulau, dan 865.99 penduduk
sekilometer persegi di Seberang Perai. Komposisi kaum mengikut bangsa pada 2016
ialah:

Negeri Pulau Pinang adalah negeri yang mempunyai peratusan etnik Melayu dan
penganut Islam terendah di Semenanjung Malaysia. Pulau Pinang juga mempunyai
komuniti Yahudi dan Armenia, tetapi selepas Perang Dunia Kedua dan penubuhan
negara Israel, komuniti Yahudi dan Armenia Pulau Pinang hampir lenyap. Terdapat
juga komuniti peniaga Arab, Jerman, Inggeris, dan Belanda di Pulau Pinang,
selain itu Pulau Pinang mempunyai golongan ekspatriat yang besar, kebanyakannya
berasal dari United Kingdom, Australia, negara-negara Eropah, dan Jepun.

Pulau Pinang yang pada asalnya kepunyaan Kesultanan Kedah, dipajak kepada
Syarikat Hindia-Timur British (British East India Company) pada 1786 oleh Sultan
Muhammad Jiwa, Sultan Kedah, sebagai gantian untuk mendapat perlindungan pihak
British daripada serangan Siam dan Burma. Pada 11 Ogos 1786, Kapten Francis
Light, yang dikenali sebagai pengasas Pulau Pinang, menamakan pulau sebagai
Pulau Prince of Wales untuk menghormatkan Raja Muda Britain. Penempatan di
Tanjung Penaigre yang terletaknya di hujung timur laut pulau dinamakannya
"Georgetown", iaitu nama Raja George III dari Britain.

Kedudukan pulau di permulaan Selat Melaka telah membangkit minat Syarikat
Hindia-Timur British untuk menggunakannya sebagai sebuah pelabuhan untuk
kapal-kapal perdagangannya dan juga sebagai sebuah pangkalan tentera laut untuk
menentang cita-cita orang Perancis di wilayah.

Tanpa pengetahuan Sultan Muhammad Jiwa, Light telah membuat perjanjian pemberian
perlindungan askar tanpa kebenaran Syarikat Hindia-Timur British. Apabila
syarikat gagal dalam membantu Kedah sewaktu ia diserang oleh Siam, Sultan Kedah
cuba mengambil kembali pulau pada 1790. Malangnya, pencubaan itu gagal dan
Sultan Muhammad Jiwa terpaksa menyerah hak kepada Syarikat dengan hanya bayaran
kehormat sebanyak 6,000 dolar Sepanyol setahun. Bayaran ini dinaikkan kepada
10,000 dolar kemudian, dengan penyerahan Seberang Perai (Province Wellesley)
pada 1800. Sehingga hari ini, pembayaran diteruskan oleh kerajaan pusat Malaysia
yang membuat pembayaran kepada negeri Kedah.

Pada 1826, negeri Pulau Pinang, bersama-sama dengan Melaka dan Singapura,
menjadi sebahagian Kawasan Penempatan Selat (Straits Settlements) di bawah
pentadbiran British di India. Negeri ini menjadi tanah jajahan pemerintahan
British pada tahun 1867. Pada 1946, Pulau Pinang menjadi sebahagian Malayan
Union, sebelum menjadi sebuah negeri di Persekutuan Tanah Melayu pada tahun
1948. Persekutuan Tanah Melayu mencapai kemerdekaan pada tahun 1957 dan Pulau
Pinang menjadi salah satu daripada 13 negeri di dalam Persekutuan Malaysia
sewaktu penubuhannya pada tahun 1963.

Pulau Pinang ialah sebuah pelabuhan bebas sehingga 1969. Walaupun kehilangan
taraf pelabuhan bebas, Zon Perdagangan Bebasnya yang terletak berdekatan dengan
Lapangan Terbang Antarabangsa Pulau Pinang di selatan pulau menjadi salah satu
daripada pusat-pusat perkilangan elektronik yang terbesar di wilayah Asia dari
1970-an sehingga akhir 1990-an.

Pada tahun 2004, ketidakpuasan terhadap kemerosotan ekonomi Pulau Pinang telah
mengakibatkan kempen media untuk mengembalikannya kepada zaman kegemilangannya.

Negeri Pulau Pinang mempunyai Dewan Undangan Negeri dan Majlis Mesyuarat
Kerajaan (EXCO) sendiri, akan tetapi kuasanya terhad apabila dibandingkan dengan
pihak berkuasa kerajaan pusat.

Sebagaimana dengan negeri-negeri Malaysia yang lain, Majlis Mesyuarat Kerajaan
mengandungi ahli-ahli yang dilantik daripada parti politik yang menjadi
kerajaan. Ketua Majlis Mesyuarat Kerajaan ialah Yang di-Pertua Negeri yang
dilantik oleh Yang di-Pertuan Agong Malaysia. Sebagai tradisi, Ketua Menteri
Pulau Pinang adalah berbangsa Tionghoa untuk membayangkan kaum majoriti di
negeri ini.

Pada Mei 2005, terdapat permintaan daripada ahli-ahli UMNO, parti politik yang
terbesar dalam kerajaan campuran, untuk menggilirkan jawatan Ketua Menteri Pulau
Pinang di antara parti-parti komponen Barisan Nasional, akan tetapi cadangan itu
ditolak oleh Perdana Menteri.

Terdapat satu majlis bandaraya dan satu majlis perbandaran di Pulau Pinang,
iaitu Majlis Bandaraya Pulau Pinang dan Majlis Perbandaran Seberang Perai. Ahli
majlis tempatan dilantik oleh kerajaan negeri sejak Pilihan Raya Kerajaan
Tempatan dibatalkan dalam tahun 1960-an.

Pulau Pinang, yang juga digelarkan sebagai "Mutiara Timur" (Pearl of the
Orient), merupakan sebuah syurga bagi pencinta-pencinta makanan yang datang dari
seluruh Malaysia dan Singapura untuk menikmati gaya masakan yang istimewa.
Makanan Pulau Pinang yang membayangkan pergaulan di antara kaum Cina, Melayu dan
India, juga dipengaruhi kuat oleh makanan Thailand. Pulau Pinang adalah
termashyur dalam makanan penjaja yang dijual dan dimakan di tepi jalan,
terutamanya makanan mi dan makanan laut.

Batu Ferringhi, yang terletaknya di pantai utara Pulau Pinang, mempunyai banyak
hotel yang moden dan merupakan pantai peranginan yang amat popular. Ramai
pelancong juga melawati Georgetown, sebuah bandar yang bersejarah dan yang
mengandungi rumah-rumah pelbagai kaum, termasuk orang Cina Selat, Melayu dan
India, yang dibina pada abad kesembilan belas. Bangunan-bangunan kolonial
British boleh juga didapati diantara kuil-kuil Cina dan India, dan masjid orang
Melayu Islam. Kuil Kek Lok Si di Air Itam, Rumah Besar Cheong Fatt Tze di
bandar, dan Kuil Ular di Bayan Lepas merupakan destinasi pelancong yang masyhur.
Salah satu daripada mercu tanda yang utama ialah bangunan KOMTAR, bangunan yang
tertinggi di Pulau Pinang.

Kegiatan perdagangan di negeri Pulau Pinang telah merosot dengan hebat bukan
sahaja disebabkan oleh kehilangan taraf pelabuhan bebas, tetapi juga kerana
kemajuan yang aktif di Pelabuhan Klang berdekatan ibu negara Kuala Lumpur. Walau
bagaimanapun, masih terdapatnya sebuah terminal kontena di Butterworth yang
meneruskan perkhidmatannya disebelah utara.

Pada hari kini, negeri Pulau Pinang merupakan ekonomi yang ketiga terbesar di
antara negeri-negeri Malaysia, iaitu selepas Selangor dan Johor. Sektor
pengeluaran merupakan sektor terutama dalam ekonomi negeri dengan sumbangan
sebanyak 45.9% kepada keluaran negeri kasar pada tahun 2000. Perkembangan
industrialisasi di bahagian selatan pulau amat pesat, dengan banyak kilang
elektronik teknologi tinggi (seperti Intel, AMD, Motorola, Agilent, Hitachi,
Osram, Bosch dan Seagate) yang terletaknya di Zon Perindustrian Bebas Bayan
Baru.

Sektor-sektor utama yang lain dalam ekonomi Pulau Pinang termasuk sektor
pelancongan, kewangan dan lain-lain perkhidmatan.

Pulau Pinang dikaitkan dengan tanah besar Semenanjung Malaysia melalui Jambatan
Pulau Pinang yang disiapkan pada tahun 1985. Dengan panjangnya sebanyak 13.5
kilometer, jambatan ini merupakan salah satu daripada jambatan yang terpanjang
di wilayah Asia. Perkhidmatan feri masih disediakan di antara:

Lapangan Terbang Antarabangsa Pulau Pinang ditempatkan di selatan George Town
dan memberi kemudahan penerbangan antarabangsa ke London, Hong Kong, Singapura,
Medan, Taipei, Bangkok, Seoul, Riau, Xiamen, dan Guangzhou.

Beca masih lagi boleh didapati dibeberapa tempat di Georgetown. Walau
bagaimanapun, dengan ketibaan pengangkutan moden, beca semakin menjadi daya
tarikan utama kepada pelancong. Malangnya, pengangkutan moden telah membawa
masalah kesesakan trafik kepada George Town, disebabkan kebanyakan jalan di
pusat bandaraya terlalu sempit kerana ketiadaan perancangan yang baik.



https://ms.wikipedia.org/wiki/Mohd_Najib_bin_Abdul_Razak

Yang Amat Berhormat Dato' Seri Haji Mohd Najib bin Tun Haji Abdul Razak (lahir
23 Julai 1953) adalah Perdana Menteri Malaysia (ke-6) sejak 3 April 2009
sehingga kini. Beliau juga sebagai Menteri Kewangan dan merupakan Ahli Parlimen
Pekan, Pahang. Beliau adalah anak lelaki sulung kepada bekas perdana menteri
Malaysia yang kedua, Tun Abdul Razak Dato' Hussein. Di peringkat akar umbi
politik, beliau merupakan Presiden UMNO yang ke-7.

Beliau telah dipilih untuk Parlimen Malaysia pada tahun 1976, pada usia 23,
menggantikan bapanya duduk di kerusi Pekan yang berpangkalan di Pahang. Dari
tahun 1982 hingga 1986 beliau menjadi Menteri Besar (Ketua Menteri) Pahang,
sebelum memasuki persekutuan Kabinet Mahathir Mohamad pada tahun 1986 sebagai
Menteri Kebudayaan, Belia dan Sukan. Beliau telah berkhidmat dalam pelbagai
jawatan Kabinet sepanjang baki tahun 1980-an dan 1990-an, termasuk sebagai
Menteri Pertahanan dan Menteri Pelajaran. Beliau menjadi Timbalan Perdana
Menteri pada 7 Januari 2004, berkhidmat di bawah Perdana Menteri Datuk Seri
Abdullah Ahmad Badawi, sebelum menggantikan Badawi setahun selepas Barisan
Nasional mengalami kerugian besar dalam pilihan raya 2008. Di bawah kepimpinan
beliau, Barisan Nasional memenangi pilihan raya 2013, walaupun buat kali pertama
dalam sejarah Malaysia pembangkang memenangi majoriti undi popular.

Dato' Seri Najib dilahirkan di Kuala Lipis, Pahang. Beliau merupakan anak sulung
kepada Tun Abdul Razak Hussein dan Toh Puan Rahah Mohammad Noah. Selain itu,
beliau berdarah bangsawan Makassar iaitu susur galur daripada keturunan Sultan
Hassanudin, Sultan Makasar terakhir di Gowa, Sulawesi Selatan.

Pada tahun 1976, Najib berkahwin dengan Tengku Puteri Zainah Tengku Eskandar dan
mendapat tiga anak: Mohd Nizar Najib (lahir 1978), Mohd Nazifuddin Najib dan
Puteri Norlisa Najib. Pada tahun 1987 beliau bercerai dengan Ku Yie dan
berkahwin dengan Datin Seri Rosmah Mansor dan mendapat dua anak lagi: Mohd
Norashman Najib dan Nooryana Najwa Najib. Beliau juga sepupu kepada Datuk
Hishamuddin Tun Hussein.

Najib mendapat pendidikan rendah dan menengah di Institusi St. John, Kuala
Lumpur, dan kemudian belajar di Kolej Lelaki Malvern di Worchestershire,
England. Beliau mendapat Ijazah Sarjana Muda dengan Kepujian dalam bidang
Ekonomi Industri daripada Universiti Nottingham, England pada tahun 1974.

Najib mula menceburkan diri dalam arena politik setelah kematian mengejut
bapanya, Tun Abdul Razak Hussein di London pada 14 Januari 1976. Beliau menang
tanpa bertanding merebut kerusi Parlimen Pekan yang kosong, dengan kematian
bapanya. Beliau menjadi ahli parlimen termuda yang pernah dipilih dengan usia 23
tahun ketika itu.

Najib menjadi timbalan menteri paling muda apabila dilantik sebagai Timbalan
Menteri Tenaga, Telekom dan Pos pada tahun 1978 ketika usia 25 tahun. Kemudian,
pada tahun 1982 hingga 1986, beliau menjadi Menteri Besar paling muda dalam
sejarah negara apabila dilantik sebagai Menteri Besar Pahang ketika berumur 29
tahun.

Najib juga pernah dilantik sebagai Pengerusi Lembaga Kemajuan Penternakan
(Majuternak) pada tahun 1977-1979. Kepimpinan beliau teruji dan terus diberi
tanggungjawab oleh pucuk pimpinan negara. Dalam UMNO, beliau dipilih sebagai
Ketua Pemuda UMNO Bahagian Pekan dan ahli EXCO Pemuda UMNO pada 1976. Kemudian
beliau dipilih sebagai ahli Majlis Tertinggi UMNO mulai tahun 1981.

Pada tahun 1982, Najib memenangi kerusi Naib Ketua Pemuda UMNO tanpa bertanding
setelah Datuk Mokhtar Hashim mengosongkan jawatan itu.

Pada 1987, beliau diumumkan sebagai Pemangku Ketua Pergerakan Pemuda UMNO oleh
Anwar Ibrahim setelah Anwar didesak bertanding Naib Presiden UMNO. Beliau
menjadi ketua pada 25 Mei 1988 setelah UMNO ditubuhkan semula. Pada tahun 1993
pula, beliau bertanding jawatan Naib Presiden UMNO, ekoran langkah Anwar untuk
bertanding jawatan Timbalan Presiden UMNO. Beliau terus mempertahankan jawatan
Naib Presiden dalam pemilihan parti pada tahun 1993, 1996 dan 2000.

Dalam Pilihan Raya Umum Malaysia 2008, Datuk Seri Najib bertanding menggunakan
tiket Barisan Nasional . Beliau telah bertanding di kawasan parlimen Pekan,
negeri Pahang. Datuk Seri Najib telah menang dengan mendapat undi sebanyak 36262
menewaskan calon lawan Khairul Anuar bin Ahmad Zainudin dari PKR yang beroleh
9,798 undi.

Setelah beliau memegang tampuk Perdana Menteri, beliau telah memperkenalkan
Gagasan 1 Malaysia yang memupuk perpaduan rakyat di antara kaum. Ia juga
dijadikan tema kemerdekaan pada tahun 2009. Terdapat dakwaan yang menyamakannya
dengan Parti politik Gagasan One Israel dan ada juga ura-ura DAP yang cuba
mengalihkan perhatian dengan retorik 'Middle Malaysia" yang dikatakan sama
seperti 1 Malaysia.

Teras pertama 1 Malaysia yang beliau nyatakan ialah mengubah asas perhubungan
kaum di Malaysia dari konsep toleransi kepada konsep penerimaan. Transformasi
dari toleransi kepada penerimaan ini amat penting kerana untuk Malaysia mencapai
kemakmuran dan keharmonian ia memerlukan iltizam rakyat Malaysia dari pelbagai
kaum. Ini termasuklah bagi merealisasikan matlamat untuk menjadi sebuah negara
maju yang berpendapatan tinggi serta bebas kemiskinan.

Projek BR1M yang pertama datang dari idea Datuk Seri Najib Razak untuk membantu
rakyat Malaysia yang miskin dan tidak berkemampuan. Jumlah sebanyak RM 500.00
Ringgit Malaysia telah diberikan kepada isi rumah yang berpendapatan RM 3,000.00
sebulan.

Pemberian BR1M kali kedua telah dilancarkan pada Februari 2013 dan lebih 2.5
Billion telah diagihkan kepada rakyat Malaysia seluruh Malaysia. Ini secara
langsung akan melibatkan 5.7 juta isi rumah di seluruh Negara. Tambahan daripada
RM 500 yang diagihkan oleh kerajaan kepada isi rumah, rakyat Malaysia yang belum
berkeluarga akan menerima 250 dari projek BR1M.

Dalam pembentangan Bajet 2015 Datuk Seri Najib Bin Tun Abdul Razak telah
mengumumkan pemberian BR1M buat kali ketiga. Bagi isi rumah RM3,000 sebulan,
pemberian meningkat daripada RM650 kepada RM950 yang akan dibayar secara
berperingkat sebanyak tiga kali. Bagi isi rumah berpendapatan antara RM3,000
sehingga RM4,000 pula, kerajaan akan meningkatkan nilai BR1M daripada RM450
kepada RM750. Bantuan ini juga akan dibayar sebanyak tiga kali setahun. Kerajaan
juga mengumumkan peningkatan nilai BR1M daripada RM300 kepada RM350 kepada
individu bujang yang berumur 21 tahun ke atas dan berpendapatan kurang RM2,000
sebulan.

Perumahan Rakyat 1 Malaysia merupakan satu inisiatif yang dibuat dibawah
peruntukan akta PR1MA 2012 untuk merancang, membangun, membina dan mengurus
perumahan mampu milik untuk rakyat Malaysia yang berpendapatan pertengahan
terutamanya di kawasan Bandar. Mereka yang berpendapatan pertengahan ini
dikenalpasti dengan pendapatan bulanan antara RM 2,500-RM 7,500.

Perdana Menteri Malaysia Datuk Seri Najib Bin Tun Abdul Razak amat prihatin
dengan tekanan yang dikenakan oleh penduduk di kawasan Bandar yang berpendapatan
sederhana. Dengan perkembangan ekonomi Malaysia, Datuk Seri Najib mengilhamkan
untuk menstabilkan kehidupan rakyat terutamanya bagi mereka yang tinggal di
kawasan Bandar. Justeru itu, PR1MA akan memberi focus kepada golongan
pertengahan dengan harga rumah dari RM 100,000.00 ke RM 400,000.00 untuk dibina
dibawah kawasan komuniti padat.

Kerajaan yang dipimpin oleh Datuk Seri Najib Bin Tun Abdul Razak sedang
menggerakkan proses menjalankan Transformasi Kerajaan dalam usaha untuk
meningkatkan perkhidmatan awam, meningkatkan kecekapan pengurusan dan menjadikan
kerajaan lebih transparen. Langkah-langkah yang dilaksanakan juga termasuk
menggunakan Key Performance Indicator @ KPI untuk mengukur kebolehupayaan
pegawai dan agensi dan Bidang Keberhasilan Utama Negara NKRA untuk menjelaskan
target kepada kawasan atau bidang spesifik untuk kepentingan rakyat.

Kerajaan Malaysia telah melaksanakan pelbagai langkah untuk meningkatkan kadar
ketelusan dan kebertanggungjawaban kerajaan. Langkah ini termasuk penggunaan KPI
untuk memastikan menteri yang terlibat bertanggungjawab atas segala perbuatan
mereka, dengan menggunakan media seperti twitter and Facebook untuk
berkomunikasi dengan penduduk tentang apa yang sedang berlaku di dalam kerajaan,
membuka tender kerajaan supaya rakyat boleh terlibat dan mengkritik, dan
memberikan pandangan tentang perbelanjaan kerajaan.

Pada 3 Ogos 2015, dalam satu kenyataan media, Suruhanjaya Pencegahan Rasuah
Malaysia (SPRM) memaklumkan dana RM2.6 bilion yang didakwa dimasukkan ke dalam
akaun peribadi milik Perdana Menteri Datuk Seri Najib Tun Razak adalah dana
sumbangan penderma dan bukannya disalurkan oleh syarikat pelaburan yang
ditubuhkan Kementerian Kewangan, 1Malaysia Development Bhd (1MDB).

Sebelum itu pada 30 Julai 2015, Ketua Penerangan UMNO, Datuk Ahmad Maslan
menafikan Datuk Seri Najib memindahkan wang berjumlah RM2.6 bilion ke dalam
akaun peribadinya dan menegaskan perkara tersebut sudah dijelaskan perdana
menteri dan beliau juga menafikan menggunakan dana 1Malaysia Development Berhad
(1MDB).

Terdapat sebuah video pendek berdurasi 53 saat yang dimuat naik Malaysiakini
menunjukkan, Tan Sri Muhyiddin sedang berbual dengan beberapa tetamu antaranya
Menteri Besar Kedah, Datuk Mukhriz Mahathir dan Tan Sri Kadir Sheikh Fadzir di
kediamannya Selasa lalu. Dalam perbualan mereka itu, Tan Sri Muhyiddin menyebut
Najib pernah mengakui kepadanya bahawa terdapat wang RM2.6 bilion dideposit ke
dalam akaun peribadinya.

Pada 22 Ogos 2015, Timbalan Perdana Menteri Datuk Seri Dr Ahmad Zahid Hamidi
mengesahkan bahawa dana RM 2.6 yang diterima oleh Najib Razak adalah sumbangan
penderma dari Timur Tengah, beliau enggan memberitahu identiti penderma, tetapi
mengesahkan sudah bertemu wakil penderma tersebut. Zahid Hamidi memberitahu,
Malaysia dipilih untuk menjadi hub penderma membuat khidmat bayaran kerana
Malaysia dilihat komited dalam gerakan anti keganasan, selain sebagai
penghargaan terhadap komitmen Perdana Menteri dan mahu UMNO dan Barisan Nasional
kekal berkuasa di Malaysia.

1MDB telah dipalit dengan pelbagai kontroversi yang melibatkan nilai hutang
mencecah RM 42 bilion, yang memberikan imej negetif kepada Kerajaan Malaysia
khususnya kepada Perdana Menteri nya, Datuk Seri Najib Razak yang juga selaku
Pengerusi Lembaga Penasihat 1MDB.

Pada 9 April 2009, dua bekas ahli keselamatan Najib Razak Azilah Hadri dan Sirul
Umar telah didapati bersalah dalam kes pembunuhan Altantuya dan dijatuhkan
hukuman mati.

Sebuah akhbar Perancis mendakwa timbalan perdana menteri pernah bertemu mangsa
bunuh Altantuya Shaariibuu di sebuah kelab di Paris pada 2005 bersama Abdul
Razak Abdullah Baginda.

Timbalan perdana menteri menafikan pernah mengenali atau bertemu wanita Mongolia
itu yang mati dibunuh di sebuah belukar di Shah Alam. Beliau juga pernah
bersumpah tidak mengenali wanita itu sewaktu diserang hebat oleh pembangkang
pada pilihanraya kecil Permatang Pauh, Ogos tahun lepas.

Selain cerita sensasi ini, wartawan Liberation turut mendedahkan saat-saat akhir
kematian Altantuya berdasarkan dokumen yang didakwa diperolehi daripada polis
Malaysia. Arnaud Dubus melaporkan, Altantuya ditembak di sebelah pipi kiri dan
kemudian pakaian mangsa ditanggalkan dan mayatnya selepas itu dibungkus dalam
beg plastik hitam. Altantuya ditembak sekali lagi apabila tangannya dilihat
masih bergerak.

Walaupun meringkuk di bawah tahanan ISA, tapak web Raja Petra Kamarudin Malaysia
Today telah melaporkan melalui sebuah artikel bertajuk Abuse of Power by the
Deputy Prime Minister [1] pada 11 Oktober 2008 tuduhan pertukaran mesej teks
(SMS) antara Najib dan Shafee Abdullah, peguam terkemuka yang mewakili Abdul
Razak Baginda sebelum dia dituduh dengan tuduhan bersuhabatnya dengan dua
pegawai polis dalam kes pembunuhan Altantuyaa. SMS-SMS tersebut, bertarikh dari
8 November hingga 2 Disember 2006 menimbulkan beberapa soalan mengenai
penanganan kes pembunuhan itu dan mencadangkan yang Najib bercampur tangan dan
berkepentingan sendiri dalam penyiasatan kes tersebut dari awal-awal lagi.
Bagaimanapun, Raja Petra Kamarudin enggan/gagal memberi bukti berkenaan tuduhan
ini.

Pada Jun 2008, Raja Petra Kamaruddin pernah membuat kenyataan bersumpah di
mahkamah tinggi Kuala Lumpur bahawa Datin Seri Rosmah Mansor hadir di tempat
pembunuhan tersebut. Beliau bagaimanapun mengeluarkan kenyataan yang beliau
tidak lagi mempercayai bahawa Datin Seri Rosmah Mansor atau Datuk Seri Najib Tun
Razak terbabit dengan pembunuhan tersebut pada tahun 2011.,

Pakatan Rakyat yang merupakan barisan alternatif di Malaysia telah membuat
pendakwaan atau pertuduhan kepada Najib melalui organisasi Suaram yang mengupah
peguam Perancis William Bourdon, Renaud Semerdjian dan Joseph Breham, dengan
mendakwa Najib terjebak dalam sindiket penerimaan komisyen terbesar untuk
pembelian dua kapal selam pertama negara Malaysia iaitu Scorpène, 18 buah jet
tempur Sukhoi, 12 buah Eurocopter (helikopter) dan didakwa terlibat dalam
pembunuhan kejam terhadap wanita Mongolia Altantuya Shaariibuu. Mahkamah
Perancis kini dilaporkan sedang menyiasat syarikat yang terlibat dalam isu
pembelian kapal selam yang didakwa mempunyai skandal rasuah. Pendakwa kerajaan
Perancis, Yves Charpenel menafikan berlangsung sebarang perbicaraan di Perancis,
mengenai dakwaan rasuah oleh sebuah syarikat Perancis berhubung pembelian dua
kapal selam Scorpene buatan Perancis oleh Malaysia pada tahun 2002. Yves
Charpenel sebaliknya berkata "media di Malaysia harus dapat membezakan antara
khabar angin dan fakta dan antara siasatan dan perbicaraan". , ,

Ketika krisis dalaman UMNO pada tahun 1987, satu perhimpunan yang diketuai oleh
Najib diadakan di Kampung Baru. Penulis Chin Huat Wong dalam rencana berjudul
"The political revival of Malaysia's Anwar" mendakwa sentimen anti-Cina
diluahkan secara terbuka semasa perhimpunan itu di mana sepanduk-sepanduk yang
bertulis slogan seperti "13 Mei telah bermula", dan "Basahkan keris dengan darah
Cina". Perkara ini menyebabkan ketegangan antara kaum yang membawa kepada
kebimbangan berulangnya keganasan kaum dan membawa kepada operasi keselamatan
yang dikenali sebagai Operasi lalang, di mana beratus-ratus individu ditahan.
Perkara ini telah dinafikan oleh Najib dalam sidang Dewan Rakyat.

Najib mengisytiharkan Malaysia "tidak pernah sekular kerana sekular mengikut
definisi Barat bermaksud pemisahan antara prinsip Islam dengan cara kita
memerintah negara."

Chin Huat Wong dalam Asia Times Online mendakwa bahawa pada tahun 1987, ketika
menyandang Ketua Pemuda UMNO, Najib mempertahankan hak istimewa orang Melayu
dalam satu ucapan di mana dia bersumpah untuk memandikan keris dengan darah kaum
cina. Perkara ini telah dinafikan oleh Najib dalam sidang Dewan Rakyat. Tiada
ada bukti bergambar atau rakaman pernah dikemukakan bagi menyokong tuduhan
tersebut.

Malaysia kini memetik Mantan Perdana Menteri Malaysia Mahathir bin Mohamad
sebagai berkata "Saya tidak yakin (bakal Presiden Amerika Syarikat, Barack)
Obama, dan bagaimana pula Najib? Kerana ini terlalu besar untuk Najib. Terlalu
besar untuk Obama,".



https://ms.wikipedia.org/wiki/Zizan_Razak

Mohd Razizan Abdul Razak (lahir 15 April 1984 di Dungun, Terengganu, Malaysia)
atau lebih dikenali sebagai Zizan Razak, ialah seorang pelawak, pengacara,
pelakon, penyanyi dan duta Malaysia. Beliau merupakan anak bongsu daripada dua
beradik. Beliau ialah naib juara Raja Lawak musim pertama, malahan ketika awal
kemunculannya beliau dipanggil sebagai Zizan Raja Lawak. Beliau juga dikenali
menerusi gandingan bersama Johan Raja Lawak membentuk Jozan dan banyak menyertai
pelbagai pertandingan lawak di Malaysia. Selain berbakat dalam bidang lakonan,
beliau juga telah memperluaskan bidang kerjanya.

Zizan Razak memohon maaf berikutan dialog yang menghina Islam dalam filem komedi
Hantu Bonceng pada September 2011 Dewan Pemuda PAS Malaysia mengecam Zizan yang
jelas menghina Rasulullah saw dengan menyebut “Ashaduanna Muhammadar ...
syaitan” yang membawa maksud “Aku naik saksi bahawa Muhammad itu ... syaitan”.
Ustaz Azhar Idrus (Terengganu) turut memintanya bertaubat kepada Allah,berhubung
isu azan, memakai baju yang mempunyai palang salib ke masjid dan beberapa isu
tahyul seperti bogel depan hantu.



https://ms.wikipedia.org/wiki/Sejarah_Malaysia

Sejarah Malaysia (سجاره مليسيا) adalah baru berbanding cabang sejarah dunia
Melayu-Indonesia yang lebih luas. Secara budaya dan bahasa, Malaysia dan
Indonesia berkongsi ciri yang sama iaitu ciri-ciri masyarakat Melayu Nusantara.
Dunia Melayu ataupun Nusantara terdiri daripada wilayah-wilayah Maritim yang
luas iaitu Pattani, Kalimantan, Sulawesi, Tanah Melayu, Tanah Jawa, Sumatera,
Sulu (Mindanao), Papua, Timor, Kemboja dan Pulau Kalimantan. Kini dunia Melayu
dibahagi kepada enam negara – Malaysia, Indonesia, Filipina, Singapura, Brunei
dan Timor Timur – secara besar akibat daripada pengaruh luar.

Sejarah awal Malaysia bermula dengan kewujudan manusia awal berusia 40,000 tahun
yang ditemui di Kompleks Gua Mulu dan kompleks Gua Niah, Sarawak. Secara
dasarnya sejarah negara ini telah melalui empat zaman utama sejarah manusia
iaitu Prasejarah, Proto Sejarah, Zaman Pertengahan dan Zaman Kolonial. Namun
begitu, penemuan terbaru oleh sejarawan terhadap DNA bangsa Melayu meletakkan
Melayu sebagai bangsa tertua di dunia selepas letusan Gunung Toba dengan usia
DNA sekitar 60, 000 tahun.[perlu rujukan]

Akibat penaklukan Jepun pada Perang Dunia II dan kebangkitan komunis, kesedaran
untuk merdeka semakin menyerlah dan kuat. Perkara ini amat dikhuatiri oleh
British khususnya dalam menjaga kepentingannya dan masyarakat imigran. Justeru,
British mewujudkan Malayan Union. Lantas, masyarakat Melayu bangun menentang dan
mahukan sistem yang pro-Melayu, menolak kemasukan Singapura dan mahukan sistem
kewarganegaraan tunggal (berbanding dwiwarganegara, yang membolehkan kaum
pendatang mendapat status warganegara Malaya dan negara asal mereka).
Kemerdekaan untuk semenanjung diperolehi pada 1957 di bawah nama Persekutuan
Malaya, tanpa Singapura.

Pada 16 September 1963, sebuah persekutuan baru diwujudkan bagi menggantikan
Persekutuan Tanah Melayu/Malaya di bawah nama Malaysia yang terdiri daripada 5
entiti iaitu

Kesultanan Brunei pada mulanya menyatakan hasrat untuk menyertai Malaysia, akan
tetapi telah menarik diri akibat tentangan sebahagian rakyat Brunei dan Sultan
Brunei diletakkan di tempat terakhir dalam penggiliran sebagai Yang di-Pertuan
Agong (YDPA) untuk sistem Raja Berperlembagaan serta isu masa depan royalti
minyak asli. Pada awal penubuhan Malaysia, banyak perkara berlaku misalnya
cubaan Indonesia untuk menakluk Malaysia, dan tuntutan yang dibuat oleh Filipina
terhadap Sabah.

Pada tahun 1965, Singapura pula dikeluarkan daripada Malaysia dan berlakunya
desakan ekonomi daripada kaum Cina pimpinan mendiang Lee Kwan Yew.



https://ms.wikipedia.org/wiki/Emma_Maembong

Fatimah Rohani binti Ismail (lahir 27 Mac 1992) atau lebih dikenali sebagai Emma
Maembong, merupakan seorang pelakon dan model wanita Malaysia. Beliau dikenali
menerusi watak lakonannya sebagai Munirah dalam drama Kau Yang Terindah, sebagai
Nawwal Husna dalam Projek Memikat Suami, sebagai Aleesa dalam Astana Cinta
Aleesa, sebagai Aryana dalam Yes Boss, sebagai Medina Izwani dalam Isteri
Separuh Masa, sebagai Farhah dalam Tersuka Tanpa Sengaja dan sebagai Emma
Harlini dalam #AssalamualaikumCinta.

Emma sebenarnya menggabungkan nama beliau dengan nama ayahnya, Ismail Embong
untuk nama komersialnya. Sebelum ini, Emma turut berlakon dalam drama TV
Alhijrah, Facebook Ustazah Shamsiah, arahan Erma Fatima sebagai pelajar sekolah.
Emma mendapat kepercayaan Erma Fatima sekali lagi dan telah diberi peranan
sebagai Munirah dalam Kau Yang Terindah. Menurut Emma, beliau ​​yang pertama
kali menggambarkan watak seperti Munirah, yang merupakan seorang watak yang
sangat mencabar (perempuan yang terjebak dengan kekasihnya).

Selesai lakonannya dalam Kau Yang Terindah pada tahun 2012, namanya menjadi
terkenal selepas itu. Walaupun dia hanya berlakon sebagai watak sampingan, dia
juga mendapat peminatnya disebabkan mukanya kelihatan seperti Pan-Asia.
Bagaimanapun, beliau menerima banyak teguran mengenai kualiti lakonannya. Emma
menerima kritikan dengan hati yang terbuka dan berjanji untuk meningkatkan
kemahiran lakonannya kerana ia adalah drama pertamanya dan dia tidak mempunyai
pengalaman dalam lakonan.

Emma adalah anak kesembilan daripada sebelas adik-beradik. Bapanya adalah Melayu
manakala ibunya ialah Scotland. Ibu bapanya telah bercerai dan Emma memilih
untuk tinggal dengan bapanya. Bapa Emma adalah seorang pelukis Malaysia dan dia
juga mengikuti jejak langkah bapa beliau dan mempunyai bakat dalam lukisan.
Beliau banyak membuat sumbangan seni beliau sendiri dipamerkan di galeri
keluarga mereka sendiri yang dikenali sebagai Galeri Seni Maembong. Adik Emma
Chacha Maembong dan kakaknya Yaya Maembong juga seorang pelakon. Pada tahun 2014
Emma mula bertudung

Emma hanya bersekolah sehingga Tingkatan 2 dan melakukan kerja-kerja rumah.
Walaupun mendapat banyak kritikan, Emma menjelaskan bahawa dia sebenarnya
memilih untuk berbuat demikian kerana dia mempunyai seorang adik di rumah yang
tidak dapat berjalan. Walau bagaimanapun, ia tidak menjejaskan pelajaran,
walaupun dia mengaku tidak mengambil Sijil Pelajaran Malaysia (SPM) kerana mahu
mengikut jejak langkah bapanya.



https://ms.wikipedia.org/wiki/Matematik

Matematik atau dahulunya dikenali sebagai ilmu hisab, ialah satu bidang ilmu
yang mengkaji kuantiti, struktur, ruang dan perubahan. Ahli matematik mencari
pola, memformulasikan konjektur yang baru, dan menghasilkan fakta dengan deduksi
rapi dari aksiom dan definisi yang dipilih dengan baik.

Terdapat percanggahan pendapat samada objek matematik seperti nombor wujud
secara semula jadi, ataupun hasil ciptaan manusia. Ahli matematik Benjamin
Peirce menggelar matematik sebagai "sains yang memberi kesimpulan yang
sewajarnya". Albert Einstein sebaliknya menyatakan "selagi hukum matematik itu
merujuk kepada realiti, maka ia tidak pasti, dan selagi ia pasti, ia tidak
merujuk kepada realiti".

Dengan penggunaan pengabstrakan dan penaakulan logik, matematik berevolusi dari
pembilangan, pengiraan, pengukuran, dan kajian sistematik terhadap bentuk dan
pergerakan objek fizikal. Matematik gunaan telah wujud dalam aktiviti seharian
manusia sejak kewujudan rekod bertulis. Hujah yang rapi mula wujud dalam
Matematik Yunani, antara yang terkenal ialah karya Euclid, Elemen. Matematik
kemudiannya terus berkembang, contohnya di China pada kurun ke-3 sebelum masihi,
di India pada kurun pertama masihi dan di dunia Islam pada kurun ke-8 masihi,
sehingga kemunculan Zaman Pembaharuan, apabila penciptaan matematik berinteraksi
dengan penemuan saintifik yang baru, membawa kepada peningkatan yang sangat
besar dalam penemuan matematik yang kekal berterusan sehingga hari ini.

Matematik digunakan di seluruh dunia sebagai alat penting di dalam pelbagai
bidang, termasuklah sains semula jadi, kejuruteraan, perubatan dan sains sosial.
Matematik gunaan, satu cabang matematik yang mengkaji aplikasi ilmu matematik ke
dalam bidang lain, memberi inspirasi dan memanfaatkan penemuan matematik yang
baru dan kadangkala menjadi pencetus kepada pembangunan disiplin matematik yang
baru sepenuhnya seperti statistik dan teori permainan. Ahli matematik juga
terlibat dalam matematik tulen, satu cabang matematik yang khusus untuk
bidangnya sahaja, tanpa aplikasi ke dalam bidang yang lain, walaupun aplikasi
yang praktikal untuk apa yang bermula sebagai matematik tulen sering ditemui.

Perkataan "matematik" dipinjam daripada perkataan bahasa inggeris iaitu
"mathematics" sebenarnya berasal dari Yunani μάθημα (máthēma), yang bermaksud
mempelajari, menimba, sains, dan ia didatangi untuk menjurus kepada makna yang
lebih sempit dan lebih teknikal bermaksud "bidang matematik", walaupun dalam
zaman klasik. Kata adjektifnya adalah μαθηματικός (mathēmatikós), berhubung
dengan pembelajaran, atau dipelajari, yang maksudnya lebih bermaksud
mathematikal. Dalam perkara tertentu, μαθηματικὴ τέχνη (mathēmatikḗ tékhnē),
dalam bahasa Latin ars mathematica, bermaksud seni matematik.

Bentuk jamak yang jelas di dalam bahasa Inggeris, seperti juga bahasa Perancis
bentuk jamak les mathématiques (dan bentuk ambilan singular yang kurang
digunakan la mathématique), berpatah balik kepada kata jamak neuter Latin
mathematica (Cicero), berdasarkan kepada perkataan jamak Yunani τα μαθηματικά
(ta mathēmatiká), yang telah digunakan oleh Aristotle, dan ia bermaksud secara
kasar sebagai "semua benda adalah matematik". Dalam bahasa Inggeris,
bagaimanapun, kata noun mathematics mengambil bentuk perkataan singular. Ianya
biasa dipendekkan kepada math dalam kawasan America Utara yang berbahasa
Inggeris dan maths di tempat lain.

Proses evolusi matematik boleh dilihat sebagai satu penambahan berterusan
siri-siri pengabstrakan, atau satu pengembangan isi. Pengabstrakan pertama yang
dikongsi oleh banyak haiwan, berkemungkinan adalah nombor; contohnya kesedaran
yang dua epal dan dua oren mempunyai satu persamaan.

Selain pengetahuan membilang objek fizikal, manusia prasejarah juga mengetahui
bagaimana untuk membilang kuantiti abstrak seperti masa - hari, musim, tahun.
dan diikuti dengan kebolehan aritmetik permulaan seperti ( penambahan,
penolakan, pendaraban dan pembahagian).

Angka direkodkan dalam pelbagai sistem seperti kayu pengira ataupun untaian
bersimpul yang dikenali sebagai quipu yang digunakan oleh orang Inca. Terdapat
banyak jenis sistem angka terawal, dan angka bertulis pertama yang diketahui,
dicatatkan oleh orang Mesir purba. Tamadun Lembah Indus telah membangunkan
sistem perpuluhan moden yang pertama, termasuk konsep kosong.

Matematik pada mulanya digunakan dalam perdagangan, pengukuran tanah, corak
tenunan dan lukisan dan untuk merekodkan masa. Ilmu ini menjadi semakin maju
selepas 3000SM apabila orang Babylon dan Mesir Purba mula menggunakan aritmetik,
algebra asas dan geometri untuk cukai dan lain-lain pengiraan kewangan,
pembinaan dan astronomi. Pengkajian matematik secara sistematik telah dimulakan
oleh orang Yunani Purba antara tahun 600 dan 300SM.

Semenjak itu, ilmu matematik berkembang dengan pesat dan terdapat juga interaksi
yang bermanfaat antara matematik dan sains yang memberikan faedah kepada
keduanya. Penemuan-penemuan terbaru dalam matematik berlaku sepanjang sejarah
manusia dan proses in berterusan sehingga hari ini. Menurut Mikhail B. Sevryuk,
dalam Bulletin of the American Mathematical Society isu Januari 2006, '"Jumlah
kertas kerja dan buku yang ada dalam pangkalan data Mathematical Reviews sejak
1940 (tahun pertama operasi MR) adalah melebihi 1.9 juta, dan lebih 75 ribu item
ditambah ke dalam pangkalan data setiap tahun. Majoriti besar hasil kerja dalam
pangkalan data ini mengandungi teorem matematik yang baru dan bukti-buktinya."

Matematik muncul daripada pelbagai jenis masalah yang melibatkan pengiraan. Pada
mulanya masalah ini ditemui dalam perdagangan, pengukuran tanah dan kemudiannya
astronomi; hari ini, semua jenis sains menghadapi masalah yang dikaji oleh para
ahli matematik, dan banyak juga masalah yang muncul di dalam ilmu matematik itu
sendiri. Contohnya, ahli fizik Richard Feynman telah mencipta formulasi integral
laluan mekanik kuantum menggunakan kombinasi penaakulan matematik dan pemahaman
fizikal, dan teori rentetan, satu teori saintifik yang masih dalam pembangunan
yang cuba untuk menggabungkan kuasa semulajadi yang asas, terus memberi ilham
kepada matematik yang baru. Ada matematik yang cuma relevan dalam bidang yang ia
diilhamkan, dan digunakan untuk menyelesaikan masalah lanjutan dalam bidang
tersebut. Tetapi seringkali matematik juga berguna dalam bidang selain dari yang
ia diilhamkan, dan menggabungkan stok umum konsep-konsep matematik yang lain.

Perbezaan sering dibuat antara matematik tulen dan matematik gunaan tetapi
terdapat juga topik-topik matematik tulen yang mempunyai penggunaan contohnya
teori nombor dalam kriptografi. Fakta yang menakjubkan bahawa matematik "paling
tulen" juga sering mempunyai kegunaan praktikal adalah apa yang dipanggil Eugene
Wigner sebagai "Keberkesanan Matematik yang tidak munasabah dalam sains tabii".

Seperti yang terjadi kepada kebanyakan bidang pengajian yang lain, perkembangan
ilmu pengetahuan dalam zaman saintifik telah membawa kepada pengkhususan dalam
Matematik; hari ini terdapat ratusan bidang pengkhususan dalam matematik dan
Mathematics Subject Classification yang terbaru telah mencecah 46 muka surat.
Beberapa bidang matematik gunaan telah bergabung dengan tradisi berkaitan di
luar bidang matematik dan telah menjadi satu disiplin yang tersendiri, antaranya
statistik, kajian operasi dan sains komputer.

Kepada mereka yang cenderung dalam matematik, akan sentiasa terdapat bagi mereka
aspek estetika dalam matematik. Ramai ahli matematik membicarakan tentang
"keanggunan" matematik, estetika intrinsiknya dan kecantikan dalamannya.
Terdapat kecantikan dalam bukti matematik yang ringkas dan anggun. Contohnya,
pembuktian Euclid terhadap bilangan tidak terhingga nombor perdana dan kaedah
berangka yang anggun yang mepercepatkan pengiraan, seperti transformasi Fourier
cepat. G. H. Hardy dalam A Mathematician's Apology menyatakan yang dia percaya
pertimbangan estetik sahaja cukup untuk mewajarkan pengkajian matematik tulen.
Ahli matematik sentiasa berusaha untuk mencari bukti teorem yang khususnya
anggun, satu pencarian yang sering digambarkan oleh Paul Erdős seperti mencari
bukti dari Alkitab di mana Tuhan telah menulis bukti-bukti yang disukaiNya.
Populariti matematik rekreasi merupakan satu lagi petanda keseronokan yang
dialami ramai orang dalam menyelesaikan soalan-soalan matematik.

Kebanyakan tatatanda matematik tidak diperkenalkan sehingga kurun ke-16. Sebelum
itu, rumus-rumus matematik ditulis menggunakan perkataan, satu kaedah yang
menyusahkan yang menghadkan penemuan matematik. Pada kurun ke-18, Euler telah
bertanggungjawab memperkenalkan banyak tatatanda seperti yang digunakan hari
ini. Tatatanda moden menjadikan matematik lebih mudah untuk golongan
profesional, tetapi mengelirukan golongan yang baru mempelajarinya. Tatatanda
telah meringkaskan banyak keterangan, dengan beberapa simbol mengandungi
maklumat yang banyak. Seperti juga notasi muzik, tatatanda matematik moden
memiliki sintaks yang ketat dan mengekod maklumat yang mungkin sukar ditulis
dalam cara yang lain.

Bahasa matematik boleh menjadi sukar bagi mereka yang baru mempelajarinya.
Perkataan seperti "atau" dan "sahaja" mempunyai maksud yang lebih terperinci
dari apa yang digunakan dalam perbualan harian. Selain itu, perkataan seperti
"buka dan lapangan" telah diberikan maksud matematik yang khusus. Jargon
matematik termasuklah istilah teknikal seperti homeomorfisma dan kamiran. Oleh
kerana matematik memerlukan perincian yang lebih dari perbualan harian,
tatatanda khusus dan jargon teknikal diperlukan. Ahli matematik menggelar
perincian bahasa dan logik ini sebagai "ketelitian".

Ketelitian pada dasarnya adalah satu bukti matematik. Ahli matematik mahukan
teorem-teorem mereka mengikut aksiom-aksiom hasil dari penaakulan sistematik.
Ini untuk mengelakkan kesilapan teorem-teorem akibat dari intuisi yang salah,
yang pernah terjadi dalam sejarah bidang ini. Tahap ketelitian dalam matematik
sering berubah sepanjang zaman: orang Yunani cenderung kepada hujah yang
terperinci (ketelitian tinggi), tetapi pada zaman Isaac Newton kaedah yang
digunakan adalah kurang teliti. Masalah yang timbul dari kaedah yang digunakan
Newton telah membawa kepada kebangkitan semula analisis terperinci dan bukti
formal pada kurun ke-19. Hari ini, ahli matematik terus berhujah antara mereka
tentang bukti bantuan komputer, kerana pengiraan yang besar sangat sukar
disahkan dan bukti-buktinya mungkin tidak cukup teliti.

Aksiom dalam pemikiran tradisional adalah "kebenaran terbukti dengan sendiri",
tetapi konsepsi ini ternyata bermasalah. Pada tahap formal, satu aksiom hanyalah
satu rentetan simbol yang memiliki makna intrinsik hanya dalam konteks
rumus-rumus terbitan satu sistem aksiom. Adalah menjadi matlamat program Hilbert
untuk meletakkan semua matematik di atas asas aksiom yang kukuh, tetapi menurut
teorem ketaklengkapan Gödel, setiap sistem aksiom (yang cukup kuat) mempunyai
rumus yang tidak dapat ditentukan; jadi satu pengaksioman yang akhir untuk
matematik adalah mustahil. Walau bagaimanapun, matematik sering digambarkan
(sehingga kandungan formalnya) cuma teori set dalam beberapa pengaksioman, dalam
erti kata yang setiap pernyataan matematik atau buktinya boleh dirangkumkan ke
dalam rumus-rumus di dalam teori set.

Carl Friedrich Gauss merujuk matematik sebagai "ratu kepada sains (ilmu
pengetahuan)". Dalam bahasa Latin, Regina Scientiarum dan juga bahasa Jerman
Königin der Wissenschaften, perkataan "sains" bermaksud (bidang) ilmu
pengetahuan, yang juga merupakan maksud asalnya dalam bahasa Inggeris, dan tidak
syak lagi yang matematik dalam erti kata lain adalah sejenis sains. Pengkhususan
yang menghadkan takrifannya kepada sains "semula jadi" telah dibuat kemudiannya.
Jika seseorang menganggap sains cuma terhad kepada perkara tentang alam fizikal,
maka matematik atau sekurang-kurangnya matematik tulen, bukanlah sejenis sains.
Albert Einstein menyatakan "sejauh mana hukum-hukum matematik merujuk kepada
realiti, maka tiada kepastian baginya; dan sejauh mana kepastian wujud bagi
hukum-hukum tersebut; ia tidak merujuk kepada realiti."

Ramai ahli falsafah percaya yang matematik tidak boleh ditentukan
kebolehpalsuannya melalui eksperimen, jadi ia bukanlah sejenis sains berdasarkan
pengertian Karl Popper. Bagaimanapun pada tahun 1930-an, kajian penting dalam
logik matematik telah menunjukkan yang matematik tidak boleh diturunkan ke tahap
logik, dan Karl Popper membuat kesimpulan yang "kebanyakan teori matematik
adalah sama seperti teori fizik dan biologi yang diterbitkan dari hipotesis:
jadi matematik tulen sebenarnya lebih dekat dengan sains semula jadi di mana
hipotesisnya dibuat dengan rambang, berbanding dengan apa yang diperhatikan
sekarang." Pemikir lain yang terkenal seperti Imre Lakatos, telah
mengaplikasikan satu versi pemalsuan kepada matematik itu sendiri.

Satu pandangan alternatif menyatakan yang beberapa bidang sains (seperti ilmu
fizik teori) adalah matematik dengan aksiom yang bertujuan untuk dipadankan
dengan realiti. Seorang ahli fizik teori, J. M. Ziman, menyarankan sains menjadi
"ilmu pengetahuan umum" dan memasukkan matematik ke dalamnya. Matematik
berkongsi banyak perkara yang sama dengan bidang dalam sains fizikal,
terutamanya dalam penerokaan tentang akibat logikal andaian-andaian. Intuisi dan
eksperimen juga memainkan peranan penting dalam perumusan konjektur dalam
matematik dan sains-sains yang lain. Matematik eksperimen terus berkembang
menjadi satu entiti utama dalam matematik selain pengiraan dan simulasi yang
terus berperanan penting dalam kedua-dua sains dan matematik, sekaligus
menyanggah pendapat sesetengah pihak yang menuduh matematik tidak menggunakan
kaedah saintifik. Dalam bukunya A New Kind of Science terbitan tahun 2002,
Stephen Wolfram berhujah yang matematik pengiraan layak diterokai secara
empirikal sebagai satu bidang saintifik yang tersendiri.

Pendapat ahli matematik tentang perkara ini adalah pelbagai. Ramai antara mereka
yang berasakan pengelasan matematik sebagai satu sains telah merendahkan
kepentingan sisi estetikanya, dan sejarahnya dalam tujuh seni liberal
tradisional; ada pula yag berasakan dengan menidakkan hubungannya dengan sains,
akan mengabaikan fakta yang interaksi antara matematik dan gunaannya dalam sains
dan kejuruteraan telah banyak membantu perkembangan matematik. Perbezaan
pendapat ini telah membuka ruang perdebatan tentang falsafah samada matematik
"dicipta" (seperti dalam seni) atau "ditemui" (seperti dalam sains). Sudah
menjadi kebiasaan di universiti di mana ada bahagian atau jabatan yang dinamakan
"Sains dan Matematik", menunjukkan yang kedua-dua bidang sentiasa saling
bergandingan tetapi tidak sama.

Dalam amalan, ahli matematik biasanya bekerjasama dengan para saintis pada
peringkat kasar tetapi akan bekerja berasingan pada peringkat lebih terperinci.
Ini merupakan antara isu yang dipertimbangkan dalam falsafah matematik.

Anugerah matematik biasanya diasingkan dari anugerah sains. Anugerah paling
berprestij dalam matematik ialah Fields Medal, diasaskan pada tahun tahun 1936
dan dianugerahkan setiap empat tahun. Ia sering dianggap setara dengan anugerah
untuk pencapaian sains, iaitu anugerah Nobel. Anugerah Wolf dalam matematik yang
dimulakan pada tahun 1978, mengiktiraf pencapaian seumur hidup, dan satu lagi
anugerah antarabangsa utama, anugerah Abel , diperkenalkan pada tahun 2003. Ia
dianugerahkan untuk pencapaian seperti penciptaan, atau penyelesaian untuk
masalah utama dalam bidang yang mantap. Satu senarai terkenal 23 masalah
terbuka, yang digelar "masalah Hilbert", telah disusun pada tahun 1900 oleh ahli
matematik Jerman David Hilbert. Senarai ini sangat terkenal di kalangan ahli
matematik, dan sekurang-kurangnya enam daripada masalah tersebut telah
diselesaikan. Satu senarai baru tujuh masalah penting, bertajuk "Masalah
anugerah milenium" (Millennium Prize Problems) telah diterbitkan pada tahun
2000. Penyelesaian untuk setiap masalah ini akan diberi ganjaran sebanyak $1
juta, dan cuma satu masalah iaitu Hipotesis Riemann telah diambil dari "masalah
Hilbert".

Secara umumnya, matematik boleh dibahagikan kepada kajian kuantiti, struktur,
ruang, dan perubahan (i.e. aritmetik, algebra, geometri, and analisis). Terdapat
juga subbahagian yang dikhususkan untuk penerokaan hubungan dari dasar matematik
kepada bidang-bidang yang lain; contohnya logik matematik, teori set (asas),
matematik empirikal untuk pelbagai sains (matematik gunaan), dan yang terbaru
untuk kajian teliti tentang ketidakpastian.

Kajian kuantiti bermula dengan nombor, pertamanya nombor asli dan integer
("nombor bulat"), dan operasi aritmetik atas keduanya, yang digambarkan dalam
aritmetik. Sifat integer yang lebih mendalam dikaji dalam teori nombor yang
memberi hasil yang popular seperti teorem terakhir Fermat. Teori nombor juga
memiliki dua masalah terkenal yang tidak boleh diselesaikan; konjektur perdana
kembar dan konjektur Goldbach.

Semakin sistem nombor dikembangkan, integer dikenal pasti sebagai satu subset
kepada nombor nisbah ("Pecahan"). Nombor nisbah pula adalah satu unsur dalam
nombor nyata, yang digunakan untuk menunjukkan kuantiti yang selanjar. Nombor
nyata pula adalah sebahagian dari nombor kompleks. Ini merupakan langkah-langkah
pertama kepada hierarki nombor yang termasuk juga lipatan empat dan oktonion.
Kajian terhadap nombor asli juga membawa kepada nombor melampaui terhingga, yang
menjadi konsep rasmi untuk pengiraan ketakterhinggaan. Bidang kajian yang lain
ialah saiz, yang merintis kepada nombor kardinal dan kemudiannya kepada konsepsi
ketakterhinggaan yang lain; nombor aleph yang membenarkan perbandingan bermakna
untuk saiz set-set yang sangat besar.

Kajian tentang ruang berasal dari geometri - khususnya, geometri Euclid.
Trigonometri adalah cabang matematik yang menerangkan hubungan antara sisi-sisi
dan sudut-sudut pada segitiga dan juga fungsi-fungsi trigonometri; yang
menggabungkan ruang dan nombor, dan termasuk teorem Pythagoras yang terkenal
itu. Kajian moden tentang ruang mengitlak idea-idea ini dengan memasukkan
geometri berdimensi tinggi, geometri bukan Euclid (yang juga memainkan peranan
penting dalam kerelatifan am) dan topologi. Kedua-dua kuantiti dan ruang,
memainkan peranan penting dalam geometri analisis, geometri kebezaan, dan
geometri Algebra. Di dalam geometri kebezaan terdapat konsep-konsep berkas
gentian dan kalkulus pada manifold khususnya kalkulus vektor dan kalkulus
tensor. Geometri algebra mengandungi penerangan tentang objek geometri sebagai
satu set penyelesaian kepada persamaan polinomial, yang menggabungkan
konsep-konsep kuantiti dan ruang, dan juga kajian kumpulan topologi yang
merangkumi struktur dan ruang. Kumpulan Lie digunakan untuk mengkaji ruang,
struktur, dan perubahan. Topologi dalam semua ramifikasinya yang banyak, mungkin
merupakan satu bidang yang berkembang paling pesat dalam matematik kurun ke-20,
termasuklah konjektur Poincaré yang lama dan teorem empat warna yang kontrovesi,
yang cuma dibuktikan dengan komputer dan tidak pernah disahkan oleh manusia.

Memahami dan menerangkan perubahan merupakan tema biasa dalam sains semula jadi,
dan kalkulus dibangunkan sebagai satu alat yang berkuasa untuk menyiasatnya.
Fungsi merupakan konsep utama untuk menerangkan perubahan kuantiti. Kajian
terperinci nombor nyata dan fungsi-fungsi pemboleh ubah nyata dikenali sebagai
analisis nyata, dan analisis kompleks adalah bidang yang serupa untuk nombor
kompleks. Analisis fungsian memberikan perhatian kepada (dimensi tak terhingga
tipikal) ruang untuk fungsi-fungsi. Banyak masalah secara semula jadinya membawa
kepada hubungan antara kuantiti dan kadar perubahannya, dan ini semua dikaji
sebagai persamaan pembezaan. Kebanyakan fenomena semula jadi boleh diterangkan
dengan sistem-sistem dinamik; teori kekacauan memberi jalan yang tepat di mana
kebanyakan sistem ini menunjukkan perlakuan yang tak dijangka tetapi masih boleh
ditentukan.

Banyak objek matematik seperti set nombor dan fungsi, menunjukkan struktur
dalaman. Sifat struktur objek-objek ini diselidiki dalam kajian kumpulan,
gelanggang, medan dan sistem abstrak yang lain. Satu konsep penting di sini
ialah vektor yang diamkan kepada ruang vektor, dan dikaji dalam algebra linear.
Kajian tentang vektor menggabungkan tiga lapangan asas matematik; kuantiti,
struktur dan ruang. Beberapa masalah lama berkenaan kompas dan pembinaan tepi
lurus akhirnya dapat diselesaikan oleh teori Galois.

Untuk menjelaskan dasar matematik, bidang logik matematik dan teori set telah
dibangunkan. Logik matematik merujuk kepada kajian matematik ke atas logik dan
gunaan logik rasmi ke atas lapangan lain dalam matematik; teori set pula ialah
cabang matematik yang mengkaji set atau himpunan objek-objek. Teori kategori
yang memberi penyelesaian secara abstrak dengan struktur matematik dan hubungan
antaranya, masih dalam pembangunan. Frasa "krisis dasar" menerangkan pencarian
dasar yang terperinci untuk matematik yang berlaku antara 1900 dan 1930.
Beberapa percanggahan pendapat tentang dasar matematik masih berlaku sehingga
hari ini. Krisis dasar telah diselubungi beberapa kontrovesi pada masa itu,
antaranya kontrovesi teori set Cantor dan kontrovesi Brouwer-Hilbert.

Logik matematik mengambil berat tentang meletakkan matematik di atas rangka
kerja aksiom yang terperinci, dan mengkaji keputusan rangka kerja itu. Di dalam
logik matematik, terdapat teorem ketaklengkapan Gödelteorem ketaklengkapan Gödel
kedua, yang merupakan keputusan paling terkenal dalam logik, yang (secara tidak
rasmi) menyatakan dalam setiap sistem rasmi yang mengandungi aritmetik asas,
jika "bunyi" (bermaksud setiap teorem yang dapat dibuktikan adalah benar) adalah
"tidak lengkap" (maka terdapat teorem benar yang tidak dapat dibuktikan "di
dalam sistem tersebut"). Gödel menunjukkan bagaimana membina sebarang kumpulan
aksiom teori-nombor yang diberi, satu pernyataan rasmi di dalam logik tersebut
yang merupakan fakta nombor-teori yang sebenar, tetapi tidak mengikuti dari
aksiom tersebut. Jadi tiada sistem rasmi yang menjadi pengaksioman teori nombor
penuh yang sebenar.[petikan diperlukan] Logik moden boleh dibahagikan kepada
teori rekursi, teori model, dan teori bukti, yang berkait rapat dengan sains
komputer teori.

Matematik diskret adalah nama biasa untuk bidang-bidang yang berguna dalam sains
komputer teori. Ini termasuk teori kebolehkomputan, teori kekompleksan
perkomputan dan teori maklumat. Teori kebolehkomputan mengkaji had-had kepada
berbagai model teori model untuk komputer, termasuk antara model yang paling
berkuasa - mesin Turing. Teori kekompleksan ialah satu kajian tentang
kebolehkesanan dengan komputer; beberapa masalah, walaupun secara teorinya boleh
diselesaikan dengan komputer, adalah sangat memakan masa dan ruang sehingga
menyelesaikannya tidak boleh dilaksanakan secara praktikal, walaupun dengan
penggunaan perkakasan komputer yang sangat maju. Akhir sekali, teori maklumat
ialah teori yang mengkaji jumlah data yang boleh dimuat di dalam medium-medium,
dan ia berurusan dengan konsep-konsep seperti pemampatan dan entropi.

Sebagai satu bidang yang boleh dikatakan baru, matematik diskret mempunyai
beberapa masalah terbuka asas, yang paling terkenal ialah masalah "P=NP?", iaitu
satu daripada Masalah anugerah milenium.

Matematik gunaan menggunakan kaedah matematik untuk menyelesaikan masalah dalam
sains, perniagaan dan lain-lain bidang.

Matematik gunaan berkait rapat dengan disiplin statistik, di mana teori-teorinya
dirumuskan secara matematik terutamanya teori kebarangkalian. Perangkawan (ahli
statistik) mencipta "data yang wajar" dengan pensampelan rawak dan eksperimen
yang dirawakkan; pembentukan sampel statistik atau eksperimen menentukan cara
analisis data (sebelum data itu ada). Apabila mempertimbangkan data dari
eksperimen dan sampel atau apabila menganalisis data dari pemerhatian,
perangkawan "mewajarkan data" dengan menggunakan seni pemodelan dan teori
pentaabiran - dalam pemilihan model dan jangkaan; model-model yang dijangka dan
ramalan-ramalan penting perlu diuji datanya terlebih dahulu.

Matematik pengiraan mencadang dan mengkaji kaedah-kaedah penyelesaian masalah
matematik yang terlalu besar untuk kapasiti manusia. Analisis berangka mengkaji
kaedah-kaedah untuk menyelesaikan masalah dalam analisis menggunakan idea-idea
analisis fungsi dan teknik-teknik teori penghampiran; analisis berangka termasuk
kajian meluaspenghampiran dan pendiskretan dengan tumpuan khas diberikan kepada
ralat pembundaran. Bidang lain di dalam matematik pengiraan termasuklah algebra
komputer dan pengiraan simbolik.



https://ms.wikipedia.org/wiki/Ibadat_puasa

Puasa (bahasa Arab: صوم) secara bahasanya boleh diertikan sebagai "menahan
diri". Dari segi istilah syarak puasa bermaksud "menahan diri daripada makan,
minum dan perkara-perkara yang membatalkan puasa bermula daripada terbit fajar
sidik sehingga terbenam matahari berserta niat".

Puasa Ramadan ertinya menahan diri daripada makan dan minum serta segala
perbuatan yang boleh membatalkan puasa, mulai dari terbit fajar sehinggalah
terbenam matahari pada bulan Ramadhan. Hukum puasa Ramadhan adalah wajib bagi
umat Islam. Umat Islam juga dikehendaki menahan diri daripada menipu,
mengeluarkan kata-kata buruk atau sia-sia, serta bertengkar atau bergaduh. Ini
kerana puasa merupakan medan latihan memupuk kesabaran, kejujuran serta bertolak
ansur dalam diri. Secara tidak langsung amalan puasa akan menyuburkan sikap
murni di dalam diri pelakunya. Adalah menjadi harapan kita agar kesemua nilai
yang baik ini akan terus dipraktikkan ke bulan-bulan berikutnya.

Firman Allah SWT: “ Wahai orang-orang yang beriman, telah diwajibkan ke atas
kamu berpuasa sebagaimana telah diwajibkan ke atas umat-umat yang sebelum kamu,
semoga kamu menjadi orang-orang yang bertakwa. “ - (Surah al-Baqarah: 183)

Menurut mazhab Syafie, Hanafi dan Hambali bagi puasa Ramadan itu wajib diniatkan
pada setiap malam sepanjang bulan tersebut, waktunya mulai terbenam mata hari
hinggalah sebelum terbir fajar pada malam-malam tersebut. Manakala mazhab Maliki
pula menyatakan bagi puasa Ramadhan itu memadai diniatkan sekala sahaja iaitu
pada malam pertama dengan meniatkan sebulan penuh.

Niatnya: Sahaja aku berpuasa esok dan sehingga akhir Ramadan ini kerana Allah
Taala.

Bulan Ramadan ialah bulan yang penuh dengan keberkatan. Pada bulan Ramadan ada
satu malam yang lebih baik dariapada seribu bulan iaitu Lailatul Qadar atau
Malam al-Qadar. Lailatulqadar atau Malam Qadar ialah satu malam dalam bulan
Ramadan yang lebih baik daripada 1,000 bulan. Sesiapa yang beramal pada malam
tersebut sama seperti beramal selama 1,000 bulan, iaitu bersamaan 83 tahun 4
bulan, jika mendapatnya selama 10 tahun bersamaan beribadat lebih 833 tahun,
jika mendapatnya selama 20 tahun bersamaan lebih 1,666 tahun, jika mendapatnya
selama 30 tahun mendapatnya bersamaan 2,500 tahun. Maka berbahagialah orang yang
tidak pernah meninggalkan solat isyak berjamaah dan solat sunat tarawih kerana
orang yang solat Isyak berjemaah dan solat tarawih termasuk dari kalangan orang
mendapat lailatulqadar.

Rasulullah mengatakan sesiapa yang tidak mendapatnya dia tergolong daripada
orang yang amat rugi. Lailatulqadar satu malam dalam bulan Ramadan yang tidak
diketahui dengan tepat tarikhnya. Ia lebih diharapkan untuk mendapatkannya pada
10 malam yang terakhir Ramadan, terutama malam-malam yang ganjil daripada 10
hari terakhir Ramadan tersebut. Waktunya dikira apabila masuk waktu maghrib
sehingga terbit fajar. Pada malam itu al-Quran diturunkan, malam Qadar berlaku
pada 17 Ramadan, sementara menurut al-Mubarakfury al-Quran turun pada malam 21
Ramadan.

Orang yang pasti mendapat sebahagian lailatulqadar ialah orang yang solat fardu
maghrib dan isyak secara berjemaah sepanjang bulan Ramadan, dan dia tidur dengan
azam yang kuat untuk solat subuh berjemaah. Sabda Rasulullah “Sesiapa yang solat
isyak berjemaah, maka seolah-olah dia telah berqiyamulail separuh malam; Dan
sesiapa yang solat subuh berjemaah, maka seolah-olah dia telah bersolat
sepanjang malam.” (Hadis Sahih Riwayat Imam Tarmizi, Ibnu Majah dan Nasai)

Sabda Rasulullah : "Allah berfirman; "Sesungguhnya dia (hamba) meninggalkan
makan dan minum serta syahwatnya kerana-Ku. Puasa (yang dikerjakan) kerana-Ku.
Puasa adalah untuk-Ku. Sedangkan, Aku memberi balasan setiap kebaikan itu dengan
sepuluh kali ganda sehingga 700 kali ganda kecuali ibadah puasa. Ini kerana, ia
(puasa) adalah untuk-Ku, dan (sudah tentu) Aku sendiri yang akan memberi
balasannya."

Pahala puasa Ramadhan amat besar. Orang yang meninggalkan puasa dengan sengaja,
bukan sahaja telah melakukan satu dosa besar, bahkan dia mengalami satu kerugian
yang amat besar, satu hari puasa yang ditinggalkan tersebut tidak boleh ditebus
dengan apa jua cara, tidak boleh ditukar ganti, sekalipun orang yang
meninggalkannya berpuasa seumur hidupnya. Ini jelas sebagaimana sabda Nabi
Muhammad bermaksud:

“Sesiapa berbuka satu hari pada bulan Ramadan tanpa ada rukhsah (uzur syarak)
dan tidak juga kerana sakit, dia tidak akan dapat menggantikan puasa yang
ditinggalkannya itu, sekalipun dia berpuasa seumur hidup.” (Hadis riwayat
Tirmidzi, Abu Daud, Nasa’i, Ibnu Majah dan Ibnu Khuzaimah).

Abu Umamah ra berkata; "Aku bertanya kepada Rasulullah : "Ya Rasulullah,
tunjukkan daku suatu amalan yang membolehkan daku memasuki syurga dengan cara
itu. Lalu Rasulullah bersabda: "Kamu hendaklah berpuasa kerana sesungguhnya
tiada satu cara pun yang mampu menandinginya."

اللهم لك صمت وبك امنت وعلى رزقك أفطرت Ya Allah, Aku telah berpuasa untuk Kau dan
pada Kau-lah aku mempercayai dan aku membuka puasa dengan apa yang Kau-berikan

Imam Abu Hamid al-Ghazali dalam bukunya Ihya al-'Ulumuddin telah membahagikan
puasa itu kepada 3 tingkatan:



https://ms.wikipedia.org/wiki/Kuala_Lumpur

Kuala Lumpur (Tulisan Cina: 吉隆坡 ）(Tulisan Jawi: كوالا لومڤور, singkatan: KL)
atau nama penuhnya Wilayah Persekutuan Kuala Lumpur, ialah ibu negara dan bandar
terbesar di Malaysia. Kawasan Wilayah Persekutuan ini yang meliputi tanah seluas
244 km2 (94 bt persegi), diduduki 1.63 juta orang mengikut banci tahun 2010.
Kuala Lumpur tergolong dalam sebuah kawasan metropolitan besar yang turut
meliputi sebahagian besar negeri Selangor, iaitu Lembah Klang, sebuah kelompokan
bandar yang diduduki 7.2 juta orang, dan juga kawasan metropolitan yang paling
pesat membangun di negara dari segi bilangan penduduk dan ekonomi.

Kuala Lumpur merupakan tempat letaknya Parlimen Malaysia, dan juga pernah
menjadi lokasi cabang eksekutif dan kehakiman kerajaan persekutuan yang kini
bertapak di Putrajaya sejak tahun 1999. Namun begitu, terdapat beberapa cawangan
kehakiman yang kekal di ibu kota ini. Kediaman rasmi Yang di-Pertuan Agong,
iaitu Istana Negara, juga terletak di Kuala Lumpur. Bandar raya ini juga
merupakan pusat kebudayaan dan ekonomi Malaysia kerana kedudukannya selaku ibu
negara dan bandar raya primat. Kuala Lumpur ditarafkan sebagai bandaraya dunia
alfa, dan juga satu-satunya bandar raya global di Malaysia, menurut
Globalization and World Cities Study Group and Network (GaWC).

Wilayah Persekutuan Kuala Lumpur ialah salah satu daripada tiga buah Wilayah
Persekutuan Malaysia, dan juga sebuah enklaf dalam negeri Selangor, di pantai
barat tengah Semenanjung Malaysia.

Semenjak 1990-an, bandar raya ini menjadi tuan rumah kepada berbilang acara
sukan, politik dan kebudayaan, termasuk Sukan Komanwel 1998 dan Kejohanan Dunia
Formula Satu. Selain itu, di Kuala Lumpur terdirinya menara berkembar tertinggi
di dunia, iaitu Menara Berkembar Petronas.

Kuala Lumpur dihubungkan dengan dunia luar oleh dua buah lapangan terbang, iaitu
Lapangan Terbang Antarabangsa Kuala Lumpur (KLIA) di Sepang dan Lapangan Terbang
Sultan Abdul Aziz Shah yang kini hanya berkhidmat untuk penerbangan dalam
negara.

Kuala Lumpur juga merupakan bandar raya besar di tengah di Semenanjung Malaysia,
iaitu di antara Pulau Pinang, Ipoh, dan Johor Bahru. Perjalanan ke Butterworth
dan Padang Besar ialah sepanjang 450 km dari Kuala Lumpur melalui keretapi tren
ETS yang hanya menggunakan 3 jam dan 5 jam. Keretapi tren ETS juga banyak
membantu masyarakat Kuala Lumpur. Pada zaman ini, masa keretapi laju ini
dijangka 5 jam untuk tiba di Padang Besar di Perlis, iaitu bandar dan negeri
terakhir lintasan keretapi Malaysia. Jadi, jam diambil sampai ke destinasi
keretapi laju Malaysia ini adalah serentak dengan jam keretapi laju di China
iaitu dari Shanghai ke Beijing yang juga menggunakan 5 jam.

Sejarah moden Kuala Lumpur bermula pada 1850-an, ketika ketua Melayu Klang, Raja
Abdullah, mengupah buruh Cina untuk membuka lombong timah yang baru dan lebih
besar. Mereka tiba di kuala Sungai Gombak dan Sungai Klang untuk membuka lombong
di Ampang. Sungai Gombak pernah dikenali sebagai Sungai Lumpur, maka nama asal
untuk bandar ini ialah "Pengkalan Lumpur", lama-kelamaan diberi nama Kuala
Lumpur. Tidak lama kemudian, lombong timah dibuka di Pudu dan Batu.

Lombong-lombong ini berkembang menjadi kawasan perdagangan yang semakin diterima
sebagai bandar sempadan. Banyak sekali kemelut yang dialami Kuala Lumpur yang
masih muda itu, terutamanya Perang Saudara Selangor, di samping diserang wabak
penyakit, kejadian kebakaran dan banjir. Sekitar 1870-an, Kapitan Cina Kuala
Lumpur, Yap Ah Loy menjadi pemimpin yang bertanggungjawab memastikan ketahanan
diikuti pertumbuhan sistematik bandar ini. Beliau mula membangunkan Kuala Lumpur
dari sebuah tempat kecil yang tidak dikenali menjadi bandar perlombongan yang
giat sekali ekonominya. Pada tahun 1880, ibu negeri Selangor berpindah dari
Klang ke Kuala Lumpur yang jauh lebih strategik.

Pada tahun 1881, berlakunya malapetaka kebakaran besar disusuli banjir besar,
memusnahkan struktur kayu atap bangunan-bangunan Kuala Lumpur. Residen British
di Selangor, Frank Swettenham, bertindak dengan mewajibkan semua bangunan dibina
daripada batu-bata dan jubin sahaja.

Kapitan Yap Ah Loy telah membeli hartanah di sebuah tanah pinggiran kota dan
menyarankan penghasilan batu-bata untuk pembinaan semula kota Kuala Lumpur.
Tempat tersebut kini dikenali Brickfields. Kesannya, bangunan-bangunan atap daun
nipah telah digantikan batu-bata. Kebanyakan bangunan batu-bata baru menyerupai
rumah kedai di China Selatan, dengan ciri-ciri "kaki lima" dan juga hasil
kemahiran pertukangan kayu Cina, maka menyerlahkan seni bina eklektik rumah
kedai tersendiri yang biasa terdapat di rantau ini. Pengangkutan ke bandar ini
dipermudahkan lagi dengan landasan keretapi. Selepas itu, Kapitan Yap Ah Loy
telah membelanja wang sejumlah $20,000 untuk membina jalan raya. Jalan-jalan
tersebut merangkumi Jalan Ampang (Ampang Road), Jalan Pudu (Pudoh Road), Jalan
Petaling (Petaling Street) yang kini merupakan arteri utama kota KL. Sekolah
pertama Kuala Lumpur juga diasaskan sekitar masa ini oleh Kapitan Yap Ah Loy.
Sebagai Kapitan Cina, kuasa dikurniakannya setaraf pembesar Melayu, beliau
menggubal pelbagai undang-undang dan peraturan dan menyusun semula struktur
penempatan.

Di samping itu, perkilangan tepung ubi dibangunkannya di Jalan Petaling. Sultan
Selangor Sultan Abdul Samad mempunyai kepentingan dalam projek tersebut. Beliau
juga telah menegakkan keamanan dan ketenteraman kota dengan bantuan hanya 6
orang polis. Kapitan telah membina penjara besar yang mampu memuatkan 60 tahanan
pada suatu masa. Beliau juga menggalakkan orang Melayu berusaha padi di sekitar
kota untuk menampung pembangunan kota. Dengan inilah, asas yang kukuh telah
disediakan untuk pembangunan pesat Kuala Lumpur berikutnya. Berikutan kepesatan
pembangunan pada 1890-an, maka wujudnya sebuah Lembaga Kebersihan (Sanitary
Board). Pada tahun 1896, kejayaan Yap Ah Loy membangun kota menyebabkan Kuala
Lumpur dipilih sebagai ibu negara Negeri-Negeri Melayu Bersekutu yang baru.
Kuala Lumpur turut dinamakan ibu negara Persekutuan Malaysia yang berdaulat.

Pelbagai komuniti berlainan keturunan mencari tempat tinggal di merata Kuala
Lumpur. Kaum Cina menetap di sekitar pusat perdagangan Medan Pasar (Market
Square) di timur Sungai Klang, ke arah Pekan Cina (Jalan Petaling). Kaum Melayu,
Chettiar India, dan India Muslim pula menetap di sepanjang Java Street (kini
Jalan Tun Perak). Padang yang kini dikenali sebagai Dataran Merdeka, merupakan
pusat pejabat pentadbiran British.

Ketika Perang Dunia Kedua, Kuala Lumpur ditawan oleh tentera Jepun pada 11
Januari 1942 dan menguasainya bersama seluruh Tanah Melayu sehingga 15 Oktober
1945, apabila panglima besar Tentera Kawasan Ketujuh Jepun di Singapura dan
Tanah Melayu, Seishirō Itagaki, menyerah kalah kepada pentadbir British selepas
pengeboman atom Hiroshima dan Nagasaki. Kuala Lumpur meredah zaman peperangan,
kejatuhan nilai getah dan timah dan zaman darurat ketika Tanah Melayu berdepan
dengan pemberontakan komunis. Pada tahun 1957, Persekutuan Tanah Melayu merdeka
dari pemerintahan British. Kuala Lumpur kekal sebagai ibu negara selepas
pembentukan Malaysia pada 16 September 1963.

Tanggal 13 Mei 1969 menyaksikan salah satu rusuhan kaum di Malaysia yang meletus
antara kaum Melayu dan Cina di Kuala Lumpur.. Rusuhan ini menyebabkan 196 orang
terkorban, lantas menyebabkan pembaharuan besar dalam dasar ekonomi negara untuk
keadilan sosial yang menyeluruh.

Kuala Lumpur mencapai status bandar raya pada tahun 1972, menjadikannya
petempatan pertama di Malaysia yang dikurniakan status itu sejak mencapai
kemerdekaan. Pada 1 Februari 1974, Kuala Lumpur menjadi Wilayah Persekutuan,
lalu menyerahkan status ibu negeri Selangor kepada Shah Alam pada tahun 1978.

Pada tahun 1998, sebuah pergerakan politik yang dikenali sebagai Reformasi
bergiat di bandaraya ini, berikutan pemecatan bekas Timbalan Perdana Menteri
Malaysia, Datuk Seri Anwar Ibrahim, di samping mencetuskan berkali-kali
perarakan bantahan sehingga tahun 1999, yang mana para penyokong Anwar
menyesakkan jalan-jalan untuk menggesa pembaharuan dalam pentadbiran kerajaan,
antara lainnya.

Pada 1 Februari 2001, Putrajaya diisytiharkan sebagai Wilayah Persekutuan dan
juga pusat kerajaan persekutuan Malaysia. Fungsi-fungsi pentadbiran dan
kehakiman kerajaan beralih dari Kuala Lumpur ke Putrajaya. Namun begitu, Kuala
Lumpur masih mengekalkan fungsi perundangan, dan juga kekal sebagai kediaman
rasmi Yang di-Pertuan Agong.

Tugas pentadbiran bandar raya dipikul oleh Dewan Bandaraya Kuala Lumpur (DBKL),
sebuah agensi di bawah Kementerian Wilayah Persekutuan Malaysia. DBKL
bertanggungjawab terhadap kesihatan dan kebersihan awam, pelupusan dan
pengurusan sampah dan bahan buangan, perancangan bandar, perlindungan alam
sekitar dan kawalan pembinaan, pembangunan sosial dan ekonomi dan
penyelenggaraan prasarana bandar secara amnya. Kuasa eksekutif dipegang oleh
Datuk Bandar yang dilantik untuk penggal tiga tahun oleh Kementerian Wilayah
Persekutuan. Sistem perlantikan datuk bandar ini diamalkan sejak pilihan raya
kerajaan setempat digantung pada tahun 1970.

Semenjak Kuala Lumpur menjadi sebuah Wilayah Persekutuan pada 1 Februari 1974,
bandaraya ini pernah dipimpin oleh sembilan orang Datuk Bandar. Datuk Bandar
Kuala Lumpur kini ialah Datuk Seri Hj.Ahmad Phesal bin Hj.Talib yang dilantik
pada tahun 2012.

Kuala Lumpur ialah tempat terletaknya Parlimen Malaysia yang terdiri daripada
Dewan Rakyat dan Dewan Negara. Bandaraya ini diwakili di Dewan Rakyat oleh
sebelas orang Ahli Parlimen, yang diundi untuk penggal lima tahun. Setelah
sekian lama cenderung dikuasai oleh Barisan Nasional, segalanya berubah dengan
pilihan raya 8 Mac 2008 yang menyaksikan parti pembangkang menguasai
kerusi-kerusi parlimen untuk Kuala Lumpur, iaitu Parti Tindakan Demokratik (5
kerusi), Parti Keadilan Rakyat (4 kerusi), dan Parti Islam Se-Malaysia (1
kerusi); cuma tinggal satu kerusi Dewan Rakyat yang diduduki oleh BN iaitu
Zulhasnan Rafique yang mewakili Setiawangsa.

Geografi Kuala Lumpur dicirikan oleh lembah besar yang dikenali sebagai Lembah
Klang yang bersempadan dengan Banjaran Titiwangsa di timur, beberapa banjaran
kecil di utara dan selatan, dan Selat Melaka di barat. Kuala Lumpur memetik
namanya daripada kuala yang menemukan Sungai Klang dan Sungai Gombak di
tengah-tengah ibu kota itu.

Kuala Lumpur yang terletak di tengah-tengah negeri Selangor, pernah tertakluk di
bawah pemerintahan kerajaan negeri Selangor, sehingga dipisahkan pada tahun 1974
untuk menjadi Wilayah Persekutuan pertama yang ditadbir secara terus oleh
Kerajaan Persekutuan Malaysia. Lokasinya di pantai barat Semenanjung Malaysia
yang lebih luas tanah ratanya berbanding pantai timur, menyumbang kepada
pembangunan yang lebih pesat berbanding bandar-bandar lain di Malaysia.

Pentadbiran bandar raya Kuala Lumpur meliputi kawasan seluas 243.65 km2
(94.07 bt persegi), dengan ketinggian tanah purata 21.95 m (72.0 ka).

Terlindung oleh Banjaran Titiwangsa di timur dan pulau Sumatera, Indonesia di
barat, Kuala Lumpur beriklim hutan hujan tropika (Pengelasan iklim Köppen Af)
yang panas dan cerah dengan curahan hujan yang lebat sepanjang tahun,
terutamanya ketika musim monsun timur laut dari bulan Oktober hingga Mac.
Suhunya agak malar iaitu maksimumnya sekitar 31 dan 33 °C (88 dan 91 °F) tetapi
tidak pernah melampaui 37 °C (99 °F), sementara minimumnya sekitar 22 dan
23.5 °C (71.6 dan 74.3 °F) dan tidak pernah kurang daripada 19 °C (66 °F). Kuala
Lumpur lazimnya menerima curahan hujan sebanyak 2,266 mm (89.2 in) setiap tahun;
bulan Jun dan Julai agak kering, namun demikian curahan hujan biasanya melebihi
125 mm (5 in) sebulan.

Banjir seringkali berlaku di Kuala Lumpur apabila hujan turun dengan lebatnya,
khususnya di pusat bandaraya dan kawasan hilir. Adakalanya, Kuala Lumpur dan
kawasan sekitarnya dicemari oleh jerebu akibat kepulan zarah-zarah habuk dari
kebakaran hutan di Pulau Sumatera, menjadikan jerebu sebagai salah satu punca
utama pencemaran di bandaraya di samping pembakaran terbuka, pengeluaran
bahan-bahan pencemar dari kenderaan bermotor dan kerja-kerja pembinaan.

Kuala Lumpur dan kawasan-kawasan bandar di sekelilingnya membentuk rantau yang
paling berindustri dan paling pesat pembangunan ekonominya di Malaysia. Walaupun
pentadbiran kerajaan persekutuan berpindah ke Putrajaya, namun jentera-jentera
kerajaan tertentu seperti Bank Negara Malaysia, Suruhanjaya Syarikat Malaysia
dan Suruhanjaya Sekuriti Malaysia serta kebanyakan kedutaan dan misi diplomatik
kekal di Kuala Lumpur.

Bandaraya ini juga masih merupakan pusat ekonomi dan perniagaan negara, tidak
lupa juga pusat kewangan, insurans, hartanah, media dan kesenian Malaysia.
Pembangunan prasarana di kawasan-kawasan sekeliling seperti Lapangan Terbang
Antarabangsa Kuala Lumpur di Sepang, pembinaan Koridor Raya Multimedia dan
peluasan Pelabuhan Klang mengukuhkan lagi kepentingan ekonomi bandaraya ini.
Bursa Malaysia juga membentuk salah satu kegiatan ekonomi utama di Kuala Lumpur.

Keluaran dalam negara kasar (KDNK) Kuala Lumpur dianggarkan bernilai RM73,536
juta pada tahun 2008 dengan purata kadar pertumbuhan tahunan 4.2%. KDNK per
kapita untuk Kuala Lumpur pada tahun 2008 ialah RM48,556, dengan purata kadar
pertumbuhan tahunan 5.9%. Jumlah tenaga kerja di Kuala Lumpur dianggarkan
sekitar 838,400 orang. Sektor perkhidmatan merangkumi kewangan, insurans,
hartanah, khidmat perniagaan, pemborongan dan peruncitan, restoran dan hotel,
pengangkutan, simpanan dan komunikasi, utiliti, khidmat peribadi dan khidmat
kerajaan, membentuk paling ramai tenaga kerjanya iaitu 83.0% daripada jumlah
guna tenaga. 17% yang selebihnya berada dalam sektor perkilangan dan pembinaan.

Sektor perkhidmatan terbesar nyata terdapat pada bilangan syarikat perbankan dan
insurans baik tempatan mahupun antarabangsa yang beroperasi di bandaraya ini.
Kuala Lumpur bakal menjadi pusat kewangan Islam sedunia kerana semakin banyaknya
institusi kewangan yang menawarkan perkhidmatan kewangan Islam serta kehadiran
institusi kewangan dari Timur Tengah seperti Al-Rajhi Bank dan Kuwait Finance
House. Bandaraya ini menempatkan banyak cawangan perniagaan syarikat luar negara
termasuk pejabat serantau atau pusat sokongan untuk pelbagai syarikat
multinasional, terutamanya kewangan dan perakaunan, dan teknologi maklumat.
Kebanyakan syarikat terbesar di dunia beribu pejabat di sini dan setakat
Disember 2007, terdapat 14 buah syarikat dalam senarai Forbes 2000 (kecuali
Petronas) yang bertapak di Kuala Lumpur.

Kegiatan-kegiatan ekonomi penting yang lain di bandar ini termasuk perkhidmatan
pendidikan dan kesihatan. Banyak sekali institusi-institusi pendidikan utama
yang menawarkan kursus-kursus beraneka bidang dalam lingkungan sempadannya,
termasuk institusi awam Universiti Islam Antarabangsa Malaysia, Universiti
Malaya, Universiti Teknologi Malaysia, Universiti Perubatan Antarabangsa dan
Fakulti Perubatan Universiti Kebangsaan Malaysia, serta sebilangan besar kolej
swasta seperti Universiti Tun Abdul Razak dan Universiti Tunku Abdul Rahman yang
menarik penuntut dari dalam dan luar negara. Terdapat berbilang-bilang pusat
kepakaran perubatan dan hospital awam dan swasta yang menawarkan perkhidmatan
kesihatan am serta rawatan dan pembedahan pakar untuk kegunaan warga tempatan
mahupun pelancong dari luar.

Semakin banyak penekanan diberikan untuk meluaskan skop ekonomi bandaraya kepada
kegiatan perkhidmatan lain seperti penyelidikan dan pembangunan yang menyokong
seluruh ekonomi Malaysia. Kuala Lumpur selama bertahun-tahun lamanya menjadi
tuan rumah kepada pusat-pusat penyelidikan terpenting seperti Institut
Penyelidikan Getah Malaysia, Institut Penyelidikan Hutan Malaysia dan Institut
Penyelidikan Perubatan.

Sektor pelancongan juga tidak kurang penting peranannya dalam ekonomi Kuala
Lumpur, bukan sahaja menyediakan pekerjaan berpendapatan, malah meluaskan
peluang perniagaan. Oleh itu, didirikan berbilang rantaian hotel di ibu kota
ini. Kuala Lumpur juga berkembang menjadi destinasi beli-belah antarabangsa
dengan beraneka pusat beli-belah yang memasarkan jenama tempatan dan
antarabangsa yang tersohor. Pelancongan persidangan, terutamanya yang melibatkan
penganjuran konvensyen, turut berkembang dewasa ini hingga menjadi komponen
penting dalam industri pelancongan.

Antara destinasi pelancongan utama di Kuala Lumpur termasuk Dataran Merdeka,
Parlimen Malaysia, Istana Budaya, Istana Negara, Menara Kuala Lumpur, Muzium
Negara, Pusat Dagangan Dunia Putra, Tugu Negara, dan tempat-tempat ibadah
seperti Masjid Jamek, Masjid Negara dan Masjid Wilayah Persekutuan.; ditambah
pula dengan Aquaria KLCC, Batu Caves, Makam Pahlawan, Pusat Sains Negara, Jalan
Petaling, Pusat Pelawat Royal Selangor, Zoo Negara, tidak lupa juga acara-acara
seperti pusat kebudayaan Melayu, perayaan kebudayaan Cina di Tokong Thean Hou
dan perarakan Thaipusam di Kuil Sri Maha Mariamman. Segitiga Emas, iaitu pusat
komersil ibu kota, merangkumi Menara Kembar Petronas dan dihidupkan oleh kelab
malam, kedai arak dan pusat hiburan, seperti Beach Club, Espanda, Hakka Republic
Wine Bar & Restaurant, Hard Rock Cafe, Luna Bar, Nuovo, Rum Jungle, Thai Club,
Zouk, dan bermacam-macam lagi yang terletak sepanjang Jalan P. Ramlee, Jalan
Sultan Ismail dan Jalan Ampang.

Kuala Lumpur sahaja diduduki oleh 66 pusat beli-belah, menjadikannya pusat
peruncitan dan fesyen Malaysia. Sektor beli-belah di Malaysia menyumbangkan RM
7.7 bilion (USD 2.26 bilion) atau 20.8% daripada sumbangan keseluruhan
pelancongan sebanyak RM 31.9 bilion pada tahun 2006.

Suria KLCC ialah salah sebuah destinasi beli-belah utama di Malaysia kerana
terletak di bawah Menara Berkembar Petronas. Selain Suria KLCC, Bukit Bintang
juga menikmati tumpuan kedai beli-belah yang tertinggi di Kuala Lumpur. Bukit
Bintang yang terlingkung dalam Segi Tiga Emas Kuala Lumpur, meliputi 3 batang
jalan raya, iaitu Jalan Bukit Bintang, Jalan Imbi and Jalan Sultan Ismail. Bukit
Bintang menempatkan pelbagai kedai kopi, kedai makan alfresco (luaran) dan
kompleks beli-belah seperti Berjaya Times Square, Plaza Bukit Bintang, Lot 10,
Plaza Low Yat, Pavilion KL, Starhill Gallery dan Plaza Sungei Wang.

Di Kuala Lumpur juga terletaknya gedung beli-belah tunggal terbesar di Malaysia,
iaitu Sogo Kuala Lumpur (juga dikenali sebagai KL SOGO) yang terletak di Jalan
Tuanku Abdul Rahman.

Di kawasan Bangsar juga wujud beberapa kompleks beli-belah, termasuk Bangsar
Village, Mid Valley Megamall dan The Gardens. Kawasan Damansara di barat laut
Kuala Lumpur, biarpun sebenarnya bukan dalam lingkungan ibu kota, diduduki
satu-satunya cawangan Ikea di negara ini, dan sekelompok kecil pusat beli-belah
seperti The Curve, Ikano Power Centre, NiuXehSui di Ara Damansara dan 1 Utama.

Selain pusat beli-belah, Kuala Lumpur turut menetapkan beberapa kawasan dalam
ibu kota untuk memasarkan barangan keluaran tempatan seperti tekstil, fabrik dan
kraftangan, contohnya: Jalan Petaling yang bercirikan binaan pra-kemerdekaan
yang dipengaruhi tradisi Cina Peranakan dan Eropah; tidak lupa juga Pasar Seni,
bekas pasar basah utama ibu kota yang kini memasarkan beraneka hasil seni dan
kraftangan, baik antik dan seni lukis mahupun pakaian dan cenderamata.

Sejak tahun 2000, Kementerian Pelancongan Malaysia mengadakan acara jualan mega
tiga kali setahun iaitu sekitar bulan Mac, Mei dan Disember, yang mana semua
pusat beli-belah di negara digalakkan membantu menaikkan nama Kuala Lumpur
sebagai destinasi beli-belah utama.

Bahasa Melayu selaku bahasa kebangsaan ialah bahasa utama Kuala Lumpur.
Bahasa-bahasa lain yang dituturkan di bandar ini termasuk loghat-loghat
Kantonis, Mandarin dan Tamil. Bahasa Inggeris juga berperanan besar sebagai
perantara perniagaan dan mata pelajaran wajib di sekolah.

Kuala Lumpur menikmati campuran beraneka budaya termasuk Melayu, Cina, India,
Serani, dan juga suku-suku Kadazan, Iban dan pribumi lain dari Malaysia Timur
dan Barat.

Kepesatan pembangunan Kuala Lumpur turut menarik ramai buruh asing dari
Indonesia, Nepal, Burma, Thailand, Bangladesh, Pakistan, India, Sri Lanka, dan
Vietnam ke Malaysia.

Pada akhir abad ke-18, ketika Eropah mengalami Revolusi Perindustrian, ramai
pekerja Cina dari wilayah Fujian dan Guangdong diangkut ke Tanah Melayu untuk
mengusahakan industri perlombongan timah yang bertumbuh pesat. Kaum Cina di
Kuala Lumpur bertutur dalam pelbagai loghat, tetapi kebanyakannya berketurunan
suku Kantonis dan Hakka.

Kaum India membentuk 10% daripada jumlah penduduk Kuala Lumpur (setakat tahun
2000), Kebanyakan mereka beragama Hindu dan bertutur dalam bahasa Tamil dan
berbagai-bagai bahasa India yang lain seperti bahasa Hindi, Malayalam, Punjabi,
Telugu dan Pashtu. Dalam sejarah, ramai orang India dibawa masuk ke sini ketika
zaman penjajahan British di Tanah Melayu.

Agama Islam diamalkan terutamanya oleh kaum Melayu dan komuniti India Muslim.
Agama-agama lain yang diamalkan di Kuala Lumpur ialah agama Hindu (terutamanya
di kalangan kaum India), Buddha, Konfusianisme dan Taoisme (terutamanya di
kalangan kaum Cina) dan Kristian. Justeru, nyata sekali di KL terdapat banyak
tempat beribadah untuk para penduduknya yang berbilang agama.

Jumlah penduduk dalam lingkungan sebenar bandaraya Kuala Lumpur pada tahun 2006
dianggarkan berjumlah 1.58 juta, dan meningkat menjadi 1.63 juta pada 2010.
Ketumpatan penduduknya adalah 6,696 inhabitants per square kilometre
(17,340/sq mi), menjadikannya kawasan pentadbiran paling tumpat penduduknya di
Malaysia. Dengan anggaran jumlah penduduk metropolitan sebanyak 7.2 juta pada
tahun 2007 (termasuk bandar-bandar berhampiran di sempadan Selangor), Kuala
Lumpur boleh dianggap sebagai bandar raya primat. Penurunan kadar kelahiran yang
berterusan di Kuala Lumpur telah menyebabkan peratusan kanak-kanak bawah umur 15
tahun menjunam dari 33% pada tahun 1980 ke 27% pada tahun 2000. Sebaliknya,
golongan usia bekerja 15–59 tahun pula meningkat dari 63% (1980) kepada 67%
(2000). Golongan warga emas pula, iaitu berusia 60 tahun ke atas juga naik dari
4% (1980) kepada 6% (2000).

Berdasarkan kajian banci Jabatan Statistik, peratusan penduduk Bumiputera di
Kuala Lumpur sahaja adalah 38% pada tahun 2000 (banci seterusnya pada tahun
2010) manakala penduduk Cina dan India masing-masing merangkumi 43% dan 10%.
Juga kelihatan adalah fenomena peningkatan kehadiran penduduk warga asing di
Kuala Lumpur, yang kini meliputi 9% penduduk bandar.

Jenayah Kuala Lumpur menjadi kebimbangan para penduduk baru-baru ini. Antara
kegiatan jenayah yang semakin meningkat kadarnya termasuk meragut, ketagihan
dadah, perjudian dan maksiat.

Seni bina Kuala Lumpur merupakan paduan pangaruh kolonial lama, tradisi Asia,
ilham Melayu Islam, seni bina moden dan pascamoden. Sebagai sebuah bandar yang
agak muda berbanding ibu kota lain di Asia Tenggara seperti Bangkok, Jakarta dan
Manila, kebanyakan binaan kolonial di Kuala Lumpur dibina sekitar akhir abad
ke-19 dan awal abad ke-20. Binaan-binaan ini memperlihatkan gaya seni bina Moor,
Tudor, Neo-Gothik atau Yunani-Sepanyol. Kebanyakan penggayaannya adalah terubah
suai agar memanfaatkan sumber tempatan dan sesuai dengan iklim tempatan yang
panas dan lembap sepanjang tahun.

Sebelum Perang Dunia Kedua, di sekitar pusat bandar lama terdapat banyak rumah
kedai, kebanyakannya bertingkat dua iaitu kedai di tingkat bawah dan rumah di
tingkat atas. Rumah-rumah kedai ini diilhamkan oleh tradisi Cina Peranakan dan
Eropah. Walaupun sebilangan daripadanya telah dirobohkan untuk memberi laluan
kepada pembangunan terbaru, namun banyak lagi rumah kedai lama yang masih
berdiri di sekitar kawasan Medan Pasar, Jalan Petaling, Jalan Tuanku Abdul
Rahman, Jalan Doraisamy, Bukit Bintang dan Tengkat Tong Shin.

Pencapaian kemerdekaan disusuli pembangunan ekonomi pesat dari 1970-an hingga
1990-an, di samping Islam sebagai agama rasmi di negara, telah menyaksikan
pembinaan bangunan yang lebih berasa tempatan dan keislaman di sekitar ibu kota,
khususnya seni bina yang diilhamkan oleh perkakas kebudayaan Melayu seperti
songkok dan keris, di samping disepadukan motif geometri Islam yang melambangkan
pembatasan terhadap peniruan alam melalui lukisan sejajar dengan nilai Islam.
Contoh-contoh bangunan berseni bina Islam sedemikian ialah Menara Telekom,
Menara Maybank dan Kompleks Dayabumi. Sebilangan bangunan pula dibina agar
berupa tempat ibadah yang lengkap dengan kubah dan menara masjid, seperti Muzium
Kesenian Islam dan Planetarium Negara, biarpun sebenarnya berfungsi sebagai
tempat penghayatan sains dan ilmu alam. Menara Berkembar Petronas yang tingginya
452-meter (1,483 ka) direka bina untuk menyerupai motif-motif yang terdapat
dalam kesenian Islam.

Pada akhir 1990-an dan awal 2000-an, semakin menjadi-jadi seni bina akhir moden
dan pascamoden. Berikutan pembangunan ekonomi, binaan-binaan lama seperti Rumah
Bok terpaksa dirobohkan untuk memberi laluan kepada bangunan baru. Binaan-binaan
berangka serba kaca tumbuh bagai cendawan di merata ibu kota, khususnya Menara
Berkembar Petronas dan Pusat Konvensyen Kuala Lumpur.

Taman Tasik Perdana, sebidang taman berkeluasan 92-hektar (230-ekar) berhampiran
bangunan Parlimen Malaysia, sebuah bekas tempat tinggal kepada seorang pegawai
penjajah British, kini merangkumi sebuah Taman Rama-Rama, Taman Rusa, Kebun
Orkid, Kebun Bunga Raya dan Taman Burung Kuala Lumpur, iaitu taman burung
terbesar di Asia Tenggara. Taman-taman lain dalam ibu kota termasuklah Taman
ASEAN, Taman KLCC, Taman Tasik Titiwangsa, Taman Tasik Metropolitan di Kepong,
Institut Penyelidikan Hutan Malaysia, Taman Tasik Permaisuri, Taman Botani,
Taman Ekuestrian dan Taman Lembah Barat Bukit Kiara (Rimba Kiara)berdekatan
Taman Tun Dr. Ismail, Taman Antarabangsa Bukit Jalil, Tasik Permaisuri, Tasik
Bukit Jalil, Tasik Manjalara, Tasik Metropolitan Batu, Datuk Keramat, Arboretum
Bukit Kiara, Pudu Ulu dan Alam Damai.

Terdapat tiga hutan simpanan dalam lingkungan ibu kota, iaitu Hutan Simpan Bukit
Nanas di pusat bandaraya, iaitu hutan simpan yang paling lama diwartakan dalam
negara pada keluasan 10.52 ha or 26.0 ekar, Hutan Simpan Bukit Sungai Putih
(7.41 ha or 18.3 ekar) dan Hutan Simpan Bukit Sungai Besi (42.11 ha or 104.1
ekar). Bukit Nanas di tengah-tengah pusat bandaraya ini merupakan salah sebuah
hutan dara yang tertua dalam lingkungan bandar raya di dunia. Hutan-hutan ini
merupakan tempat tinggal untuk sebilangan spesies fauna termasuk monyet, tupai
dan burung.

Tidak seperti kebanyakan bandar raya utama di Asia, berkenderaan sendiri
merupakan kaedah pengangkutan utama di Kuala Lumpur. Sebagai ibu negara
Malaysia, Kuala Lumpur menikmati rangkaian jalan raya menyeluruh yang
menghubungkannya ke destinasi lain di Semenanjung Malaysia. Kuala Lumpur juga
dilengkapi jaringan lebuh raya ekspres bertol, dan pengguna lebuh raya mempunyai
pilihan sama ada membayar tol dengan wang tunai ataupun melalui sistem
pembayaran elektronik prabayar seperti SmartTAG dan Touch 'n Go.

Dari segi pengangkutan udara, Kuala Lumpur dihubungkan melalui dua lapangan
terbang iaitu Lapangan Terbang Antarabangsa Kuala Lumpur (KLIA) yang merupakan
lapangan terbang utama serta Lapangan Terbang Subang yang pernah menjadi
lapangan terbang utama Kuala Lumpur sebelum KLIA dibuka pada tahun 1998.

Pengangkutan awam di Kuala Lumpur terdiri daripada perkhidmatan bas, teksi dan
kereta api. Sistem alihan laju di Kuala Lumpur terdiri daripada Laluan Ampang,
Laluan Kelana Jaya, KL Monorail dan KTM Komuter, di mana KL Sentral menjadi hab
utama pengangkutan rel. Selain sebagai hab pengangkutan aliran pantas, KL
Sentral juga menjadi hab utama bagi sistem pengangkutan kereta api kendalian KTM
Antarabandar yang berkhidmat dari Singapura di selatan, sampai Hat Yai,
Thailand, di utara.

Pengendali pengangkutan awam yang terbesar di Kuala Lumpur dan Lembah Klang
ialah RapidKL. Semenjak mengambil alih tugas Intrakota Komposit Sdn Bhd, RapidKL
telah menyusun semula seluruh rangkaian bas di Kuala Lumpur dan kawasan
metropolitan Lembah Klang demi mempertingkatkan mutu sistem pengangkutan awam
Kuala Lumpur.

Di Kuala Lumpur, kebanyakan teksi berwarna merah dan putih. Syarikat-syarikat
teksi yang besar seperti Syarikat Teksi Oren Innovasi Timur diberi kelulusan
dari kerajaan berwarna selain yang ditetapkan. Kuala Lumpur merupakan salah satu
kota ASEAN di mana kebanyakan teksi mengunakan bahan bakar kenderaan gas asli
(NGV).

Selain pengangkutan darat dan udara, Kuala Lumpur dihubungkan ke laluan
perkapalan antarabangsa melalui Pelabuhan Klang. Pelabuhan Klang adalah
pelabuhan terbesar dan paling sibuk di Malaysia.

Kuala Lumpur ialah sebuah pusat kegiatan dan acara kebudayaan di Malaysia.
Antara tempat-tempat kebudayaan terpenting di ibu kota ialah Muzium Negara yang
terletak di Lebuhraya Mahameru, menyimpan sebuah koleksi artifak dan lukisan
yang terkumpul dari seluruh negara.

Di Kuala Lumpur juga terbinanya sebuah Muzium Kesenian Islam berhampiran Masjid
Negara di Jalan Lembah Perdana, yang menempatkan lebih tujuh ribu buah artifak
Islam termasuk bahan pameran yang jarang ditemui di samping sebuah perpustakaan
buku-buku kesenian Islam. Koleksi muzium ini tidak terhad kepada hasil karya
kesenian Timur Tengah, bahkan juga menekankan pusaka kesenian dari Asia,
terutama sekali China dan Asia Tenggara. Muzium ini memperlihatkan kubah yang
berhiasan menawan dan ruang pameran terbuka yang lebar sekali.

Dewan Filharmonik Petronas merupakan tempat acara seni persembahan terulung di
Malaysia yang didiami oleh Orkestra Filharmonik Malaysia (MPO) yang terdiri
daripada ramai pemuzik dari seluruh pelusuk dunia yang mempersembahkan konsert
dan persembahan kebudayaan tradisional.

Balai Seni Lukis Negara terletak di Jalan Temerloh, berhampiran Jalan Tun Razak,
di sebidang tanah seluas 5.67-hektar (14.0-ekar) yang berjiran dengan Istana
Budaya dan Perpustakaan Negara. Seni bina balai ini menerapkan unsur-unsur seni
bina Melayu lama yang disebatikan dengan seni bina moden kontemporari. Balai
Seni Lukis Negara berfungsi sebagai pusat kecemerlangan dan amanah warisan seni
kebangsaan.

Sebuah lagi pusat seni halus, iaitu Galeri Petronas, terletak dalam pusat
beli-belah Suria KLCC, menempatkan hasil karya seni yang berubah-ubah mengikut
tema semasa. Galeri Tangsi berdekatan Dataran Merdeka pula menempatkan karya
seniman tempatan dan antarabangsa.

Kuala Lumpur Performing Arts Centre (KLPac) di Sentul West ialah salah sebuah
pusat seni persembahan tersohor di negara, khususnya untuk teater, muzik dan
tayangan filem. Di samping menjadi pusat penerbitan seni tempatan, KLPac turut
mendukung artis-artis persembahan bebas tempatan dan serantau.

Persembahan harian tarian dan muzik tradisional ada terdapat di Menara Kuala
Lumpur. Persembahan ini dijalankan oleh artis-artis 'Menara Kuala Lumpur
Performing Art Groups'

Setiap tahun juga, Kuala Lumpur mengadakan pesta masakan Malaysia International
Gourmet Festival dan Kuala Lumpur Fashion Week yang menyaksikan hasil fesyen
oleh pereka busana tempatan dan antarabangsa.

Syarikat pengeluar barangan piuter Royal Selangor di Setapak menempatkan sebuah
Pusat Pelawat yang membolehkan rombongan diadakan di sekitar pameran, galeri dan
kilangnya, terutamanya bengkel latihan pembuatan hasil piuter, "The School of
Hard Knocks," yang mana pesertanya diajar menghasilkan pinggan piuter sendiri
dengan menggunakan perkakas dan kaedah tradisional.

Kuala Lumpur juga mempunyai berbilang-bilang taman, kebun dan ruang terbuka
untuk tujuan rekreasi. Jumlah ruang terbuka untuk kegunaan kemudahan rekreasi
dan sukan di ibu kota telah meningkat sebanyak 169.6% dari 586 hektar (1,450
ekar) pada tahun 1984, kepada 1,580 hektar (3,900 ekar) pada tahun 2000.

Kuala Lumpur ialah salah sebuah tuan rumah Kejohanan Dunia Formula Satu tahunan,
perlumbaan kereta beroda terbuka Grand Prix A1 dan Grand Prix Motosikal yang
berlumba di Litar Antarabangsa Sepang berhampiran Lapangan Terbang Antarabangsa
Kuala Lumpur. Acara Formula Satu banyak menyumbang kepada bilangan pelancong dan
pendapatan pelancongan di Kuala Lumpur. Walaupun mengalami Krisis Kewangan Asia
yang menyaksikan penurunan kedatangan pelancongan di bandar-bandar utama yang
lain di Asia, namun kedatangan pelancong ke Kuala Lumpur meningkat sebanyak
64.6% dari 6,210,900 pada tahun 1997 kepada 10,221,600 pada tahun 2000.

KL Grand Prix CSI 5*, ialah sebuah acara sukan berkuda tahunan antarabangsa
bertaraf lima bintang yang menarik penunggang-penunggang dan kuda-kuda lumba
terhandal di dunia ke Malaysia.

Antara acara-acara sukan tahunan lain yang diadakan di bandar ini termasuk KL
Tower Run, KL Tower International BASE Jump Merdeka Circuit dan Maraton
Antarabangsa Kuala Lumpur. Kuala Lumpur juga merumahkan salah satu peringkat
dalam lumba basikal Tour de Langkawi.

Pertandingan badminton Super Series Terbuka Malaysia tahunan juga sering
diadakan, tetapi bukan sentiasa, di Kuala Lumpur.

Kuala Lumpur turut menyediakan pelbagai kemudahan sukan bertaraf antarabangsa
semenjak menganjurkan Sukan Komanwel 1998. Kebanyakan kemudahannya termasuk
stadium utama (dengan balapan dan padang bola sepak), stadium hoki dan kolam
renang terletak di Kompleks Sukan Negara di Bukit Jalil, sementara sebuah
velodrom dan beberapa lagi kolam renang terletak di Bandar Tun Razak,
berhampiran Taman Tasik Permaisuri. Juga terdapat padang bola sepak, kompleks
sukan setempat, kolam renang dan gelanggang tenis di sekitar pinggir bandar.
Gelanggang badminton dan sepak takraw biasanya diterapkan dalam dewan orang
ramai.

Kuala Lumpur mempunyai sebilangan padang golf dalam lingkungan sempadannya,
termasuk Kuala Lumpur Golf and Country Club (KLGCC) dan Kelab Golf Perkhidmatan
Awam Malaysia di Bukit Kiara, dan Berjaya Golf Course di Bukit Jalil. KL juga
menyediakan berbilang-bilang pusat kesihatan swasta besar yang dikendali oleh
rangkaian terkemuka seperti California Fitness, Fitness First, Celebrity Gym,
True Fitness dan hotel lima bintang utama.

Kawasan metropolitan Kuala Lumpur merupakan pangkalan utama penerbitan akhbar
dan tabloid utama di negara seperti Utusan Malaysia, Berita Harian, Harian
Metro, Kosmo!, Harakah, Suara Keadilan (bahasa Malaysia); The Star, New Straits
Times, The Sun, The Malay Mail (bahasa Inggeris); Sin Chew Jit Poh, China Press,
Nanyang Siang Pau (bahasa Cina); Tamil Nesan, Makkal Osai dan Malaysia Nanban
(bahasa Tamil). Kuala Lumpur juga dijadikan tapak terdirinya pusat penyiaran RTM
dan Media Prima (penyiar TV3, ntv7, 8TV dan TV9) yang menyiarkan rancangan
berbabasa Malaysia, Inggeris, Cina Tamil, lain-lain.

Kuala Lumpur juga merupakan tempat bertapaknya khidmat televisyen berbayar utama
negara, iaitu Astro yang menyiarkan beraneka saluran tempatan dan antarabangsa
seperti CNN, BBC World, Star World dan HBO. Rangkaian berita berbahasa Arab
terkemuka iaitu Al-Jazeera yang bertapak di Doha, mengendali sebuah saluran
berita berbahasa Inggeris iaitu Al-Jazeera English untuk menyampaikan maklumat
kepada seluruh dunia, dengan salah sebuah pusat penyiaran beritanya di Kuala
Lumpur. Saluran muzik Channel [V] International turut menjadikan Kuala Lumpur
sebagai tempat unit penerbitan dengan melantik syarikat tempatan Double Vision
Sdn Bhd. Pada bulan Mac 2008, Time Out, majalah acara antarabangsa, dilancarkan
di Kuala Lumpur selaku bandar sejagat yang ke-24.

Kuala Lumpur turut dipaparkan dalam segala bentuk budaya popular seperti filem,
televisyen, muzik dan buku. Antara filem-filem yang berlatarkan Kuala Lumpur
termasuk Entrapment, dibintangi Sean Connery dan Catherine Zeta-Jones, dan
Children of Men, (dibintangi Clive Owen) yang memaparkan adegan Menara Berkembar
Petronas terbakar selama beberapa saat. Buku-buku yang berlatarkan Kuala Lumpur
termasuk KL 24/7 oleh Ida M Rahim, Shireen Zainudin dan Rizal Zainudin, My Life
As a Fake oleh Peter Carey, dan Democracy oleh Joan Didion. Kuala Lumpur juga
disebut dalam lagu dendangan tempatan seperti "Keroncong Kuala Lumpur" oleh P.
Ramlee, "Kuala Lumpur, Ibu Kota" oleh Saloma, "Chow Kit Road" oleh Sudirman
Arshad, "Senyumlah Kuala Lumpur" oleh Alleycats, "Streets of Kuala Lumpur" oleh
Murkyway, "K.L." oleh Vandal, "Kuala Lumpur" oleh Poetic Ammo, "Anak Dara" oleh
Azmyl Yunor dan "KL" oleh Too Phat. Kuala Lumpur juga merupakan destinasi yang
dilalui oleh rancangan realiti The Amazing Race Asia dan The Amazing Race. Ibu
negara Malaysia ini juga kelihatan dalam permainan video, termasuk tiga
peringkat dalam Hitman 2: Silent Assassin dan dua peringkat dalam Burnout.

Menurut perangkaan kerajaan, Kuala Lumpur mencapai kadar celik huruf sebanyak
97.5% pada tahun 2000, iaitu yang tertinggi di kalangan semua negeri dan wilayah
di Malaysia.

Di Kuala Lumpur sahaja, terdapat 13 insititusi pendidikan tinggi, 79 sekolah
menengah, 155 sekolah rendah dan 136 tadika.

Terdapat beberapa buah institusi terkemuka di ibu kota yang sudah wujud sejak
seabad lebih, seperti SMK Victoria (1893); Methodist Girls' School (1896);
Methodist Boys' School (1897); Convent Bukit Nanas (1899) dan Institusi St. John
(1904),SMK Convent Jalan Peel atau dikenali sebagai Convent Peel Road"CPR"(1943)

Di Kuala Lumpur juga bertempatnya Universiti Malaya selaku universiti tertua di
Malaysia semenjak kemerdekaan negara, iaitu pada tahun 1962. Antara
universiti-universiti lain yang terletak di Kuala Lumpur termasuk Universiti
UCSI, Universiti Perubatan Antarabangsa, Universiti Terbuka Malaysia, Universiti
Kuala Lumpur, Universiti Terbuka Wawasan dan kampus cawangan Universiti
Kebangsaan Malaysia dan Universiti Teknologi Malaysia.

Universiti Pertahanan Nasional Malaysia terletak di Pangkalan Tentera Sungai
Besi, di bahagian selatan Kuala Lumpur, ditubuhkan sebagai pusat pengajian
ketenteraan dan teknologi pertahanan utama di negara.

Kuala Lumpur telah menjalin hubungan persaudaraan rasmi dan perkongsian
diplomatik dengan beberapa bandaraya di seluruh dunia.



https://ms.wikipedia.org/wiki/Bendera_Malaysia

Bendera Malaysia; (tulisan Jawi: بندرا مليسيا) dikenali sebagai Jalur Gemilang,
mengandungi 14 jalur merah dan putih (melintang) yang sama lebar bermula dengan
jalur merah yang melambangkan keberanian rakyat Malaysia yang tiada bandingan
terhadap negara ini di sebelah atas dan berakhir dengan jalur putih yang
melambangkan kesucian negara di sebelah bawah, tanda keanggotaan yang sama dalam
persekutuan 13 buah negeri dan 1 kerajaan persekutuan - Johor, Kedah, Kelantan,
Melaka, Negeri Sembilan, Pahang, Pulau Pinang, Perak, Perlis, Sabah, Sarawak,
Selangor dan Terengganu dan Wilayah Persekutuan.

Bahagian yang berwarna biru tua di atas sebelah kiri membawa ke bawah hingga
atas jalur merah yang kelima itu maknanya perpaduan rakyat Malaysia. Bahagian
biru tua itu mengandungi anak bulan tanda Agama Islam - agama rasmi bagi
Persekutuan (Malaysia seperti yang telah tertakluk dibawah Perlembagaan Negara
Malaysia).

Permulaan asal Jalur Gemilang bermula apabila pada tahun 1949, dengan
persetujuan Majlis Raja-Raja sebuah jawatankuasa telah ditubuhkan untuk
menimbang dan membuat perakuan berhubung dengan rekabentuk bendera bagi
Persekutuan Tanah Melayu yang baru.

Untuk tujuan itu satu pertandingan bagi mereka bentuk bendera Persekutuan Tanah
Melayu yang baru pada tahun 1949. Pertandingan peringkat kebangsaan ini
dianjurkan oleh Majlis Perundangan Persekutuan dan disertai oleh 373 karyawan.
Daripada sejumlah itu, tiga rekabentuk bendera baru bagi Persekutuan Tanah
Melayu telah dipilih untuk ke peringkat akhir.

Majlis Perundangan Persekutuan telah memberi peluang kepada orang ramai untuk
memberikan pendapat kepada ketiga-tiga rekabentuk tersebut. Keputusan pendapat
umum yang dikelolakan oleh akhbar The Malay Mail itu telah disiarkan pada 29
November 1949. Keputusan akhir menunjukkan majoriti telah memilih rekabentuk
ciptaan seorang arkitek kerajaan di Johor iaitu En. Mohamed bin Hamzah.

Bagaimanapun, rekaan ketiga ciptaan arkitek Jabatan Kerja Raya Johor, Mohamed
Hamzah yang menampilkan sebelas jalur merah-putih dengan bulan bintang berwarna
putih di bahagian tepi kiri mendapat pilihan majoriti dan perkenan Mesyuarat
Majlis Raja-raja yang berlangsung pada 22 dan 23 Februari 1950.

Setelah diubahsuai beberapa kali, rekabentuk tersebut telah teliti pada
Mesyuarat Majlis Raja-Raja pada 22 dan 23 Februari 1950. Pada 19 April 1950,
Majlis Perundangan Persekutuan telah meluluskan usul yang dibentangkan oleh
Pemangku Ketua Setiausaha Negara seperti berikut:

Reka bentuk bendera tersebut telah mendapat kelulusan Raja George VI pada 19 Mei
1950. Dengan itu, buat pertama kalinya bendera Persekutuan Tanah Melayu telah
dikibarkan dalam satu majlis menaikkan bendera tersebut yang dianjurkan oleh
Pesuruhjaya Tinggi British pada 26 Mei 1950 di perkarangan Istana Sultan
Selangor dengan dihadiri oleh DYMM Raja-Raja Melayu dan Pegawai-pegawai Raja
George VI.

Sungguhpun Singapura berpisah daripada Malaysia pada 9 Ogos 1965, namun
jalur-jalur dan bintang pecah 14 terus dikekalkan hingga sekarang. Kini
jalur-jalur dan bintang berpenjuru 14 melambangkan keanggotaan yang sama dalam
Persekutuan 13 buah negeri dan Kerajaan Persekutuan (terdiri daripada 3 Wilayah
Persekutuan Kuala Lumpur, Labuan dan Putrajaya.)

Nama bendera Malaysia telah diisytiharkan oleh Tun Mahathir bin Mohamad, Perdana
Menteri pada malam 31 Ogos 1997 sempena Hari Kemerdekaan negara yang ke-40.
Pengisytiharan Jalur Gemilang dilakukan pada jam 11.58 di Dataran Merdeka, Kuala
Lumpur.

Sebelum bendera Malaysia diberikan nama "Jalur Gemilang", lagu telah dibuat khas
untuk bendera Malaysia tanpa menggunakan sebarang rujukan nama khas tetapi terus
merujuk kepada "Bendera Malaysia" atau "Benderaku". Selepas bendera Malaysia
telah diberi nama, perkataan di setiap awal perenggan yang mempunyai perkataan
"Bendera Malaysia" atau "Benderaku" telah ditukar kepada "Jalur Gemilang". Walau
bagaimanapun, keadaan tidak sesuai memungkinkan orang menyanyikan versi lama di
samping menyanyikan lagu baru "Jalur Gemilang".

Benderaku yang gagah perkasa Merah putih kuning biru warnanya Berkibar megah
penuh bercahaya Pusaka kita rakyat Malaysia Bendera Malaysia oh bendera ku Ku
pertahankan sepenuh raga ku Dikaulah lambang negara berpadu Di bawah naungan
Duli Tuanku Berkibar terus oh bendera ku Kau kan ku junjung sepanjang waktu
Harumlah nama negara yang tercinta Padamu tempat taat dan setia Bendera Malaysia
bendera kita Kemegahan rakyat kita semua Berkibar berkibar di ruang angkasa
Dirgahayu bendera tercinta. Ciptaan dan Senikata: Tony Fonseka

Ketika "Jalur Gemilang" dinamakan, lagu khas untuknya turut dibuat untuk
meraikan dan memperingati bendera Malaysia dengan nama Jalur Gemilang, identiti
dan kemegahan yang telah dibawa bersama yang bermula melancarkan dirasmikan pada
tarikh 9 Ogos 2003.



https://ms.wikipedia.org/wiki/Baju_tradisional_Melayu

Baju tradisional Melayu merujuk kepada baju tradisional orang Melayu,
terutamanya baju Melayu dan baju kurung. Selain itu, ia juga termasuk baju
kebaya, celana, kain sarung, samping dan selendang.

Pakaian orang Melayu kini lahir daripada pertumbuhan dan perkembangan pakaian
orang dahulukala melalui proses ubah ansur. Proses ini bukan sahaja berlaku
akibat peradaban awal masyarakat ditempat itu sendiri, malahan yang lebih
penting akibat daripada pengaruh daripada pedagang India, Cina, Arab dan Eropah.
Unsur-unsur tamadun dari timur dan barat ini diolah dan digabungkan menjadi satu
budaya yang beraneka rupa serta indah dan unik Pakaian kaum lelaki yang masih
popular hingga kini ialah Baju Melayu manakala pakaian wanita yang masih popular
termasuklah Baju Kurung,Baju Kebaya Panjang, Baju Kebaya Pendek, Baju Kurung
Kedah dan Baju Pahang. Selain itu terdapat juga pakaian yang dianggap klasik
seperti pakaian Puteri Perak, Cik Siti Wan Kembang, Baju Menora dan Baju
Minangkabau.

Baju berbelah ini seakan-akan kebaya pendek. Baju Riau juga disebut 'Engku
Puteri atau Raja Hamidah' puteri pada Raja Haji iaitu Yang Dipertuan Muda Riau
yang kelima dari keturunan Bugis. Pada umumnya baju traisional melayu untuk kaum
laki-laki biasanya dilengkapi dengan kain Songket.

Baju kurung dianggap popular dan dipakai oleh lelaki dan perempuan. Perbezaannya
terletak pada bahagian kocek iaitu lelaki mempunyai tiga kocek manakala
perempuan mempunyai satu kocek serta perbezaan daripada segi pemakaian.
Pengertian kurung secara tidak langsung telah membawa erti ‘mengurung atau
menutup’ anggota tubuh. Cara ini menepati konsep pakaian cara Melayu setelah
kedatangan Islam, sehinggalah istilah ‘kurung’ diertikan sebagai baju yang
selesa dan longgar, labuh atau panjang. Sehingga disebut dengan berbagai-bagai
nama misalnya ‘baju kurung bernyawa’ walaupun mempunyai pelbagai nama namun baju
kurung telah menampilkan ciri-ciri tersendiri.



https://ms.wikipedia.org/wiki/Negeri_Sembilan

Negeri Sembilan (juga dikenali sebagai Negeri Sembilan Darul Khusus) adalah
sebuah negeri yang terletak di pantai barat Semenanjung Malaysia dan
bersempadankan (lihat peta):

Masyarakat Negeri Sembilan merupakan perantau asal Minangkabau, Sumatera Barat,
Indonesia yang telah tiba sejak abad ke-14. Kemudian masyarakat yang bermukim
pada sembilan negeri seperti Johol, Jelebu, Klang, Sungei Ujong, Naning, Rembau,
Jelai, Segamat dan Pasir Besar membentuk persekutuan yang disebut lembaga dan
dinamakan Negeri Sembilan. Selanjutnya sebagai penyatuan masyarakat maka
diangkatlah seorang raja yang pada awalnya mereka minta dari Yang Dipertuan
Pagar Ruyung.

Kedudukan Negeri Sembilan dalam Persekutuan Malaysia yang terdiri daripada 14
negeri (termasuk Wilayah Persekutuan) adalah seperti berikut:

Ibu negerinya Seremban. Bandar Di-Raja ialah Seri Menanti yang terletak di dalam
daerah Kuala Pilah. Bandar-bandar lain yang utama ialah Port Dickson, Rembau,
Tampin, Jelebu dan Jempol.

Negeri Sembilan pada asalnya didiami oleh orang-orang asli yang terdiri daripada
suku kaum Semelai, Semai dan Jakun. Mereka hidup berpindah randah, memburu,
mengutip hasil hutan dan ada yang mula bertani.

Pada awal abad ke-14, orang-orang Sumatera dari Tanah Minangkabau mula tiba ke
Negeri Sembilan melalui Melaka dan sampai ke Rembau. Orang Minangkabau ini lebih
bertamadun berbanding Orang Asli dan berjaya memujuk hati orang Asli. Dengan itu
berlakulah perkahwinan antara orang-orang Minangkabau dengan orang asli dan
daripada keturunan mereka dinamakan suku Biduanda. Suku Biduanda ini adalah
pewaris asal Negeri Sembilan dan apabila hendak memilih pemimpin maka hanya
mereka dari suku Biduanda inilah yang akan dipilih. Orang-orang Minangkabau yang
datang kemudian adalah dari suku kampung-kampung asal mereka di Minangkabau.
Pada peringkat awal kebanyakan yang tiba adalah dari Tanah Datar dan Payakumbuh.

Dari suku Biduanda inilah asalnya pembesar-pembesar Negeri Sembilan yang
dipanggil Penghulu dan kemudiannya Undang. Sebelum wujudnya Yang DiPertuan
Besar, Negeri Sembilan adalah di bawah naungan Kesultanan Johor. Kesultanan
Johor yang memberi gelaran Yang di-Pertuan Besar Negeri Sembilan.

Nama Negeri Sembilan mula digunakan sejak abad ke-16 untuk merujuk kepada
persekutuan negeri-negeri yang telah dibuka oleh orang Minangkabau di
Semenanjung Tanah Melayu iaitu Segamat yang kini menjadi sebahagian dari Johor,
Naning yang kini menjadi sebahagian dari Melaka, Rembau, Sungei Ujong, Johol dan
Jelebu yang kini adalah sebahagian dari Negeri Sembilan, Hulu Pahang dan Jelai
yang kini menjadi sebahagian dari Pahang, dan Klang yang kini menjadi sebahagian
dari Selangor. Saiz Negeri Sembilan sekarang lebih kecil berbanding saiz Negeri
Sembilan yang asal.

Ketibaan Raja Melewar dari Pagar Ruyung, Minangkabau pada 1773, telah memulakan
institusi beraja di Negeri Sembilan. Uniknya ialah raja di Negeri Sembilan
adalah dijemput oleh pembesar-pembesar negeri (Penghulu) dari Pagar Ruyung dan
dirajakan di Negeri Sembilan. Sebab itulah raja tidak digelar sebagai Sultan
tetapi menggunakan gelaran Yang di-Pertuan Besar atau Yamtuan Besar. Sedangkan
semua negeri di Malaysia dan Brunei menggunakan istilah Sultan atau raja.

Asal penubuhan Negeri Sembilan adalah oleh Dato' Pepatih Nan Sebatang. Beliau
juga merupakan pengasas bagi adat pepatih yang sangat dikenali umum. Seperti
yang di ketahui umum, adat pepatih lebih mementingkan kaum wanita berbanding
kaum lelaki. Pada asalnya, adat ini adalah adat yang terbaik yang didapati di
Negeri Melayu dari sistem masyarakat Minangkabau kerana ia sangat mencakupi
segala aspek. Keutamaan wanita di dalam adat pepatih sebenarnya lebih kepada
mewarisi harta pusaka dan membawa darah keturunan. Berbeza dari kesultanan
Melayu di Malaysia pada umumnya, harta dan darah keturunan di warisi oleh kaum
lelaki. Menurut adat pepatih, wanita yang mengandungkan dan melahirkan anak maka
wanitalah yang membawa darah keturunan kepada pewaris iaitu anaknya. Dari segi
harta pula, hanya harta pusaka iaitu termasuk tanah dan rumah induk diwarisi
oleh wanita bertujuan agar kaum wanita tidak terabai sekiranya diceraikan oleh
suaminya. Namun demikian harta sepencarian adalah milik bersama lelaki dan
wanita dan dibahagi mengikut hukum Islam. Hasil positif daripada pengamalan adat
pepatih ini, harta pusaka tidak tergadai kerana tidak boleh dijual malah di
dalam sesebuah kampung, biasanya terdiri daripada saudara mara kerana tanah
pusaka telah dibahagi dari awal keturunan kepada generasi sekarang. Dalam erti
kata lain, di dalam sebuah kawasan, biasanya terdiri dari keluarga dari satu
keturunan. Bulat air kerana pembentung, bulat manusia kerana muafakat.

Negeri Melayu lain berpegang pada Adat Temenggong. Tetapi Datuk Perpatih dan
Datuk Temenggong adalah dua bersaudara di Sumatera dan terus berkembang di
Malaysia. Kesultanan Melayu Melaka pada abad ke-15 menjadikan Adat Temenggong
menjadi dominan di Alam Melayu. Sultan Melaka memberi perlindungan kepada para
penghijrah dari Minangkabau untuk menetap di Naning. Selepas Portugis menguasai
Melaka, perlindungan itu dilanjutkan oleh Kesultanan Johor sebagai pewaris
Kesultanan Melaka.

Negeri Sembilan mempunyai jumlah populasi di Malaysia seramai 1,021,064 orang
pada tahun 2010. Negeri ini mempunyai kelompok etnik yang terdiri daripada kaum
Melayu 57.8%, Cina 21.9%, India 14.3%, dan lain-lain 0.35%.

Pada tahun 2010 penduduk di Negeri Sembilan terdiri daripada 60.3% Islam, 21.2%
Buddha, 13.4% Hindu, 2.4% Kristian, 0.5% Taoisme atau pengamal kepercayaan Cina,
1.4% pengamal ajaran agama lain, dan 0.8% tidak beragama.

Negeri Sembilan terletak di bahagian tengah Semenanjung Malaysia, iaitu di
bahagian selatan negeri Selangor. Negeri ini bersempadan dengan Pahang di
bahagian timur dan Melaka serta Johor di bahagian selatan. Bandar Seremban,
iaitu ibu negeri Negeri Sembilan, terletak kira-kira 60 km dari Kuala Lumpur dan
kira-kira 40 km dari Lapangan Terbang Antarabangsa Kuala Lumpur (KLIA) yang baru
di Sepang.

Negeri Sembilan, bersama-sama dengan tujuh daerahnya (Seremban, Port Dickson,
Jelebu, Rembau, Tampin, Kuala Pilah, dan Jempol) meliputi keluasan 6,645 km
persegi atau 664,591 hektar. Kawasan ini terdiri daripada lembah-lembah dan
dataran yang begitu indah mata memandang dalam dakapan alunan bukit-bukau dan
pergunungan. Sambil Banjaran Titiwangsa semakin menirus menghala tanah rendah
Johor, rupa bumi bergunung-ganang dan hutan belantara beransur berubah menjadi
ladang-ladang getah dan kelapa sawit di sebelah barat dan selatan.

Negeri Sembilan pada asalnya diambil dari sembilan daerah iaitu dan dibakukan
menjadi Negeri Sembilan. Pada masa kini tinggal tujuh.

Negeri Sembilan dibahagi kepada tujuh buah daerah dibawah lapan buah kerajaan
tempatan:

Bandar-bandar utama di Negeri Sembilan adalah Seremban (ibu negeri), Nilai,
Senawang, Port Dickson, Tampin, Bahau, Rembau, Kuala Pilah, Kuala Klawang,
Gemencheh dan Gemas.

Yang Di-Pertuan Besar Negeri Sembilan merupakan Ketua Perlembagaan Negeri.
Dibawah perlembagaan negeri, kuasa meluluskan undang-undang adalah Dewan
Undangan Negeri. Ahli Dewan undangan Negeri adalah terdiri daripada calon-calon
yang memenangi pilihanraya di kawasan Dewan Undangan masing-masing.

Parti politik yang memenangi majoriti kerusi Dewan Undangan Negeri berhak untuk
dicalonkan menjadi Menteri Besar Negeri Sembilan yang dilantik oleh Yang
Di-Pertuan Besar. Menteri Besar kemudiannya akan melantik ahli-ahli Majlis
Mesyuarat Kerajaan atau EXCO. Exco ini adalah dari kalangan ahli-ahli Dewan
Undangan Negeri

Sektor pembuatan di Negeri Sembilan menyumbang hampir separuh daripada keluaran
dalam negara kasar negara (KDNK), diikuti oleh sektor perkhidmatan dan
pelancongan (40.3%), pertanian (6%), pembinaan (2.2%) dan perlombongan (0.3%).
Aktiviti pembuatan termasuk elektrik dan elektronik, tekstil, perabot, bahan
kimia, jentera, kerja-kerja logam dan produk getah. Kawasan perindustrian utama
adalah Senawang, Sungai Gadut, Taman Perindustrian Tuanku Jaafar, Nilai dan
Tanah Merah di Port Dickson. Coca-Cola, dimana ianya menubuhkan kilangnya yang
bernilai berbilion ringgit di Bandar Enstek.

Aktiviti pertanian termasuk getah dan kelapa sawit, perladangan, penternakan,
buah-buahan dan sayur-sayuran. Kira-kira sebanyak 3,099 kilometer persegi
digunakan untuk aktiviti getah dan kelapa sawit.

Masyarakat Melayu di Negeri Sembilan sememangnya terkenal dengan kesenian
Negerinya seperti Randai yang dibawa oleh masyarakat Minangkabau dari Sumatera
dan Bongai.

Negeri Sembilan mempunyai adat, kebudayaan, sejarah, tradisi dan sistem
politiknya yang agak unik. Peribahasa "biar mati anak, jangan mati adat" telah
menjadi pegangan hidup rakyat yang berketurunan Minangkabau. Adat perpatih telah
wujud di Tanah Melayu sejak kurun ke-14, kekal menjadi adat yang unik di Negeri
Sembilan sehingga kini. Ia amat jelas diterangkan dalam pembahagian harta
pusaka, gelaran dan juga suku yang memihak kepada kaum wanita. Menurut sejarah,
rombongan awal yang datang terdiri daripada kaum lelaki, tetapi susurgalur
keturunan seseorang itu adalah "mengikut perut" iaitu tertakluk kepada suku
ibunya. Melalui persemendaan ini jugalah masyarakat Negeri Sembilan terpecah
kepada 12 kumpulan yang dikenali dengan nama "suku".

Keunikannya adat adalah berdasarkan kepada sumber adat tersebut dan sistem nasab
ibu yang diamalkan oleh masyarakatnya. Sistem ini tidak terdapat di
negeri-negeri lain di Malaysia. Disebabkan itu, ia merupakan peraturan atau
undang-undang dalam masyarakat orang Melayu di Negeri Sembilan dan kata-kata
yang diungkapkan dalam adat perpatih iaitu "perpatah-pertitih" mempunyai
nilai-nilai kesenian yang tinggi. Para sarjana pernah mencatatkan hasil sastera
lama Melayu adalah pancaran masyarakat Melayu pada zaman tersebut. Oleh itu,
perpatah-petitih ini dapat menyingkap tentang pandangan hidup masyarakat Melayu
secara umum dan etos Melayu khususnya. Adat Perpatih yang diwarisi masih
dipertahankan oleh masyarakat Negeri Sembilan kerana adat itu boleh menerima
perubahan masa ke semasa. Ini boleh dilihat dari segi politik dimana sistem
Yamtuan Besar dan Dato'-Dato Undang masih meneruskan kelangsungan tanpa digugat
termasuklah institusi Dato' Lembaga dan buapak-buapak. Dari aspek sosial, ia
masih bercirikan hidup kekeluargaan seperti budaya bekerjasama, bermuafakat,
saling hormat-menghormati dan semangat kejiranan. Selain itu, upacara nikah
kahwin, kenduri dan sebagainya masih mempunyai ciri-ciri tradisi yang unik.

Masyarakat Melayu Negeri Sembilan dikelaskan mengikut nenek moyang mereka.
Pengkelasan ini dikenali sebagai suku. Suku dalam pengertian adat ialah anggota
masyarakat yang terbentuk daripada kelompok keturunan yang daripada sebelah
ibunya. Dalam konteks masyarakat Adat Perpatih terdapat 12 suku iaitu:

Seseorang yang membuat tafsiran mengenai nilai-nilai yang terdapat dalam adat
sehubungan dengan ungkapan "biar mati anak, jangan mati adat" ini hanya melihat
dari sudut kategori yang keempat di atas sahaja. Pepatah "biar mati anak jangan
mati adat" yang menjadi prinsip asas sistem hidup bermasyarakat dalam Adat
Perpatih ini sering disalah tafsir bukan sahaja orang biasa tetapi juga
pemimpin-pemimpin Melayu. Semua ini berlaku adalah disebabkan mereka kurang
memahami maksud sebenarnya yang dikatakan mengenai adat tersebut.

Makanan tradisi Negeri Sembilan adalah panas dan pedas sebagai salah satu
daripada bahan-bahan yang digunakan adalah cili padi, iaitu cili yang paling
pedas. Hidangan yang terkenal termasuklah rendang, (kepingan daging lembu
dimasak dengan santan dan cili). Jika seseorang merasai gaya Minangkabau yang
agak unik dalam memasak, dengan menyaksikan mereka sering menggunakan 'cili
padi' (cili kecil dan sangat panas) dalam setiap masakannya. Dengan memasak
"Masak Lemak Cili Padi - ikan, daging, atau sayur masak dalam santan dicampur
dengan kunyit dan cili padi tanah.

Satu lagi keistimewaan Negeri Sembilan adalah "Lemang", pulut dimasak dengan
santan dalam batang buluh di atas api terbuka. Ia dihidangkan dengan Rendang,
kari daging yang lazat serta tebal dan kering.

Negeri Sembilan juga merupakan antara negeri yang mempunyai daya tarikan sama
ada dari segi semula jadi mahupun fizikal seperti:

Seremban mempunyai sebuah stesen bas utama iaitu Terminal One yang menghubungkan
Seremban dengan bandar-bandar utama di Negeri Sembilan seperti Kuala Pilah,
Bahau, Rembau dan Malaysia seperti Alor Setar, Ipoh dan Melaka. Semua syarikat
bas yang menyediakan perkhidmatan bas berpusat di sini.

Stesen KTM Komuter Seremban ialah salah sebuah stesen komuter untuk Laluan
Rawang-Seremban. Dahulunya menjadi stesen penamat untuk perkhidmatan KTM Komuter
tetapi jajaran aliran telah dipanjangkan menjangkau hingga stesen komuter Sungai
Gadut. Stesen ini menjadi nadi kepada penduduk Seremban yang bekerja dalam
pelbagai sektor di Lembah Klang yang menjadikan komuter sebagai alternatif
mengelakkan kesesakan di lebuhraya sekitar Kuala Lumpur pada waktu puncak.
Terdapat juga penduduk yang bukan berasal dari kawasan Negeri Sembilan menetap
di Seremban namun bekerja di kawasan Lembah Klang seperti dari Selangor dan
Kuala Lumpur.

Gemas juga merupakan salah satu tempat yang mempunyai kemudahan Stesen kereta
api yang menghubungkan antara laluan pantai barat (Padang Besar-Woodlands) dan
laluan pantai timur (Tumpat-Gemas).

Bandar Tampin berjiran dengan Bandar Pulau Sebang, Melaka. Lampu isyarat di
kedua-dua bandar yang berjiran itu merupakan sempadan antara Negeri Melaka dan
Negeri Sembilan. Tampin boleh dihubungkan dengan Melaka, Seremban dan Johor
Bahru melalui jalan persekutuan. Lebuh raya utama tidak melalui daerah Tampin
tetapi boleh menggunakan Lebuh Raya Utara-Selatan dan keluar melalui Tol Simpang
Ampat Alor Gajah. Daerah Tampin mempunyai Stesen keretapi iaitu Gemas, Batang
Melaka dan Air Kuning Selatan. Namun stesen Air Kuning Selatan telah ditutup.
Projek landasan kereta api berkembar antara Seremban ke Gemas turut menggantikan
Stesen Kereta Api Batang Melaka yang sedia ada di lokasi yang baru. Walau
bagaimanapun lokasi Stesen KTMB Batang Melaka yang baru akan dipindahkan dalam
kawasan Negeri Melaka. Stesen keretapi terdekat bagi bandar Tampin ialah Stesen
Keretapi Pulau Sebang, Alor Gajah Melaka yang terletak hanya 1 kilometer sahaja
dari Pusat bandar Tampin.

Senawang yang mempunyai kemudahan pengangkutan rel juga dikenali sebagai
Senawang halt, merupakan sebuah stesen kereta api yang menyediakan perkhidmatan
sebagai perhentian di garisan Stesen keretapi Rawang. Ia kini dalam pembinaan
sebagai sebahagian daripada projek landasan berkembar dan berelektrik antara
Seremban dan Gemas, diambil alih oleh IRCON International, sebuah anak syarikat
Indian Railway. Stesen tersebut memulakan perkhidmatannya sejak 14 Mei 2011.

Stesen bas Terminal One di Seremban merupakan pusat tumpuan bas utama di Negeri
Sembilan yang menawarkan perkhidmatan bas ekspres harian ke semua bandar dan
bandaraya utama di Semenanjung Malaysia dan Singapura. Terminal One juga
menyediakan perkhidmatan bas perbandaran biasa ke Port Dickson, Tampin, Kuala
Pilah, Bahau dan bandar-bandar lain di negeri tersebut.

Teksi juga mudah diperolehi di Stesen Teksi Seremban di Jalan Tuanku Munawir.
Dengan mengenakan tambang yang munasabah, seseorang boleh menggunakan
perkhidmatan teksi untuk ke bandar-bandar utama di Negeri Sembilan dan juga ke
Kuala Lumpur, Melaka dan Johor Bahru.

Seremban dihubungkan ke Kuala Lumpur melalui perkhidmatan tren komuter pantas
yang begitu selesa dan berlepas setiap 30 minit. Seremban juga mudah dihubungkan
melalui rangkaian jalan keretapi utama di Semenanjung Malaysia yang
menghubungkannya dengan kebanyakan bandar-bandar utama.

Kereta sewa boleh didapati di Lapangan Terbang Antarabangsa Kuala Lumpur untuk
membolehkan seseorang memandu ke seluruh pelosok Negeri Sembilan. Walau
bagaimanapun, bagi mereka yang sudah berada di Negeri Sembilan, urusan sewaan
kereta boleh dijalankan melalui beberapa agen pelancongan.

Sesetengah agen pelancongan utama mempunyai pejabat tersendiri di bandar
Seremban. Lawatan ke seluruh negeri boleh diuruskan melalui hotel-hotel utama.

Saluran televisyen di Negeri Sembilan terbahagi kepada tujuh stesen siaran
percuma, dan satu rangkaian televisyen satelit. Tiga daripada tujuh siaran
percuma dikendalikan oleh Radio Televisyen Malaysia, yang dimiliki oleh syarikat
media kerajaan persekutuan yang beribu pejabat di Kuala Lumpur, manakala empat
stesen komersial yang lain dimiliki oleh Media Prima, sebuah syarikat media
bersepadu yang beribu pejabat di Bandar Utama, Selangor. Perkhidmatan televisyen
satelit yang dimiliki oleh Astro All Asia Networks dan ia boleh didapati di
seluruh negara. Terdapat pemancar televisyen di Gunung Telapa Burok untuk
meliputi Seremban, Jelebu, Kuala Pilah, Port Dickson, manakala Rembau, Tampin
dan Jempol menerima siaran TV dari Gunung Ledang Johor.



https://ms.wikipedia.org/wiki/Sultan_Iskandar_ibni_Sultan_Ismail

Baginda Al-Mutawakkil Alallah Brigedier Jeneral Sultan Iskandar Al-Haj ibni
Almarhum Kolonel Sultan Sir Ismail Al-Khalidi (8 April 1932 - 22 Januari 2010)
merupakan Yang di-Pertuan Agong Malaysia yang kelapan mulai 26 April 1984 hingga
25 April 1989. Baginda mewarisi takhta ayahandanya Sultan Ismail ibni Sultan
Ibrahim untuk menjadi Sultan Johor ke-24 berikutan kemangkatan ayahandanya pada
tahun 1981.

Seperti nendanya Sultan Ibrahim ibni Sultan Abu Bakar, kebebasan buah fikiran
Sultan Iskandar adakalanya menimbulkan ketegangan hubungan dengan kerajaan
persekutuan Malaysia, lebih-lebih lagi ketika bertakhta Yang di-Pertuan Agong,
ketika baginda sendiri terlibat dalam beberapa peristiwa yang menarik perhatian
awam. Meskipun demikian, Sultan Iskandar terkenal kerana keprihatinan baginda
terhadap rakyat jelata, dan daripada itu disanjung tinggi oleh ramai, khususnya
orang Melayu dan Orang Asli.

Sultan Iskandar juga digeruni sebagai pendisiplin tegas yang sanggup meluahkan
pendapat peribadi mengenai perihal kerajaan. Daripada segi peribadi, rakyat
taklukan yang pernah menghadap Sultan Iskandar pada akhir hayat baginda
menyifatkan baginda sebagai insan yang ramah mesra dan pemurah. Bagaimanapun,
suatu ketika ada pihak yang mendapati Sultan Iskandar bersifat panas baran,
dengan merujuk kepada catatan peristiwa pahit sepanjang hayat baginda, termasuk
dilucutkan pangkat Tunku Mahkota oleh ayahandanya pada tahun 1961, di samping
beberapa tindakan jenayah yang dikatakan berlaku dari 1970-an hingga dan 1990-an
yang tersiar dalam akhbar sehingga memarahkan orang awam.

Sewaktu muda dahulu, Tunku Iskandar lebih dikenali dengan nama beriannya iaitu
"Mahmud" atau nama penuhnya "Mahmud Iskandar". Sungguhpun nama "Mahmud" itu
tidak dipakai lagi semenjak baginda naik takhta pada tahun 1981, namun
sesetengah pihak masih memanggil nama penuh "Mahmud Iskandar" sekali-sekala.

Sultan Iskandar (dikenali sebagai Tunku Mahmud Iskandar sehingga tahun 1981)
ialah anakanda ketiga kepada Sultan Ismail ibni Sultan Ibrahim dan Sultanah
Ungku Tun Aminah binti Ungku Paduka Bena Sri Maharaja Utama Ahmad, yang lahir
pada 8 April 1932 di Istana Semayam, Johor Bahru. (Baginda ada dua kanda, tetapi
kedua-duanya meninggal dunia pada usia bayi.) Tunku Mahmud menerima pendidikan
di Sekolah Rendah Ngee Heng Primary School dan Maktab Inggeris (kini Maktab
Sultan Abu Bakar) di Johor Bahru. Pada 1952, baginda dihantar ke Australia untuk
melanjutkan pelajaran di Trinity Grammar School. Setelah tamat pengajian pada
tahun 1953, Tunku Mahmud pergi ke Isle of Wight di United Kingdom untuk memasuki
Upper Chime School selama tiga tahun. Setelah selesai menuntut ilmu, Tunku
Mahmud kembali ke Tanah Melayu pada tahun 1956 untuk menyertai Perkhidmatan Awam
Negeri Johor untuk masa yang singkat, di mana baginda menjadi pegawai kadet yang
bertanggungjawab atas hal-ehwal dalam Jabatan Hal-Ehwal Daerah, Tanah dan
Perbendaharaan sehingga dilantik sebagai Tunku Mahkota Johor pada Mei 1959.

Pada tahun 1956, Tunku Mahmud mengahwini Josephine Trevorrow, dari Cornwall,
United Kingdom, dan bersama-sama melahirkan empat orang anakanda, termasuklah
putera mahkota, Tunku Ibrahim Ismail, sebelum bercerai pada tahun 1962. Sebelum
bercerai dengan Trevorrow, pada tahun 1961, Tunku Mahmud mengahwini Tengku
Zanariah dari kerabat diraja Kelantan, lalu bersama-sama memputerakan enam
anakanda. Para penganalisa seperti Kate Wharton memerhati bahawa sebarang hubung
kait Trevorrow dengan Sultan Iskandar tidak disebut dalam semua biografi rasmi.

Tunku Mahmud dilantik oleh Sultan Ismail menjadi Tunku Mahkota Johor dari tahun
1959 hingga 1961, kemudian menjadi Raja Muda dari tahun 1966 hingga 1981. Pada
29 April 1981, Tunku Mahmud dilantk sebagai Tunku Mahkota sekali lagi sebaik
sahaja sebelum kemangkatan ayahandanya.

Pada 10 Mei 1981, Tunku Mahmud dilantik sebagai Pemangku Sultan Johor berikutan
kemangkatan ayahandanya, lalu dimasyurkan sebagai Sultan sehari kemudian,
beberapa ketika sebelum ayahandanya dimakamkan. Sehubungan dengan itu, adinda
baginda Tunku Abdul Rahman, bekas Tunku Mahkota Johor selama 20 tahun di bawah
pemerintahan Sultan Ismail, dilantik sebagai Tunku Bendahara Johor lalu memegang
gelaran tersebut sehingga meninggal dunia pada tahun 1989. Pada 12 Disember
1981, Sultan Iskandar dilantik sebagai Canselor Universiti Teknologi Malaysia.

Mengikut sistem beraja bergilir-gilir di Malaysia, Sultan Iskandar dilantik
sebagai Yang Di-Pertuan Agong oleh Majlis Raja-Raja pada 9 Februari 1984, tidak
lama sebelum berakhirnya penggal Sultan Ahmad Shah dari Pahang pada 26 April
1984. Sultan Iskandar memegang gelaran Yang-Di Pertuan Agong sehingga diambil
alih oleh Sultan Azlan Shah dari Perak pada tahun 1989.

Pada 8 April 2006, Sultan Iskandar melantik cucundanya Tunku Ismail Idris, iaitu
anakanda Tunku Mahkota, sebagai Raja Muda (pewaris ketiga takhta Johor) dalam
majlis pelantikan sempena hari keputeraanya.

Sultan Iskandar menganjurkan acara rumah terbuka di kediaman rasminya di Istana
Bukit Serene, atau di Istana Besar. Pada hari-hari inilah, Sultan dan putera
sulungnya Tunku Mahkota mengadakan sesi khas untuk bertemu mesra dengan rakyat
Johor. Mengikut adat istiadat, kerajaan negeri mewartakan 8 April sebagai cuti
umum negeri untuk meraikan hari keputeraan baginda, yang mana baginda
mengurniakan anugerah kehormat kepada rakyat Malaysia yang mempamerkan sumbangan
dan pencapaian cemerlang.

Tidak lama sebelum menjadi YDPA pada April 1984, Sultan Iskandar mengeluarkan
usul agar Orang Asli digolongkan sebagai "Bumiputera Asli", kerana baginda
berpendapat bahawa Orang Asli ini berbeza sekali identitinya dari orang Melayu
kerana kebanyakan mereka bukan umat Islam. Namun, usul tersebut ditarik balik,
sebaliknya kerajaan cuba mengasimilasikan Orang Asli dengan masyarakat Melayu
arus perdana. Setelah ditabalkan sebagai Yang di-Pertuan Agong, baginda
mendermakan gaji baginda untuk jawatan YDPA kepada berbilang lembaga biasiswa
yang dibuka kepada semua kaum di Malaysia.

Pada tahun 2007, Sultan Iskandar mengeluarkan titah perintah yang hanya
membenarkan gelaran Istana dipakai oleh kediaman dan hartanah yang dimiliki oleh
Sultan dan Tunku Mahkota, manakala hartanah yang dimiliki oleh kerabat diraja
yang lain dikenali sebagai "Kediaman". Pada Disember 2008, Sultan Iskandar
memperkenankan kerajaan negeri untuk mewartakan usul perundangan yang melarang
umat Islam daripada mengamalkan senaman yoga, atas sebab bahawa yoga mengandungi
unsur agama Hindu yang melanggar ajaran Islam. Permohonan agar meminta perkenan
Sultan datang dari Majlis Agama Islam Johor yang bertindak atas arahan Majlis
Fatwa Kebangsaan.

Sultan Iskandar menyempurnakan pembukaan Kompleks Kastam, Imigresen dan
Kuarantin Sultan Iskandar pada 1 Disember 2008, dengan kehadiran Tunku Mahkota
dan beberapa menteri jemaah utama. Kompleks ini dinamakan sempena baginda, yang
berpandangan optimis akan kejayaannya pada ucapan pembukaan baginda.

Semenjak menaiki takhta, Sultan Iskandar menjalin hubungan erat dengan
Singapura, dengan mengeratkan silaturahim dengan pemimpin tertinggi Singapura.
Amalan ini juga menjadi ikutan anakandanya, Tunku Mahkota dan Tunku Bendahara.
Laporan media sentiasa mengetengahkan sambutan mesra yang disampaikan sesama
pemimpin kedua-dua negara ketika dalam lawatan, terutamanya pada Julai 1988,
apabila kunjungan Sultan Iskandar ke Singapura menandakan kali pertama seseorang
Yang di-Pertuan Agong melawat negara pulau tersebut sejak tahun 1957. Timbalan
Perdana Menteri Singapura ketika itu, Goh Chok Tong menerima pangkat Dato'
Paduka Mahkota Johor (Kehormat) dari Sultan Iskandar.

Pada tahun 2007, Sultan Iskandar dikurniakan anugerah Honorary Master
Parachutist Wing oleh Menteri Pertahanan Singapura, Teo Chee Hean dan Ijazah
Kehormat Doktor Perundangan oleh Universiti Kebangsaan Singapura.

Hubungan dengan Singapura bertukar keruh setelah Mahkamah Keadilan Antarabangsa
memutuskan bahawa kedaulatan Pulau Batu Puteh (Pedra Branca) adalah milik
Singapura setelah lama direbut oleh kedua-dua negara. Di sesi pertama Dewan
Undangan Negeri Johor ke-12 pada tahun 2008, Sultan menyabdakan pendirian bahawa
Pulau Batu Puteh adalah milik Malaysia, n berikrar untuk mencari jalan yang
tidak menyalahi undang-undang untuk mengembalikan pulau tersebut ke pangkuan
negara.

Sultan Iskandar juga menjalin hubungan erat dengan Sultan Hassanal Bolkiah dari
Brunei, lebih-lebih lagi sewaktu baginda memegang gelaran Yang Di-Pertuan Agong.
Pada tahun 2006, sekali lagi kedua-dua sultan disaksikan bersama di khalayak
ramai, ketika Sultan Hassanal Bolkiah mengunjungi negeri Johor untuk menyabdakan
minat baginda terhadap Iskandar Malaysia.

Sebelum menjadi Sultan atau Yang di-Pertuan Agong, apatah lagi pada 1980-an dan
awal 1990-an, nama baik Tunku Mahmud pernah dinodai oleh beberapa peristiwa
kontroversi yang mendapat perhatian media. Antara insiden terawalnya adalah
kehilangan pangkatnya sebagai Tunku Mahkota pada tahun 1961 atas sebab perilaku
setelah laporan sulit yang mendakwanya mengurung seorang polis diutuskan kepada
ayahandanya selaku sultan. Pangkat Tunku Mahkota diambil alih oleh adindanya,
Tunku Abdul Rahman. Apapun, pada tahun 1966, Tunku Iskandar menerima pangkat
Raja Muda, iaitu pewaris kedua takhta. Pada April 1981, Tunku Mahmud dilantik
semula sebagai Tunku Mahkota tidak lama sebelum kemangkatan ayahandanya sebulan
berikutnya, selepas itu ditabalkan sebagai Sultan Johor, atas titah ayahandanya.

Walau apapun, sesetengah pihak mempertikai kesahihan pelantikan semula Tunku
Mahmud sebagai Tunku Mahkota, dengan berhujah bahawa mereka menyaksikan Sultan
Ismail sudah berada dalam keadaan koma ketika Tunku Mahmud menjadi Tunku
Mahkota. Namun, catatan rasmi membuktikan bahawa Sultan Ismail menjadi koma pada
8 Mei, tiga hari sebelum mangkat. Hubungan istana dengan Menteri Besar Johor,
Othman Saat menjadi keruh apabila beliau mempersoalkan kewajaran Tunku Iskandar
mewarisi takhta, sehingga mencetuskan Sultan baru itu untuk menitah perintah
agar Menteri Besar meletak jawatan dalam masa 24 jam, sebaik sahaja mangkatnya
Sultan Ismail, dengan tujuan mengambil alih jawatan tersebut untuk kegunaan
dirinya. Sesungguhnya Menteri Besar patuh kepada titah tersebut, namun Sultan
tidak mengambil jawatannya. Othman Saat kemudian meletak jawatan sebagai menteri
besar pada tahun berikutnya.

Pada tahun 1972, Tunku Mahmud didakwa menyerang dua orang lelaki dengan cokmar
kerana memotong keretanya lalu disabitkan kesalahan pada tahun berikutnya.
Setahun kemudian, timbulnya laporan yang menyatakan Tunku Iskandar dan seorang
pengawal peribadi menyerang sepasangan muda dengan bahan kimia dan cokmar
setelah disinggung perasaan. Pada masa yang sama didakwa juga bahawa Tunku
Mahmud merantai dua orang anggota polis dalam rumah anjing selama sehari kerana
murka terhadap mereka.

Lima tahun kemudian, Tunku Mahmud didakwa dan didapati bersalah atas sebab
kematian seseorang setelah menembak sampai mati seorang lelaki yang berhampiran
helikopter peribadinya yang disangkanya seorang penyeludup. Walau apapun,
ayahandanya Sultan Ismail campur tangan lalu memberikan pengampunan rasmi kepada
Tunku Iskandar. Begitu juga, putera sulungnya, Tunku Ibrahim Ismail, disabitkan
kesalahan menembak sampai mati seorang lelaki setelah bergaduh dalam kelab malam
pada 1980-an, tetapi diampunkan serta-merta juga.

Pada tahun 1987, Sultan Iskandar dituduh menyerang sampai mati seorang kedi golf
di Cameron Highlands, berikutan insiden yang mana kedi itu tertawa apabila
baginda tersasar satu lubang. Bekas Perdana Menteri Malaysia, Tunku Abdul Rahman
mengulas bahawa Sultan (yang ketika ini menduduki takhta YDPA) tidak dapat
dibuat tuduhan atas sebab kekebalan yang dikurniakan kepada raja-raja, namun
pada masa yang sama beliau mengecam tindakan Sultan Iskandar itu. Kesudahannya,
kejadian tersebut dibiarkan tanpa meraih perhatian awam. Adik kepada kedi yang
turut diserang hingga cedera, menjadi murung akibat apa yang disaksikannya,
lantas dia bertindak mengamuk di Kuala Lumpur sehingga terpaksa dikuarantinkan
dalam rumah sakit jiwa.

Pada akhir tahun 1992, dua kes serangan berasingan oleh Sultan dan puteranya
Tunku Abdul Majid Idris terhadap jurulatih hoki, memuncak dengan pelucutan
kekebalan raja-raja dari pendakwaan. Kedua-dua kes ini banyak disiarkan di muka
depan akhbar tempatan dan antarabangsa lalu diberi jolokan "Peristiwa Gomez".
Pada 10 Julai 1992, putera kedua Sultan Iskandar, Tunku Bendahara Tunku Abdul
Majid Idris, naik berang ketika berakhirnya perlawanan hoki antara Johor dan
Perak yang memihak kepada Perak dengan pukulan penalti, lalu menyerang penjaga
gol Perak, Mohamed Jaafar Mohamed Vello. Mohamed Jaafar kemudiannya membuat
laporan polis pada 30 Julai. Kejadian ini menarik perhatian ramai, lebih-lebih
lagi dibahaskan dalam parlimen. Kejadian ini menyebabkan Persekutuan Hoki
Malaysia mengenakan larangan daripada menghadiri mana-mana perlawanan kepada
Tunku Majid selama lima tahun selepas siasatan. Tunku Majid kemudiannya
disabitkan kesalahan menyerang pada Januari 1993, oleh itu dipenjarakan setahun
dan didenda RM 2,000, sebelum dibebaskan dengan ikat jamin, dan
tuduhan-tuduhannya digugurkan atas sebab kekebalan yang masih sah diperlakukan
sewaktu kejadian tersebut.

Sultan Iskandar membalas larangan tersebut dengan menggesa pihak berkuasa negeri
agar memencilkan pasukan hoki Johor dari semua perlawanan kebangsaan. Pada
November 1992, Douglas Gomez, seorang jurulatih pasukan hoki Maktab Sultan Abu
Bakar, meluahkan kekesalan kerana dipanggil untuk menarik diri daripada
perlawanan separuh akhir oleh Pengarah Jabatan Pendidikan Johor. Sultan Iskandar
tertarik lalu menitah Gomez untuk menghadap baginda di Istana Bukit Serene,
tetapi kemudian menyelar dan menyerangnya. Selepas itu, Gomez merawat muka dan
perutnya, kemudian membuat laporan polis untuk mendakwa Sultan kerana
menyerangnya. Gomez menjelaskan bahawa para pengawal peribadi Sultan, selaku
anggota Angkatan Tentera Johor, sekadar memerhati, sebaliknya Sultan sendiri
yang bertanggungjawab sepenuhnya atas kecederaan yang dialaminya.

Kejadian serangan ini mencetuskan kemarahan rakyat sehingga semua peringkat
kerajaan sehingga pangkat tertinggi kerajaan persekutuan digesa agar
menyiasatnya. Pada akhir tahun 1992, dan juga awal tahun 1993, tersiarnya
berpuluh-puluh artikel berita yang menyebut dakwaan salah laku kerabat diraja
beberapa negeri, khususnya Sultan Iskandar sendiri. Kebanyakan dakwaan salah
laku tersebut termasuk pengenaan denda yang jauh melebihi ketentuan
undang-undang, terhadap sesiapa yang menghalang kereta Sultan, antara lainnya.
Apapun, Sultan Iskandar memikul segala padah yang timbul akibat semua dakwaan
salah laku jenayah tersebut walaupun kebanyakannya dilakukan oleh ahli-ahli
kerabat diraja yang lain.

Hiruk-pikuk kecaman yang disiarkan oleh pihak akhbar menggesa para ahli Dewan
Rakyat agar mengadakan sidang khas pada 10 Disember 1992. Kesemua 96 ahli
parlimen yang hadir pada hari itu sebulat suara meluluskan ketetapan yang
menyeru agar tindakan diambil untuk menyekat kuasa raja-raja sekiranya perlu.
Ketika persidangan ini, para ahli mendedahkan rekod jenayah lepas mengenai
Sultan Iskandar dan dua puteranya yang terlibat dalam sekurang-kurangnya 23 kes
serangan dan kematian orang, lima daripadanya dilakukan oleh Sultan selepas
tahun 1981, dua kes oleh Tunku Mahkota dan tiga kes oleh Tunku Bendahara.

Rang undang-undang diluluskan oleh Dewan Rakyat dan Dewan Negara, masing-masing
pada 19 dan 20 Januari 1993. Rang undang-undang yang berusul melucutkan
kekebalan ini diluluskan oleh enam daripada sembilan raja, namun menghadapi
tentangan hebat daripada tiga raja yang lain, termasuk Sultan Iskandar sendiri.
Sultan Iskandar mengambil inisiatif untuk meraih sokongan diraja untuk
menghalang pelaksanaan usul tersebut. Rang undang-undang yang berusul melucutkan
segala kekebalan dari para raja dan ahli kerabat diraja, menjadikan mereka boleh
didakwa mengikut undang-undang bila-bila masa timbulnya salah laku jenayah yang
terbukti.

Sultan Iskandar hendak menganjurkan perarakan di luar istana dengan tujuan
meraih sokongan awam untuk menghalang pelaksanaan rang undang-undang tersebut,
tetapi terpaksa membatalkannya setelah menerima tekanan hebat dari kerajaan.
Laporan yang dibuat ketika perarakan tersebut menyebut tentang Sultan Iskandar
menyeru semua pegawai awam negeri untuk memulaukan majlis-majlis anjuran negeri
dan persekutuan sebagai tanda sokongan terhadap tindakan baginda. Sementara itu,
kerajaan persekutuan masih menekan raja-raja agar memperkenankan rang
undang-undang itu sampai dapat setelah dilakukan beberapa semakan. Selepas itu,
rang undang-undang tersebut ditetapkan dalam Perlembagaan Persekutuan pada Mac
1993.

Rang undang-undang ini membolehkan raja-raja yang menyalahi undang-undang
dikenakan dakwaan, manakala Akta Hasutan 1948 turut dipinda untuk membolehkan
orang awam mengkritik raja-raja. Mahkamah khusus ditubuhkan dengan Ketua Hakim
Negara sebagai pengerusi untuk memberi kuasa mendakwa ahli-ahli kerabat diraja.

Sultan Iskandar dan ahli keluarga baginda tidak didakwa bagi pelanggaran lalu
mereka terhadap undang-undang atas alasan bahawa kekebalan diraja masih berlaku
ketika kejadian berlaku. Walau bagaimanapun, tidak lama selepas kejadian itu,
Sultan Iskandar telah digesa untuk mengambil langkah-langkah untuk memulihkan
imejnya di mata masyarakat awam, yang lebih atau kurang tercemar oleh kejadian
itu. Dalam ucapan awam sejurus selepas kejadia itu, Sultan muncul dengan gaya
agak lebih merendah diri, merayu kepada rakyat Johor untuk mengekalkan kesetiaan
mereka kepadanya.

Peristiwa Gomez juga membawa kepada kajian dan cadangan oleh Kerajaan
Persekutuan pada Ogos 1993 untuk membubarkan Askar Timbalan Setia, meskipun
kemudian ditolak.

Ketika menyandang jawatan YDPA, Sultan Iskandar sering dilihat membawa pistol
pada ikatan pinggang di khalayak awam, sehingga merunsingkan orang ramai kerana
rekod jenayah lalunya. Baginda juga digeruni kerana kehidupannya yang ranggi
sehingga menarik rasa sinis seumpamanya. Baginda juga dikenali sebagai penggemar
motosikal; siri dokumentari patriotisme kebangsaan yang memaparkan Sultan
Iskandar selaku YDPA menunggang motosikal polis dan penampilan ranggi ketika
menghadiri beberapa upacara awam, menerima kecaman dari orang awam yang merasa
adegan-adegan Sultan Iskandar ini tidak sesuai dengan tema dan imej negara.

Pada usia beliau, Tunku Mahmud melayakkan diri sebagai juruterbang yang terlatih
untuk mengendali pesawat dan helikopter ringan dan sederhana. Baginda juga
pandai menunggang motosikal, sehingga pernah dilaporkan mahir membuka dan
memasang semula komponen motosikal.

Sultan Iskandar juga dikenali kerana ghairah bersukan di ruang lapang, khususnya
sukan golf. Pada akhir hayat, baginda banyak meluangkan masa lapang di Royal
Johor Country Club. Lebih-lebih lagi, baginda juga kerap bemain tenis dan
skuasy. Dalam kalangan kenalan peribadi, Sultan Iskandar diberi jolokan "Moody"
berasaskan nama "Mahmud." Anakandanya, Tunku Abdul Majid, mewarisi minat baginda
terhadap sukan golf amatur dan pernah berkhidmat sebagai Presiden Persatuan Golf
Malaysia.

Selain itu, Sultan Iskandar pernah membela beraneka jenis haiwan belaan,
terutamanya burung merak, di perkarangan Istana Bukit Serene, iaitu kediaman
rasmi baginda bersama Sultanah. Sewaktu muda, Tunku Iskandar bersinggah di
Istana Bukit Coombe yang terbina dengan ciri-ciri seni bina Belanda, kemudian
dinamakan semula sebagai Istana Bukit Iskandar. Istana Bukit Iskandar dirobohkan
pada tahun 1987, enam tahun selepas Sultan Iskandar menaiki takhta.

Setelah menjalani pembedahan pintas arteri koronari di Amerika Syarikat pada
tahun 2000, pihak-pihak yang terdekat dengan Sultan Iskandar melaporkan bahawa
gaya hidup baginda semakin perlahan sehingga baginda sekali-sekala keluar
bermain golf. Pada Januari 2010, baginda pernah dimasukkan ke dalam hospital
tempatan untuk merawat penyakit bronkitis.

Sultan Iskandar mangkat pada 22 Januari 2010, pada jam 7:15 malam di Hospital
Pakar Puteri, Johor Bahru setelah dimasukkan pada awal hari itu kerana gering
pada usia 77.Kemangkatan baginda diumumkan secara rasmi pada 11:20 malam oleh
Menteri Besar Johor, Datuk Abdul Ghani Othman mengumumkan bahawa bendera negeri
Johor diturunkan separuh tiang mula jam 6:00 pagi hingga jam 6:00 petang.
Almarhum akan disemayamkan di Istana Besar, Johor Bahru dan dimakamkan di Makam
Diraja Bukit Mahmoodiah pada jam 2:00 petang keesokannya, sebaik sahaja tamatnya
waktu orang ramai menziarahi persemayaman Almarhum Sultan Iskandar pada waktu
pagi.

Antara kerabat diraja turut hadir dan orang kenamaan lain yang hadir memberikan
penghormatan terakhir mereka ialah Yang Di-Pertuan Agong Tuanku Mizan Zainal
Abidin, dan Raja Permaisuri Agong Tuanku Nur Zahirah, Sultan Brunei Sultan
Hassanal Bolkiah, Raja Perlis Tuanku Syed Sirajuddin, Sultan Pahang Sultan Ahmad
Shah, Sultan Kedah Sultan Abdul Halim Mu'adzam Shah, Sultan Perak Sultan Azlan
Shah, Sultan Selangor Sultan Sharafuddin Idris Shah, Yang Dipertuan Besar Negeri
Sembilan Tuanku Muhriz, Pemangku Raja Perlis Tuanku Syed Faizuddin, Tengku
Mahkota Pahang Tengku Abdullah, dan Tengku Mahkota Kelantan Tengku Muhammad
Faris Petra. Perdana Menteri Dato' Seri Mohd Najib Tun Razak, memendekkan
lawatan rasminya ke India untuk menghadiri upacara pemakamannya. Perdana Menteri
Singapura Lee Hsien Loong dan Menteri Kanan Goh Chok Tong.

Puteranya iaitu Tunku Mahkota Johor Tunku Ibrahim Ismail dimasyurkan sebagai
Sultan Johor yang baharu, juga pada 23 Januari.



https://ms.wikipedia.org/wiki/Tentera_Darat_Malaysia

Tentera Darat Malaysia adalah komponen darat dan komponen terbesar dalam
Angkatan Tentera Malaysia. Tentera Darat Malaysia mempunyai 17 rejimen dan kor
dan yang diaturkan menjadi pasukan-pasukan tempur, pasukan-pasukan bantuan
tempur dan pasukan-pasukan bantuan. Pasukan yang paling ternama dan ulung di
dalam Tentera Darat Malaysia adalah Rejimen Askar Melayu.

Sejarah moden Tentera Darat Malaysia bermula dengan pengambilan 25 orang pemuda
Melayu sebagai Kompeni percubaan Pasukan Askar Melayu pada 1 Mac 1933. Rejimen
ini terus berkembang menjadi batalion penuh dikenali sebagai Batalion Pertama
Rejimen Askar Melayu pada 1 Januari 1938. Batalion Kedua ditubuhkan pada 1
Disember 1941 iaitu enam hari sebelum Perang Dunia Kedua bermula di Malaya.

Pada zaman Darurat juga, angkatan tentera telah melihat penubuhan pasukan
berbilang bangsa iaitu Rejimen Persekutuan dan Skuadron Kereta Perisai
Persekutuan pada tahun 1952. Setelah negara mencapai kemerdekaan pada tahun
1957, Tentera Darat telah berkembang maju dan lengkap untuk menjalankan operasi
melawan insurgensi. Tentera Darat Malaysia dipermodenkan menjadi satu pasukan
tentera unuk tititpeperangan konvensional.

Mahkota - Melambangkan Taat Setia Tentera Darat Malaysia kepada Seri Paduka
Baginda Yang Dipertuan Agong dan Raja-raja Melayu. Bulan dan Bintang -
Melambangkan sikap anggota Tentera Darat Malaysia yang taat setia kepada agama
Islam yang merupakan agama rasmi Negara. Perkataan Allah dan Muhammad
melambangkan Tuhan Yang Maha Esa dan Rasulullah sebagai pesuruh-Nya. Berlian
melambangkan kekayaan hasil bumi yang dinikmati rakyat Malaysia. Kalungan Bunga
Padi sebanyak 16 butir menunjukkan 16 kor yang terdapat di dalam Tentera Darat
Malaysia. Keris Bersilang Duku Ilang melambangkan keperwiraan. Lambang ini
menunjukkan pantang undur dan sanggup berjuang sehingga ketitisan darah yang
terakhir.

Rejimen Askar Melayu Diraja adalah rejimen tertua dalam Tentera Darat Malaysia.
Rejimen Askar Melayu DiRaja bersama-sama dengan Rejimen Renjer Diraja merupakan
pasukan tempur infantri di dalam Tentera Darat Malaysia. Rejimen Askar Melayu
Diraja merupakan pasukan terunggul di dalam Angkatan Tentera Malaysia. Pada
kemuncaknya, pasukan ini mempunyai kekuatan sebanyak 27 batalion. Rejimen Askar
Melayu Diraja kini mempunyai kekuatan 26 batalion.

Dalam mempertahankan maruah bangsa melayu dan membuktikan keperwiraan anak-anak
watan, 2 buah batalion Rejimen Askar Melayu Diraja telah terlibat di dalam
Perang Dunia II. Antara pertempuran yang menjadi ingatan dan kebanggaan Kor
Infantri adalah Pertempuran Muar. Di dalam pertempuran ini, Lt Ibrahim Al-Dita
selaku ketua platun telah membuktikan keberaniannya. Beliau telah dianugerahkan
Military Cross bersama dua lagi rakannya iaitu Lt Ismail Babu dan Kpl Yaakob
Bidin. Pertempuran Bukit Chandu pada 14 Feb 1942 yang begitu sengit merupakan
satu titik tanda sejarah yang membuktikan keperwiraan dan keberanian askar
Melayu. Dalam pertempuran ini, Leftenan Adnan Bin Saidi telah sanggup bertahan
sehingga ke titisan darah yang terahkir. Beliau telah berjaya membunuh ramai
tentera musuh namun ditikam sehingga mati kerana enggan menyerah kalah kepada
tentera Jepun.

Ketika ini,3 batalion RAMD dikhususkan sebagai pasukan payung terjun (Para)
ditugaskan menjadi komponen di dalam 10 Briged Para, asas Pasukan Atur Cepat di
dalam Angkatan Tentera Malaysia. Dua lagi batalion Rejimen Askar Melayu Diraja
dilengkapkan menjadi batalion mekanis dan menbentuk komponen 4 Briged Mekanis di
dalam Tentera Darat Malaysia.

Pasukan ini terkenal dengan cogan kata Agi Hidup Agi Ngalaban ataupun Selagi
Hidup Selagi Melawan. Bersama dengan Rejimen Askar Melayu Diraja dan Kor Armor
Diraja, Rejimen Renjer Diraja merupakan elemen tempur Tentera Darat Malaysia.
Walaupun usianya sebagai rejimen dalam Tentera Darat Malaysia adalah lebih muda
daripada Rejimen Askar Melayu Diraja, Rejimen Renjer Diraja bersama memikul
beban sebagai pasukan barisan hadapan pertahanan negara.

Ia adalah rejimen yang kedua besarnya dalam Tentera Darat. Rejimen ini adalah
satu rejimen yang unik di mana dianggotai berbagai kaum dan agama. Selain
berketurunan Melayu, Cina, India dan Sikh, Rejimen Renjer Diraja juga dianggotai
oleh anggota terdiri dari rakyat bumiputera dari Sabah dan Sarawak serta Orang
Asli serta terdapat juga bangsa Gurkha (yang menjadi warganegara Malaysia,
bukannya penduduk tetap) turut berkhidmat dalam rejimen ini. Kehadiran kaum
bumiputera memberi identiti tersendiri bagi Rejimen Renjer DiRaja dan menjadikan
ianya kaya dengan pelbagai kebudayaan yang tidak terdapat dalam rejimen-rejimen
lain.

Kor Armor Diraja bermula dengan tertubuhnya Skuadron Kereta Perisai Persekutuan
pada 1 September 1952. Skuadron ini telah diperbesarkan kepada Rejimen Kereta
Perisai Persekutuan dalam tahun 1957. Dalam tahun 1960, Rejimen Kereta Perisai
Persekutuan telah dicantumkan dengan Rejimen Persekutuan, sebuah batalion
infanteri. Percantuman ini melahirkan Kor Peninjau yang telah dikurniakan
gelaran Diraja pada 20 Mei 1972. Pada 22 Disember 1979 Kor Peninjau Diraja telah
ditukarkan nama menjadi Kor Kavalri Diraja. Tugas kor ini ialah menjalankan
operasi secara "serangan" dan "pertahanan" dengan sentiasa menyediakan bantuan
perisai kepada Tentera Darat. Cogankata Kor Armor Diraja ialah Bersatu.

Kor Armour Diraja (KAD) adalah salah satu kor tempur di dalam Tentera Darat
Malaysia. Kor Armor Diraja, ataupun lebih dikenali sebagai Armor dilengkapkan
pengangkut anggota berperisai (Armoured Personnel Carrier), kenderaan tempur
infantri (Infantry Fighting Vehicle), kenderaan tempur berperisai (Armoured
Combat Vehicle) dan juga dengan kereta kebal.

Rejimen Artileri kini dilengkapi dengan pelbagai meriam jarak dekat (10 km) dan
sederhana (45 km),sistem pelancar roket berganda (90 km), meriam serta peluru
berpandu anti pesawat. Rejimen Artileri turut mempunyai peralatan dan radar
pengesan persenjataan musuh serta peralatan kajicuaca bagi memudahkan data-data
tembakan diberi dengan cepat dan tepat.

RSD bertanggungjawab menyedia dan mengekalkan semua saluran komunikasi diantara
markas-markas formasi hingga ke pasukan di peringkat taktikal Tentera Darat
Malaysia. RSD juga bertanggungjawab menguruskan semua aspek perlaksanaan
peperangan elektronik dan sistem amaran awal untuk Tentera Darat Malaysia.

Sejarah Rejimen Semboyan Diraja bermula apabila tertubuhnya Communications Troop
di Pusat Latihan Askar Melayu Diraja pada tahun 1949 di Port Dickson, Negeri
Sembilan. Terup tersebut telah dianggotai oleh jururadio dari Platun Semboyan
Batalion Pertama, Kedua dan Ketiga Rejimen Askar Melayu Diraja.

Pada awal tahun 1952, 'Communication Troop' ini telah dinaik taraf ke skuadron
dan dikenali sebagai Federation Signals Squadron. Bermula dari tarikh itu secara
rasminya Skuadron tersebut telah diberi tugas dan tanggungjawab khusus untuk
menyediakan komunikasi kepada semua pasukan Rejimen Askar Melayu Diraja.

Seiring dengan penubuhan Federation Army Brigade pada tahun 1952, Federation
Brigade Siqnal Squadron juga telah ditubuhkan bagi menyokong bantuan komunikasi
antara markas Federation Army Brigade ke pasukan-pasukan di bawahnya. Ia
kemudiannya dikenali sebagai Malaysian Signal Regiment. Rejimen Semboyan juga
telah mengiktiraf tanggal 15 November 1952 sebagai tarikh penubuhan Federation
Signals dan sehingga sekarang tarikh tersebut secara rasmi dikenang sebagai
tarikh penubuhan Rejimen Semboyan Diraja.

10 Briged Para merupakan sebuah pasukan elit Tentera Darat Malaysia yang terdiri
pelbagai cabang kor ATM yang berpengkalan di Kem Terendak, Sungai Udang, Melaka
dan sebahagian daripada elemen utama Pasukan Aturgerak Cepat (PAC) Angkatan
Tentera Malaysia dalam menangani keganasan dan ancaman pihak musuh dengan
menggunakan jumlah keanggotaan yang ramai. Cogankata 10 Briged Para adalah
Tindak Pantas.

Grup Gerak Khas merupakan entiti utama pasukan elit TDM yang paling digeruni.
Ditubuhkan pada 1 Ogos 1965 di Kem Majidee, Johor Bharu. Rejimen pada mulanya
dikenali sebagai Malaysian Special Service Group (MSSG), dan dalam tahun 1969
telah diperbesarkan menjadi satu Rejimen yang dikenali dengan nama Rejimen
Pertama Gerak Khas Malaysia (1 RGKM). Tugas Rejimen Gerak Khas ini ialah
menjalankan operasi tertentu secara bebas melalui darat, laut dan udara.
Cogankata Rejimen Gerak Khas adalah Cepat Dan Cergas. GGK pernah terlibat dalam
beberapa siri operasi berprofil tinggi termasuklah operasi menyelamat pasukan
Delta Force dan Renjer Amerika Syarikat yang terperangkap dalam pertempuran di
Pasar Bakhara, Moghadishu, Somalia yang mengakibatkan 2 anggota GGK terkorban
dalam operasi yang digandingkan bersama Rejimen Askar Melayu Diraja dan tentera
Pakistan. RAMD juga turut kehilangan seorang anggotanya dalam operasi tersebut.

Kor Perkhidmatan Am diwujudkan dalam tahun 1954 dengan nama The Federation
General Service Corps. Bahagian-bahagiannya ketika itu ialah Pejabat-pejabat
Rekod, Gaji, Perubatan, Pelajaran dan Perisikan. Nama pasukan Perkhidmatan Am
dikuatkuasakan pada 1 Julai 1958. Bahagian-bahagian Perubatan dan Perisikan
kemudian berpisah dan menubuh kor yang berasingan. Pasukan Perkhidmatan Am
dengan rasminya menjadi Kor Perkhidmatan Am pada 1 Mei 1972. Kor ini
bertanggungjawab sepenuhnya ke atas urusan khidmat dari segi Urusan Gaji,
Pekeranian, Pelajaran dan Perhubungan Raya kepada Angkatan Tentera Malaysia.
Cogankata Kor Perkhidmatan Am ialah Berbakti

Kor Polis Tentera Diraja telah ditubuhkan pada 12 November 1953 dikenali sebagai
Polis Tentera Persekutuan dan diletakkan dibawah pemerintahan dan Pentadbiran
Royal Military Police, British Army. Pasukan kecil ini ditugaskan khas untuk
menyelenggarakan tatatertib Tentera Darat sahaja. Dewasa ini Kor Polis Tentera
Diraja telah berkembang dan memainkan peranan penting meliputi ketiga-tiga
cabang perkhidmatan Angkatan Tentera Malaysia, bertanggungjawab terhadap
undang-undang, peraturan-peraturan dan perintah-perintah tentera. Kecekapan Kor
ini adalah selaras dengan cogankatanya Sedia Berkhidmat.

Kor Polis Tentera Diraja adalah sebuah badan yang menjaga dan memelihara undang
undang Angkatan Tentera Malaysia. Walau pun di bawah cabang Tentera Darat.
Tetapi tugasnya meliputi ketiga tiga cabang ATM. Ketua bagi Kor Polis Tentera
Diraja berpangkat Brigedier Jeneral lazimnya. Setiap cabang ATM ada polisnya
sendiri. Tugas PDRM adalah sebuah badan yang menjaga dan memelihara undang
undang awam. Sementara itu KPTD menjaga dan memelihara undang undang Angkatan
Tentera.

Sejarah Perkhidmatan Kesihatan Angkatan Tentera bermula seawal sejarah
perjuangan angkatan tentera dalam mempertahankan kedaulatan negara selepas
Perang Dunia Pertama. Ancaman konfrontasi dan penglibatan dalam Peperangan
Menentang Insurgensi merupakan penyumbang ke arah penubuhan Kor Perkhidmatan Am
(Ubat) pada tahun 1960. Sejarah Perkhidmatan Kesihatan Angkatan Tentera terukir
apabila Kor Ubatan dan Gigian (KUG) ditubuhkan secara rasmi pada 11 Mei 1967.
Evolusi Kor Kesihatan Diraja terus berkembang dengan penukaran designasi kepada
Kor Kesihatan Angkatan Tentera (KKAT) pada 10 Ogos 1988. Penganugerahan Gelaran
Diraja oleh Seri Paduka Baginda Yang DiPertuan Agong pada 7 Jun 1997 merupakan
pengiktirafan negara terhadap khidmat bakti dan pengorbanan warga Kor kepada
bangsa dan negara. Cogankata Kor Kesihatan Diraja ini adalah Khidmat Diutamakan.

Kor Risik Diraja ditubuhkan secara rasminya pada 7 November 1969 bagi menghadapi
ancaman Parti Komunis Malaya yang melancarkan dasar ketenteraan dan merancang
pemberontakan bersenjata mulai 1949.

Pada tahun 53, pentadbiran Inggeris mulai sedar tentang keperluan perisikan bagi
membantu pasukan keselamatan dalam usaha membanteras perjuangan bersenjata PKM.
Serentak dengan itu, seorang anak watan Pbt Hashim bin HJ Rauf telah diserap dan
ditugaskan di HQ 355 Field Security Section (FSS) iaitu British Military
Intelligence yang diketuai oleh LtM E.A Atkinson. Potensinya yang baik
meyakinkan pihak Inggeris dan seterusnya menggalakkan mereka terus merekrut
lebih ramai anak tempatan. Sekumpulan Pegawai Tanpa Tauliah (PTT) dari Rejimen
Askar Melayu, Rejimen Kereta Perisai Persekutuan dan Jurutera Persekutuan telah
ditumpangkan ke HQ 355 FSS untuk dilatih dalam seksyen perisikan.

Apabila negara merdeka HQ 355 FSS disusun semula dan dikenali sebagai Federation
Field Security Section (FFSS) dan diletakkan dibawah Markas Tentera Persekutuan
(HQ Malaya Command), Kuala Lumpur. Seramai 14 orang Junior Civil Liaison Officer
yang bertugas dengan cawangan khas Polis Persekutuan Tanah Melayu dipanggil oleh
pihak Inggeris bagi melaksanakan kerja perisikan di medan.

Kor Perkhidmatan Diraja berasal dengan penubuhan Cawangan Bekal dan Angkut dalam
bulan April 1957 sebagai satu bahagian dalam Army Service Corps (ASC). ASC telah
ditukarkan nama kepada Armed Forces Maintainance Corps (AFMC) selaras dengan
tugasnya memberi bantuan logistik kepada semua Perkhidmatan Angkatan Tentera.
Pada 9 April 1965 AFMC telah dibubarkan dan Pasukan Bekal dan Angkut Tentera
telah ditubuhkan. Pasukan ini kemudian dikenali dengan nama Kor Perkhidmatan
Diraja dan bercogankata Berkidmat Kepada Semua. Ditugaskan sebagai pasukan
logistik Tentera Darat seperti Workshop dan kompeni angkut, kecuali senjata dan
bekalan asas. Setiap briged terdapat satu kompeni angkut dan workshop briged.
Manakala di dalam satu ketumbukan divisyen pula terdapat satu batalion angkut
dan empat kompeni di dalamnya. Ini termasuklah seperti kompeni angkut itu
sendiri, kompeni hantaran udara, kompeni bekalan dan kompeni markas. Di
peringkat batalion ini ia diketuai oleh Leftenan Kolonel. Dan disetiap kompeni
diketuai oleh pegawai berpangkat Mejar atau Kapten yang bertauliah.

KPD memberi bantuan kenderaan di barisan hadapan seperti trak 3 tan (bawa
anggota, peralatan dll),drops (kontena 20 kaki), bowser minyak dan air,Tank
Transporter, Mobile Fuel Dispensing System (CFT) kor ini juga memberi
perkhidmatan dari segi bantuan lojistik seperti kargo perkapalan, penginapan
(transit), penerbangan (MAS, Air Asia)dan sebagainya.

Kor Ordnans Diraja bermula dengan penubuhan Malay Regiment Stores Depot pada 17
Julai 1964 di Port Dickson yang kemudiannya disatukan dengan lain-lain pasukan
logistik, dalam bulan April 1957 dengan nama Army Service Corps (ASC). Berikutan
dengan penubuhan Tentera Laut dan Udara Malaysia, ASC telah ditukar nama kepada
Armed Forces Maintainance Corps (AFMC) pada 27 Mei 1958. Setelah AFMC
dimansuhkan pada 9 April 1965, Kor ini telah dengan rasminya dinamakan Kor
Kelengkapan Malaysia kemudian nya ditukarkan kepada Kor Ordnans Diraja.
Cogankata Kor ini ialah Berkhidmat Membantu.

Dengan cogan kata Berusaha Berfaedah RAJD yang pakar dalam kejuruteraan tentera
terbukti telah menyumbangkan banyak faedah kepada masyarakat dan negara termasuk
menyediakan tenaga mahir kepada sektor awam apabila anggotanya bersara. Sebagai
tanda pengiktirafan, DYMM Seri Paduka Baginda Yang DiPertuan Agong telah
berkenan mengurniakan gelaran 'Diraja' pada 6 Jun 1992. Seterusnya pada 5 Jun
2004, DYMM Seri Paduka Baginda Yang Di Pertuan Agong sekali lagi telah berkenan
mengurniakan Panji-Panji Diraja kepada RAJD.

Sejarah penubuhan telah bermula dengan rasminya pada 22 April 1953 dengan
penubuhan pasukan Jurutera Malaysia pertama dikenali sebagai 76th Federal Field
Squadron di Balaclava Lines, Kluang. Anggota-anggota dari pasukan ini telah
dilatih di Pusat Latihan Tentera British bertempat di Nee Soon, Singapura dan
Kluang..

Apabila negara kita hampir mencapai kemerdekaan, Tentera British telah merancang
untuk membubarkan RE Field Regiment dan menyerapkan anggota daripada Rejimen
kepada Federation Engineers. Pada 15 Julai 1957, Skuadron Jurutera Kedua telah
ditubuhkan dengan kekuatan seramai 201 anggota daripada 75th Malayan Field
Squadron. Sementara itu, 76th Federal Field Squadron, Federation Engineers telah
ditukar designasi kepada Skuadron Jurutera Pertama kerana ia merupakan pasukan
pertama jurutera dalam Tentera Persekutuan.

Penyertaan rakyat dalam Angkatan Sukarela di Semenanjung Malaysia bermula
semenjak 1902 lagi apabila Kerajaan Inggeris menubuhkan Pasukan Sukarela di
Negeri-negeri Melayu Bersekutu yang dipanggil Federated Malay States Volunteer
Force (FMSVF), Pasukan Sukarela di Negeri Melayu Tidak Bersekutu pula dipanggil
Unfederated Malay States Volunteer Force (UNFMSVF) dan di Negeri-Negeri Selat
pula ialah The Straits Settlement Volunteer Force (SSVF).

Kor Jurutera Letrik dan Jentera Diraja berasal dari Army Service Corps (ASC)
yang telah ditubuhkan dalam bulan April 1957. Berikutan dengan penubuhan Tentera
Laut dan Udara Malaysia, ASC telah ditukar nama kepada Armed Forces Maintainance
Corps (AFMC) pada 27 Mei 1958. Setelah AFMC dimansuhkan pada 9 April 1965, Kor
ini telah dengan rasminya dinamakan Kor Jurutera Letrik dan Jentera dan
bercogankata Bertukang Dan Berjuang.

Pasukan Udara Tentera Darat atau PUTD adalah satu kor di dalam Tentera Darat
Malaysia yang berperanan memberikan bantuan udara di medan tempur kepada
unit-unit Tentera Darat. Pasukan ini paling baru ditubuhkan di dalam Tentera
Darat Malaysia. Pada masa ini, PUTD dilengkapkan dengan helikopter bagi
berperanan sebagai penghubung atau melakukan misi tinjauan di medan tempur.

Rejimen Sempadan asalnya dari Rejimen Askar Wataniah Siri 300. Pada 12 Januari
2008 Rejimen Askar Wataniah Siri 300 dibubar kan dan ditubuhkan secara rasmi
Rejimen Pengurusan Sempadan. Fungsi utama Rejimen Pengurusan Sempadan adalah di
antaranya, untuk menjaga sempadan darat dengan Thailand. Berpengkalan di Kem
Bukit Keteri,Perlis sebagai Markas Briged. Ketua Bagi Rejimen Sempadan ialah
Brigedier Jeneral. Mengandungi 5 buah rejimen. Cogan kata Rejimen sempadan
adalah Setia waspada.

Peranan perintah ditugaskan kepada Markas Tentera Darat yang bertanggungjawab ke
atas perancangan, pentadbiran dan pengurusan Tentera Darat secara keseluruhan.
Tentera Darat Malaysia diterajui oleh Panglima Tentera Darat yang berpangkat
Jeneral. Beliau dibantu oleh pegawai-pegawai kanan seperti Pengarah Perisikan,
dan juga oleh pengarah-pegarah rejimen dan kor. Beliau bertanggungjawab
menasihat Panglima Angkatan Tentera mengenai perkara-perkara keselamatan dan
perihal kesediaan Tentera Darat.

Anggota Tetap (Regular) : 100,000 orang Pasukan Simpanan Tentera Darat : 50,000
orang

Divisyen Infantri ditubuhkan dariapda 10 buah Briged Infantri dan 1 Briged
Mekanis. 1 Briged Para dan 1 Grup Gerak Khas (Briged) diletakkan di bawah
naungan dan perintah Markas Tentera Darat. Divisyen 3 (3 Div) kini dalam proses
pengubahsuaian menjadi satu pasukan unit menyeluruh (Combined arms) dengan
unit-unit tempur infantri, armor, artileri dan pasukan udara.

Menteri Pertahanan Datuk Seri Najib Razak telah mengumumkan pemilihan karbin
Colt M4A1 buatan Amerika Syarikat telah dipilih menjadi raifal tempur standard
untuk anggota Tentera Darat Malaysia. [1] Pemilihan karbin M4 menepati
spesifikasi ATM yang mahukan senjata yang jauh lebih fleksibel, ringan,
mempunyai ciri-ciri inovatif dan mudah digunakan. Senjata ini akan dikeluarkan
buat di Malaysia dengan secara berlesen oleh SME Ordnance. Perolehan karbin M4
membabitkan permulaan 14,000 unit dan akan dilakukan secara berperingkat. M4
Carbine akan dilengkapkan dengan aksesorinya. Hantaran fasa pertama dijangka
Oktober 2006. Pembelian M4 Carbine bernilai RM70 juta melibatkan peruntukan
Rancangan Malaysia Kesembilan (RMK-9) bagi pemodenan sistem persenjataan ATM.
[2]

Seperti banyak daripada negara-negara Komanwel yang lain, tradisi memainkan lagu
“Last Post” yang diwarisi daripada Tentera British diteruskan oleh Tentera Darat
Malaysia. Lagu Last Post dimainkan pada Hari Pahlawan yang disambut dengan
upacara peringatan pada 31 Julai di Tugu Negara.

Pada tahun-tahun terdahulu, bendera Malaysia akan dikibarkan pada waktu pagi di
Tugu Peringatan Negara, dan pada waktu petangnya, bendera itu akan diturunkan
semula. Upacara ini akan dilakukan oleh satu detasmen askar dari Rejimen Askar
Melayu Diraja dengan pakaian istiadat (“Number One Dress”). Lagu Last Post akan
dimainkan oleh pemain begol semasa bendera dinaikkan dan semasa bendera
diturunkan. Kini upacara ini tidak lagi diteruskan.

Pada Hari Pahlawan, Tugu Negara menjadi tumpuan ramai apabila Seri Paduka
Baginda Yang Dipertuan Agong, Perdana Menteri, Menteri-menteri,
Panglima-panglima Tentera dan Polis berkumpul dan meletakkan kalungan bunga di
Tugu Negara sebagai memperingati mereka yang terkorban semasa mempertahankan
negara. Lagu Last Post akan dimainkan semasa upacara ini.



https://ms.wikipedia.org/wiki/Abu_Sayyaf

Kumpulan Abu Sayyaf (Bahasa Arab: جماعة أبو سياف‎‎; Jamāʿah Abū Sayyāf, Bahasa
Filipina: Grupong Abu Sayyaf) juga dikenali sebagai Al Harakat Al Islamiyya,
merupakan kumpulan militan Islam berdasarkan di dalam dan sekitar pulau Jolo dan
Basilan di bahagian barat daya Filipina, di mana lebih daripada empat dekad,
kumpulan Moro telah terlibat dalam pemberontakan untuk sebuah wilayah bebas di
negara ini. Kumpulan itu dianggap sangat ganas, dan bertanggungjawab terhadap
serangan pengganas terburuk Filipina, seperti pengeboman Superferry 14 pada
tahun 2004, yang mengorbankan 116 orang. Nama kumpulan yang berasal dari ابو
Arab, Abu ("bapa") dan Sayyaf ("pedang"). Sehingga tahun 2012, kumpulan itu
dianggarkan mempunyai antara 200 dan 400 anggota, turun daripada 1,250 pada
tahun 2000. Mereka kebanyakannya menggunakan alat letupan diperbaharui, mortar,
dan senapang automatik.

Sejak penubuhannya pada tahun 1991, Kumpulan telah menjalankan pengeboman,
penculikan, pembunuhan, dan pemerasan dalam apa yang mereka sifatkan sebagai
perjuangan mereka untuk sebuah wilayah Islam yang merdeka di Filipina. Mereka
juga terlibat dalam kegiatan jenayah, termasuk penculikan, rogol, serangan
seksual kanak-kanak, perkahwinan secara paksa, memandu dengan tembakan, peras
ugut, pengedaran dadah, dan matlamat kumpulan "nampaknya telah ganti dari masa
ke masa di antara objektif jenayah dan yang lebih niat ideologi"

Kumpulan itu telah ditetapkan sebagai kumpulan pengganas oleh Pertubuhan
Bangsa-Bangsa Bersatu, Australia , Kanada , Indonesia , Malaysia, Filipina,
Emiriah Arab Bersatu, United Kingdom, dan Amerika Syarikat. Pada tahun 2002,
memerangi Abu Sayyaf menjadi misi Operasi tentera Amerika, Enduring Freedom dan
sebahagian daripada Peperangan Keganasan Sejagat. Beberapa ratus tentera Amerika
Syarikat juga ditempatkan di kawasan yang terutamanya melatih pasukan tempatan
dalam operasi kaunter keganasan dan kaunter gerila, tetapi, sebagai status
perjanjian daya dan bawah undang-undang Filipina, mereka tidak dibenarkan untuk
melibatkan diri dalam pertempuran langsung.

Kumpulan itu diasaskan oleh Abdurajik Abubakar Janjalani, dan membawa selepas
kematiannya pada tahun 1998 oleh adiknya Khadaffy Janjalani yang terbunuh pada
tahun 2007. Pada 23 Julai 2014, pemimpin Abu Sayyaf Isnilon Totoni Hapilon
bersumpah atas kesetiaan kepada Abu Bakr al-Baghdadi, pemimpin ISIL. Pada bulan
September 2014, kumpulan itu mula menculik orang untuk wang tebusan, atas nama
ISIL.

Pada awal tahun 1970, Barisan Pembebasan Kebangsaan Moro (MNLF) merupakan
kumpulan pemberontak Islam utama berperang di Basilan dan Mindanao di selatan
Filipina.

Abdurajik Abubakar Janjalani, abang Khadaffy Janjalani, telah menjadi guru dari
Basilan, yang kemudiannya belajar teologi Islam dan Bahasa Arab di Libya, Syria
dan Arab Saudi pada 1980-an. Abdurajik kemudian pergi ke Afghanistan untuk
melawan Kesatuan Soviet dan kerajaan Afghanistan semasa perang Soviet di
Afghanistan pada 1980-an. Dalam tempoh itu, dia dikatakan telah bertemu dengan
Osama bin Laden dan diberi $ 6 juta untuk menubuhkan lebih banyak kumpulan Islam
dengan MNLF di selatan Filipina, yang terdiri daripada ahli-ahli MNLF yang masih
ada. Oleh itu, sebagai penyelesaian politik di selatan Filipina, ARMM telah
ditubuhkan pada tahun 1989.

Abubakar dan adiknya yang menggantikan beliau sebagai bumiputera di Isabela
City, kini salah satu bandar yang paling miskin di Filipina. Terletak di
bahagian utara-barat pulau Basilan, Isabela juga ibu negeri wilayah Basilan,
merentasi Selat Isabela dari Pulau Malamwi. Tetapi Isabela City yang mentadbir
rantau politik Semenanjung Zamboanga utara pulau Basilan, manakala selebihnya
wilayah pulau Basilan kini (sejak 1996) ditadbir sebagai sebahagian daripada
Wilayah Autonomi Islam Mindanao (ARMM) ke timur.

Apabila Abdurajik Abubakar Janjalani pulang ke pulau Basilan pada tahun 1990, ia
mengumpulkan ahli radikal MNLF lama yang mahu meneruskan perjuangan bersenjata
untuk menubuhkan sebuah negara Islam yang merdeka dan pada tahun 1991 telah
menubuhkan Abu Sayyaf.

Janjalani telah menyediakan beberapa pembiayaan oleh Arab Islam, Mohammed Jamal
Khalifa, yang datang ke Filipina pada 1987 atau 1988 dan merupakan ketua yayasan
Pertubuhan Bantuan Islam Antarabangsa cawangan Filipina. Seorang penyeberang
dari Abu Sayyaf memberitahu pihak berkuasa Filipina, "IIRO merupakan disebalik
pembinaan Masjid, bangunan sekolah dan projek-projek mata pencarian lain" tetapi
hanya "di kawasan ditembusi, sangat dipengaruhi dan dikawal oleh Abu Sayyaf."
Menurut penyeberang yang "Hanya 10 hingga 30% daripada dana asing pergi ke
bantuan dan mata pencarian projek-projek yang sah dan yang lain pergi ke operasi
pengganas." Khalifa telah berkahwin dengan seorang wanita tempatan, Alice
"Jameelah" Yabo,

Menjelang tahun 1995, Abu Sayyaf aktif dalam pengeboman besar-besaran dan
serangan di Filipina. serangan pertama di Abu Sayyaf adalah serangan ke atas
bandar Ipil di Mindanao pada April 1995. Tahun ini juga menandakan pelepasan
Khadaffy Janjalani berusia 20 tahun dari Camp Crame di Manila bersama-sama
dengan ahli lain bernama Jovenal Bruno.

Pada 18 Disember 1998, Abdurajik Abubakar Janjalani terbunuh dalam pertempuran
dengan Polis Kebangsaan Filipina di Pulau Basilan. Beliau dipercayai telah
berusia 39 tahun semasa kematiannya. Kematian Aburajik Abubakar Janjalani
menandakan titik perubahan dalam operasi Abu Sayyaf, beralih daripada tumpuan
ideologi kepada yang lebih umum penculikan, pembunuhan dan rompakan, kerana adik
Khadaffy Janjalani menggantikan Abdurajak.

Oleh itu, berada di garis pembahagian sosial atau politik, Basilan, Jolo dan
Sulu telah melihat beberapa pertempuran paling sengit antara tentera kerajaan
dan kumpulan pemisah Islam Abu Sayyaf melalui awal 1990-an. Abu Sayyaf
terutamanya beroperasi di selatan Filipina dengan ahli-ahli perjalanan ke Manila
dan wilayah-wilayah lain di negara ini. Dilaporkan bahawa Abu Sayyaf telah mula
berkembang ke negara jiran Malaysia dan Indonesia menjelang awal 1990-an.

Abu Sayyaf adalah salah satu yang paling kecil, tetapi kuat daripada kumpulan
pemisah Islam di Filipina. Beberapa anggota Abu Sayyaf telah belajar atau
bekerja di Arab Saudi dan membangunkan hubungan dengan Mujahidin semasa berlawan
dan latihan dalam perang menentang pencerobohan Soviet ke atas Afghanistan. Abu
Sayyaf mengisytiharkan diri mereka sebagai mujahidin dan pejuang kebebasan
tetapi tidak disokong oleh ramai orang di Filipina termasuk ulama yang beragama
Islam.

Sehingga kematiannya dalam pertempuran pada 4 September 2006, Khaddafy Janjalani
dianggap pemimpin nominal kumpulan dengan Angkatan Tentera Filipina. Khadaffy
Janjalani berusia 23 tahun kemudian mengambil kepimpinan salah satu daripada
puak Abu Sayyaf dalam perjuangan internesin. Beliau kemudian bekerja untuk
menyatukan kepimpinan beliau daripada Abu Sayyaf, menyebabkan kumpulan itu untuk
hadir aktif bagi tempoh. Selepas kepimpinan Janjalani yang telah diperolehi, Abu
Sayyaf memulakan strategi baru, kerana mereka meneruskan untuk mengambil
tebusan.

Motif kumpulan bagi penculikan menjadi lebih kewangan daripada agama sepanjang
tempoh kepimpinan Khadaffy, menurut penduduk tempatan di kawasan-kawasan yang
berkaitan dengan Abu Sayyaf. Wang tebusan mungkin kaedah pembiayaan kumpulan.
Kumpulan itu memperluaskan operasinya ke Malaysia pada tahun 2000 apabila ia
menculik warga asing dari dua pusat peranginan. Tindakan ini telah dikutuk oleh
kebanyakan pemimpin dalam dunia Islam.

Ia juga bertanggungjawab untuk penculikan dan pembunuhan terhadap lebih dari 30
warga asing dan ulama Kristian dan pekerja, termasuk Martin dan Gracia Burnham.

Seorang komander bernama Abu Sabaya telah dibunuh pada tahun 2002 ketika cuba
untuk mengelakkan daya.

Galib Andang, salah seorang pemimpin kumpulan itu, telah ditangkap di Sulu pada
Disember 2003.

Satu letupan di sebuah pangkalan tentera di Jolo pada 18 Februari 2006 telah
dipersalahkan ke atas Abu Sayyaf oleh Brig. General Alexander Aleo, seorang
pegawai Tentera Darat.

Khadaffy Janjalani didakwa di Mahkamah Daerah Amerika Syarikat bagi Daerah
Columbia kerana penglibatannya dalam serangan pengganas, termasuk pengambilan
tebusan oleh Abu Sayyaf dan pembunuhan, terhadap warga Amerika Syarikat dan
warga asing lain di dalam dan sekitar Republik Filipina.

Oleh itu, pada 24 Februari 2006, Janjalani adalah antara enam berhijrah dalam
kumpulan yang kedua dan yang paling baru-baru ini berhijrah didakwa yang akan
ditambah kepada Senarai Pengganas Paling Dikehendaki FBI bersama-sama dengan dua
rakan-rakan ahli kumpulan Abu Sayyaf, termasuk Isnilon Totoni Hapilon dan Jainal
Antel Sali, Jr.

Pada 13 Disember 2006, ia telah melaporkan bahawa ahli Abu Sayyaf mungkin telah
merancang serangan semasa sidang kemuncak ASEAN di Filipina. Kumpulan itu
dilaporkan telah berlatih bersama kumpulan militan Jemaah Islamiyah. Plot
dilaporkan terlibat meletupkan bom kereta di Bandar Cebu di mana sidang kemuncak
itu dijadualkan untuk mengambil tempat.

Dalam video yang diterbitkan pada musim panas tahun 2014, pemimpin kanan Abu
Sayyaf Isnilon Hapilon dan lelaki bertopeng lain berjanji setia mereka atau
"bai'ah" kepada khalifah "Negara Islam" (ISIS). "Kita berjanji akan taat
kepadanya pada apa-apa yang hati kita inginkan atau tidak dan menghargai dia
lebih daripada orang lain. Kami tidak akan mengambil apa-apa amir (pemimpin)
selain daripada-Nya kecuali jika kita melihat kepada-Nya apa-apa perbuatan yang
jelas kekufuran yang boleh dipersoalkan oleh Allah di akhirat kelak." Selama
beberapa tahun sebelum pesaing Negara Islam ini, Al Qaeda, mendapat sokongan
daripada Abu Sayyaf "melalui pelbagai sambungan." Pemerhati telah ragu-ragu sama
ada ikrar akan membawa kepada Abu Sayyaf menjadi sebuah kota kara ISIS di Asia
Tenggara, atau hanyalah satu cara bagi kumpulan itu untuk mengambil kesempatan
daripada publisiti antarabangsa Negara Islam.

Gerila Islam Filipina seperti Abu Sayyaf, telah digambarkan sebagai "berakar
umbi dalam kelas yang berbeza terdiri daripada rangkaian rapat bersatu dibina
melalui perkahwinan keluarga penting melalui latar belakang sosio-ekonomi dan
struktur keluarga," menurut Michael Buehler, pensyarah dalam politik
perbandingan di Sekolah Universiti London Oriental dan Pengajian Afrika. Ini
yang terjalin erat serta struktur kekeluargaan menyediakan daya tahan tetapi
juga menghadkan keupayaan mereka untuk berkembang. Komander Barat Mindanao
Komando Leftenan Jeneral tentera Filipina Rustico Guerrero, juga menerangkan Abu
Sayyaf sebagai " kumpulan tempatan yang mempunyai agenda tempatan."

Dua mangsa penculikan, (Martin dan Gracia Burnham) yang telah disimpan dalam
kurungan oleh ASG selama lebih setahun, "perlahan-lahan terlibat menangkap
mereka dalam perbincangan teologi" dan mendapati pejuang Abu Sayyaf untuk
menjadi biasa dengan Al-Quran. Mereka hanya "tidak lengkap" pengertian Islam,
yang mereka lihat sebagai "satu set peraturan tingkah laku, yang akan melanggar
apabila ia sesuai mereka", menurut penulis Mark Bowden. Sebagai "pahlawan suci,
mereka wajar dalam penculikan, membunuh dan mencuri. Mempunyai hubungan seks
dengan tawanan wanita dibenarkan oleh mereka yang mendakwa mereka sebagai
"isteri ".

Berbeza dengan Barisan Pembebasan Kebangsaan Moro dan Barisan Pembebasan Islam
Moro, kumpulan itu tidak diiktiraf oleh Pertubuhan Kerjasama Islam, dan menurut
penulis Dr Robert (Bob) Timur, dilihat sebagai "tidak lebih daripada satu
operasi jenayah" sekurang-kurangnya sebelum 2001.

Satu laporan Pusat Kajian Strategik dan Antarabangsa oleh Jack Fellman mencatat
politik dan bukannya motivasi agama ASG. Dia menyebut kenyataan pemimpin ASG
Khadaffy Janjalain bahawa saudaranya (bekas pemimpin ASG) adalah hak untuk
berpecah dari MNLF lebih sederhana kerana "sehingga kini, tiada apa yang keluar"
percubaan untuk mendapatkan lebih banyak autonomi bagi Moro Islam. Ini
menunjukkan, Fellman percaya, ASG bahawa "hanya terkini, walaupun yang paling
ganas, lelaran ketidakpuasan politik Moro yang telah wujud sejak beberapa dekad
yang lalu."

Kebanyakan mangsa Abu Sayyaf ialah warga Filipina. Walau bagaimanapun, ahli
perniagaan, kelasi, polis dan pelancong Australia, British, Kanada, China,
Perancis, Jerman, Indonesia dan Malaysia, telah disasarkan. Barat, terutama
Amerika, telah disasarkan untuk sebab-sebab politik dan kaum. Jurucakap Abu
Sayyaf telah menyatakan bahawa, "Kami telah berusaha keras untuk mendapatkan
seorang rakyat Amerika kerana mereka mungkin fikir kita takut kepada mereka".
Beliau menambah, "Kami mahu berjuang rakyat Amerika". Pada tahun 1993, Abu
Sayyaf menculik seorang penterjemah Bible Amerika di selatan Filipina. Pada
tahun 2000, Abu Sayyaf ditangkap orang Islam Amerika di Jolo dan menuntut bahawa
Amerika Syarikat melepaskan Sheikh Omar Abdel Rahman dan Ramzi Yousef, yang
telah dipenjarakan kerana terlibat dalam pengeboman World Trade Center 1993.

Seorang ahli perniagaan Jepun terbunuh apabila penerbangan Cebu ke Tokyo
Philippine Airlines telah dibom pada 10 Disember 1994 oleh Abu Sayyaf. Dan mayat
seorang tebusan Korea Nwi Seong Hong, yang telah ditahan oleh Abu Sayyaf,
ditemui pada tahun 2012.

Jeffrey Schilling, warga Amerika dan mualaf, ditahan oleh Abu Sayyaf selama 8
bulan selepas ditangkap semasa melawat sebuah kem pengganas dengan isterinya,
Ivy Osani. Abu Sayyaf menuntut wang tebusan $ 10 juta untuk dibebaskan, tetapi
Schilling melarikan diri selepas lebih 7 bulan dan telah ditahan oleh Kor Marin
Filipina pada 12 April 2001.

Ramai pengulas telah mengkritik Schilling, yang telah dilaporkan berjalan ke
perkemahan. Schilling mendakwa telah dijemput oleh sepupu jauh isterinya yang
merupakan seorang anggota Abu Sayyaf.

Pada 27 Mei 2001, satu serbuan Abu Sayyaf menculik kira-kira 20 orang dari Dos
Palmas, sebuah resort mahal di Teluk Honda, ke utara Bandar Puerto Princesa di
pulau Palawan, yang telah "dianggap benar-benar selamat". Yang paling "berharga"
tebusan tiga Utara Amerika, Martin dan Gracia Burnham, pasangan mubaligh, dan
Guillermo Sobero, seorang pelancong Peru-Amerika yang kemudiannya dipancung oleh
Abu Sayyaf, bagi siapa Abu Sayyaf menuntut $ 1 juta dalam tebusan. Tebusan dan
tebusan pengambil kemudian kembali beratus-ratus kilometer kembali di Laut Sulu
wilayah Abu Sayyaf di Mindanao.

Menurut penulis Mark Bowden, pemimpin serbuan itu adalah Abu Sabaya. Menurut
Gracia Burnham, katanya kepada suaminya: "untuk mengenal pasti penculiknya"
kepada pihak berkuasa "sebagai 'Osama bin Laden Group,' tetapi Burnham tidak
biasa dengan nama tersebut dan terperangkap dengan" Abu Sayyaf. Selepas pulang
ke Mindanao, Abu Sayyaf koperasi menjalankan banyak serbuan, "termasuk di sebuah
ladang kelapa dipanggil Golden Harvest;. Mereka mengambil kira-kira 15 orang
tawanan di sana dan kemudian menggunakan pisau bolo untuk menggodam kepala off
dua lelaki Bilangan tebusan terus lemah apabila ramai yang ditebus dan
dibebaskan, yang baru telah diambil dan yang lain dibunuh."

"Lapan suspek duduk diam-diam dalam keterangan selama tiga jam itu, dipisahkan
dari dia oleh yang grill kayu. Mereka menghadapi hukuman mati jika didapati
bersalah penculikan untuk wang tebusan. Perbicaraan bermula tahun ini dan
dijangka tidak akan berakhir untuk beberapa bulan."

Gracia Burnham telah mendakwa bahawa pegawai-pegawai tentera Filipina telah
berpakat dengan menangkap beliau, mengatakan bahawa Angkatan Tentera Filipina
"tidak mengejar kita ... Masa terus berlalu, kita dapati bahawa mereka tidak
pernah mengejar kita".

ABS-CBN Newsbreak melaporkan bahawa Abu Sayyaf menculik sekurang-kurangnya 20
wartawan sejak 2000 (wartawan kebanyakannya asing) dan kesemua mereka akhirnya
dibebaskan setelah membayar wang tebusan.

Pada 15 Januari 2009, Abu Sayyaf menculik perwakilan Jawatankuasa Antarabangsa
Palang Merah (ICRC) dalam Patikul, wilayah Sulu, Filipina. Tiga pekerja ICRC
telah selesai menjalankan kerja lapangan di wilayah Sulu, yang terletak di barat
daya negara ini, apabila mereka telah diculik oleh kumpulan yang tidak
diketahui, kemudian disahkan sebagai kumpulan pemimpin Abu Sayyaf Albader Parad.
Parad sendiri telah dikatakan terlibat dalam penculikan itu. Ketiga-tiga pekerja
telah akhirnya dibebaskan. Menurut cerita CNN, Parad dilaporkan terbunuh,
bersama-sama dengan lima militan lain, dalam serangan serangan oleh Filipina
marin di wilayah Sulu pada Ahad, 21 Februari 2010.

Warren Richard Rodwell (lahir 16 Jun 1958 Homebush NSW) seorang bekas tentera
dalam Tentera Australia, dan guru universiti Bahasa Inggeris, membesar di
Tamworth NSW. Beliau telah ditembak melalui tangan kanan apabila ditahan dari
rumahnya di Ipil, Zamboanga Sibugay di pulau Mindanao di selatan Filipina pada 5
Disember 2011 oleh militan Abu Sayyaf (ASG). Rodwell kemudian terpaksa dipotong
jarinya.

ASG mengancam untuk memotong kepala Rodwell jika permintaan wang tebusan asal
untuk $ US2 juta tidak dibayar. Kedua-dua kerajaan Filipina dan Australia
mempunyai dasar ketat enggan membayar wang tebusan. Australia menubuhkan pasukan
petugas pelbagai agensi untuk membantu pihak berkuasa Filipina, dan berhubung
dengan keluarga Rodwell. Berita itu telah dilaksanakan. ahli politik Filipina
membantu merundingkan pembebasan. Selepas pembayaran $ AUD94,000 untuk
perbelanjaan "Lembaga dan tempat" oleh adik-adiknya, Rodwell dibebaskan 472 hari
kemudian pada 23 Mac 2013. penyandang Perdana Menteri Australia memuji kerajaan
Filipina untuk mendapatkan pembebasan Rodwell. Tribute juga telah dibuat kepada
pegawai Australia dari Jabatan Luar Negeri, Polis Persekutuan Australia dan
Pertahanan. Rodwell kemudiannya kembali ke Australia.

Sebagai sebahagian daripada Hari Kepujian Australia 2015, Leftenan Tentera
Australia Kolonel Paul Joseph Barta telah dianugerahkan Conspicuous Service
Cross (CSC) untuk pengabdian yang luar biasa untuk bertugas sebagai Penolong
Pertahanan atase Manila semasa keseluruhan Australia tindak balas kerajaan
kepada Rodwell menculik untuk tebusan ( dan sebaik sahaja selepas, kehancuran
akibat Taufan Haiyan). Pada majlis anugerah Hari Penubuhan Polis Persekutuan
Australia 2015 di Canberra, empat belas orang ahli AFP menerima Group Citation
Pesuruhjaya untuk Group Citation for Conspicuous Conduct bagi kerja mereka untuk
menyokong Polis Kebangsaan Filipina dan usaha Kerajaan Australia untuk
melepaskan lelaki Australia Warren Rodwell.

Pada akhir tahun 15 bulan sebagai tebusan di Wilayah Autonomi Islam Mindanao,
Rodwell telah kehilangan kira-kira 30 kilogram dalam berat badan kerana
kebuluran, Biografinya 472 Days Captive of the Abu Sayyaf - The Survival of
Australian Warren Rodwell oleh penyelidik bebas Dr Robert (Bob) East telah
diterbitkan oleh Cambridge Scholars Publishing, United Kingdom (2015) ISBN
1-4438-7058-7 Dalam budaya popular, Blue Mountains (Sydney) band tekno Muzik
Rock Mad Cowboy Disease mencipta, mempersembahkan dan mengeluarkan lagu ditulis
oleh Rodwell, berdasarkan pengalaman pahit beliau; Situation Not Normal dan Our
Sibling Hearts.

Wartawan Filipina dan Ketua Pegawai Eksekutif Rappler, Maria A. Ressa menulis
dengan panjang lebar mengenai kes Warren Rodwell pada tahun 2013 edisi
antarabangsa beliau Imperial College Press - buku yang diterbitkan From Bin
Laden to Facebook: 10 Days of Abduction, 10 Years of Terrorism ISBN
978-1-908979-53-7 (Rujuk Laman 265-271) perkumpulan untuk tebusan, dan media
sosial (seperti, Facebook dan YouTube) telah digunakan oleh Abu Sayyaf semasa
rundingan. Penulis menegaskan pada Muka Surat 270; "Media sosial adalah mengubah
apa yang pernah dialog tertutup antara penculik, mangsa mereka dan kerajaan."

Juga, Kolonel (rizab) dalam Angkatan Pertahanan Israel dan felo penyelidik di
Institut Antarabangsa Bagi Mencegah Keganasan (ICT), Dr Shaul Shay, menganalisis
keganasan penculikan Warren Rodwell dalam: Global Jihad and the Tactic of Terror
Abduction: A Comprehensive Review of Islamic Terrorist Organisations. ISBN
978-1-84519-611-0 (Rujuk Bab 10) (Sussex Academic Press).

Pada Januari 2015, akhbar Mindanao Examiner melaporkan penangkapan penculikan
kumpulan sub-pemimpin Barahama Ali dikaitkan dengan penculikan Warren Rodwell,
yang telah dirampas oleh sekurang-kurangnya 5 lelaki bersenjata (menyamar
sebagai anggota polis), dan akhirnya diserahkan atau dijual oleh kumpulan
penculik kepada Abu Sayyaf di wilayah Basilan.

Pada bulan Mei 2015, bekas pegawai Polis Kebangsaan Filipina (PNP) Jun A. Malban
ditahan di Kota Kinabalu, Sabah, Malaysia bagi jenayah "Penculikan untuk Wang
Tebusan" selepas Rodwell mengenal pasti beliau sebagai perunding / jurucakap Abu
Sayyaf semasa tawanan. Siasatan PNP lanjut mendapati Malban adalah sepupu
pemimpin Abu Sayyaf Khair Mundos dan adiknya Borhan Mundos. (Kedua-dua mereka
ditahan pada 2014). Pengarah Kumpulan Anti Penculikan (AKG) menyatakan bahawa
penangkapan Malban ini mengakibatkan daripada penutup penyelarasan oleh PNP,
National Bureau of Investigation (Filipina) dan Presiden Suruhanjaya
Anti-Jenayah Terancang dengan rakan di Malaysia dan melalui Interpol.

Pada bulan Ogos 2015, Edeliza Sumbahon Ulep, atau Gina Perez, ditahan di Trento,
Agusan del Sur semasa operasi pemburuan bersama oleh polis dan unit-unit
tentera. Ulep telah ditandakan sebagai kurier tebusan penyamun Abu Sayyaf di
Zamboanga Sibugay dalam penculikan Rodwell.

Pada 21 September 2015, Kanada Robert Hall dan John Ridsdel, serta warga Norway
Kjartan Sekkingstad, dan (teman wanita Hall) Marites Flor; seorang wanita
Filipina, telah semua diculik dari sebuah kompleks peranginan mewah di pulau
Filipina Samal berhampiran Davao di selatan timur Mindanao. Ridsdel telah
dipancung oleh Abu Sayyaf pada 25 April 2016 berikutan tarikh akhir tebusan. ASG
dilaporkan menuntut lebih daripada $ 8.100.000 untuk Ridsdel dan yang lain.
Bekas ahli politik Kanada Bob Rae (dan kawan Ridsdel), bekerja dengan keluarga
untuk cuba untuk mendapatkan pembebasan dirinya. Rae menyatakan bahawa kerajaan
Kanada telah "sangat terlibat secara langsung" dalam membantu perjanjian
keluarga Ridsdel dengan penculik. Walau bagaimanapun, Abu Sayyaf enggan
menurunkan permintaan mereka.

Pada 3 Mei 2016, video pelaksanaan Ridsdel itu dikeluarkan, bersama-sama dengan
satu set baru permintaan untuk tebusan yang tinggal. Penjenayah bertopeng
berkata, "Nota kepada kerajaan Filipina dan kerajaan Kanada:. Pelajarannya jelas
John Ridsdel telah dipancung Sekarang terdapat tiga baki tawanan di sini Jika
anda berlengah-lengah sekali lagi rundingan, kami akan memotong kepala ini semua
bila-bila masa.. . "

Pada 15 Mei 2016, laporan media dimaklumkan bahawa warga Kanada Robert Hall
telah muncul dalam video baru, mengumumkan bahawa dia dan Norway Kjartan
Sekkingstad akan dipancung pada jam 3 petang pada hari Isnin 13 Jun 2016 jika
wang tebusan sebanyak $ 16 juta tidak dibayar. Kedua-dua tebusan memakai baju
oren, sama dengan tebusan dalam video yang dihasilkan oleh ISIL, yang Abu Sayyaf
sebelum ini telah berjanji setia. Tarikh akhir diluluskan. Robert Hall telah
dipancung.

Pada 24 Mei 2016, Abu Sayyaf membebaskan warga Filipina Marites Flor. Beliau
kemudiannya diterbangkan ke Davao bertemu calon Presiden Rodrigo Duterte.
Duterte berkata beliau mengarahkan rundingan dengan Abu Sayyaf. Beliau tidak
mengulas lanjut.

Pada 26 Mac 2016, sepuluh kelasi Indonesia dijadikan tebusan oleh kumpulan
militan Abu Sayyaf yang beroperasi di Sulu kepulauan di selatan Filipina.
Sepuluh anak kapal telah diculik dari kapal tunda Brahma 12 dan Anand 12
tongkang - membawa 7,000 tan arang batu - berhampiran wilayah Tawi-Tawi selatan
negara. Kapal-kapal Indonesia adalah pengangkutan arang batu dari Borneo Selatan
menuju ke Batangas pelabuhan apabila dirampas berhampiran perairan Sulu.

Pada 1 April 2016, empat pelaut Malaysia di atas kapal kapal tunda dari Manila
diculik apabila mereka tiba berhampiran pantai Pulau Ligitan, manakala
meninggalkan krew lain tanpa luka yang terdiri daripada tiga warga Myanmar dan
dua warga Indonesia. Pada bulan yang sama, kerajaan Indonesia menasihatkan
kepada umum bahawa syarikat yang dimiliki kapal tunda Brahma 12 telah bersetuju
untuk membayar wang tebusan 50 juta peso ($ 1 juta) menuntut untuk melepaskan
sepuluh anak kapal Indonesia. Pada 2 Mei 2016, sepuluh tebusan pelaut Indonesia
telah dibebaskan oleh penculik mereka. Empat lagi pelaut Indonesia telah diculik
apabila dua bot tunda Indonesia dari Cebu, iaitu Henry dan Cristi dengan 10
penumpang telah diserang oleh militan Abu Sayyaf pada 15 April. Manakala lima
lagi penumpang di atas kapal kapal tunda yang selamat, seorang penumpang cedera
selepas ditembak tetapi kemudiannya diselamatkan oleh Agensi Penguatkuasaan
Maritim Malaysia apabila mereka tiba ke dalam perairan Malaysia.

Keempat-empat mereka dibebaskan pada 11 Mei dengan bantuan kerajaan Filipina.
Sekumpulan warga Filipina berkenaan di Sabah menggesa calon Presiden pilihan
Rodrigo Duterte untuk campur tangan untuk melepaskan empat rakyat Malaysia
tebusan oleh Abu Sayyaf kerana isu itu telah tegang hubungan antara kedua-dua
negara dan menjejaskan kehidupan rakyat Filipina di Sabah. Empat tebusan
Malaysia yang dikeluarkan pada 8 Jun lalu selepas hampir dua bulan dalam
kurungan.

Oleh kerana peningkatan serangan terhadap kapal asing oleh Abu Sayyaf, kerajaan
Indonesia, Malaysia dan Filipina bersetuju untuk bersama-sama membuat rondaan
perairan mereka pada 5 Mei 2016.

Pada 3 Mei 2000, gerila Abu Sayyaf menduduki pulau menyelam kawsan peranginan
Malaysia Sipadan dan mengambil 21 tebusan, termasuk 10 pelancong dan 11 pekerja
pusat peranginan - 19 bukan warga Filipina dalam jumlah. Tebusan dibawa ke
pangkalan Abu Sayyaf di Jolo, Sulu.

Dua rakyat Malaysia Muslim dibebaskan tidak lama kemudian, bagaimanapun Abu
Sayyaf membuat pelbagai tuntutan bagi pembebasan beberapa tahanan, termasuk
pengeboman World Trade Center 1993 Ramzi Yousef dan $ 2.4 juta. Pada bulan
Julai, penginjil televisyen Filipina dan 12 anak kapalnya menawarkan bantuan
mereka dan pergi sebagai mediator untuk melegakan tebusan lain. Mereka, tiga
anak kapal televisyen Perancis dan seorang wartawan Jerman, semua melawat Abu
Sayyaf di Jolo, juga telah dijadikan tebusan. Kebanyakan tebusan telah
dibebaskan pada bulan Ogos dan September 2000, sebahagiannya disebabkan oleh
pengantaraan oleh pemimpin Libya Muammar Gaddafi dan tawaran sebanyak $ 25 juta
dalam "bantuan pembangunan".

Abu Sayyaf telah membuat serbuan kedua di Pulau Pandanan berhampiran Sipadan
pada 10 September dan merampas tiga lagi rakyat Malaysia. Tentera Filipina telah
melancarkan serangan besar pada 16 September 2000, menyelamatkan semua tebusan
yang tinggal, kecuali Filipina menyelam pengajar Roland Ullah. Dia akhirnya
dibebaskan pada tahun 2003.

Abu Sayyaf diselaraskan dengan geng 14K Triad China dalam menjalankan
penculikan. 14K Triad telah dari segi ketenteraan menyokong Abu Sayyaf.

Pada 15 November 2013, militan Abu Sayyaf menyerbu sebuah resort di sebuah pulau
Malaysia Pom Pom di Semporna, Sabah. Dalam serangan hendap itu, warga Taiwan
Chang An-wei diculik dan suaminya, Hsu Li-min, telah dibunuh. Chang telah dibawa
ke Kepulauan Sulu di selatan Filipina. Gene Yu, kapten Amerika dan bekas Pasukan
Khas Tentera Darat Amerika Syarikat memainkan peranan penting dalam rundingan,
mengesan dan berusaha untuk warganegara Taiwan percuma Chang An-wei daripada
militan Abu Sayyaf dengan pasukan khas Filipina dan kontraktor keselamatan
swasta pada tahun 2013. Chang dibebaskan di Wilayah Sulu dan kembali ke Taiwan
pada 21 Disember.

Pada 2 April 2014, kumpulan yang dipercayai berasal dari militan Abu Sayyaf
menyerbu sebuah resort di Semporna, Sabah. Dalam serbuan itu, Gao Huayun,
seorang pelancong Cina dari Shanghai dan Marcy Dayawan, seorang pekerja resort
Filipina yang berada di pusat peranginan telah diculik dan dibawa ke Kepulauan
Sulu. Kedua-dua tebusan diselamatkan oleh penduduk setempat selepas kerjasama
antara Malaysia dan pasukan keselamatan Filipina.

Pada 6 Mei 2014, kumpulan yang terdiri daripada lima lelaki bersenjata Abu
Sayyaf menyerbu sebuah ladang ikan Malaysia di Pulau Baik, Sabah dan menculik
pengurus ladang ikan, selepas itu tebusan itu dibawa ke pulau Jolo. Beliau
kemudiannya dibebaskan pada Julai dengan bantuan perunding Malaysia.

Pada 16 Jun 2014, dua lelaki bersenjata yang dipercayai dari kumpulan Abu Sayyaf
menculik lain pengurus ladang ikan Cina dan seorang Filipina di Kampung Air
Sapang, Kunak, Sabah. Salah seorang mangsa culik, seorang pekerja ladang ikan
Filipina, berjaya melarikan diri dan hilang. Sementara itu, pengurus ladang ikan
dibawa ke Jolo. Beliau kemudiannya dibebaskan pada 10 Disember.

Pihak berkuasa Malaysia telah mengenal pasti lima warga Filipina, yang "Muktadir
bersaudara", kerana di sebalik semua kes-kes penculikan. Mereka kemudian menjual
tebusan mereka kepada kumpulan Abu Sayyaf.

Pada 15 Mei 2015, empat lelaki bersenjata dari kumpulan yang berpangkalan di
Sayyaf Abu diculik dua orang di sebuah resort di Sandakan, Sabah dan membawanya
kepada Parang, Sulu. Salah satu tebusan dibebaskan pada 9 November, selepas enam
bulan dalam tahanan, manakala yang lain, Bernard Then, telah dipancung kerana
tuntutan wang tebusan tidak dipenuhi.

Superferry 14 adalah feri yang besar dimusnahkan oleh bom pada 27 Februari 2004,
membunuh 116 orang dalam serangan pengganas terburuk di Filipina dan serangan
pengganas di laut yang paling dahsyat di dunia.

Pada hari itu, feri 10.192 tan belayar keluar dari Manila dengan kira-kira 900
penumpang dan anak kapal. Satu set televisyen yang penuh dengan 8 paun (4
kilogram) TNT telah diletakkan di atas kapal. 90 minit keluar dari port, bom
meletup. 63 orang terbunuh serta-merta dan 53 pergi hilang dan dianggap mati.

Presiden Filipina Gloria Macapagal Arroyo mengumumkan pada 11 Oktober 2004
bahawa penyiasat telah membuat kesimpulan letupan itu disebabkan oleh bom.
Beliau berkata, enam suspek telah ditahan berkaitan dengan pengeboman dan bahawa
dalang, Khadaffy Janjalani dan Abu Sulaiman, telah terbunuh. Tetapi ASG terus
menimbulkan ancaman kepada keselamatan Filipina.

Rekrut pertama Abdurajik Abubakar Janjalani itu adalah tentera Barisan
Pembebasan Kebangsaan Moro (MNLF) dan Barisan Pembebasan Islam Moro (MILF).
Walau bagaimanapun, MILF dan MNLF menafikan mempunyai kaitan dengan Abu Sayyaf.
Kedua-dua rasmi menjauhkan diri daripada Abu Sayyaf kerana serangan ke atas
orang awam dan mengaut keuntungan yang sepatutnya. Tentera Filipina,
bagaimanapun, telah mendakwa bahawa unsur-unsur kedua-dua kumpulan memberi
sokongan kepada Abu Sayyaf.

Kumpulan itu pada asalnya tidak berfikir untuk menerima bantuan kewangan
daripada sumber-sumber luar, tetapi laporan perisikan dari Amerika Syarikat,
Indonesia dan Australia mendapati hubungan terputus-putus kepada kumpulan
pengganas Jemaah Islamiyah Indonesia, dan kerajaan Filipina menganggap Abu
Sayyaf sebagai sebahagian daripada Jemaah Islamiyah. Kerajaan juga menyatakan
bahawa pembiayaan awal untuk ASG pada 1990-an datang dari al-Qaeda melalui abang
ipar kepada Osama bin Laden, Mohammed Jamal Khalifa, melalui badan amal Islam di
rantau ini.

Pengganas Al-Qaeda Ramzi Yousef beroperasi di Filipina pada pertengahan 1990-an
dan dilatih tentera Abu Sayyaf. Edisi 2002 Corak Keganasan Global Jabatan
Amerika Syarikat menyebut kaitan dengan al-Qaeda.

Meneruskan hubungan dengan kumpulan Islam di Timur Tengah menunjukkan bahawa
al-Qaeda mungkin memberikan sokongan berterusan.

Sehingga pertengahan tahun 2005, anggota Jemaah Islamiyah dilaporkan telah
melatih kira-kira 60 kader Abu Sayyaf dalam pemasangan bom dan letupan.

Kumpulan itu mendapat kebanyakan pembiayaan melalui tebusan dan peras ugut. Satu
laporan dianggarkan hasilnya daripada wang tebusan pada tahun 2000 sahaja di
antara $ 10 dan $ 25 juta. Menurut Jabatan Negara, ia juga boleh menerima
bantuan kewangan daripada dermawan Islam radikal di Timur Tengah dan Asia
Selatan.

Dilaporkan bahawa Libya memudahkan pembayaran wang tebusan kepada Abu Sayyaf.
Libya juga telah mencadangkan bahawa wang Libya mungkin boleh disalurkan kepada
Abu Sayyaf.

Agensi perisikan Rusia yang berkaitan dengan pesawat Victor Bout telah
dilaporkan menyediakan Abu Sayyaf dengan senjata.

Pihak tentera telah dipergiatkan operasi perisikan terhadap Abu Sayyaf dengan
tertangkapnya seorang warga Filipina-Amerika didakwa menjual senjata haram
kepada kumpulan berkaitan al-Qaeda. Pasukan keselamatan telah menahan Victor
Moore Infante di Zamboanga untuk menjual senjata kepada kumpulan pelampau.
Lelaki berusia 34 tahun itu telah ditandai oleh pihak berkuasa sebagai "salah
satu daripada pelarian Amerika Syarikat yang paling dikehendaki."

Sheikh Yusuf al-Qaradawi di Qatar telah mengutuk penculikan dan pembunuhan yang
dilakukan oleh Abu Sayyaf ke atas orang awam dan warga asing, yang menegaskan
bahawa mereka bukan sebahagian daripada pertikaian di antara Abu Sayyaf dan
kerajaan Filipina. Beliau menyatakan bahawa ia adalah memalukan untuk melakukan
perbuatan itu atas nama agama Islam, dengan mengatakan bahawa perbuatan itu
menghasilkan tindak balas terhadap Islam dan umat Islam di seluruh dunia.

Pertubuhan Persidangan Islam (OIC) mengutuk penculikan Sipadan dan menawarkan
bantuan untuk mendapatkan pembebasan mereka. Setiausaha Agung OIC Azeddine
Laraki yang mewakili badan Islam terbesar di dunia, kepada kerajaan Filipina
beliau bersedia untuk menghantar wakil untuk membantu menyelamatkan tebusan dan
mengeluarkan kenyataan mengutuk pemberontak. "Setiausaha Agung telah menunjukkan
bahawa operasi ini dan sebagainya ditolak oleh undang-undang Ilahi dan mereka
tidak cara yang sesuai dan tidak betul untuk menyelesaikan konflik", kata
kenyataan itu.

Abu Sayyaf telah menjalankan pelbagai pengeboman, penculikan, pembunuhan, dan
aktiviti-aktiviti peras ugut dalam apa yang mereka sifatkan sebagai perjuangan
mereka untuk sebuah wilayah Islam yang merdeka di Filipina. Ini termasuk
penculikan Sipadan 2000, penculikan Dos Palmas 2001 dan pengeboman Superferry 14
pada 2004.



https://ms.wikipedia.org/wiki/A_Famosa

Koordinat: 2°11′29.82″N 102°15′1.10″E﻿ / ﻿2.1916167°N 102.2503056°E﻿ /
2.1916167; 102.2503056

Kota A Famosa (bermaksud "Yang Termashur" dalam bahasa Portugis) telah dibina
oleh Portugis sebaik sahaja berjaya menawan Melaka pada tahun 1511. A Famosa
terletak di Bandar Hilir, Melaka bersebelahan replika Istana Kesultanan Melaka
dan Gereja St. Paul. Ia merupakan seni bina Eropah tertua yang masih tinggal di
Asia.

Nama A Famosa seringkali disalah sebut sebagai /ei/ Famosa, termasuklah oleh
orang Malaysia, seolah-olah kata penentu "a" dalam bahasa Portugis dianggap
sebagai huruf "A" dalam abjad Inggeris. Sebutan yang lebih tepat ialah /ɑ/
Famosa (bunyinya lebih kurang "ah").

A Famosa merupakan nama kubu yang dibina oleh orang Portugis selepas menakluk
Melaka pada 1511. Sebaik sahaja mereka menawan Melaka, Portugis menggunakan
buruh paksa untuk membina kubu sementara bagi menangkis serangan orang-orang
Melayu, sementara mereka membina kubu utama yang digelar "A Famosa", atau secara
rasminya Kubu Melaka (Fortaleza de Malaca). Kota A Famosa mengambil masa selama
5 bulan untuk di bina. Akibat suhu panas terik dan kekurangan makanan, ramai
buruh paksa yang mati ketika membina kota tersebut. Bahan bagi membina kota
tersebut diambil dari runtuhan masjid dan bangunan lain.

Pembinaan kota A Famosa atas arahan Alfonso de Albuquerque boleh dikatakan
menjadi lambang penentangan penduduk Melaka masa itu sehinggakan memaksa pihak
Portugis membina kota pertahanan sebaik sahaja mereka menguasai bandar Melaka.

Kota A Famosa yang disiapkan mempunyai empat menara, atau katelum (bastion),
dengan tembok setebal 2.4 meter hingga 4.5 meter. Menara-menara tersebut
dikenali sebagai Baluarte San Pedro, Baluerte de las Virgenes, Baluerte Madre de
Dios, Baluerte Santo Domingo, dan Baluerte de Santiago. Menjelang tahun 1583,
Melaka telah menjadi bandar berkota yang dilindungi dengan tujuh puluh meriam ke
semua arah.

A Famosa diperluaskan ke kawasan berhampiran dan meliputi penempatan Eropah.
Kawasan itu termasuklah Jalan Kota, Jalan Gereja, Jalan Mahkamah & Jalan Istana.
Penjajah Portugis turut menjadikan ini satu penempatan Kristian dengan 5 gereja,
tempat beribadat, biara, hospital dan sebagainya. Bagaimanapun, kota ini gagal
menghalang Belanda pada kurun ke-17. Dengan bantuan rakyat tempatan dan Melayu
Johor, serangan telah dilancarkan sebelum Belanda berjaya merampas Melaka.

Kota A Famosa yang rosak teruk dalam pertempuran telah diperbaiki sementara
Porta de Santiago yang merupakan pintu utamanya digantikan dengan logo Syarikat
Hindia Timur Belanda. Selepas menawan kota tersebut, pihak Belanda membaiki dan
mengubah suai, dan meletakkan jata mereka di atas pintu pagar yang masih kekal
sehingga kini pada Porta de Santiago, satu-satunya pintu yang terselamat, dengan
ukiran "Anno 1670".

Apabila tentera Napoleon menjajah Belanda (Holland) pada tahun 1795, Putera.
William of Orange melarikan diri ke London, di mana dia memerintah semua
penempatan Belanda untuk menerima tentera British, bagi menghalang mereka dari
jatuh ke tangan Perancis. Akibatnya, pihak British berjaya menguasai Melaka pada
1795 tanpa sebarang pertempuran.

Selepas menguasai Melaka, pihak British tidak berminat menyimpannya, ataupun
membiayai penempatan tentera bagi mempertahankan Melaka yang dianggap milik
sementara dan perlu dipulangkan kepada pihak Belanda selepas perang. Sebaliknya
meninggalkan kota sekukuh itu tanpa pertahanan yang mencukupi adalah mengundang
mara bahaya, sekiranya ia ditawan oleh pihak musuh. Tambahan lagi, mereka tidak
berminat bagi memulangkan Melaka ke tangan Belanda dengan kota A Famosa dalam
keadaan utuh sebagai saingan kepada penempatan Inggeris di Pulau Pinang dan
Singapura. Dengan sebab itu, Mr. Robert Farquhar iaitu Leftenan Gabenor Pulau
Pinang dan juga Gabenor Melaka antara 1803 hingga 1818, telah membuat cadangan
bagi memusnahkan kota A Famosa kepada Kerajaan Inggeris di India.

Dengan cadangan tersebut, Kerajaan Inggeris di India mengarahkan Kota A Famosa
yang terletak di Bandar Hilir, Melaka dihancurkan. Kerja merobohkan Kota A
Famosa bermula pada 10 Ogos 1807. Pada awalnya dia memerintahkan pesalah untuk
merobohkan Kota A Famosa batu demi batu dengan menggunakan pemungkis dan besi
penyungkil. Apabila tembok yang sesetengahnya mencecah 4.5 meter kelihatan
terlalu kukuh untuk ditanggalkan, dia memutuskan bagi memusnahkan Kota A Famosa
dengan menggunakan ubat bedil. Dia memerintah lubang digali di sekeliling kaki
kota dan meletupkan Kota A Famosa, menyebabkan batu sebesar rumah berterbangan
dan jatuh ke laut. Hampir kesemua kubu, tembok-tembok, Hospital Besar, dua
tempat menyimpan beras, tempat kediaman dan enam bilik simpanan telah diletup
dan diratakan.

Pihak British kekal di Melaka sehingga tahun 1818. Apabila berakhirnya
peperangan Napoleon, Melaka dikembalikan ke tangan Belanda (tanpa Kota A
Famosa). Melaka kekal di tangan Belanda selama tujuh tahun berikutnya,
sehinggalah perjanjian London 1824, apabila mereka menukarkan Melaka dengan
Bangkahulu (Bencoolen) di Sumatra.

Pada akhir November 2006, sebahagian struktur kota, dipercayai Kubu Middelsburgh
dijumpai secara tidak sengaja semasa pembinaan menara berputar 110 meter di
bandar Melaka. Pembinaan menara ditangguhkan selepas penemuan tersebut. Koperasi
Muzium Melaka mensyaki struktur tersebut dibina oleh Belanda semasa pendudukan
Belanda ke atas Melaka dari 1641 hingga 1824.

Lebih awal lagi pada Jun 2003, menara kawalan digelar Kubu Santiago dijumpai
semasa pembinaan Dataran Pahlawan.



https://ms.wikipedia.org/wiki/Jerebu

Jerebu ialah satu fenomena tradisi atmosfera di mana debu, habuk, asap dan
lain-lain zarah mencemar kejelasan langit. Kod panduan Organisasi Meteorologi
Dunia ("World Meteorological Organization") termasuk pengelasan pengaburan
mendatar ke dalam kategori kabus , kabus ais, kabus wap, kabus, jerebu, asap,
abu gunung berapi, habuk , pasir dan salji. Fenomena ini biasanya terjadi jika
zarah habuk, debu dan asap berkumpul pada hari yang kering. Zarah-zarah kecil
ini berkumpul di paras rendah atmosfera dan akan mengaburi pandangan dan mungkin
menyebabkan masalah pernafasan. Jerebu tebal juga dikenali sebagai asbut. Sumber
partikel jerebu termasuk pertanian (membajak dalam cuaca kering), lalu lintas,
industri dan kebakaran hutan, kebakaran gambut, pembakaran terbuka serta asap
perindustrian dan kenderaan.

Indeks Pencemaran Udara (IPU) merupakan salah satu cara untuk mengetahui tahap
teruknya jerebu. Ia melibatkan pengukuran kuantiti zarah halus merbahaya seperti
karbon monoksida, sulfur dioksida, nitrogen dioksida dan ozon. Pengelasan tahap
kualiti udara mengikut IPU adalah seperti berikut:

Sejak tahun 1991, jerebu telah menjadi masalah yang meruncing di Asia Tenggara,
kebakaran hutan di Indonesia yang dibakar bagi membersihkan tanah menjadi punca.
Sebagai tindak balas pada jerebu 1997 di Asia Tenggara itu, negara-negara ASEAN
bersetuju dengan Pelan Tindakan Jerebu Serantau (1997). Pada tahun 2002, semua
negara ASEAN kecuali Indonesia menandatangani Perjanjian Pencemaran Jerebu
Rentas Sempadan , tetapi pencemaran masih merupakan masalah pada hari ini. Di
bawah perjanjian itu sekretariat ASEAN menjadi tuan rumah penyelarasan dan unit
sokongan.

Jerebu menimbulkan isu dalam penggambaran bumi ("terrestrial photography"), di
mana penembusan sejumlah besar atmosfera tebal mungkin perlu bagi mengambil
gambar subjek jarak jauh. Ini menghasilkan kesan pandangan seperti kehilangan
perbandingan ("kontras") pada subjek, akibat dari kesan penyelerakan cahaya
melalui partikal jerebu. Disebabkan ini, warna matahari terbit dan terbenam
kelihatan kelam pada hari berjerebu, dan bintang mungkin kabur pada waktu malam.
Dalam sesetengah kes, kemerosotan akibat jerebu amat teruk sehinggakan pada
waktu matahari terbenam, matahari hilang sama sekali sebelum mencecah ufuk.
Jerebu boleh ditakrifkan sebagai bentuk udara kesan Tyndall dengan itu tidak
seperti kesan atmosfera lain seperti berawan dan kabus, jerebu adalah bentuk
spektrum yang lebih khusus: panjang gelombang (biru) lebih pendek diselerak
lebih banyak, dan panjang gelombang (merah/infra) yang lebih panjang kurang
diselerak. Disebabkan ini kebanyakan lens super-telefoto sering memasukkan
penapis atau diselitupi lapisan kuning bagi meningkatkan perbezaan ("kontras")
imej.

Pengambaran Infra ("IR - Infrared imaging") juga mungkin digunakan bagi
menembusi jerebu pada jarak jauh, dengan gabungan penapis optik penembus-IR
(seperti Wratten 89B) dan pengesan sensitif-IR.

Jerebu merupakan satu masalah biasa di Asia Tenggara akibat pembakaran hutan
yang tidak terkawal. Akibat jerebu teruk pada September 1997, 7 anggota ASEAN
telah menandatangani Perjanjian ASEAN Mengenai Pencemaran Jerebu Rentas Sempadan
(ASEAN Agreement on Transboundary Haze Pollution) pada 2002.

Pada Ogos 2005, kebakaran hutan di Sumatera dan Kalimantan menyebabkan keadaan
jerebu yang agak teruk di pantai barat Semenanjung Malaysia terutamanya di
sekitar Lembah Klang. Dua kawasan diisytiharkan darurat iaitu Kuala Selangor dan
Pelabuhan Klang setelah IPU di dua kawasan itu mencecah lebih 500.

Pada 2006, masalah jerebu berulang lagi. Pada Jun 2013 jerebu datang kembali
seluruh asia tengara terutamanya di Singapura & Malaysia. Di Malaysia, kawasan
yang paling teruk terjejas adalah di Muar dan Ledang yang terletak di Johor dan
juga di Bukit Rambai yang terletak di Melaka. IPU di kawasan tersebut mencecah
sehingga 746[1] pada jam 7 pagi 23 Jun 2013 dan kawasan ini telah pun diisytihar
darurat. Bagi kawasan - kawasan lain, IPU juga mencatatkan peningkatan yang
tinggi. Di Kuala Lumpur dan Selangor, sekolah - sekolah telah diarah tutup pada
24 Jun 2013 bagi mengelakkan kesan kesihatan yang teruk kepada para pelajar.



https://ms.wikipedia.org/wiki/Lailatul_Qadar

Lailatulqadar (Bahasa Arab: لیلة القدر‎) merupakan satu malam yang khusus
terjadi pada bulan Ramadan. Ayat al-Qur'an diturunkan pada malam ini. Malam ini
disebut di dalam al-Quran dalam surah Al-Qadr, dan ia lebih baik daripada seribu
bulan.

Saat pasti berlangsungnya malam ini tidak diketahui namun menurut beberapa
hadis, malam ini jatuh pada 10 malam terakhir pada bulan Ramadan, iaitu pada
salah satu malam ganjil yakni malam ke-21, 23, 25, 27 atau ke-29, ini merupakan
pandangan jumhur ulama dan umat Islam. Malah ada sebahagian kecil ulama yang
menganggap ia berlaku pada malam genap seperti malam ke 22, 24, 26, 28 atau 30
Ramadhan. Ada juga sebahagian ulama berpendapat ia adalah tetap, iaitu pada
malam ke-27. Walau bagaimanapun, antara hikmah malam ini dirahsiakan agar umat
Islam rajin beribadat di sepanjang malam khususnya di sepuluh malam yang
terakhir. Majoriti Muslim biasanya berusaha agar tidak mensia-sia malam ini.
Mereka akan tekun dan menjaga diri agar berjaga pada malam-malam terakhir
Ramadan sambil beribadah sepanjang malam. Yang pasti, lailatulqadar atau Malam
al-Qadar ialah satu malam dalam bulan Ramadan yang lebih baik daripada 1,000
bulan. Sesiapa yang beramal pada malam tersebut sama seperti beramal selama
1,000 bulan, iaitu bersamaan 83 tahun 4 bulan, jika mendapatnya selama 10 tahun
bersamaan beribadat lebih 833 tahun, jika mendapatnya selama 20 tahun bersamaan
lebih 1,666 tahun, jika mendapatnya selama 30 tahun mendapatnya bersamaan 2,500
tahun, berbahagialah orang yang tidak pernah meninggalkan solat isyak berjemaah
dan solat tarawih kerana orang yang solat isyak berjamaah dan solat tarawih
termasuk dari kalangan orang mendapat lailatulqadar, dan Rasulullah SAW
mengatakan sesiapa yang tidak mendapatnya dia adalah tergolong daripada orang
yang amat rugi.

2. Solat tarawih adalah termasuk solat malam kerana ia dilakukan selepas solat
isyak, orang yang solat tarawih dikira solat sunat pada malam lailatulqadar,
oleh itu tambahkanlah lagi bilangan rakaatnya pada 10 malam terakhir Ramadan.

اَللَّهُمَّ إِنَّكَ عَفُوٌّ كَرِيْمٌ، تُحِبُّ الْعَفْوَ، وَاعْفُ عَنّى وَعَنْ
وَالِدَىَّ

CERITA GANJIL YANG BERLAKU PADA MALAM LAILATULQADAR Terdapat berbagai cerita
mengenai tanda-tanda malam Lailatul Qadar iaitu dapat disaksikan kejadian yang
ganjil-ganjil seperti air membeku, air berhenti mengalir, pohon kayu tunduk
rukuk dan sujud ke bumi dan sebagainya. Sebenarnya, semuanya ini adalah cerita
yang tidak dapat ditashihkan kebenarannya, ia tidak disebut dalam al-Quran dan
al-Hadis, jadi ia bukan menjadi pertanda ia malam lailatulqadar menurut ilmu
agama, ia adalah pengalaman rohani orang-orang tertentu yang sahaja.
Lailatulqadar tetap berlaku tanpa tanda-tanda tersebut dan kelebihan yang
dijanjikan oleh Allah Yang Maha Pengasih dan Penyayang ini tetap diperolehi oleh
orang-orang yang beramal dengan amalan-amalan kebajikan pada malam tersebut.



https://ms.wikipedia.org/wiki/Kedah

Negeri Kedah atau juga dikenali sebagai Kedah Darul Aman (Jawi: دار الامن قدح)
merupakan salah satu daripada 14 negeri yang membentuk Persekutuan Tanah Melayu
(Malaysia). Kedah terletak di utara Semenanjung Malaysia dan memiliki keluasan
9,425 km2 (lihat peta). Tanah besar mempunyai rupa bumi yang agak rata, yang
digunakan untuk menanam padi.

Di bahagian utara, Kedah bersempadan dengan negeri Perlis dan bersempadan
antarabangsa dengan Provinsi Songkhla dan Yala di wilayah Thailand. Ia juga
bersempadan dengan negeri Perak di selatan dan Pulau Pinang ke arah barat daya.

Sultan Negeri Kedah merupakan Ketua Negeri. Di bawah perlembagaan negeri, kuasa
perundangan adalah pada Dewan Undangan Negeri Kedah. Dewan ini melantikkan
anggota Dewan untuk membentuk Majlis Mesyuarat Kerajaan Negeri Kedah (EXCO).

EXCO, yang diketuai oleh Menteri Besar Kedah, memegang kuasa eksekutif dan
merupakan badan yang membuat dasar kerajaan negeri. Menteri Besar yang dilantik
oleh Sultan adalah daripada parti politik yang memenangi kerusi yang terbanyak
di dalam Dewan Undangan. Menteri Besar sekarang adalah Datuk Seri Ahmad Bashah
Md. Hanipah.

Pentadbiran Negeri Kedah terletak di Alor Setar iaitu di Bandar Muadzam Shah.
Pada asalnya terletak di pusat bandar Alor Setar namun dipindah agar kesesakan
lalu lintas dapat diatasi.

Pembahagian pentadbiran bagi Negeri Kedah terbahagi kepada 12 daerah
pentadbiran. 12 daerah ini mempunyai pentadbiran tersendiri iaitu Pihak Berkuasa
Tempatan (Majlis Bandaraya / Majlis Perbandaran dan Majlis Daerah) :

Kini Negeri Kedah bakal mempunyai dua buah bandaraya utama yang menjadikan
negeri ini antara negeri yang mempunyai dua buah bandaraya selain negeri
Selangor dan negeri Sarawak. Bandar Sungai Petani bakal menjadi status bandaraya
pada tahun 2015[1] yang menjadikan Majlis Perbandaran Sungai Petani Kedah kepada
Majlis Bandaraya Sungai Petani. Rakyat Kedah mempunyai dua pilihan bandar utama
yang menjanjikan sebuah kota raya yang maju serta membangun dalam industri
masing-masing.

Kerajaan Kedah juga tidak melupakan daerah pedalaman seperti Daerah Padang Terap
di mana Padang Terap ini dibangunkan dusun buah-buahan utama negeri sebagai
produk agro-tourism. Daerah Sik dan Baling kekal sebagai daerah yang menyimpan
seribu keindahan melalui flora dan fauna nya yang segar mata memandang. Daerah
Bandar Baharu kekal sebagai kawasan inap desa agar daerah ini menjadi kawasan
tarikan pelancong.

Negeri Kedah kebanyakan daerahnya mempunyai hanya satu sahaja bandar kecuali
daerah yang besar seperti daerah Kuala Muda dan Kubang Pasu.

Negeri Kedah mempunyai Kampus Universiti Utara Malaysia (UUM), yang terletak di
Bandar Baru Sintok. Secara rasmi ditubuhkan pada 16 Februari 1984. Universiti
ini ditubuhkan dengan misi khusus memberikan peranan kepimpinan bagi pengurusan
pendidikan di negeri ini. Pembentukan akademik di UUM termasuk Kolej Perniagaan
(COB), Fakulti Undang-Undang, Kerajaan dan Pengajian Antarabangsa (COLGIS) dan
Sekolah Tinggi Seni dan Sains (CAS).

Kedah juga mempunyai beberapa perguruan tinggi negeri dan perguruan tinggi
seperti Universiti Teknologi MARA (UiTM) di Merbok, Institut Universiti Kuala
Lumpur Malaysia Sepanyol(UniKL MSI) dan Institut Politeknik Sultanah Bahiyah
(PSB) di Kulim, Institut Perubatan, Sains dan Teknologi Asia (Universiti AIMST)
di Bedong, Kolej Universiti Insaniah (KUIN) di Kuala Ketil dan Mergong dan
Institut Politeknik Sultan Abdul Halim Muadzam Shah (POLIMAS) di Jitra.

Ada 2 lembaga latihan guru di Kedah, Institut Pendidikan Guru Kampus Sultan
Abdul Halim (IPGKSAH) di Sungai Petani dan Institut Pendidikan Guru Kampus Darul
Aman (IPGKDA) di Bandar Darulaman yang ditetapkan oleh kerajaan untuk
menyediakan kursus mengajar untuk guru peserta latihan.

Universiti swasta dan perguruan tinggi yang terletak di Kedah termasuk Open
University Malaysia (OUM) Regional Learning Center untuk negara bahagian Kedah
dan Perlis di Sungai Petani, yang Universiti Antarabangsa Albukhary di Alor
Setar, Pusat Bahasa Titian Jaya College PTPL dan Cosmopoint College.

Program Matrikulasi merupakan program persediaan pelajar untuk ke Program Ijazah
Tahun Pertama di IPTA di bawah seliaan Kementerian Pendidikan Malaysia (KPM).
Negeri Kedah adalah di antara negeri yang mempunyai banyak Kolej Matrikulasi.
Pertama, Kolej Matrikulasi Kedah (KMK) bertempat di Changlun, Kedah mula
beroperasi pada sesi 2003/2004 yang mengendalikan kursus Sains & Perakaunan.
Kedua, Kolej MARA Kulim di Kulim Kedah,yang memulakan sesi 1977/1978 dengan
kursus sains dan Kolej MARA Kuala Nerang (KMKN) di Kuala Nerang, yang mula
beroperasi pada sesi 1994/1995 dan mengendalikan kursus akaun . Kolej
Matrikulasi Teknikal, Pokok Tai,Pendang mulai operasi pada sesi 2010/2011 yang
juga dibawah Kementerian Pelajaran Malaysia yang khusus mengendalikan kursus
sains teknikal.

Terdapat beberapa sekolah dasar swasta dan awam serta sekolah menengah. Kolej
Sultan Abdul Hamid merupakan Sekolah Premier bagi negeri Kedah dan sekolah
seliaan Kerajaan Negeri Kedah adalah Maktab Mahmud. Terdapat beberapa Sekolah
Berprestasi Tinggi (SBT) di Kedah seperti Keat Hwa Secondary School, , SMK
Sultanah Asma, dan lain-lain. Sekolah yang lain adalah seperti Biara Secondary
School (Sebelumnya dikenali sebagai St Nicholas Biara Sekolah Menengah),Sekolah
Menengah Kebangsaan Sultan Badlishah, Sekolah Menengah Kebangsaan Tajar, Sin Min
SMP, Chio Min SMP,Sekolah Menengah Kebangsaan Agama Kedah (SMKAK), SMK Aman
Jaya, SMK Bakar Arang, SMK Darulaman, SMK Ibrahim,SMK Dato' Syed Omar, SMK
Jitra, SMK Mahsuri, SMK Tunku Panglima Besar. Bagi Sekolah Menengah (Swasta)
pula adalah seperti Keat Hwa High School, Sin Min High School dan SM Sin Min.
Selain itu, terdapat juga beberapa sekolah berasrama penuh (SBP) seperti,
Sekolah Menengah Sultan Abdul Halim (turut dikenali sebagai Jenan), Sekolah
Menengah Sains Sultan Muhammad Jiwa, Sekolah Menengah Sains Pokok Sena, SBPI
Kubang Pasu dan Sekolah Menengah Sains Kubang Pasu. Selain itu, terdapat juga
sekolah untuk aliran teknik dan vokasional seperti SMV Langkawi, SMT Alor Setar
dan SMV Sungai Petani.

1. Lebuhraya Utara - Selatan (PLUS) Kedah dihubungkan melalui Lebuhraya
Utara-Selatan dari Kubang Pasu iaitu di utara merentasi Alor Setar, Pendang
sehingga ke Sungai Petani di selatan.

2. Lebuhraya Butterworth - Kulim (BKE) Selain itu, terdapat juga Laluan
Persekutuan yang menghubungkan Kulim dengan Butterworth, Pulau Pinang.

3. Lebuhraya Sungai Petani - Inner Kedah (SPIKE) Dalam rancangan Malaysia Ke
Sebelas, Kerajaan Persekutuan ingin membina sebuah lebuhraya sebagai alternatif
bagi mengelakkan kesesakan lalu lintas di Pulau Pinang. Laluan ini akan
menghubungkan Bandar Sungai Petani, Kulim, Bandar Baharu Serdang sehingga ke
Taiping, Perak

1. Kereta Api Tanah Melayu (KTM) Selain daripada Laluan Utara - Selatan, KTM
Antarabandar juga merentasi Kedah. Landasan Keretapi Eletrik Berkembar Ipoh -
Padang Besar bakal merancakkan lagi sosioekonomi di Kedah. Antara hentian kereta
api adalah di Kodiang dan Tunjang di Kubang Pasu, Anak Bukit dan Pusat Bandar di
Alor Setar serta beberapa buah bandar yang lain.

Seperti di negeri-negeri lain, di Kedah juga terdapat perkhidmatan bas dan
teksi. Stesen bas utama yang berpusat di Stesen Bas Lama di pusat bandar Alor
Setar yang telah dipindah ke Terminal Bas Shahab Perdana, Lebuhraya Sultanah
Bahiyah di Mergong bagi menampung pertambahan penduduk.

1. Lapangan Terbang Sultan Abdul Halim yang terletak di Alor Setar. Lapangan
Terbang Sultan Abdul Halim Terletak 12 km dari bandar Alor Setar, boleh
menampung 800,000 penumpang. Terminal baru ini sedia beroperasi pada 5 Mei 2006.
Terminal baru ini memiliki kapasiti untuk menerima operasi Airbus 330 dan
landasannya pula dipanjangkan dari 1,963 meter panjang dan 45 meter lebar ke
2,745 meter panjang and 45 meter lebar. Pada 2005, lapangan terbang ini telah
mengendalikan 323,669 penumpang bersama 3,267 pergerakan kapal terbang.

Lebih baru-baru ini, Kedah telah dimajukan ekonomi ke arah industri automotif
dan aeroangkasa dengan Modenas dan Rencam Asia menubuhkan pangkalan di sini.
Salah satu kelebihan utama ialah kos buruh yang rendah dan infrastruktur di
tempat dengan Lebuhraya Utara-Selatan dan berhampiran Lapangan Terbang
Antarabangsa Pulau Pinang. Pada tahun 1996, Kulim Hi-Tech Park (KHTP) telah
dibuka secara rasmi sebagai taman perindustrian teknologi tinggi yang pertama di
Malaysia. Taman ini terdiri daripada jumlah keluasan tanah kira-kira 14,5
kilometer persegi (5.6 km ²). Banyak syarikat-syarikat tempatan dan asing,
seperti Intel, Fuji Electric, Silterra, Infineon, First Solar, AIC
Semiconductor, dan Showa Denko operasi kilang pengeluaran mereka di dalam laman
web ini sejak itu.

Kedah menjadi tuan rumah Sukan Malaysia pada 24 Mei 2006 - 4 Jun 2006. Perasmian
akan diadakan di Stadium Darul Aman



https://ms.wikipedia.org/wiki/Bahasa_Inggeris

Bahasa Inggeris/بهاس ايڠݢريس (BI: English ) ialah bahasa Jermanik Barat yang
merupakan bahasa dominan di United Kingdom, Amerika Syarikat, kebanyakan negara
Komanwel termasuk Australia dan Kanada, dan bekas koloni British yang lain. Ia
juga ialah bahasa dominan atau bahasa rasmi di kebanyakan negara yang dahulunya
di bawah pemerintahan British.

Bahasa Inggeris kini ialah yang keempat (atau kebarangkalian ketiga bergantung
kepada sumber) yang paling banyak bahasa asli yang dituturi di seluruh dunia
(selepas Cina, Hindi dan secara pertikaian Sepanyol), dengan kira-kira 380 juta
penutur. Bahasa Inggeris juga ahli dominan bahasa Jermanik. Ia mempunyai status
lingua franca di kebanyakan bahagian di dunia, dianggap berpunca daripada
ketenteraan, ekonomi, sains, politik dan pengaruh budaya dari Empayar British
pada abad ke-18, 19 dan awal abad ke-20 dan demikian di Amerika Syarikat dari
awal abad ke-20 hingga kini.

Meskipun terdapat banyak pengaruh global daripada penutur Bahasa Inggeris asli
di pawagam, pesawat penumpang, penyiaran, sains dan di Internet pada dekad
kebelakangan, Bahasa Inggeris sekarang ialah bahasa kedua yang paling banyak
dipelajari di dunia walaupun bahasa lain seperti Perancis dan Sepanyol juga
mengekalkan kepentingan di dunia.

Bahasa Inggeris merupakan bahasa Anglo-Frisian yang dibawa masuk oleh pendatang
Jermanik dari bahagian-bahagian tertentu di negara Jerman. Bahasa Inggeris kuno
yang asli itu dipengaruhi dua serangan pendatang baru secara berturut-turut,
iaitu penutur bahasa Jermanik cabang Skandinavia yang menjajah beberapa bahagian
Britain pada abad ke-8 dan ke-9, disusuli gelombang penjajahan orang Norman yang
menutur dalam bahasa yang dekat dengan bahasa Perancis pada abad ke-11.

Menurut Anglo-Saxon Chronicle, sekitar tahun 449, Vortigern, Raja Kepulauan
British, menjemput orang Angle untuk membantunya menentang kaum Pict. Sebagai
habuannya, kaum Angle disumbangkan tanah di bahagian tenggara. Bantuan
selanjutnya terus dicari, maka datangnya kaum-kaum Saxon, Angles, dan Jute.
Chronicle pernah menyatakan kemasukan susulan para pendatang yang menubuhkan
tujuh buah negara di kepulauan tersebut. Ilmuwan moden menganggap kebanyakan
cerita ini sebagai satu legenda dan dimangkini unsur politik.

Pendatang Jermanik ini mendominasi penduduk-penduduk asli yang menutur bahasa
Celt, yang tertumpu di Scotland, Wales, Cornwall, dan Ireland. Loghat yang
ditutur oleh pendatang tersebut membentuk bahasa yang dinamakan bahasa Inggeris
kuno, yang menyerupai beberapa loghat pesisiran pantai di tanah yang kini
dikenali sebagai Jerman barat laut dan Belanda. Kemudian, bahasa Inggeris kuat
dipengaruhi oleh bahasa Norse, yang ditutur oleh orang Viking yang menduduki
timur laut.

Selama 300 tahun setelah penaklukan Norman pada 1066, raja-raja dan bangsawan
Norman cuma bertutur dalam bahasa Anglo-Norman. Sebilangan besar perkataan
Norman diasimilasi dalam bahasa Inggeris kuno, mengukuhkan evolusi bahasa
Inggeris melalui beberapa abad, maka terbentuknya bahasa Inggeris pertengahan.

Pada abad ke-15, bahasa Inggeris pertengahan dibentuk semula melalui Peralihan
Vokal Besar-besaran yang melibatkan loghat London yang dijadikan bahasa baku
bagi kegunaan pentadbiran kerajaan, dan pemiawaian hasil pencetakan (dari segi
ejaan perkataan). Penggunaan Bahasa Inggeris Moden boleh dijejaki ke zaman
William Shakespeare.

Bahasa Inggeris tergolong kepada sub-rumpun barat daripada rumpun Jermanik yang
mana ia sendiri ialah rumpun daripada keluarga daripada bahasa Indo-Eropah.

Pertanyaan mengenai saudara hidup terdekat Bahasa Inggeris masih dalam
perbincangan. Selain daripada Inggeris-dileksikan bahasa kreol seperti Tok
Pisin, Scotland - yang mana kebanyakannya dituturkan utamanya di Scotland dan
bahagian Utara Ireland - ialah aneka Jermanik paling dekat bersekutu dengan
Inggeris. Seperti Inggeris, Scot yang unggulnya turun daripada Inggeris Kuno
juga dikenali sebagai Anglo-Saxon. Saudara terdekat Inggeris selepasnya ialah
Frisia, yang dituturkan di Belanda dan Barat Laut Jerman. Antara Bahasa Jermanik
Barat yang masih hidup termasuk Jerman sendiri, Jerman Rendah, Belanda dan
Afrikaans. Bahasa Jermanik Utara dari Scandinavia adalah kurang dekat berkaitan
dengan Inggeris berbanding bahasa Jermanik Barat.

Banyak kata Perancis juga difahami oleh penutur Inggeris (meskipun sebutan
selalunya berbeza) dilantarkan Inggeris menyerap banyak kosa kata daripada
Perancis, melalui Norman selepas Penaklukan Norman dan terus daripada Perancis
pada abad berikutnya. Lantarannya, banyak kongsi daripada kosa kata Inggeris
biasanya hampir dengan Perancis, dengan beberapa perbezaan ejaan kecil
(penghujungan kata, penggunaan ejaan lama Perancis, sbg.), baik juga kadangkala
pencapahan dalam makna.

Tatabahasa Inggeris mempamerkan infleksi minimal berbanding dengan kebanyakan
bahasa Indo-Eropah lain. Contohnya, Inggeris Moden, tidak seperti Jerman atau
Belanda dan Romance Moden, kekurangan tatabahasa jantina dan persetujuan
adjektif. Kes bertanda hampir hilang daripada bahasa dan utamanya masih hidup
dalam kata ganti nama. Pencorakan daripada kata kerja kuat (c.t.h.
tutur/ditutur/tuturan) lawan lemah diwarisi daripada Jermanik telah menurun
dalam kepentingan dan peninggalan daripada infleksi (seperti tanda plural) telah
menjadi lebih sederhana.

Pada masa yang sama setelah infleksi telah menurun dalam kepentingan dalam
Inggeris, bahasa ini telah dibangunkan pada penggantungan lebih unggul seperti
kata kerja modal dan kata perintah untuk menyampaikan maklumat tatabahasa. Kata
kerja bantuan digunakan untuk menanda pembinaan seperti soalan, negatif, suara
pasif dan bentuk kata kerja progresif.

Kini, terdapat 1.4 bilion orang yang menggunakan pelbagai loghat bahasa Inggeris
setiap hari. Sekitar 400 juta orang menutur bahasa ini sebagai bahasa ibunda,
manakala lebih kurang 800 juta orang yang menjadikannya bahasa kedua. Bahasa
Inggeris luas digunakan di lebih 100 negara di seluruh dunia. Kedudukan bahasa
Inggeris masa kini dibandingkan dengan bahasa Latin pada zaman silam. Bahasa
Inggeris dijadikan peralatan penting untuk pengembara muda yang menjelajah
antara benua masa kini, tidak kira sama ada ditutur oleh mereka sebagai bahasa
ibunda atau tidak.

Bahasa Inggeris barang kali merupakan bahasa ketiga terbesar dunia dari segi
jumlah penutur asli, selepas Bahasa Cina dan Bahasa Sepanyol. Namun, Bahasa
Inggeris barang kali merupakan bahasa kedua paling umum dunia setelah
menggabungkan kadar penutur asli dan penutur sekunder, walau bagaimanapun
perkara ini bergantung pada perbezaan kriteria klasifikasi antara "bahasa" dan
"dialek").

Pakar Bahasa David Crystal telah menganggarkan bilangan pengguna bahasa Inggeris
bukan-asli telah mencecah bilangan pengguna asli dengan kadar 3 kali ganda.

Negara-negara yang mempunyai bilangan penutur asli bahasa Inggeris yang
tertinggi adalah seperti berikut: Amerika Syarikat (215 million), United Kingdom
(61 juta), Kanada (18.2 juta), Australia (15.5 juta), Nigeria (4 juta), Ireland
(3.8 juta), Afrika Selatan (3.7 juta), dan New Zealand (3.6 juta) Bancian 2006.

Bahasa Inggeris merupakan bahasa utama di Anguilla, Antigua dan Barbuda,
Australia, Bahamas, Barbados, Belize, Bermuda, Wilayah Lautan Hindi British,
Kepulauan Virgin British, Canada, Kepulauan Cayman, Dominica, Kepulauan
Falkland, Gibraltar, Grenada, Guam, Guernsey, Guyana, Ireland , The Isle of Man,
Jamaica, Jersey, Montserrat, Nauru, New Zealand, Kepulauan Pitcairn, Saint
Helena, Saint Kitts dan Nevis, Saint Vincent dan the Grenadines, Singapura,
Kepulauan South Georgia dan South Sandwich, Trinidad dan Tobago, Kepulauan Turks
dan Caicos, United Kingdom dan Amerika Syarikat.

Terdapat beberapa negara yang memperuntukkan Bahasa Inggeris sebagai bahasa
rasmi tetapi bukan bahasa yang paling kerap digunakan, negara-negara tersebut
merangkumi Botswana, Cameroon, Federated States of Micronesia, Fiji, Filipina,
Gambia, Ghana, India, Kenya, Kiribati, Lesotho, Liberia, Madagascar, Malta,
Kepulauan Marshall, Mauritius, Namibia, Nigeria, Pakistan, Palau, Papua New
Guinea, Rwanda, Saint Lucia, Samoa, Seychelles, Sierra Leone, Solomon Islands,
Sri Lanka, Sudan, Swaziland, Tanzania, Uganda, Zambia dan Zimbabwe.

Bahasa Inggeris diberikan status setaraf dengan sebelas bahasa rasmi yang lain
di negara Afrika Selatan. Bahasa Inggeris merupakan bahasa rasmi di wilayah
bergantungan negara Australia (Pulau Norfolk, Pulau Christmas and Pulau Cocos)
dan Amerika Syarikat (Samoa, Guam, Kepulauan Marian Utara, Puerto Rico, and the
Kepulauan Virgin Amerika), dan koloni mahkota British Hong Kong.

Bahasa Inggeris tidak diberikan status bahasa rasmi di Amerika Syarikat dan
United Kingdom. Walaupun kerajaan persekutuan Amerika Syarikat tidak mengakui
status rasmi bahasa tersebut, bahasa Inggeris telah diiktiraf sebagai bahasa
rasmi di 30 daripada 50 kerajaan negeri Amerika Syarikat. Di beberapa negara,
walaupun tidak diiktiraf sebagai bahasa rasmi, Bahasa Inggeris tetap diakui
bahasa penting terutamanya dalam kalangan negara bekas koloni British, seperti
Bahrain, Bangladesh, Brunei, Cyprus, Malaysia, and United Arab Emirates. Bahasa
Inggeris merupakan mata pelajaran wajib di banyak negara, antaranya wilayah
Singapura dan Malaysia, bahasa Inggeris diterapkan sebagai mata pelajaran teras
dalam sukatan pelajaran negara-negara tersebut.

Oleh sebab bahasa Inggeris begitu kerap digunakan, bahasa tersebut telah disebut
sebagai "bahasa antarabangsa", ataupun lingua franca era pascaglobalisasi.
Walaupun bahasa tersebut tidak ditetapkan sebagai bahasa rasmi di banyak negara,
bahasa Inggeris merupakan bahasa asing yang paling umum dan sering diajarkan.
Beberapa pakar bahasa menggangap bahawa bahasa Inggeris itu tidak lagi milik
eksklusif budaya "pengguna Inggeris asli", tetapi hak milik semua penuturnya,
selaras dengan dasar demokratisasi bahasa. Bahasa Inggeris akan terus
berkembang, pada masa yang sama, terus dipengaruhi pelbagai budaya-budaya lain.
Bahasa Inggeris, disebabkan perjanjian antarabangsa, ialah bahasa rasmi untuk
komunikasi udara dan maritim.

Bahasa Inggeris merupakan bahasa rasmi untuk pelbagai entiti supranasional dan
perbadanan antarabangsa seperti Kesatuan Eropah, Pertubuhan Bangsa-Bangsa
Bersatu, ASEAN, Pertubuhan Persidangan Islam, Negara-Negara Komanwel, Kesatuan
Afrika, Kesatuan Negara-Negara Amerika Selatan, Pertubuhan Negara-negara
Amerika, Majlis Eropah, Pertubuhan Perjanjian Atlantik Utara, Perjanjian UKUSA,
Pertubuhan Kepulauan Pasifik dan lain-lain.

Bahasa Inggeris juga merupakan bahasa asing yang paling umum diajarkan di
Kesatuan Eropah yang merangkumi 27 negara, iaitu diajarkan kepada 89% daripada
pelajar sekolah rantau tersebut, mendahului bahasa Perancis yang mencatat 32%,
majoriti penduduk Kesatuan Eropah berpandangan bahawa Bahasa Inggeris lebih
penting daripada bahasa Perancis dalam kalangan bahasa asing, dengan 68%
menyokong bahasa Inggeris daripada bahasa Perancis. Dalam kalangan negara-negara
Kesatuan Eropah yang bukan berbahasa Inggeris, terdapat bilangan besar penduduk
yang dapat bertutur dalam bahasa Inggeris — terutamanya: 85% di Sweden, 83% di
Denmark, 79% di Belanda, 66% di Luxembourg dan lebih daripada 50% di Finland,
Slovenia, Austria, Belgium, dan Germany.

Buku-buku, majalah-majalah, dan surat akhbar bahasa Inggeris dapat dijumpai pada
seantero dunia. Bahasa Inggeris merupakan bahasa paling umum dalam bidang Sains
, Science Citation Index telah melaporkan bahawa seawal 1997 95% artikel dan
rencananya ditulis dalam bahasa Inggeris, hanya separuh daripadanya datang
daripada penulis negara berbahasa inggeris.



https://ms.wikipedia.org/wiki/Apple

Apple Inc., dahulunya Apple Computer, Inc. (NASDAQ: AAPL), ialah perbadanan
multinasional Amerika Syarikat yang mengkhususkan perekaan bentuk serta
pengilangan produk elektronik pengguna dan perisian yang berkait. Berpusat di
Cupertino, California, Apple mengembangkan, menjual, dan menyokong
berbagai-bagai komputer peribadi dan pemain media mudah alih, serta juga
perisian dan perkakasan komputer tambahan. Jualan tahunan Apple di seluruh dunia
pada tahun fiskal 2006 (berakhir pada 30 September) ialah AS$19.3 bilion.

Apple diasaskan oleh Steve Jobs dan Steve Wozniak. Apple kini terlibat dalam
penciptaan konsep teknologi baru (seperti iPhone, dan Apple TV), serta ciri-ciri
untuk Mac OS X "Leopard", sistem pengendaliannya yang baru. Syarikat ini juga
mengendalikan kedai dalam talian untuk menjual perkakasan dan perisian, selain
daripada iTunes Store, laman webnya yang membekalkan muzik, buku audio,
permainan, video muzik, pertunjukan TV, dan filem digital yang boleh dimuat
turun. Produk-produk perkakasan syarikat yang paling terkenal termasuk barisan
komputer peribadi Mac dan peranti-peranti persisian berkait, barisan pemain
media mudah alih iPod, serta iPhone yang dikeluarkan pada pertengahan tahun
2007. Selain itu, produk-produk perisian Apple yang paling terkenal termasuk
sistem pengendalian Mac OS dan suit perisian iLife yang merupakan berkas produk
perisian kreatif bersepadu untuk para amatur. (Kedua-dua Mac OS dan iLife
dibekalkan secara bersama-sama dengan semua jualan Mac). Tambahan pula, Apple
juga merupakan pembekal produk perisian industri audio dan filem profesional
(serta juga "prosumer") yang utama. Aplikasi-aplikasi profesional dan "prosumer"
Apple yang digunakan, terutamanya dalam komputer Mac, termasuk Final Cut Pro,
Logic Audio, Final Cut Studio, dan alat-alat industri yang berkaitan.

Diperbadankan pada 3 Januari 1977 , syarikat in mula-mulanya dikenali sebagai
Apple Computer, Inc. selama 30 tahunnya yang pertama. Pada 9 Januari 2007,
syarikat ini menggugurkan perkataan "Computer" daripada nama korporatnya agar
membayangkan bahawa Apple yang pada suatu ketika terkenal dengan produk-produk
komputer, kini membekalkan berbagai-bagai produk elektronik pengguna. Pertukaran
nama yang menyusul pengumuman Apple tentang telefon pintar iPhone dan sistem
video digital Apple TV-nya membayangkan peluasan berterusan syarikat ke dalam
pasaran elektronik pengguna, selain daripada tumpuan tradisionalnya dalam
komputer peribadi.

Apple juga mengendalikan 180 buah kedai jualan runcit di Amerika Syarikat,
Jepun, United Kingdom, Kanada, dan Itali. Kedai-kedai itu menjual kebanyakan
produk Apple serta juga produk-produk pihak ketiga, dan membekalkan sokongan dan
pembaikan perkakasan dan perisian Apple. Apple kini menggaji melebihi 20,000
pekerja tetap dan pekerja sampingan di seluruh dunia.

Berdasarkan alasan-alasan falsafah reka bentuk estetik yang menyeluruh sehingga
budaya perlawanan (malahan asal-usul budaya kebebasannya), selain daripada
kempen-kempen pengiklanannya, Apple telah memperoleh suatu reputasi yang
tersendiri dalam industri elektronik konsumer serta juga dasar pelanggan yang
setia pada tahap yang amat luar biasa kepada syarikat dan jenamanya.

Sebelum menubuhkan Apple, Steve Wozniak adalah seorang pakar dalam mengubahsuai
alatan elektronik. Pada tahun 1975 beliau telah bekerja di Hewlett-Packard dan
menolong kawannya Steve Jobs merekabentuk permainan video untuk Atari. Wozniak
telah membeli komputer masa pada beberapa jenis komputer mini yang dimilik Call
Computer, sebuah syarikat perkongsian masa milik Alex Kamradt. Terminal komputer
pada waktu itu adalah berdasarkan kertas; Percetakan terma seperti Texas
Instruments Silent 700 dianggap sangat maju pada masa itu. Pada tahun 1975,
berdasarkan majalah Popular Electronics, beliau merekabentuk Computer Conversor
menggunakan komponen yang dibeli di kedai. Computer Conversor boleh mengawal
komputer mini di Call Computer. Alex Kamradt mendapat komisen atas rekabentuk
dan menjual sebilang kecil darinya melalui syarikatnya.

Pada tahun 1975, Wozniak mula menghadiri mesyuarat Homebrew Computer Club.
Komputer mikro baru seperti Altair 8800 dan IMSAI telah memberi inspirasi kepada
beliau untuk memasukkan prosesor mikro ke dalam pita video teletype untuk
menghasilkan komputer yang lengkap.

Pada masa itu hanya terdapat dua jenis CPU komputer mikro iaitu Intel 8080
($179), dan Motorola 6800 ($170). Wozniak lebih berminat terhadap 6800, tetapi
kedua-duanya terlalu mahal. Maka dia memerhati, dan belajar, dan melukis
komputer atas kertas, sambil menunggu masa apabila dia mempunyai wang yang
cukup.

Pada 2006, Syarikat Apple.inc telah pun mengumumkan perancangan mereka untuk
mendirikan kampus kedua yang berkeluasan 50 ekar (200,000 meter persegi) yang
dikumpulkan daripada sambungan plot (timur N Wolfe Road antara Pruneridge Avenue
dan Vallco Parkway ). Kampus terbaru, iaitu di Cupertino, kira kira 1 batu (1.6
km) timur daripada kampus yang sedia ada. Kampus terbaru akan direka oleh Norman
Foster. Pada 7 Jun 2011, Steve Jobs memberikan satu pembentangan pada
Persidangan Cupertino City, untuk menekankan tentang rekaan pembinaan bangunan
barunya. Kampus baru dicadangkan untuk menempatkan 13,000 perkerja (beserta
dengan kafe untuk menempatkan 3,000 tempat duduk) dikelilingi oleh landskap yang
luas. Di situ juga akan didirikan bangunan tambahan seperti auditorium,
kemudahan R&D, serta pusat kecergasan.

Semasa 1980-an Apple mendapat persaingan dalam bidang perniagaan komputer
peribadi. IBM merupakan pesaing terbesar. Model IBM PC, menggunakan DOS milik
Microsoft mendapat sambutan besar dan mula menjadi komputer meja di banyak
syarikat besar.



https://ms.wikipedia.org/wiki/Anak_bulan

Dalam terminologi astronomi, anak bulan (atau hilal dalam bahasa Arab) merupakan
fasa bulan yang berlaku apabila Bulan, dalam gerakan oerbit bulanannya
mengelilingi Bumi, berada di antara Bumi dan Matahari, maka berada sebaris atau
bersilangan dengan Matahari jika dilihat dari Bumi. Pada ketika ini, bahagian
yang gelap (yang tiada cahaya matahari) bagi permukaan Bulan akan menghadap ke
arah Bumi, maka, Bulan tidak kelihatan melalui mata kasar.

Maksud sebenar frasa "anak bulan" adalah bulan sabit pertama yang kelihatan,
iaitu selepas persilangan dengan matahari. Ini lazimnya mengambil tempat di ufuk
barat dalam waktu yang sekejap antara waktu terbenamnya matahari dan terbenamnya
bulan, lalu masa dan tarikh kemunculan anak bulan ini akan dipengaruhi oleh
kedudukan geografi pencerap. Anak bulan secara astronomi, atau bulan gelap untuk
mengelakkan kekeliruan, berlaku ketika persilangan dalam longitud gerhana dengan
Matahari, iaitu apabila Bulan tidak kelihatan dari Bumi. Waktu itu adalah unik
dan tidak bergantung kepada kedudukan, dan dalam keadaan tertentu, akan
kebetulan dengan gerhana matahari.

Anak bulan dalam makna asal ialah bulan sabit muda yang menandakan bermulanya
bulan dalam kalendar lunar seperti takwim hijrah, dan kalendar lunisolar seperti
kalendar Ibrani, Hindu dan Buddha. Tetapi dalam kalendar Cina, permulaan bulan
dimulai dengan bulan gelap

Sela masa antara anak bulan—qamarian—adalah berubah. Masa purata antara anak
bulan, bulan sinodik, adalah lebih kurang 29.53... hari. Rumus anggaran untuk
mengira purata masa bagi anak bulan (persilangan antara Matahari dan Bulan) bagi
bulan berturut-turut ialah:

Pada 10 Ogos 2010, negara Malaysia, Indonesia, Brunei dan Singapura sepakat hari
pertama puasa ialah pada hari Rabu, 11 Ogos 2010. Hilal (anak bulan) terlihat di
Probolinggo dan Gresik, Jawa Timur serta Cilincing, Jakarta.

Penyimpan Mohor Besar Raja-Raja Tan Sri Engku Ibrahim Engku Ngah mengumumkan
puasa pada hari Rabu, 11 Ogos 2010. Majlis Raja-Raja setuju cara menetapkan
tarikh permulaan puasa adalah berdasarkan Rukyah dan Hisab (Matematik). Oleh itu
, sembahyang terawih dikerjakan sepanjang bulan Ramadan.

Menteri Agama Indonesia, Suryadharma Ali turut mengumumkan hari pertama ibadat
puasa di Indonesia. Mesyuarat Jawatankuasa Penyelarasan Rukyah dan Takwim Islam
Brunei, Indonesia, Malaysia dan Singapura pada 1-5 Julai 1992, sepakat
menetapkan 1 Ramadan . Dua organisasi Islam terbesar Indonesia iaitu Nahdlatul
Ulama (NU) dan Muhammadiyah, menggunakan kaedah berbeza dalam pengiraan 1
Ramadan dan Aidilfitri. Muhammadiyah memakai kaedah hisab (matematik) manakala
NU memakai kaedah rukyah iaitu melihat anak bulan, turut mengumumkan 1 Ramadan
pada Rabu.

Jamaah Pondok Pesantren Al-Karawi, Kecamatan Ganding, Sumenep, Jawa Timur
memulakan ibadat puasa pada hari Selasa, 10 Ogos 2010. Jamaah An Nadzir di Gowa,
Sulawesi Selatan dan Jamaah Tarekat Islam Naqsabandiyah di Sumatera Barat mula
berpuasa pada hari Isnin, 9 Ogos 2010. Mereka melihat tanda-tanda alam daripada
air pasang di laut.

Negara Timur Tengah turut mula puasa pada 11 Ogos 2010. Antaranya ialah Arab
Saudi, Jordan, Qatar, Emiriah Arab Bersatu, Kuwait, Lebanon, Yemen, Libya.
Palestin dan Turki.



https://ms.wikipedia.org/wiki/Abu_Bakar_as-Siddiq

Abu Bakar al-Siddiq (Bahasa Arab: أبو بكر الصديق‎ Abū Bakr al-Siddīq) ialah
khalifah pertama orang Muslim dari tahun 632-634. Beliau pada awalnya digelar
Abdul Kaabah (hamba Kaabah) tetapi selepas pengislamannya, beliau menukar
namanya kepada Abdullah. Namun beliau selalu digelar Abu Bakar (daripada
perkataan Arab Bakar yang bermaksud unta muda) kerana beliau amat gemar membiak
unta. Beliau amat terkenal dengan gelaran As-Siddiq (yang membenarkan). Nama
sebenar beliau ialah Abdullah ibni Abi Quhafah.

Saidina Abu Bakar As-Siddiq merupakan sahabat Nabi Muhammad s.a.w. yang paling
rapat sekali dan jurai salasilahnya adalah termasuk dalam Bani Taim iaitu sub
keturunan dari Arab Quraisy. Semasa Nabi Muhammad s.a.w. berhijrah dari Makkah
ke Madinah pada tahun 622, hanya beliau seorang yang mengikuti Rasulullah s.a.w.
tanpa ditemani oleh orang lain. Rasulullah S.A.W mengahwini anak perempuan
beliau iaitu Saidatina Aishah tidak lama selepas penghijrahan ke Madinah
berlaku. Pernah menjadi kaya, dia juga dikenangi kerana jasanya membebaskan
beberapa hamba yang beragama Islam daripada tuan mereka yang kafir termasuklah
Bilal Bin Rabah. Beliau juga merupakan salah seorang Muslim yang pertama sekali
memeluk Islam. Beliau seorang yang jujur, berbudi pekerti, adil, tegas dan
memiliki sifat yang terpuji. Dilahirkan 2 tahun selepas kelahiran Rasulullah
S.A.W.

Beliau mendapat gelaran as-Siddiq kerana sentiasa membenarkan setiap perkataan
dan tindakan Rasulullah S.A.W. Peristiwa yang membawa kepada gelaran ini ialah
apabila berlakunya peristiwa Isra dan Mi'raj yang telah dialami oleh Rasulullah
S.A.W. Apabila orang ramai mengatakan baginda berdusta, malah ada dikalangan
sahabat yang ragu-ragu tentang peristiwa tersebut, Saidina Abu Bakar menjadi
orang pertama membenarkan dan mempercayai peristiwa tersebut dengan penuh
keyakinan tanpa ragu-ragu.

Semasa Rasulullah s.a.w. sedang sakit tenat, baginda mengarahkan supaya Saidina
Abu Bakar mengimamkan solat orang Islam. Selepas kewafatan Nabi Muhammad s.a.w.,
sebuah majlis iaitu majlis Syura', yang dihadiri oleh golongan Ansar dan
Muhajirin ditubuhkan untuk melantik seorang khalifah bagi memimpin umat Islam.
Hasil daripada perjumpaan itu, Saidina Abu Bakar dilantik dan menjadi khalifah
pertama umat Islam.

Perlantikan Saidina Abu Bakar mendapat tentangan daripada beberapa orang yang
ingin melantik Saidina Ali Abi Talib sebagai khalifah kerana Saidina Ali
merupakan menantu dan sepupu Rasulullah s.a.w. Golongan Syiah yang merupakan
golongan daripada keluarga Bani Hashim menentang perlantikan Saidina Abu
Bakar.Tentangan itu tamat selepas Saidina Ali Abi Talib membaihkan Saidina Abu
Bakar. Ada pendapat mengatakan bahawa Saidina Ali Abi Talib hanya membaihkan
Saidina Abu Bakar selepas enam bulan.

Jalaluddin al-Suyuti dalam karyanya al-Khulafa al-Rashidun ('Khalifah
al-Rashyidun') menyatakan bahawa semasa perjumpaan Sayidina Abu Bakar dan
Sayidina Umar orang Islam Ansar di rumah Sa'd ibn Ubadah selepas kewafatan Nabi
Muhammad (SAW), Sayidina Abu Bakar pada mulanya mencadang dua calon sebagai
Khalifah, yakni Sayidina Umar dan seorang Sahabat lain, Abu Ubaidah ibn
al-Jarrah. Perbincangan menjadi hangat sehinggalah Sayidina Umar menyuruh
Sayidina Abu Bakar menghulurkan tangannya lalu Sayidina Umar mengambil tangan
Sayidina Abu Bakar dan memberi bai'ah kepadanya. Tindakan Sayidina Umar diikuti
Muhajirin dan Ansar. Selepas mendapat bai'ah, Sayidina Abu Bakar mencari
az-Zubair dan Sayidina Ali yang tiada di pertemuan itu. Kedua-dua mereka
dipanggil dan memberi bai'ah kepada Sayidina Abu Bakar apabila mereka tiba.

Masalah mula timbul apabila Saidina Abu Bakar dilantik menjadi khalifah. Masalah
ini mengugat kestabilan dan keamanan kerajaan Islam. Banyak puak-puak Arab
memberontak dan menentang khalifah. Sesetengah daripada mereka enggan membayar
zakat manakala ada pula yang kembali kepada menyembah berhala dan mengikut
tradisi lama mereka. Puak-puak ini mendakwa bahawa mereka hanya menurut perintah
Rasulullah s.a.w. dan memandangkan Rasulullah s.a.w. telah wafat maka mereka
tidak perlu lagi mengikut ajaran Islam dan mereka telah bebas.

Saidina Abu Bakar menegaskan bahawa mereka bukan sahaja menyatakan taat sembah
kepada seorang pemimpin malah mereka kini tergolong dalam golongan Muslim. Ada
diantara mereka mendakwa bahawa mereka ialah nabi dan rasul. Bagi menumpaskan
penghinaan dan perbuatan murtad ini maka Saidina Abu Bakar melancarkan perang
terhadap golongan yang digelar golongan Riddah. Hal ini merupakan permulaan siri
Peperangan Islam-Riddah. Antara orang yang mengaku menjadi nabi ialah Musailamah
al-Kazzab. Namun Khalid Al-Walid berjaya menumpaskan Musailimah dalam
pertempuran.

Selepas berjaya mengurangkan golongan riddah, Saidina Abu Bakar menghantar
panglima-panglima perang Islam ke utara untuk memerangi Byzantine (Rom Timur)
dan Empayar Parsi. Khalid Al-Walid berjaya menawan Iraq dalam hanya satu kempen
ketenteraan. Beliau juga menempuh kejayaan dalam beberapa ekspedisi ke Syria.
Menurut seorang orientalis Barat, kempen Saidina Abu Bakar hanyalah sebuah
lanjutan daripada Perang Riddah. Hal ini jelas salah memandangkan kebanyakan
golongan riddah terletak di selatan Semenanjung Arab dan bukannya di utara.

Menurut ahli sejarah Islam, selepas siri Peperangan Islam-Riddah ramai orang
yang mahir menghafaz al-Quran terbunuh. Saidina Umar Al-Khattab (khalifah yang
berikutnya) meminta Saidina Abu Bakar untuk mula menjalankan aktviti pengumpulan
semula ayat-ayat al-Quran. Saidina Uthman Affan kemudiannya melengkapkan
aktiviti pengumpulan dengan membukukan al-Quran, iaitu mushaf Uthmani, semasa
beliau menjadi khalifah.

Saidina Abu Bakar wafat pada 23 Ogos 634 di Madinah iaitu dua tahun selepas
menjadi khalifah. Ada dua pendapat mengenai sebab kematian Saidina Abu Bakar.
Ada yang mengatakan disebabkan keracunan dan ada pula yang mengatakan Saidina
Abu Bakar meninggal dunia secara biasa. Sebelum kewafatannya, Saidina Abu Bakar
mengesa masyarakat menerima Saidina Umar Al-Khatab sebagai khalifah yang baru.

Saidina Abu Bakar dikebumikan di sebelah makam Nabi Muhammad s.a.w. di Masjid
an-Nabawi yang terletak di Madinah.

Saidina Abu Bakar walaupun hanya memerintah selama dua tahun (632-634), tetapi
beliau banyak menyumbang terhadap perkembangan Islam. Beliau berjaya menumpaskan
golongan Riddah yang ada diantaranya murtad, tidak mahu membayar zakat dan ada
diantaranya mengaku sebagai nabi. Beliau juga mula mengumpulkan ayat-ayat
al-Quran dan beliau juga berjaya meluaskan pengaruh Islam.



https://ms.wikipedia.org/wiki/Syiah

Syiah (شيعة Syi'aṯ) bukan aliran atau mazhab dalam Islam .Kerana islam yang
diajar rasullallah hanya satu. Rasulallah tidak menyebut syiah atau sunni ..
"Sesungguhnya telah aku tinggalkan pada kalian dua perkara yang tidak akan
tersesat selagi (kalian) berpegang teguh dengan keduanya yaitu kitab Allah dan
sunah rasul-Nya". HR al-Hakim 1/284. Dinilai shahih oleh al-Albani dalam
shahihul Jami' no: 2937.

Secara umum, Syiah menolak kepemimpinan daripada tiga Khulafa Ar-Rasyidin. Sunni
juga menolak kepimpinan Imam Syiah dalam aliran Syiah. Muslim Ajaran Syiah
berbeza dengan apa yang diajarkan oleh Nabi Muhammad dan Ahlul Bait kerana
menolak hadis yang bercanggahan dengan kepercayaan (Syiah) mereka.

Bentuk tunggal dari Syi'ah adalah Shī`ī (Bahasa Arab: شيعي.) menunjuk kepada
pengikut dari Ahlul Bait dan Imam Ali.

Terdapat dua pendapat jelas tentang terhasilnya aliran Syiah. Pendapat pertama
mengatakan ketika berlakunya Perang Siffin di antara Ali RA dan Muawiyah RA.
Pandangan ini secara tidak langsung mengatakan bahawa pengikut Ali RA beraliran
Syiah manakala pengikut Muawiyah pula Sunnah wal Jamaah. Namun demikian ia
bukanlah begitu. Ijtihad yang dinyatakan oleh Muawiyah didapati tidak benar dan
pendapat Ahli Sunnah jelas lebih cenderung kepada Ali RA.

Pendapat kedua pula mengatakan kemunculan Syiah setelah kematian Husain bin Ali
RA. Ketika beliau keluar daripada pemerintahan Yazid bin Muawiyah atas panggilan
penduduk Iraq yang akan menyokongnya di sana nanti. Namun, mereka mengkhianati
beliau dan menyebabkan beliau terbunuh di Karbala.

Ini secara tidak langsung menjelaskan hubungan kuat antara Syiah dan Husain RA
berbanding Ali RA sendiri. Ini jelas apabila para pengikut Syiah menyambut 10
Muharram sebagai mengingati hari kematian Husain disambut dan tidak pula hari
kematian Ali.

Aliran Syiah berpecah kepada cabang-cabang kecil. Tiga cabang yang utama pada
masa kini mempunyai bilangan pengikut yang besar. Yang paling terkenal dan
terbesar ialah golongan Syiah Imam Dua Belas atau Imamiyyah/Ja'fariyyah (اثنا
عشرية iṯnāʿašariyya) yang merangkumi 90% penduduk di Iran dan sebahagian besar
penduduk Iraq. Golongan Syiah yang kecil lain termasuklah al-Kaisaniyyah,
al-Zaidiyah, Imamiyyah, al-Ghulat, Ismailiyah, dan Syiah Imam Bertujuh.
Alawiyyah dan Duruzi juga menganggap diri mereka Syiah meskipun mereka tidak
sentiasa diiktiraf oleh Syiah lain. Tarikat-tarikat Sufi beraliran Syiah
termasuklah Tarikat Alevi, Bektashi Hamadani dan Fatimiyyah. Dua puluh peratus
dari penduduk Turki mengikut Tarikat Alevi sementara Lubnan dan Syria pula
mempunyai bilangan besar golongan Duruzi dan Alawi.

Aliran Syiah mempercayai bahawa Nabi telah mewasiatkan Keturunannya menjadi
pemimpin umat Islam dan hendaklah bersatu di bawah Imam.

Di Malaysia, aliran ini tidak dibenarkan melakukan ritual harian dan ditolak
fahaman mereka oleh Majlis Fatwa Malaysia. Golongan Syiah telah melakukan
beberapa dialog dengan pihak Ahlul Sunnah di seluruh dunia termasuk Malaysia
namun tiada sebarang pindaan undang-undang yang dilakukan bagi menghalalkan
pergerakkan atau penyebaran fahaman mereka.[perlu rujukan]

Perkataan Syiah (mufrad) disebut sebanyak empat kali dalam al-Qur'an dan ia
memberi erti golongan atau kumpulan;pertama dalam Surah as-Saffat: 83-84, firman
Tuhan yang bermaksud,"Dan sesungguhnya Ibrahim benar-benar termasuk Syiahnya
(golongannya), ingatlah ketika ia datang kepada Tuhannya dengan hati yang suci".

Yang dimaksudkan oleh oleh al-Quran dan hadith itu bukanlah kata khusus kepada
puak Syiah ini, melainkan kata umum kepada pengikut kepada sesuatu golongan
pengikut, yakni golongan Ibrahim a.s, golongan yang derhaka, golongan Musa a.s.
Bahkan Rasulullah sendiri pernah bersabda mafhumnya: golongan kamu Ali akan
terbahagi tiga. orang yang terlampau memuja mu, orang yang terlampau membenci mu
dan orang yang cinta kepadamu kerana Allah. Golongan pertama dan kadua itu masuk
neraka. Golongan ketiga itu masuk syurga. Terbukti golongan pertama dan kedua
itu puak Syiah dan Khawarij. Ijtihad kebanyakkan para ulama Sunni sebagai Syiah
yang menyeleweng ialah golongan Syiah daripada Imamiyyah/Ja'fariyyah dan
Zaidiyyah, yang diringkaskan sebagai Ghulat kerana mendewakan Ali. Imam
al-Ghazali dalam bukunya Mustazhiri menentang keras Syiah kerana ia mengandungi
pengajaran Batiniah. Imam Ja'far as-Sadiq AS, generasi kelima keturunan Ali bin
Abi Talib dan Fatimah Zahrah r.a, pula menyatakan Syiah tidak boleh dikahwini
dan diadakan sebarang urusan keagamaan kerana aqidah mereka bertentangan dengan
al-Qur'an dan Hadith. Golongan Syiah Imamiyyah mengganggap Ja'far as-Sadiq AS
sebagai imam keenam umat Islam. Walaupun beliau tidak mengakuinya dan tidak
menerima baiah mereka itu.

5 perkara menjadi Rukun Kepercayaan atau Usūl al-Dīn bagi golongan Mazhab Syiah:

Kebanyakan Sunni Islam mengatakan bahawa Mahzab Syiah merupakan satu kefahaman
yang bercanggah dengan ajaran Islam kerana fahaman ini mendakwa bahawa Ali iaitu
sepupu Rasulullah sepatutnya menjadi khalifah selepas kewafatan Baginda, dan
bukannya Abu Bakar. Mengikut pandangan Syiah, bahawa;

Penyatuan antara Syiah dan Sunni pernah cuba dilakukan oleh beberapa Ulama
terdahulu seperti Syeikh Musa Jarullah, Ulama Sunnah di Rusia, dan Syeikh
Mustafa As-Sibaie. Semuanya gagal apabila gesaan supaya pengikut syiah menerima
akidah sunni tidak diterima oleh pengikut Syiah. Syeikh Yusuf al-Qaradawi pula
mengatakan bahawa penyatuan yang cuba dilakukan oleh golongan Syiah hanyalah
bertujuan mengajak golongan Sunni menyertai pegangan Syiah, yang sama sekali
bercanggah dengan pegangan Sunni sendiri.



https://ms.wikipedia.org/wiki/Sultan_Perak

Duli Yang Maha Mulia Paduka Seri Sultan, Yang di-Pertuan dan Raja Pemerintah
bagi Jajahan Takluk Negeri Perak Darul Ridzuan merupakan raja pemerintah bagi
kerajaan negeri Perak Darul Ridzuan dan merupakan ketua negeri serta ketua agama
Islam negeri.

Kesultanan Perak ialah salah satu keturunan kerajaan tertua dalam kalangan
Negeri-Negeri Melayu.

Ketika Kesultanan Melayu Melaka jatuh akibat serangan Portugal pada tahun 1511,
Sultan Mahmud Shah berundur ke Kampar, Riau, dan mangkat di sana dalam tahun
1528. Beliau mempunyai tiga putera yang bernama Raja Ali, Raja Muzaffa dan Raja
Ahmad. Yang sulung, Raja Ali, telah mendirikan Kesultanan Johor (Kesultanan
Johor Lama), sedangkan yang kedua dijemput untuk memerintah Perak dan menjadi
sultan pertama daripada wangsa Kesultanan Perak. Dengan pembunuhan raja
pemerintah Kesultanan Johor Lama, Sultan Mahmud, oleh Bendahara Abdul Jalil
dalam tahun 1699, berakhirlah pemerintahan waris-waris Kesultanan Melayu Melaka
di negeri-negeri Melayu melainkan di negeri Perak.

Sultan Perak ketika ini adalah berketurunan daripada Kesultanan Melayu Melaka
dan Kesultanan Siak.

Berikut merupakan senarai Paduka Seri Sultan-sultan Negeri Perak daripada
permulaan Kesultanan Melayu Perak sehingga kini.



https://ms.wikipedia.org/wiki/Perang_Dunia_Kedua

Perang Dunia Kedua (atau Perang Dunia Ke-2) ialah peperangan yang paling meluas
dan mengakibatkan paling banyak kerosakan dalam sejarah dunia moden. Perang
Dunia Kedua membabitkan kebanyakan negara di dunia, dengan pertempuran di
beberapa medan utama berlaku secara serentak, dan mengorbankan sekitar 50 juta
nyawa. Peperangan Dunia II ini kebanyakan membabitkan Kuasa Bersekutu (perikatan
negara-negara Komanwel, Perancis, Amerika Syarikat, Kesatuan Soviet, dan China)
serta Kuasa Paksi (perikatan negara-negara Jerman, Itali, dan Jepun). Kebanyakan
pertempuran berlaku di Medan Eropah Perang Dunia Kedua medan Atlantik dan di
sekitar Eropah, dan dalam Peperangan Pasifik medan Pasifik di Pasifik dan Asia
Timur.

Perang Dunia Kedua mencatatkan sejarah penting apabila kuasa udara memainkan
peranan utama buat pertama kalinya. Malah, operasi pertempuran pertama dalam
Perang Dunia Kedua merupakan serangan bom Jerman terhadap Poland, sementara
operasi pertempuran terakhir adalah serangan bom atom Amerika terhadap Nagasaki.
Peperangan ini juga melihat Amerika Syarikat keluar daripada dasar mengasingkan
diri, kemusnahan dan kebangkitan semula Jerman dan Jepun sebagai kuasa industri
utama, dan kemunculan Amerika Syarikat dan Kesatuan Soviet sebagai kuasa besar
dunia. Peperangan ini juga secara langsung membawa kepada penubuhan Pertubuhan
Bangsa-Bangsa Bersatu, yang ditubuhkan oleh Kuasa Bersekutu yang menang agar
pertelingkahan yang sebegitu besar dan menjahanamkan tidak akan berlaku lagi
buat selama-lamanya.

Cara layanan pihak yang menang terhadap Republik Weimar selepas Perang Dunia I,
dan kemelesatan besar ekonomi ( Great Depression ) menyebabkan pergerakan
pelampau nasionalis NSDAP Adolf Hitler merebut kuasa di Jerman. Disebabkan
keadaan politik yang rapuh, Adolf Hitler berjaya menggunakan kuasa darurat dan
memegang kuasa penuh negara Jerman. Adolf Hitler membelakangi perjanjian selepas
Perang Dunia I, dia membangunkan semula tentera Jerman melalui perlembagaan
demokratik yang kemudiannya diketepikan. Dia menguatkan tentera di sempadan
bersebelahan dengan Perancis, memaksa persekutuan semula dengan Austria, dan
dengan persetujuan Perancis-British dia menyerap sebahagian dari Czechoslovakia.

Pada tahun 1922 Benito Mussolini dan parti Fascist bangkit memegang kuasa di
Itali. Fascist Itali, Mussolini berkongsi sebahagian matlamat ideologi dengan
sosialis Kebangsaan Jerman, dan walaupun Mussolini tidak begitu mempercayai
Hitler, kedua negara membentuk perjanjian yang dikenali sebagai "Rome-Berlin
Axis" pada tahun 1936.

Perang Dunia Kedua lebih banyak mengorbankan orang awam berbanding peperangan
lain sebelumnya dalam sejarah. Ini disebabkan sebahagiannya pengeboman udara
secara besar-besaran terhadap penduduk awam pada skala yang tidak pernah
dilakukan sebelumnya. (Polisi yang dimulakan oleh Luftwaffe Jerman terhadap
Poland, Perancis dan Inggris membantu Poland, dan kemudiannya dilakukan dengan
lebih meluas oleh pihak Berikat terhadap bandar Jerman), dan penggunaan
teknologi zaman perindustrian untuk membolehkan pembunuhan beramai-ramai orang
awam yang tidak diperlukan di kem penghapusan.

Peperangan di Eropah bermula pada 1 September 1939, apabila tentera Jerman
menjajah Poland. Pakar sejarah yang lain pula menyebut pencerobohan Jepun ke
negeri China pada tahun 1937 sebagai permulaan peperangan, atau pencerobohan
Jepun ke Manchuria pada tahun 1931.

Pada tahun 1939, Hitler menuntut sebahagian daripada wilayah Poland dan
memeteraikan Perjanjian Molotov-Ribbentrop ( Molotov-Ribbentrop Pact ) dengan
Kesatuan Soviet sebagai membalas kepada tindakan sokongan persekutuan pertahanan
British dan Perancis dengan Poland pada bulan Mac 1939. Pihak Wehrmacht Jerman
kemudiannya menjajah Poland dalam 'Kempen September Polish' pada 1 September.
Pada 3 September 1939 pihak British dan Perancis mengisytiharkan perang ke atas
Jerman. Kerajaan Poland tumbang, dan Presiden Ignacy Moscicki melarikan diri
serta menubuhkan kerajaan Polish dalam pelarian pada 18 September 1939. Dalam
tempoh beberapa minggu kemudian, Tentera Merah Soviet turut menjajah Poland, dan
pertempuran merebut Poland berakhir tanpa sebarang bantuan ketenteraan daripada
negara Perancis dan British.

Tempoh dari tamatnya penjajahan Poland pada Oktober 1939, sehingga penjajahan
Jerman terhadap Benelux dan Perancis pada Mei 1940, dikenali sebagai Perang
Olok-Olok (Phony War). Pasukan Jerman dan Soviet dipindahkan dari menyerang
Poland. Tentera Merah menumpukan ke Negara-negara Baltik dan kepada Finland, di
mana Perang Musim Sejuk menjadi tumpuan dunia disebabkan ketiadaan pertempuran
lain. Pasukan Wehrmacht bergerak ke barat, dan sementara itu Operasi Weserübung
menjajah Denmark dan Norway. Perancis menggerakkan tenteranya dan mengendalikan
pertahanan sempadannya yang kukuh dengan Rhine; dan pihak British pula
menghantar pasukan expeditionary yang besar ke Perancis. Selain serangan ringkas
oleh pasukan Perancis yang menyeberangi Rhine, tiada pertempuran lain sementara
kedua pihak memperkukuhkan tentera mereka.

Pada Mei 1940 pasukan Jerman menyerang Negara Rendah (Low Countries) (Belanda,
Belgium dan Luxembourg). Ketiga-tiga negara diduduki dengan pantas dan kesemua
kerajaan dan pemerintahnya berundur ke British, kecuali raja Belgium Leopold III
yang kekal di negaranya.

Pihak Jerman kemudiannya menyerang Perancis. Taktik Blitzkrieg Jerman berjaya
mengalahkan tentera Perancis dan British di Perancis. Pasukan Ekspedisi British
(BEF) terpaksa diundurkan dari Dunkirk dalam Operasi Dynamo, meninggalkan
kelengkapan berat mereka, sementara kerajaan Perancis berdamai, dengan pihak
Jerman menguasai kawasan di Utara dan kerajaan Vichy Perancis Vichy (Vichy
France Vichy) pula berkuasa di selatan.

Sementara itu, tentera udara Jerman, Luftwaffe gagal mengalahkan Pasukan Udara
Diraja dalam Pertempuran Britain ( Battle of Britain ) untuk menguasai ruang
udara British. Sebaliknya pihak Luftwaffe memulakan kempen pengeboman strategik
yang dikenali oleh pihak British sebagai Blitz, dan mengepong British agar
menyerah dalam Pertempuran Atlantik. Britain tetap utuh menghadapi kedua-duanya.

Pada Jun 1941 Jerman menyerang Kesatuan Soviet, walaupun mereka mempunyai
pakatan tidak agresif (non-aggression pact), dalam Operasi Barbarossa, memulakan
apa yang dikenali di Kesatuan Soviet sebagai Peperangan Patriotik Agung (Great
Patriotic War) (Великая Отечественная Война). Pihak Rusia dikejutkan dan
Wehrmacht pada awalnya menakluk kawasan yang luas, dan menawan beratus ribu
tentera. Pihak Soviet berundur, dan berjaya memindahkan kebanyakan industri
berat mereka jauh daripada medan pertempuran dan membina semula dikawasan lebih
terpencil. Pengorbanan pertahanan yang kental menghalang pihak Jerman menawan
Moscow (Bandar Wira) sehingga musim sejuk melanda (lihat Pertempuran Moscow).
Hitler, menjangkakan kempen itu tamat dalam tempoh beberapa bulan, tidak
melengkapkan tentera mereka untuk peperangan musim sejuk. Lima hari selepas
Soviet melancarkan serangan balas mereka, pada 11 Disember 1941, Jerman
mengisytiharkan perang ke atas Amerika Syarikat selepas Serangan ke atas Pearl
Harbor oleh Jepun - Untuk rencana lanjutan, lihat Perang Dunia Kedua Medan Asia

Pada musim bunga pihak Jerman melakukan serangan lanjut terhadap Kesatuan
Soviet, tetapi tidak dapat menetapkan antara serangan langsung terhadap Moscow
atau menawan padang minyak Caucasus. Moscow sekali lagi berjaya dipertahankan,
dan pada akhir tahun 1942 tentera Soviet berjaya menembusi baris hadapan pihak
Pusat di selatan, dan mengepong Tentera ke-6 Jerman dalam Pertempuran Stalingrad
( Bandar Wira ). Pada Februari 1943 saki-baki 300,000 tentera Jerman menyerah.

Pada musim bunga, Wehrmacht berjaya memulihkan baris hadapan dan melakukan
serangan balas dalam Pertempuran Kedua Kharkov (Second Battle of Kharkov),
tetapi serangan mereka pada Pertempuran Kursk (Julai 1943) gagal mengakibatkan
pihak Jerman tidak lagi mempunyai sumber untuk bertahan. Tentera Merah berjaya
menyerang balas dan merampas kembali kawasan yang hilang. Semenjak itu, Kesatuan
Soviet mempunyai kelebihan di Timur Eropah.

Kekalahan pihak Jerman di Stalingrad diikuti pula dengan kekalahan pada skala
yang sama di Tunisia (lihat Perang Dunia Kedua#Medan Afrika dan Timur Tengah
Medan Afrika di bawah), mengakibatkan kehilangan tapak terakhir kuasa Paksi di
Afrika Utara dan penawanan suku juta tahanan perang Jerman dan Itali pada Mei
1943. Selepas itu pihak Berikat menggunakan Afrika Utara sebagai papan loncatan
untuk pelanggaran Sicily melalui Operasi Husky pada Julai 1943 dan pelanggaran
tanah besar Itali oleh pihak Berikat Allied (September 1943), yang digambarkan
oleh Sir Winston Churchill sebagai "bahagian lembut perut Eropah". Itali
menyerah, tetapi tentera Jerman bertindak untuk melucutkan senjata tentera Itali
dan bergegas mempertahankan Itali bersendirian. Pihak Jerman mendirikan baris
pertahanan kukuh di negara bergunung yang sesuai untuk pertahanan, dan kemajuan
pihak Berikat adalah perlahan.

Pihak Berikat melanggar Normandy dalam Operasi Overlord pada Jun 1944 dan
membebaskan kebanyakan Perancis dan Negara Rendah ( Low Countries ) pada
penghujung tahun. Pihak Jerman yang terdesak telah menyerang balas dalam
Pertempuran Bulge pada Disember 1944 tetapi dapat dipatahkan. Pihak Berikat
kemudian berjaya memasuki Jerman pada 1945. Ketika ini pihak Soviet telahpun
sampai ke sempadan Timur Empayar Jerman ( German Reich ), dan nasib Jerman telah
ditentukan. Selepas Hitler membunuh diri ketika pihak Rusia memasuki Berlin,
pihak tentera Jerman menyerah tanpa syarat pada 7 Mei 1945.

Peperangan di Eropah berakhir dengan penyerahan diri oleh Jerman pada 8 Mei
1945, tetapi berterusan di Asia dan Pasifik sehingga 2 September 1945, apabila
Jepun menyerah kalah.

Pihak Jepun telah berperang dengan negara China sebelum Perang Dunia Kedua
bermula di Eropah. Ketika Amerika Syarikat dan negara-negara lain menghentikan
eksport ke Jepun, mereka telah membuat keputusan untuk menyerang Pearl Harbor
pada 7 Disember 1941 serentak dengan pengistiharan perang dalam tempoh yang
singkat. Disebabkan masalah teknikal, pengistiharan tersebut tidak sempat
disampaikan. Angkatan Pasifik Amerika mengalami kerosakan yang teruk, walaupun
kapal induknya terselamat kerana ketika serangan berlaku ia sedang belayar.
Tentera Jepun turut menyerang tanah-tanah jajahan milik British di Malaya, dan
Borneo, serta Filipina yang berada di bawah penguasaan Amerika secara serentak,
dengan tujuan untuk menguasai telaga minyak Belanda Hindia Timur. Pulau kota
Singapura kepunyaan British tewas dalam apa yang disifatkan oleh Churchill
sebagai kekalahan British yang paling memalukan sepanjang zaman.

Pada Mei 1942, tentera laut Jepun menyerang Port Moresby, New Guinea. Seandainya
serangan tersebut berjaya, ia akan mendekatkan jarak mereka untuk menyerang
Australia. Bagaimanapun, serangan tersebut digagalkan oleh Tentera Laut Berikat
dalam Pertempuran Laut Karang (Coral Sea), menjadikannya operasi menentang pelan
Jepun yang pertama berjaya, dan pertempuran tentera laut pertama antara kapal
induk sepenuhnya. Sebulan kemudian Tentera Laut AS sekali lagi berjaya
menghalang pencerobohan Kepulauan Midway dalam Pertempuran Midway, kali ini
memusnahkan empat kapal induk Tentera Laut Jepun, yang tidak mampu digantikan
oleh industri persenjataan Jepun, sekali gus meletakkan pihak Imperialis Jepun
dalam situasi bertahan.

Bagaimanapun, pada Julai Tentera Imperialis Jepun telah melakukan serangan darat
di Port Moresby, sepanjang Laluan Kokoda Kokoda Track. Pasukan simpanan
Australia, ramai yang masih muda dan tidak terlatih, bertempur sebagai pengawal
belakang, sehingga mereka digantikan oleh Tentera Australia biasa yang kembali
daripada pertempuran di Timur Tengah.

Pemimpin Pihak Berikat telah bersetuju walaupun sebelum kemasukan Amerika dalam
peperangan bahawa keutamaan perlu diberikan untuk mengalahkan pihak Jerman.
Bagaimanapun pasukan Australia dan Amerika dibawah pimpinan Jeneral Douglas
MacArthur mula menyerang jajahan yang tertawan, bermula dengan Pulau Guadalcanal
melawan tentera Jepun yang bertahan dengan gigih dan bersungguh-sungguh. Pada 7
Ogos 1942 Pulau Guadalcanal diserang oleh Kor Marin Amerika Syarikat (United
States Marine Corps; USMC). Pada akhir Ogos dan awal September, ketika
pertempuran berlarutan di Guadalacanal, pasukan Australia dan Amerika Syarikat
bertempur dengan serangan amphibious Jepun di hujung timur New Guinea dalam
Milne Bay, kekalahan mutlak pertama tentera darat Jepun. Pasukan Amerika
Syarikat mencapai kejayaan di Guadalcanal pada Februari 1943.

Pasukan Australia dan Amerika Syarikat kemudiannya berusaha untuk menawan
kembali kawasan yang ditawan Jepun di sesetengah bahagian di New Guinea dan
Dutch East Indies. Pulau Solomon dirampas kembali sepenuhnya pada 1943, New
Britain dan New Ireland pada tahun 1944. Filipina diserang pada akhir tahun 1944
selepas Pertempuran Teluk Leyte.

Kapal selam AS dan pihak Berikat turut menyerang perkapalan perdagangan Jepun,
dengan itu menafikan perindustrian Jepun dari mendapatkan bahan mentah, yang
merupakan sebab utama Jepun berperang untuk mendapatkannya. Keberkesanan cerutan
ini meningkat apabila Amerika menawan kawasan kepulauan yang berhampiran tanah
besar Jepun.

Tentera Kebangsaan Kuomintang (Nationalist Kuomintang Army) di bawah Chiang
Kai-shek dan Tentera Komunis China (Communist Chinese Army) di bawah Mao Zedong
kedua-duanya menentang penaklukan Jepun di China, tetapi tidak pernah bersatu
menentang Jepun. Pertikaian antara kuasa Komunis dan Kebangsaan Nationalist
berterusan walaupun perang sudah tamat.

Pihak Berikat menawan kepulauan berhampiran Jepun seperti Iwo Jima dan Okinawa
meletakkan Jepun dalam jarak serangan udara dan laut, Tokyo diserang dengan bom
api dan kemudiannya bom atom menghancurkan Hiroshima. Pada 8 Ogos 1945, Kesatuan
Soviet yang sekian lamanya menyimpan dendam atas kekalahannya di Pelabuhan
Arthur dan Tsushima oleh Jepun pada tahun 1902 telah mengistiharkan serang balas
ke atas Jepun, menyerang jajahannya di Manchuria. Pada 9 Ogos Nagasaki di bom
dengan bom atom. Pihak Jepun menyerah kalah pada 14 Ogos 1945, dan
menandatangani dokumen menyerah kalah pada 2 September 1945.

Kempen Afrika Utara bermula pada tahun 1940, apabila sepasukan kecil tentera
British di Mesir menghalang kemaraan tentera Itali daripada Libya. Kemaraan ini
dihentikan pada tahun 1941 ketika pasukan Jerman di bawah Erwin Rommel mendarat
di Libya. Tambahan lagi, pada Jun 1941 Tentera Australia dan pasukan Berikat
melanggar Syria dan Lebanon, menawan Damascus pada 17 Jun. Afrika Korps dibawah
pimpinan Rommel maju dengan pantasnya ke arah timur dan terus mengepung
pelabuhan strategik di Tobruk. Pasukan Australia dan British menangkis kesemua
serangan sehinggalah diganti, tetapi serangan pihak Pusat yang baru menawan
bandar tersebut dan menghalau Tentera ke Lapan ( Eighth Army ) kebelakang
sehingga ke perbatasan di El Alamein.

Pertempuran El Alamein Pertama berlaku antara 1 Julai sehingga 27 Julai 1942.
Pihak Jerman telah mara ketitik pertahanan terakhir sebelum bandar Alexandria
dan Terusan Suez. Bagaimanapun mereka mendahului saluran bekalan, dan pertahanan
British dan Komanwel mematahkan serangan mereka. Pertempuran El Alamein Kedua
berlaku antara 23 Oktober dan 3 November 1942 selepas Bernard Montgomery
menggantikan Claude Auchinleck sebagai komander Tentera Kelapan ( Eighth Army ).
Pasukan Komanwel Commonwealth forces mula menyerang dan memusnahkan Afrika
Korps. Rommel dipaksa berundur, dan kali ini tidak berhenti berundur sehingga
sampai ke Tunisia.

Mengiringi kejayaan ini, pada 8 November 1942, tentera Amerika dan British
mendarat di Maghribi dan Algeria dalam Operasi Obor ( Operation Torch ). Pasukan
tempatan Perancis Vichy membuat penentangan terhad sebelum menyertai pihak
Berikat. Akhirnya pasukan Jerman dan Itali terkepit dari kemaraan berkembar dari
Algeria dan Libya oleh pihak Berikat. Mara dari kedua-dua belah timur dan barat,
pasukan Berikat mengundurkan Wehrmacht sepenuhnya dari Afrika dan pada 13 Mei
1943, baki pasukan Paksi di Afrika Utara menyerah diri. 250,000 tahanan ditahan;
sama ramai seperti di Stalingrad.

Afrika Utara digunakan sebagai batu loncatan untuk melanggar Sicily dan Itali
pada tahun 1943.

Berbeza dengan Perang Dunia I, pihak Barat yang menang dalam Perang Dunia Kedua
tidak meminta bayaran gantirugi daripada negara yang kalah. Sebaliknya, dalam
satu pelan yang dirangka oleh Setiausaha Amerika Syarikat, George Marshall,
"Program Pemulihan Ekonomi" ( Economic Recovery Program ), lebih terkenal dengan
nama Pelan Marshall, mengkehendaki Kongres Amerika Syarikat untuk memperuntukkan
berjuta dollar untuk pembinaan semula Eropah.

Oleh kerana League of Nations jelas gagal menghalang peperangan, badan dunia
baru dibentuk. Pada tahun 1945 Pertubuhan Bangsa-Bangsa Bersatu ditubuhkan.

Bahagian Eropah yang ditakluk atau dikuasai Soviet Union tidak mendapat untung
dari Pelan Marshall. Dalam Perjanjian Perdamaian Paris ( Paris Peace Treaties ),
1947 Paris Peace Treaty , musuh Soviet Union seperti Hungary, Finland and
Romania dikehendaki membayar pampasan perang sebanyak $300,000,000 setiap satu
(dalam nilaian dolar 1938) kepada USSR dan negara satelitnya. Itali dikehendaki
membayar $360,000,000, dikongsi kebanyakannya antara Greece, Yugoslavia dan
Soviet Union.

Dalam kawasan diduduki oleh Kesatuan Soviet pada penghujung perang, regim boneka
diletakkan, walaupun dibantah oleh kerajaan buangan dan pihak Berikat yang lain.
Jerman dibahagikan kepada empat zon jajahan, dengan zon Amerika, British, dan
Perancis dikelompokkan sebagai Jerman Barat dan zon Rusia sebagai negara satelit
Rusia, dikenali sebagai Jerman Timur. Austria sekali lagi dikeluarkan daripada
Jerman dan ia juga dipecahkan kepada empat zon jajahan, tetapi zon Rusia
akhirnya disatukan menjadi negara Austria. Dalam kata Churchill, "Tirai Besi
telah turun membelah Eropah". Seterusnya ini mendorong commitment dari pihak
Amerika untuk membantu melindungi Eropah Barat, pembentukan NATO dan Perang
Dingin.

Dalam gantirugi, menurut syarat Persidangan Yalta, lebih dua juta tahanan askar
Rusia yang jatuh di tangan pasukan Amerika dan British, mengakibatkan kematian
sebahagian besar daripada mereka.

Penyelidikan dan pembangunan yang terbabit dengan Projek Manhattan bertujuan
agar dapat mereka bentuk senjata nuklear yang boleh digunakan dengan cepat
memberi kesan besar kepada masyarakat saintifik, antara lain membentuk jaringan
makmal kebangsaan di Amerika Syarikat.

Dalam ruang ketenteraan, Perang Dunia Kedua menandakan kedatangan kuasa udara,
kebanyakannya menggantikan kapal perang. Ketika bandul terus berhayun dalam
persaingan tanpa akhir ini, kuasa udara menjadi rakan kongsi penuh dalam
sebarang tindakan ketenteraan.

Perang Dunia Kedua merupakan kemuncak kepada jumlah tentera yang ramai. Walaupun
jumlah tentera yang ramai berkuali rendah muncul semula (ketika Perang Korea dan
dalam beberapa pertikaian negara Afrika), selepas kemenangan ini kuasa besar
bergantung kepada tentera yang kecil tetapi terlatih dan bersenjata lengkap.

Selepas perang, ramai pemerintah Jerman berpangkat tinggi dibicarakan kerana
jenayah perang, termasuk juga pembunuhan beramai-ramai Holokus dilaksanakan
kebanyakan di bawah kawasan Kerajaan Jeneral ( General Government ), dalam
perbicaraan Nuremberg. Serupa juga pemimpin Jepun dibicarakan dalam Perbicaraan
Jenayah Perang Tokyo ( Tokyo War Crime Trial ). Dinegara lain, terutamanya di
Finland, pihak Berikat bertegas untuk mendakwa pemimpin politik untuk
dibicarakan dalam "perbicaraan tanggungjawab perang" war-responsibility trials -
contohnya. bukan kerana jenayah perang.

Kekalahan Jepun, dan penjajahannya oleh tentera Amerika ( American Forces ),
mendorong kepada Jepun gaya barat yang lebih menyeluruh dari apa yang mungkin
berlaku jika sebaliknya. Jepun mengikut lebih dekat demokrasi cara Barat dan,
disebabkan kekalahannya di tangan Amerika Syarikat, berusaha untuk meniru
Amerika Syarikat. Usaha besar-besaran kebangsaan ini menghasilkan keajaiban
ekonomi dan kebangkitan Jepun untuk menjadi kuasa ekonomi kedua terbesar di
dunia.



https://ms.wikipedia.org/wiki/Johor

Johor Darul Ta'zim ialah sebuah negeri di Malaysia yang terletak di selatan
Semenanjung Malaysia. Negeri ini bersempadanan dengan negeri Melaka, Negeri
Sembilan dan Pahang. Negeri Johor juga dikelilingi oleh kawasan perairan seperti
Laut China Selatan di timur, Selat Tebrau di selatan serta Selat Melaka di
bahagian barat. Bagi persempadanan antarabangsa pula, negeri Johor berkongsi
sempadan maritim bersama Provinsi Kepulauan Riau dibahagian laut sebelah timur,
disebelah barat pula bersempadan maritim dengan Provinsi Riau, Indonesia.
Manakala bahagian selatan pula dipisahkan dengan Selat Johor.

Dengan keluasan kira-kira 19,210 kilometer persegi (7,420 bt2), Johor merupakan
negeri kelima terbesar dalam Malaysia. Selain itu, negeri ini juga mempunyai
jumlah penduduk ke-2 terbesar selepas negeri Selangor dan negeri ke-7 terpadat
di dalam negara.

Ibu negeri Johor ialah Johor Bahru iaitu sebuah bandar raya di selatan negeri
ini. Bandar raya tersebut merupakan bandar kedua terbesar di Malaysia selepas
Kuala Lumpur. Di samping itu, bandar-bandar utamanya ialah Batu Pahat, Muar dan
Kluang. Nama rasminya iaitu "Darul Ta'zim" berasal daripada perkataan Arab yang
membawa maksud tempat perlindungan yang bermaruah.

Kawasan Johor sudah pun bermula pada tahun 800 sebagai suatu petempatan
perdagangan yang penting. Semasa abad ke-14, kawasan itu menjadi wilayah
tanggungan Empayar Majapahit sehingga pemerintahan Kesultanan Melaka (1400-1511)
yang mana negeri Johor menjadi pula salah sebuah jajahan pemerintahannya. Pada
tahun 1511, Melaka dikuasai oleh pihak Portugis dan Sultan Mahmud Shah, Sultan
Melaka ketika itu, melarikan diri ke Pahang dan kemudiannya ke Johor di mana
beliau mengasaskan Kesultanan Johor.

Kesultanan Johor pada akhir abad ke-16 dan ke-17 mengalami perjuangan pewarisan
yang berturut-turutan. Ia juga sering mengalami serangan daripada pihak Portugis
dan Aceh. Pada 1641, Johor menyokong pihak Belanda menewaskan pihak Portugis di
Melaka dan pada 1660, Johor telah menjadi sebuah entrepot yang maju.

Johor mempunyai tiga dinasti kesultanan yang bermula pada tahun 1511 selepas
kejatuhan Melaka. Pada fasa pertama, Johor diperintah oleh keturunan kesultanan
Melayu Melaka yang dinisbahkan kepada Sultan Mahmud Shah. Ibu kota yang menjadi
pusat pemerintahan dinasti ini terletak di daerah Kota Tinggi dan mempunyai
tujuh kawasan yang sering berpindah randah. Hal ini disebabkan kota pemerintahan
ini sering mendapat ancaman penjajah asing iaitu Portugis. Antara kota tersebut
ialah Kota Kara (1528 - 1535 M), Kota Sayong (1535 - 1540 M), Johor Lama (1540 -
1564 M), Kota Seluyut (1564 - 1573 M), Batu Sawar (1587 - 1618 M) dan Makam
Tauhid (1641 - 1642 M).

Selepas dinasti bendahara berkuasa, Sultan Abdul Jalil IV menukar pusat
pemerintahan ke Kota Panchor pada tahun 1700. Pada tahun 1708, baginda berpindah
ke Riau dan menjadikan pusat pemerintahan kerajaan Johor dan pada tahun 1716 M,
baginda berpindah semula ke Johor dan bersemayam semula di Kota Panchor. Selepas
itu, banyak pusat pemerintahan Johor berpusat di Riau sehingga munculnya dinasti
Temenggung pada tahun 1800-an.

Semasa Sir Stamford Raffles tiba di Singapura pada 1818, pulau itu ditadbir oleh
Sultan Abdul Rahman Muazzam Shah. Raffles kemudiannya mengetahui bahawa Tengku
Hussein, abang sulung Sultan Abdul Rahman, telah digugurkan sebagai sultan
kerana tidak berada di sisi ayahandanya semasa kemangkatan. Raffles mengambil
kesempatan dalam keadaan ini untuk menyokong Tengku Hussein menjadi sultan dan
sebagai ganti, satu perjanjian dimeterai pada 6 Februari 1819 yang mana Tengku
Hussein menyewa Singapura kepada pihak British untuk pembukaan pelabuhan di
Singapura.

Pada tahun 1855, di bawah perjanjian di antara British di Singapura dan Sultan
Ali dari Johor, kuasa memerintah Johor diserahkan kepada Raja Temenggung Tun
Daeng Ibrahim. Temenggung Ibrahim membuka Bandar Tanjung Puteri di selatan Johor
dan menjadikannya sebagai sebuah bandar utama.

Pada tahun 1866, Temenggung Abu Bakar, anakanda Temenggung Ibrahim, dilantik
menjadi Sultan Johor secara rasmi dan menamakan Tanjung Puteri sebagai Johor
Bahru. Sultan Abu Bakar memperkenalkan perlembagaan dan menubuhkan sistem
pentadbiran yang cekap dan berkesan. Dibawahnya, Johor menikmati pembangunan
ekonomi yang cemerlang. Permintaan lada hitam dan gambir yang tinggi pada abad
ke-19 menyebabkan pembukaan ladang-ladang baru dan kemasukan buruh Cina secara
beramai-ramai. Sultan Abu Bakar digelar sebagai "Bapa Johor Moden".Baginda
ditauliahkan gelaran terhormat "Maharaja" johor oleh yang Diraja Britian.

Pada tahun 1914, Sultan Ibrahim ibni Sultan Abu Bakar telah menerima seorang
Penasihat Am British. Perang Dunia II meletus pada tahun 1939. British yang
menaungi Johor telah dikalahkan oleh tentera Jepun yang kemudian menduduki Johor
dari tahun 1941 hingga tahun 1945. Selepas tamatnya peperangan, British kembali
ke Johor dan pada tahun 1946, Johor menjadi sebahagian daripada Malayan Union.

Malayan Union kemudiannya digantikan dengan Persekutuan Tanah Melayu. Tanah
Melayu mencapai kemerdekaan pada 31 Ogos 1957 dan pada tahun 1963, Johor menjadi
salah sebuah daripada 14 negeri yang menyertai Malaysia.

Johor ialah negeri tunggal di Semenanjung Malaysia yang mempunyai pantai di
sempadan timur dan barat. Kebanyakan tanahnya rendah dengan bukit-bukau yang
bercerun landai. Lokasi tertingginya ialah Gunung Ledang yang berada di paras
ketinggian 1,276 meter.

Negeri Johor terbahagi kepada 10 daerah (merujuk kepada portal rasmi kerajaan
negeri Johor) seperti berikut:

Johor mempunyai kawasan hutan simpan paya bakau yang ketiga terbesar di
Semenanjung Malaysia dengan keluasan sebanyak 167 kilometer persegi (km2),
termasuknya:

Pada tahun 2010, jumlah penduduk di negeri Johor ialah 3.35 juta penduduk. Ini
menjadikannya negeri ke-2 paling ramai penduduk di Malaysia. Majoriti
penduduknya ialah berbangsa Melayu iaitu lebih daripada separuh penduduk Johor.
Selain itu, kumpulan etnik ke-2 terbesar ialah kaum Cina (35.4%) diikuti dengan
kaum India (6.9%) dan kaum lain-lain (6.6%)

Agama terbesar dalam negeri Johor ialah agama Islam kerana sebahagian penduduk
negeri terutama kaum Melayu menganuti agama ini. Agama ini mendapat kedudukan
yang tinggi dalam negeri ini kerana ia adalah agama rasmi negeri. Pegangan agama
kaum Cina kebanyakkannya ialah seperti Taoisme dan Konfusianisme dan sedikit
yang mengamalkan agama Buddha dan juga Islam. Bagi kaum India pula, majoriti
penduduk kaum itu menganut agama Hindu dan hanya sedikit sahaja yang mengamalkan
kepercayaan Islam dan Kristian. Pegangan seperti animisme turut masih diamalkan
dalam kalangan Orang Asli.

Johor adalah negeri Melayu pertama yang mengamalkan sistem raja berperlembagaan
melalui Undang-undang Tubuh Negeri Johor yang dimasyhurkan oleh Sultan Abu
Bakar. Menurut perlembagaan tersebut, Sultan Negeri Johor merupakan Ketua
Perlembagaan Negeri. Dibawah perlembagaan negeri, kuasa perundangan dipunyai
oleh Dewan Undangan Negeri yang terdiri daripada 36 ahli. Dewan ini melantikkan
salah sepuluh orang daripada ahli Dewan untuk membentukkan Majlis Mesyuarat
Kerajaan (EXCO). EXCO, yang diketuai oleh Menteri Besar, memegang kuasa
eksekutif dan merupakan badan yang membuat dasar kerajaan negeri.

Setiausaha Kerajaan Negeri merupakan ketua pentadbiran kerajaan negeri. Pejabat
Setiausaha Negeri ialah teras Pentadbiran Kerajaan Negeri yang menyempurnakan
sokongan pentadbiran kepada implementasi dasar-dasar yang diputuskan oleh EXCO
dan Dewan Undangan Negeri.

Negeri Johor dibahagikan kepada 10 daerah di bawah 14 pihak berkuasa tempatan ,
iaitu:

Berlainan daripada kebanyakan negeri lain, majlis daerah di negeri Johor tidak
bertanggungjawab kepada urusan tanah. Sebaliknya, hal-ehwal tanah ditadbir oleh
pejabat tanah daerah. Setiap daerah dibahagikan lagi kepada mukim-mukim dan
seorang penghulu dilantik untuk mewakili Pegawai Daerah dalam pentadbiran
harian.

Johor dikenali sebagai "kubu kuat" bagi Barisan Nasional sehingga Pilihan raya
umum Malaysia 2013. Semasa Pilihan Raya Umum Malaysia 2008, DAP (mewakili
Pakatan Rakyat) hanya menang satu kerusi Parlimen, sementara di Sidang DUN,
Pakatan cuma menghantar enam ADUN dari 56 kerusi di sidang DUN Johor. Namun,
pada Pilihan raya umum ke-13, Pakatan Rakyat telah memenangi sebanyak 5 kerusi
Parlimen, manakala bagi sidang DUN, Pakatan telah memenangi sebanyak 18 kerusi
ADUN dari 56 kerusi di sidang DUN Johor. Hal ini berjaya menafikan kedudukan
parti pemerintah Barisan Nasional sebagai kubu kuatnya di Johor. DAP telah
memenangi 13 kerusi ADUN daripada 14 kerusi yang dipertandingkan, PAS meningkat
dari 2 kerusi ADUN pada tahun 2008 kepada 4 kerusi ADUN pada tahun 2013 manakala
PKR memenangi 1 kerusi ADUN di Bukit Batu. Bagi peringkat parlimen, DAP
memenangi 4 kerusi parlimen di Bakri, Kluang, Gelang Patah dan Kulai, manakala
PKR memenangi satu kerusi parlimen di Batu Pahat setelah menewaskan Mohd Puad
Zarkashi, bekas Timbalan Menteri Pelajaran.

Askar Timbalan Setia Negeri Johor atau dikenali sebagai Johor Military Forces
adalah satu-satunya pasukan beruniform ala ketenteraan yang wujud secara unik di
Malaysia 'yang hanya ada di Negeri Johor sejak tahun 1885' sehingga sekarang.

Kuda kepang dan zapin merupakan tarian tradisional Melayu di Johor. Kuda Kepang
ialah sejenis tarian yang dipersembahkan dengan kostum yang mewah serta kuda
tenunan. Ia memaparkan pahlawan-pahlawan yang berkuda berlawan dalam pertempuran
yang semakinnya menjadi cergas sehingga perayaan kemenangan.

Ghazal dan Barongan adalah tulang belakang nyanyian tradisional Melayu. Ghazal
melibatkan segolongan kecil ahli muzik yang bermain alat muzik moden dan
tradisional, dan seringnya dipersembahkan dalam majlis rasmi.

Di Johor juga terdapat beberapa jenis teater tradisional yang dikenali sebagai
Hamdolok, Wayang Wong, Ketoprak dan Wayang Kulit Purwa (atau Wayang Kulit Jawa).

Program marhaban a.k.a bara'an :(Perkataan marhaban itu sendiri merupakan
perkataan Bahasa Arab yang bermaksud 'selamat datang'. Boleh dikatakan sebagai
mengalu-alukan kedatangan para tetamu berkunjung ke rumah. Masyarakat Jawa
sering dikaitkan dengan Bara’an. " Bara'an" maksudnya Berarak sambil
bermarhaban) amat sinonim dengan budaya masyarakat Melayu di Johor ketika di
bulan Syawal .Ianya disambut selama sebulan Aidilfitri dari 1 Syawal hingga 30
Syawal. Rombongan marhaban (biasanya lebih 10 orang) akan berkunjung dari rumah
ke rumah dengan berselawat ke atas Nabi Muhammad s.a.w dengan alunan lagu yang
tersendiri. Marhaban biasanya diadakan dari rumah ke rumah, di adakan di
kampung, di taman perumahan, marhaban sekolah, marhaban kawan sepejabat dan
marhaban bersama keluarga.

Negeri Johor juga mempunyai lima taman negara dengan jumlah keluasan yang
melebihi 700 kilometer persegi serta banyak hutan lipur yang lebih kecil untuk
menarik kedatangan pelancong:

Negeri Johor mempunyai sistem lebuh raya yang bagus. Lebuhraya Utara Selatan @
PLUS Expressways mengaitkan kebanyakan bandar-bandar utama di negeri Johor dan
juga dengan segala negeri-negeri di barat Semenanjung Malaysia. Tambahan juga,
Tambak Johor yang dilengkapkan dengan lebuhraya duaan tiga lorong menyambungkan
negeri Johor dengan negara Singapura. Laluan Kedua Malaysia-Singapura yang
terletaknya di bahagian barat bandar raya Johor Bahru telah dibina pada tahun
1997 untuk mengatasi kesesakan tambak. Ia menyambungkan secara langsung dengan
Lebuhraya Utara Selatan.

Negeri Johor mempunyai 3 buah pelabuhan yang sangat penting untuk ekonomi
Malaysia. Ini sekaligus menjadikan Johor mempunyai pelabuhan terbanyak di
Malaysia :

Sistem jalan keretapi di Johor yang dikelolakan oleh Keretapi Tanah Melayu
Berhad (KTMB), bermula di Stesen KTMB Johor Bahru sehingga Stesen KTMB Gemas.
Hanya terdapat satu landasan keretapi sahaja di tengah-tengah negeri Johor
tetapi mempunyai dua cabang iaitu cabang Kempas ke Pelabuhan Pasir Gudang dan
cabang Skudai ke Pelabuhan Tanjung Pelepas. Menjelang 2011 landasan berkembar
dari Gemas ke Singapura bakal dibina dengan bantuan kerajaan melalui kontraktor
yang dilantik. Apabila siap nanti semenanjung Malaysia mempunyai sistem jalan
keretapi yang lebih cekap dan efisen dari Singapura ke Padang Besar. Terdapat
juga pelan perancangan oleh Syarikat YTL berkaitan pembinaan Landasan Keretapi
Laju dari Kuala Lumpur ke Singapura (melalui Johor), namun masih dalam
perbincangan dengan pihak kerajaan.

Terdapat cadangan pembinaan Jambatan dan Terowong dari Kukup, Pontian ke
Kepulauan Riau (JOKARI) yang diutarakan pengkaji dari Universiti Teknologi
Malaysia (UTM) pada awal tahun 2014 mendapat petanda positif. Dekan Penyelidikan
Bersekutu Pembinaan UTM, Prof Dr Muhd Zaimi Abd Majid, projek ini sudahpun
mendapat minat pelabur walaupun masih di peringkat cadangan. (Baca lagi

Negeri Johor merupakan salah satu daripada negeri-negeri termaju di Malaysia
disamping Selangor dan Pulau Pinang. Ekonominya terdiri daripada campuran
pertanian, pengeluaran, perdagangan dan pelancongan.

Johor terus menjadi pilihan pelabur tempatan dan asing dengan jumlah pelaburan
perindustrian sebanyak RM14.9 bilion sejak Januari hingga Mei tahun 2014. Johor
juga bakal menerima pelaburan melibatkan projek pembangunan bernilai berbilion
ringgit dalam beberapa tahun mendatang di bawah Pelaburan Iskandar Malaysia.

Johor menjadi di antara negeri yang menjadi penyumbang utama kepada momentum
pertumbuhan nasional selain kawasan Lembah Klang. Selain bersebelahan dengan
negara maju Singapura dan berjiran dengan negeri Melaka yang sedang pesat
membangun, Johor juga mempunyai pelabuhan moden dan prasarana yang baik, kelas
pertengahan yang besar serta kesepaduan masyarakat majmuknya.Kerajaan negeri
bertekad untuk menjadikan Johor sebagai pusat pertumbuhan ekonomi paling pesat
di negara ini, apatah lagi berada di kedudukan yang amat strategik.

Menteri Besar, Datuk Seri Mohamed Khaled Nordin berkata, Johor harus menjadi
‘Kuala Lumpur kedua’ dan yakin menjadi pilihan para pelabur kerana terletak di
lokasi yang baik.

Johor Corporation atau JCorp dan Johor State Investement Centre atau JSIC adalah
anak syarikat kerajaan negeri yang banyak membantu untuk pertumbuhan ekonomi
negeri Johor disamping Kerajaan Persekutuan.

Johor ialah pengeluar utama bagi getah, nenas dan minyak kelapa sawit. Hutannya
merupakan asas untuk perkembangan pemprosesan kayu-kayan dan kayu balak. Sewaktu
1980-an, terdapat perkembangan utama taman-taman perindustrian dan projek
perbandaran diseluruh negeri. Pelbagai syarikat antarabangsa daripada Singapura
telah berpindah ke Johor untuk mengambil kesempatan daripada kos yang lebih
rendah. Industri-industri utamanya termasuk elektronik, tekstil, pembinaan
kapal, dan juga kilang-kilang penapis minyak kelapa sawit dan bahan sumber
semulajadi serta bahan kimia daripada petroleum.

Ramai penduduk di Johor juga berulang-alik setiap hari ke tempat kerja di
Singapura.

Selain daripada itu, terdapat juga rangkaian TV dari negara-negara jiran yang
boleh juga diterima di selatan Johor khususnya daerah Johor Bahru, Pontian,
Kulai dan Kota Tinggi. Antaranya ialah:

Bagi siaran radio terdapat lebih 60 stesen radio sama ada dari Malaysia mahupun
dari negara jiran Singapura dan Indonesia yang dapat didengar di selatan Johor.
Hal ini meletakkan bandaraya Johor Bahru dan kawasan sekitarnya sebagai
satu-satunya kawasan yang menerima siaran TV dan radio secara percuma terbanyak
di Malaysia.



https://ms.wikipedia.org/wiki/Lingua_franca

Lingua franca (dari bahasa Itali, bererti bahasa Frank) atau bahasa perantara
merupakan bahasa perantaraan yang digunakan secara sistematik untuk tujuan
perhubungan antara orang-orang yang tidak sama bahasa ibundanya, khususnya
bahasa ketiga yang berbeza dari bahasa ibunda dua belah pihak. Lingua franca
ditakrifkan berdasarkan fungsi, tanpa mengambil kira sejarah atau struktur
bahasa itu: walaupun ada bahasa campuran (pijin dan kreol) yang berperanan
sebagai lingua franca, namun kebanyakan lingua franca bukan bahasa campuran.
Istilah lingua franca juga memaksudkan bahasa yang dikhususkan dalam bidang
tertentu, seperti bahasa Inggeris untuk kajian sains.

Lingua franca bersinonim dengan bahasa penghubung (vehicular language). Padahal
bahasa vernakular merupakan bahasa asli dalam lingkungan sebuah komuniti
penuturnya, bahasa vehicular pula menjangkaui batas komuniti asalnya, lalu
dijadikan bahasa kedua untuk kegunaan perhubungan antara komuniti. Contoh,
bahasa Inggeris adalah bahasa vernakular di England, tetapi di Filipina pula
dijadikan bahasa penghubung (iaitu lingua franca).

Bahasa perantaraan antarabangsa seperti bahasa Esperanto direka dengan tujuan
berperanan sebagai linguas franca, tetapi sayangnya penerimaannya tidak
memberangsangkan (contohnya, bahasa Esperanto dianggarkan cuma ada 100,000
hingga 2 juta penutur fasih di seluruh dunia).

Bahasa Arab, bahasa ibunda bangsa Arab yang berasal dari Semenanjung Arab,
menjadi "lingua franca" Empayar Islam (Empayar Arab) (733 - 1492 M), yang pernah
meluas dari timur di sempadan China dan India Utara melalui Asia Tengah, Parsi,
Asia Minor, Timur Tengah, Afrika Utara hingga ke Sepanyol dan Portugal di barat.

Bahasa Arab juga dikuasai oleh penduduk yang tinggal bersempadan dengan wilayah
Empayar Islam. Pada Zaman Kegemilangan Islam, bahasa Arab menjadi bahasa
perantaraan sains dan hubungan antarabangsa (sekitar 1200 M), kerana lebih
banyak buku dikarang dalam bahasa Arab berbanding bahasa-bahasa lain ketika
itu.[petikan diperlukan] Bahasa Arab turut mempengaruhi bahasa-bahasa di Afrika
sub-Sahara bahasa Swahili serta banyak sekali meminjamkan perkataan kepada
bahasa Parsi, Turki, Urdu, Sepanyol dan Portugis, iaitu negeri-nwgeri yang
dikuasainya selama 700 tahun (rujuk Al-Andalus).

Tulisan Arab diterima pakai oleh pelbagai bahasa lain seperti Parsi dan Urdu
hingga kini, serta Swahili dan bahasa Turki yang kini sudah beralih ke tulisan
rumi. Bahasa Arab menjadi lingua franca kawasan-kawasan tersebut bukan
semata-mata atas tujuan perdagangan atau hubungan antarabangsa, bahkan juga
dipengaruhi keagamaan kerana bahasa Arab merupakan bahasa kitab suci Islam,
iaitu al-Qur’an, maka ramailah umat Islam di tempat-tempat berkenaan. Bahasa
Arab masih berperanan sebagai lingua franca untuk 22 buah negara (24 jika
termasuk sekali wilayah Palestin dan Sahara Barat) di Timur Tengah dan Afrika
Utara. Biarpun banyak berlakunya peralihan dari abjad Arab ke Rumi selama ini,
namun tulisan Arab tetap menjadi sistem abjad kedua terlaris di dunia, mengekori
abjad rumi. Abjad Arab masih/pernah digunakan untuk menulis bahasa-bahasa
Bosnia, Hausa, Kashmir, Kazak, Kurdi, Kyrghyz, Melayu, Morisco, Pashto, Parsi,
Punjabi, Sindhi, Tatar, Turki, Urdu, dan Uyghur.

Menurut sumber Encarta yang menggolongkan bahasa Cina sebagai satu bahasa
tunggal, bahasa Arab dilihatkan sebagai bahasa kedua terbesar di kalangan
penutur kali pertama. Bahasa Arab juga mencapai darjat sebagai salah satu dari
enam bahasa rasmi Pertubuhan Bangsa-bangsa Bersatu.

Bahasa Cina Klasik pernah berperanan sebagai lingua franca dan bahasa diplomasi
bertulis di rantau Asia Timur, yang digunakan oleh tanah besar China, Mongolia,
Taiwan, Korea, Jepun, Kepulauan Ryukyu, dan Vietnam untuk tujuan perhubungan
antarabangsa. Pada awal abad ke-20 di negara China, bahasa Cina klasik diganti
oleh Bahasa Cina moden bertulis. Di kalangan masyarakat berbahasa Cina masa
kini, Bahasa Mandarin Baku berfungsi sebagai bahasa pertuturan bersama untuk
perbualan antara penutur loghat Cina berbeza-beza yang tidak boleh saling
difahami, apatah lagi antara bangsa Cina Han dan etnik lain di China. Tulisan
Cina juga digunakan sebagai kaedah berkomunikasi antara negara-negara yang
menulis dalam tulisan tersebut. Namun demikian, sesetengah kawasan tertentu di
China juga menggunakan lingua franca tersendiri, contohnya Bahasa Kantonis di
wilayah Guangdong, Hong Kong, Macau, di samping juga sesetengah penduduk
berketurunan Cina di Singapura dan Malaysia.

Bahasa Hindustan atau Hindi-Urdu ditutur secara meluas di India dan Pakistan.
Bahasa ini merangkumi dua laras bahasa baku yang berbentuk bahasa rasmi iaitu
Hindi dan Urdu, dan juga beberapa loghat daerah. Bahasa Hindi ialah salah sebuah
bahasa rasmi India, manakala bahasa Urdu merupakan bahasa rasmi dan lingua
franca Pakistan. Bahasa Urdu juga sebuah bahasa rasmi di India. Bahasa Hindi dan
Urdu banyak persamaan dari segi kosa kata dan sebutan, maka perbezaannya
tidaklah ketara sangat. Bahasa Urdu ditulis dalam abjad Urdu yang berasaskan
abjad Arab-Farsi, sementara bahasa Hindi ditulis dalam abjad Devanagari.

Pada abad ke-14, ketika zaman Kesultanan Melayu Melaka, bahasa Melayu dijadikan
lingua franca di Kepulauan Melayu, tidak kira dituturkan oleh penduduk tempatan
mahupun saudagar dan seniman yang mengunjungi Melaka melalui Selat Melaka.

Seorang sarjana Belanda, Francois Valentijn, menyifatkan bahasa Melayu pada abad
ke-16 telah menyamai taraf dan peranan bahasa Latin dan bahasa Perancis di benua
Eropah dan menjadi bahasa perhubungan antarabangsa.

Kini, bahasa Melayu banyak digunakan di Malaysia (secara rasminya Bahasa
Malaysia) dan Brunei, dan juga serba sedikit di Singapura. Salah satu dari empat
bahasa rasmi Singapura, iaitu bahasa Melayu Baba pernah menjadi lingua franca di
republik tersebut sebelum diatasi oleh bahasa Inggeris sebagai bahasa
perantaraan. Walaupun begitu, bahasa Melayu Baba masih dikekalkan oleh generasi
lama.

Sementara itu, bahasa Indonesia yang dilaraskan dari bahasa Melayu, dijadikan
lingua franca di seluruh negara Indonesia dan Timor Leste. Walaupun
beratus-ratus bahasa yang dituturkan di Indonesia, namun bahasa Indonesia selaku
bahasa rasmi republik ini merupakan bahasa perantaraannya.

Bahsa Parsi menjadi lingua franca kedua dunia Islam, khususnya di kawasan timur.
Selain berperanan sebagai bahasa pentadbiran negeri di kebanyakan kerajaan
Islam, termasuk Samaniyah, Ghuriyah, Ghaznawiyah, Ilkhaniyah, Seljuk, Mughal dan
Uthmaniyah awal, pengaruh kebudayaan dan politik dan juga bahasa Parsi
disebarkan dari rantau Balkan ke India. Contohnya, bahasa Parsi adalah
satu-satunya bahasa timur yang digunakan oleh Marco Polo di Istana Kublai Khan
dan dan dalam pengembaraannya di China. Arnold Joseph Toynbee mengupas peranan
bahasa Parsi seperti berikut:

Bahasa Parsi kekal sebagai lingua franca di tanah airnya Iran, Afghanistan dan
Tajikistan, di samping juga pernah menjadi lingua franca India sebelum
penaklukan British. Bahasa Parsi masih difahami oleh ramai golongan cendekiawan
di India, Pakistan dan juga Azerbaijan dan Turki.

Bahasa Inggeris merupakan lingua franca perniagaan antarabangsa, sains,
teknologi dan penerbangan masa kini, serta juga menggantikan bahasa Perancis
selaku lingua franca hubungan antarabangsa sejak Perang Dunia II. Kebangkitan
bahasa Inggeris dalam bidang perhubungan antarabangsa bermula pada tahun 1919,
selepas Perang Dunia I, apabila Persetiaan Versailles ditulis dalam bahasa
Inggeris dan juga bahasa Perancis, iaitu bahasa dominan dalam hubungan
antarabangsa ketika itu. Perluasan penggunaan bahasa Inggeris dimangkinkan lagi
dengan peranan terpenting yang dimainkan oleh bangsa-bangsa berbahasa Inggeris,
iaitu Amerika Syarikat dan Negara-negara Komanwel berikutan Perang Dunia II,
terutamanya dalam penubuhan Pertubuhan Bangsa-bangsa Bersatu (PBB), diikuti
perkembangan Internet. Bahasa Inggeris merupakan salah satu dari enam bahasa
rasmi PBB, dengan bahasa Perancis bersama-sama menjadi bahasa urusan[1]; bahasa
rasmi lain ialah bahasa Arab, Cina, Rusia dan Sepanyol.

Bahasa Inggeris adalah bahasa dominan di United Kingdom, dan maka itulah sebagai
kesan tinggalan pengaruh penjajahan UK, bahasa Inggeris menjadi lingua franca di
Ireland, bekas jajahan Empayar British (termasuk Afrika Selatan, Amerika
Syarikat, Australia, Bahamas, Barbados, Belize, India, Kanada, Malaysia, New
Zealand, Nigeria, Pakistan, Singapura, Sri Lanka, and Vanuatu), wilayah British
masa kini (seperti Bermuda, Kepulauan Falkland, dan Saint Helena), bekas wilayah
British (seperti Hong Kong), wilayah A.S. (seperti Guam, Kepulauan Mariana
Utara, Puerto Rico), Kepulauan Virgin (British dan Amerika), dan Filipina. Di
kebanyakan negara-negara tersebut, penggunaan bahasa Inggeris dilihat sebagai
cara mengelakkan kesulitan politik yang timbul dari menjulang mana-mana bahasa
pribumi sebagai lingua franca.

Situasi terkini penggunaan bahasa Inggeris di luar lingkungan negara-negara
berbahasa Inggeris timbul dari beberapa punca. Pada separuh akhir abad ke-20,
peluasan bahasa Inggeris adalah kesan kekuasaan tentera, ekonomi dan kebudayaan
Amerika Syarikat. Oleh yang demikian, penggunaan bahasa Inggeris di merata dunia
adalah kesan jangkauan Empayar British, tetapi penetapan bahasa Inggeris sebagai
lingua franca antarabangsa selepas Perang Dunia II banyak berpunca dari peluasan
bahasa ini melalui peluasan kebudayaan dan teknologi dari Amerika Syarikat serta
penekanan di institusi-institusi antarabangsa; contohnya, urutan kerusi dan
panggilan nama di sesi PBB dan cabang-cabangnya mengikut susunan abjad Inggeris;
padahal terdapat enam bahasa rasmi PBB, cuma dua bahasa (iaitu Inggeris dan
Perancis) adalah bahasa urusan.

Bahasa Inggeris juga dianggap oleh sesetengah pihak sebagai lingua franca tidak
rasmi sedunia, hasil kekuasaan ekonomi, kebudayaan dan geopolitik dari
kebanyakan negara Barat maju dalam institusi kewangan dan perniagaan sedunia.
Taraf de facto yang dinikmati bahasa Inggeris sebagai lingua franca
negara-negara tersebut melimpahkan pengaruh ke serata dunia. Baahsa Inggeris
juga menguasai perhubungan bidang sains dan teknologi, dan semua jurnal sains
utama di dunia diterbitkan dalam bahasa Inggeris. Bahasa Inggeris juga dijadikan
lingua franca dalam komunikasi kawalan trafik udara.

Pengiktirafan bersejarah terhadap kekuasaan bahasa Inggeris di Eropah timbul
pada tahun 1995 ketika, bahasa Inggeris menyertai bahasa Perancis dan Jerman
sebagai salah satu bahasa urusan di Suruhanjaya Eropah yang ketika itu baru
disertai Austria, Finland dan Sweden. Ramai penduduk Eropah di luar lingkungan
Kesatuan Eropah (EU) turut menerima bahasa Inggeris sebagai lingua franca masa
kini. Tradisi lama pembelajaran bahasa Inggeris sebagai bahasa kedua
menghasilkan peluasannya sebagai lingua franca di Belanda dan Denmark, dan juga
serba sedikit di Sweden dan Norway. Contonya, jika seorang Denmark yang
mengunjungi Belanda berbual dengan seorang Belanda (atau sebaliknya, orang
Belanda melawat Denmark,) maka hampir sudah pasti bahasa Inggeris yang
digunakan.

Bahasa Jerman berperanan sebagai lingua franca di kebanyakan kawasan Eropah
selama berabad-abad lamanya, khususnya pada zaman Empayar Rom Suci. Bahasa
Jerman selaku salah satu bahasa rasmi Empayar Austria-Hungary, masih kekal
sebagai bahasa kedua yang penting di kebanyakan kawasan Eropah Timur walaupun
selepas bubarnya empayar tersebut dalam Perang Dunia I.

Ketika pembinaan Snowy Mountains Scheme dijalankan di Australia, bahasa Jerman
berfungsi sebagai lingua franca bagi para buruh dari Eropah tengah dan timur.
Pada akhir abad ke-19 dan awal abad ke-20, bahasa Jerman wajib dikuasai
ahli-ahli sains. Sungguhpun mengalami sentimen anti-Jerman selepas Perang Dunia
II, namun bahasa Jerman masih dituturkan secara meluas di kalangan ahli-ahli
komuniti sains.

Bahasa Perancis dijadikan bahasa diplomasi di Eropah semenjak abad ke-17 hingga
akhirnya digantikan oleh bahasa Inggeris, namun masih menjadi bahasa urusan
sebilangan institusi antarabangsa serta masih diterakan dalam pelbagai dokumen
tak kira pasport mahupun surat mel udara. Selama bertahun-tahun lamanya, bahasa
Perancis dan Jerman merupakan dua sahaja bahasa urusan rasmi Komuniti Ekonomi
Eropah sehingga dianggotai oleh UK, Republik Ireland dan Denmark pada tahun
1973. Bahasa Perancis juga dijadikan lingua franca kesusasteraan Eropah pada
abad ke-18.

Bahasa Perancis juga pernah menjadi bahasa yang digunakan di kalangan golongan
berpendidikan di seluruh Timur Tengah dan Afrika Utara, terutamanya kota
Kaherah, dari sekitar awal abad ke-20 hingga Perang Dunia II, dan khususnya di
kawasan jajahan Perancis di Maghreb. Bahasa Perancis masih agak penting di
negara Algeria dan ibu kotanya Algiers. Sehingga tercetusnya perang saudara di
Lubnan, bahasa Perancis dijadikan bahasa perantara golongan atasan beragama
Kristian di negara itu. Bahasa Perancis kekal sebagai lingua franca di
negara-negara Afrika Barar dan Tengah (di mana ada tarafnya sebagai bahasa
rasmi), sebagai kesan peninggalan penjajahan Perancis dan Belgium. Negara-negara
Afrika ini bersama beberapa negara lain di seluruh dunia, menganggotai la
Francophonie (persatuan negara berbahasa Perancis). Bahasa Perancis dijadikan
bahasa rasmi tunggal Kesatuan Pos Sejagat, sementara pada tahun 1994 barulah
bahasa Inggeris disertakan sebagai bahasa urusan.

Bahasa Portugis berperanan sebagai lingua franca di Afrika, Amerika Selatan dan
Asia pada abad ke-15 dan ke-16. Ketika bangsa Portugal mula menjelajahi perairan
Afrika, Amerika, Asia dan Oceania, mereka cuba berhubung dengan penduduk
peribumi benua-benua tersebut dengan sebuah lingua franca yang mencampur-adukkan
bahasa Portugis dengan bahasa-bahasa setempat. Apabila tibanya kapal-kapal
Inggeris dan Perancis untuk bersaing dengan Portugis, anak kapalnya menceburi
bahasa Portugis yang teruk. Lama-kelamaan, kosa kata Portugis dalam lingua
franca ini diganti oleh bahasa-bahasa tempatan dan kuasa-kuasa Barat yang lain.

Bahasa Portugis kekal sebagai lingua franca di Afrika (PALOP), Brazil, dan Timor
Leste. Bahasa Portugis juga digunakan setakat tertentu di Macau kerana menikmati
pengiktirafan sebagai bahasa rasmi di samping bahasa Cina.

Bahasa Rusia difahami ramai di kawasan-kawasan Eropah Tengah dan Timur serta
Asia Utara dan Tengah yang pernah menganggotai Kesatuan Soviet atau blok Soviet,
dan maka itu kekal sebagai lingua franca Komanwel Negara-Negara Merdeka.
Penghijrahan rakyat dari bekas Kesatuan Soviet melariskan bahasa Rusia di Israel
dan Jerman. Bahasa Rusia juga merupakan salah satu dari enam bahasa rasmi PBB.

Melalui perluasan Empayar Sepanyol, bahasa Sepanyol bermegah di benua Amerika
serta beberapa kawasan di Afrika dan Asia. Bahasa Sepanyol dijadikan lingua
franca di seluruh bekas jajahan bahasa Sepanyol, terutamanya di Amerika Tengah
dan Amerika Selatan.

Ketika zaman tamadun Keyunanian dan Empayar Rom, bahasa Yunani Koine dan Latin
masing-masing dijadikan lingua franca. Pada Zaman Pertengahan, bahasa Yunani
menjadi lingua franca di sesetengah kawasan Eropah, Timur Tengah dan Afrika
Utara yang dikuasai Empayar Byzantine, sementara bahasa Latin pula berleluasa di
kawasan lain di Eropah. Ketika Gereja Katolik Rom meluaskan pengaruhnya, bahasa
Latin dijadikan asasnya. Ketika berlangsungnya Majlis Vatican Kedua, sungguhpun
perantaraan Katolik beralih ke bahasa tempatan, namun bahasa Latin kekal sebagai
bahasa rasmi Kota Vatican.

Bahasa Afrikaans menjadi bahasa pertama berjuta-juta penduduk Afrika Selatan
tanpa mengira warna kulit, di samping menjadi bahasa kedua ramai lagi. Pada
zaman apartheid, kerajaan hendak menjadikan bahasa Afrikaans sebagai lingua
franca Afrika Selatan dan Afrika Barat Daya yang pernah dikuasainya (kini
Namibia). Sungguhpun demikian, sejak berakhirnya apartheid dalam sebuah negara
yang memiliki 11 bahasa rasmi, bahasa Inggeris diterima ramai sebagai lingua
franca baru untuk mengelakkan apa-apa masalah politik atau perkauman, apatah
lagi banyak menggantikan nama-nama syarikat Afrikaans seperti South African
Airways. Namun demikian, ramai lagi yang masih bertutur dalam bahasa Afrikaans,
khususnya oleh golongan berusia dalam perbualan seharian, namun bahasa Inggeris
semakin popular di kalangan golongan muda, sehingga bahasa Afrikaans sendiri
berevolusi dengan menyerap pengaruh bahasa Inggeris dalam kosa kata dan ejaan.

Namibia berbeza dari Afrika Selatan yang mana selepas berakhirnya apartheid,
bilangan penutur bahasa Inggeris kecil sekali, maka bahasa Afrikaans kekal
sebagai lingua franca. Biarpun begitu, bahasa Inggeris kekal sebagai
satu-satunya bahasa rasmi Namibia. Oleh itu, kerajaan Namibia berazam untuk
meluaskan bahasa Inggeris ke seluruh negara.

Bahasa Hausa dituturkan secara meluas di negara Nigeria dan Niger, serta
diiktiraf oleh negara-negara jirannya seperti Ghana, Benin, dan Cameroon.
Sebabnya adalah bangsa Hausa dalam sejarah pernah menjadi pedagang yang
mengangkut barang dagangan (kapas, kulit, hamba, tanaman dsb.) secara berkafilah
di seluruh rantau Afrika Barat, dari Delta Niger ke pesisiran Atlantik. Kaum
Hausa juga mencapai negeri-negeri Afrika Utara melalui laluan Trans-Sahara. Oleh
itu, bahasa Hausa berperanan sebagai perantara perdagangan di kota Timbuktu di
negara Mali, serta Agadez, Ghat dan Fez di Afrika Utara.

Bahasa Swahili digunakan sebagai lingua franca di seluruh Afrika Timur, walaupun
merupakan bahasa ibunda sebuah kelompok etnik kecil di pesisiran Afrika Timur
dan pulau-pulau berhampiran di Lautan Hindi. Seawal-awal akhir abad ke-18,
bahasa Swahili digunakan di sepanjang laluan perdagangan yang mencapai sejauh
Tasik Tanganyika dan wilayah yang kini diduduki Republik Demokratik Congo di
barat. Bahasa Swahili menonjol pada zaman penjajahan, lantas menjadi bahasa
Afrika yang terutama di Tanzania dan Kenya. Ramai di kalangan kelompok etnik
bukan Swahili masa kini lebih kerap bertutur dalam bahasa Swahili berbanding
bahasa ibunda sendiri, lebih-lebih lagi membesarkan anak-anak mereka dengan
bahasa Swahili sebagai bahasa pertama, maka timbullah kemungkinan bahasa-bahasa
Afrika Timur yang lebih kecil akan terus pudar dan memberi laluan kepada bahasa
Swahili dari lingua franca menjadi bahasa pertama.



https://ms.wikipedia.org/wiki/Liberalisme

Liberalisme ialah falsafah yang meletakkan kebebasan individu sebagai nilai
politik tertinggi. Seseorang yang menerima fahaman liberalisme dipanggil seorang
liberal. Walau bagaimanapun, maksud perkataan liberal mungkin berubah mengikut
konteks sesebuah negara.

Liberalisme menekankan hak-hak peribadi serta kesamarataan peluang. Dalam
fahaman liberalisme, pelbagai aliran dengan nama "liberal" mungkin mempunyai
dasar dan pandangan yang berlainan, tetapi secara umumnya aliran-aliran ini
bersetuju dengan prinsip-prinsip berikut termasuk kebebasan berfikir dan
kebebasan bersuara, batasan kepada kuasa kerajaan, kedaulatan undang-undang, hak
individu ke atas harta persendirian, pasaran bebas dan ketelusan sistem
pemerintahan. Mereka yang liberal menyokong sistem kerajaan demokrasi liberal
dengan pengundian yang adil dan terbuka, di mana semua rakyat mempunyai hak-hak
yang sama rata di bawah undang-undang.

Fahaman liberalisme moden berakar umbi dari Zaman Kesedaran Barat dan kini
mengandungi pemikiran politik yang luas dan kaya dari segi sumber. Liberalisme
menolak kebanyakan tanggapan asas dalam hampir semua teori pembentukan kerajaan
awal seperti seperti hak-hak raja yang diberikan oleh tuhan, status yang
berasaskan keturunan dan institusi-institusi agama. Liberal beranggapan sistem
ekonomi pasaran bebas lebih cekap dan menjana lebih banyak kemakmuran.

Negara liberal moden awal adalah Amerika Syarikat, yang didirikan di bawah
prinsip "setiap manusia diciptakan sama taraf; bahawa mereka diberi pencipta
mereka hak-hak yang tidak boleh dinafikan; bahawa antara ini adalah kehidupan,
kebebasan, dan mengejar kebahagiaan; bahawa untuk melindungi hak-hak ini,
kerajaan dibuat oleh manusia, yang menggunakan kuasa mereka secara adil dengan
izin mereka yang diperintah."

Perkataan liberal berasal daripada perkataan Latin liber yang bermaksud bebas
atau bukan hamba. Perkataan liberal banyak dikaitkan dengan perkataan Inggeris
liberty dan konsep kebebasan. Di dalam History of Rome from Its Foundation oleh
Livy, penulis mengambarkan pergolakan di antara kelas plebeian dan patrician.
Marcus Aurelius di dalam penulisannya yang bertajuk Meditation menulis
"...pendapat polisi pemerintahan yang berdasarkan kebebasan kepada hampir
kesemua yang diperintah dan pendapat tentang kerajaan beraja berdasarkan
kebebasan kepada hampir kesemua yang diperintah... ." Selepas kejatuhan Empayar
Roman, mendapat liberalisme tidak cergas di sepanjang Zaman Kelam di Eropah.
Perjuangan untuk kebebasan mula dihidupkan kembali semasa zaman Renaissance di
Itali. Ia tercetus apabila pertelingkahan berlaku di antara penyokong-penyokong
bandar negeri yang bebas dan penyokong-penyokong Paus. Niccolò Machiavelli
kemudiannya di dalam Discourses on Livy mula melakarkan prinsip-prinsip kerajaan
republik di awal abad ke-16. Pada akhir abad ke-17, John Locke mengarang England
and the thinkers of the French Enlightenment untuk mengkaji perjuangan kebebasan
dari sudut Rights of Man yang ditulis oleh Thomas Paine pada tahun 1791.

Oxford English Dictionary menerangkan yang perkataan liberal telah lama berada
di dalam bahasa Inggeris dengan makna "sesuai untuk orang bebas, besar, murah
hati" di dalam seni liberal. Ia juga bermaksud "bebas dari sekatan bersuara atau
perlakuan", seperti bebas dengan harta, atau lidah bebas, selalunya dengan sikap
tidak malu. Walau bagaimanapun, bermula sejak 1776-88, perkataan liberal mula
diberi maksud yang baik yang bermaksud "bebas dari prejudis, toleransi" oleh
Edward Gibbon dan lain-lain.

Maksud "mengemari kebebasan dan demokrasi" mula digunakan di dalam bahasa
Inggeris sejak tahun 1801 dan berasal dari perkataan Perancis libéral, mengikut
Oxford English Dictionary. Perkataan Perancis itu "pada mulanya digunakan di
dalam bahasa Inggeris oleh musuh Inggeris (selalunya di dalam bahasa Perancis
dengan gambar ketiadaan undang-undang di luar negara". Dari rekod bahasa
Inggeris awal: "Kepupusan kebebasan dan setiap idea liberal yang berkaitan"

Perang Kemerdekaan Amerika menubuhkan negara yang pertama untuk merangka satu
perlembagaan berdasarkan konsep kerajaan liberal, di mana kerajaan dibina dengan
kerelaan yang ditabir. Elemen bourgeois yang sederhana di dalam Revolusi
Perancis cuba menubuhkan sebuah kerajaan yang berdasarkan prinsip-prinsip
liberal. Ahli-ahli ekonomi seperti Adam Smith di dalam The Wealth of Nations
(1776) pula mengambarkan prinsip-prinsip liberal di dalam perdagangan bebas.
Pengarang-pengarang Perlembagaan Sepanyol 1812 yang dirangka di Cádiz mungkin
adalah yang pertama menggunakan perkataan liberal di dalam maksud politik
sebagai kata nama. Pengarang-pengarang ini menamakan diri mereka sebagai
Liberales, untuk menunjukan penentangan mereka kepada pemerintahan mutlak
monarki Sepanyol.

Terdapat perbezaan pendapat yang mendalam di dalam rangka liberalisme. Perbezaan
pendapat ini selalunya membawa kepada perdebatan yang hebat dan garang di antara
ahli-ahli liberal. Daripada perpecahan ini dari sudut liberalisme klasik, wujud
beberapa pergerakan di dalam liberalisme. Seperti di dalam banyak perdebatan,
kumpulan-kumpulan yang bertentangan menggunakan perkataan-perkataan yang berbeza
untuk menyatakan kepercayaan-kepercayaan yang sama dan kadang-kala, mereka
menggunakan perkataan-perkataan yang sama untuk menerangkan perkara-perkara yang
berbeza. Di dalam artikel ini, "liberalisme politik" akan digunakan untuk
sokongan terhadap demokrasi liberal (republik ataupun raja berperlembagaan) yang
menentang raja berkuasa mutlak atau diktator; "liberalisme budaya" untuk
sokongan terhadap kebebasan peribadi yang menentang undang-undang yang
mengongkong kebebasan di atas dasar nationalisme atau agama; "liberalisme
ekonomik" untuk sokongan terhadap harta peribadi and menentang
peraturan-peraturan yang mengekang hak-hak terhadap harta peribadi yang ditulis
oleh kerajaan; dan "liberalisme sosial" di mana ia menunjukan sokongan terhadap
kesaksamaan and menentang ketidak samarataan peluang. Bagi "liberalisme moden"
pula bermaksud campuran bentuk-bentuk liberalisme yang tercatat sebelum ini yang
boleh ditemui di negara-negara maju sekarang.

Pergelutan di antara kebebasan ekonomi dan kesaksamaan sosial hampir setua
dengan idea kebebasan itu sendiri. Plutarch yang menulis mengenai Solon (c. 639-
c. 559 SM) yang merupakan ahli perundangan di Athens tua menyatakan:

Pemikir-pemikir awal zaman kebangkitan Eropah membandingkan liberalisme dengan
kuasa authoritarian "Ancien Regime", merkantilisme, feudalisme dan Gereja Roman
Katolik. Kemudiannya, ahli-ahli falsafah yang lebih radikal mula menerangkan
pemikiran mereka semasa Revolusi Perancis. Sepanjang kurun ke-19, liberalisme
berdiri dengan berlawanan dengan sosialisme dan komunisme walaupun ahli-ahli
liberal moden Eropah pada mulanya membentuk satu pakatan dengan parti-parti
politik demokratik-sosialis. Di kurun ke-20, liberalism berdiri menentang
totalitarianisme dan kolektivisme. Sesetengah liberal moden telah menolak teori
klasikal Perang Adil yang mengutamakan keneutralan dan perdagangan bebas dan
sebaliknya menerima campur tangan bersama dan keselamatan bersama.

Liberalisme mengemari campur tangan kerajaan yang minimal. Liberalisme
anti-statis yang terlampau seperti yang diperjuangkan oleh Frederic Bastiat,
Gustave de Molinari, Herbert Spencer, dan Auberon Herbert pula adalah satu
aliran ekstrem yang dikenali sebagai anarkisme (tiada kerajaan) ataupun
minarkisme (kerajaan yang kecil, kadang-kala "the nightwatchman state"). Aliran
anti-kerajaan ini secara amnya dikenali sebagai libertarianisme. Kebanyakan
liberal percaya bahawa kewujudan kerajaan adalah perlu untuk melindungi rakyat
tetapi makna kerajaan di sini boleh bermaksud hanya satu badan pelindung hak-hak
dan kerajaan Weberian. Baru-baru ini, liberalisme mula menentang mereka yang
ingin mewujudkan satu masyarakat di mana agama menjadi kuasa tertinggi.
Kumpulan-kumpulan Islamisme dan Kristian yang radikal menolak semua pemikiran
liberal. Kumpulan-kumpulan berasaskan agama ini selalu melihat undang-undang dan
cita-cita liberal selalu bercanggah dengan pendapat mereka.

Penekanan ke atas maksud kebebasan sebagai hak penting seseorang di dalam satu
masyarakat telah acap kali berulang sepanjang sejarah manusia. Antara yang telah
disebut adalah pesaingan di antara plebeian dan patrician semasa Empayar Roman
dan perjuangan bandar negeri Itali dari Paus. Republik-republik Florence dan
Venice mempunyai pilihanraya, undang-undang dan kebebasan berusaha sepanjang
tahun 1400an sehingga penguasaan kuasa luar pada kurun ke-16. Pemberontakan
Belanda terhadap tekanan Katholik Sepanyol yang dikenali sebagai Perang Lapan
Puluh Tahun selalu difikirkan selalu asal-usal nilai-nilai liberal — walaupun
Belanda enggan memberi kebebasan kepada orang-orang Katholik.

Sebagai satu ideologi, liberalisme boleh dikatakan berasal dari falsafah
humanisme yang mula mempersoalkan kuasa Gereja semasa zaman Renaissance dan juga
daripada pihak Whigs semasa Revolusi Gemilang di Great Britain yang mahu hak
untuk memilih raja; ini boleh dilihat sebagai satu titik permulaan pemerintahan
popular. Walaupun begitu, pergerakan yang benar-benar boleh dinamakan sebagai
liberal bermula di masa Zaman Kebangkitan, secara khasnya, parti Whigs di
Britain, ahli-ahli falsafah di Perancis dan pergerakan untuk pemerintahan
sendiri di koloni British di New England. Pergerakan-pergerakan ini menentang
pemerintahan beraja mutlak, merkantilisme dan bentuk-bentuk agama kuno dan
berpaderi. Mereka juga adalah yang pertama memperlihatkan dasar hak-hak peribadi
di bawah undang-undang dan just kepentingan pemerintahan sendiri melalui
pilihanraya.

Liberalisme mula mengalami perubahan mendadak dengan membentukan pendapat yang
menyatakan bahawa manusia bebas boleh membentuk asas masyarakat yang stabil.
Pendapat ini pertama kalinya diketengahkan oleh John Locke (1632-1704) di dalam
penulisannya bertajuk Two Treatises on Government. Di dalam tulisan itu John
Locke memperkenalkan dua idea liberal yang penting: kebebasan ekonomi yang
bermaksud kebebasan untuk berharta dan mempergunakannya, dah kebebasan hati
(freedom of conscience) seperti yang dibentangkan di dalam A Letter Concerning
Toleration (1689). Akan tetapi, beliau tidak memperluaskan idea-idea itu kepada
orang Kristian Katholik. Beliau membina pendapat awal mengenai hak-hak
semulajadi (natural rights) yang dilihatnya sebagai "kehidupan, kebebasan dan
harta"". "Teori hak-hak semulajadi" beliaulah yang menjadi asas pembentukan idea
hak-hak asasi manusia. Menurut Locke lagi, harta adalah lebih penting daripada
hak untuk melibatkan diri di dalam kerajaan dan pembuatan keputusan awam; beliau
tidak menyokong demokrasi kerana beliau takut kepada kemungkinan pemberian kuasa
kepada orang ramai akan membolehkan orang ramai mengatasi hak-hak peribadi
kepada harta. Walaupun begitu, idea hak-hak semulajadi menjadi asas pemikiran
yang mengiakan Revolusi Amerika Syarikat dan Perancis.

Di benua Eropah, Charles de Secondat, Baron de Montesquieu memperjuangkan
fahaman undang-undang yang mengekang kuasa raja-raja. Fahaman tersebut telah
dicatatkan oleh beliau di dalam The Spirit of the Laws yang ia adalah "lebih
baik untuk mengatakan kerajaan yang paling serasi dengan alam adalah kerajaan
yang serasi dengan kehendak mereka yang menubuhkan kerajaan. (Inggeris: "Better
is it to say, that the government most conformable to nature is that which best
agrees with the humour and disposition of the people in whose favour it is
established.") daripada menerima penggunaan kuasa. Ahli ekonomi politik
Jean-Baptiste Say dan Destutt de Tracy tertarik kepada "keharmonian" pasaran dan
kemungkinan besar, mereka berdualah yang mencipta frasa laissez-faire. Ini
kemudiannya beransur-ansur menjadi asas kepada kumpulan fisiokrat dan politik
ekonomi Rousseau.

Pada Zaman Kesedaran Akhir Perancis, dua tokoh mula mempengaruhi dan membentuk
pemikiran liberal. Dua tokoh tersebut adalah Voltaire dan Jean-Jacques Rousseau.
Voltaire mengatakan bahawa Perancis patut mengamalkan sistem raja
berperlembagaan dan menamatkan instituti Estat Kedua. Rousseau pula
memperjuangkan kebebasan semulajadi untuk manusia. Kedua-dua tokoh mahu membina
sistem sosial yang baru di mana masyarakat boleh meletakkan batasan kepada
kebebasan tetapi tidak boleh memusnahkannya, walaupun pendekatan mereka berbeza.
Untuk Voltaire, pendekatannya adalah lebih intelektual manakala Rousseau pula
menyentuhkan kebebasan semulajadi yang mungkin berkaitan dengan pendapat
Diderot.

Rousseau juga membicarakan mengenai kontrak sosial. Ia adalah satu konsep yang
kerap dilihat di dalam sejarah pemikiran liberal. Beliau menekanan idea ini dari
pendapat yang menyatakan bahawa kontrak sosial adalah satu perkara yang
semulajadi dan seseorang individual itu lebih mengetahui tentang apa yang
terbaik untuk dirinya. Masyarakat beraja di zaman Rousseau kurang senang dengan
membicaraan Rousseau yang mengatakan setiap manusia itu dilahirkan bebas tetapi
pendidikan adalah mencukupi untuk membataskan perilaku manusia itu di dalam
masyarakat. Dari pendapat itu, beliau terus menyatakan bahawa kebebasan untuk
menentukan masa depan sendiri adalah kehendak setiap negara. Sekali lagi, idea
Rousseau ini adalah bertentangan dengan sistem politik di Perancis di masa itu.
Idea-idea Rousseau merupakan unsur-unsur utama di dalam pengisytiharan
Perhimpunan Kebangsaan Revolusi Perancis serta di dalam penulisan
pemikir-pemikir Amerika seperti Benjamin Franklin dan Thomas Jefferson. Menurut
Rousseau lagi, perpaduan sesuatu negara itu datang dari persetujuan bersama yang
dikenali sebagai "kehendak kebangsaan". Perpaduan ini membolehkan sesuatu negara
itu untuk wujud tanpa terikat kepada sistem sosial yang telah wujud sebelum ini,
seperti aristokrasi.

Mereka yang menjadi pencetus-pencetus utama Zaman Kesedaran di Scotland seperti
David Hume dan Adam Smith serta di Jerman seperti Immanuel Kant merupakan
penyumbang-penyumbang utama kepada falsafah liberalisme awal.

David Hume banyak memperkembangkan pemikiran liberal. Sumbangan terpenting
beliau adalah satu karya yang bertajuk A Treatise of Human Nature yang siap
ditulis sekitar 1739 dan 1740. Di dalam penulisannya itu, beliau menyatakan
bahawa segala percubaan untuk mengatur kehidupan seseorang individu akan diatasi
oleh peraturan asasi pengaulan manusia. Kritikannya yang terhadap merkantilisme
serta pengumpulan emas dan perak jelas menunjukan pendapatnya yang sehala dengan
penulisannya. Beliau menyatakan bahawa harga adalah bersangkut-paut dengan
jumlah wang dan pengumpulan wang serta pengeluaran wang kertas akan
mengakibatkan inflasi.

Walaupun Adam Smith merupakan pemikir ekonomi liberal yang terkenal, beliau
bukanlah yang pertama. Para fisiokrat di Perancis adalah kumpulan yang terawal
yang mencadangkan ekonomi politik dan pengaturan pasaran dengan sendirinya
dikaji secara teratur. Kemudiannya pada tahun 1750, Benjamin Franklin menyokong
kebebasan untuk perusahaan Amerika. Di Sweden-Finland, era kebebasan yang
kerajaan berparlimen melahirkan seorang ahli parliment Finland yang bernama
Anders Chydenius. Beliau adalah tokoh yang pertama yang mencadangkan perdagangan
dan perusahaan yang bebas di dalam bukunya yang bertajuk The National Gain pada
tahun 1765. Tulisan beliau bukan sahaja jelas mempengaruhi perkembangan politik
dan ekonomi di negara-negara Nordik, tetapi juga di kawasan-kawasan lain di masa
terkemudian.

Di sekitar abad yang ke-18, ahli ekonomi dan falsafah dari Scotland, Adam Smith
(1723-1790) mula memperkenalkan satu teori yang mengatakan seseorang individu
boleh membina kehidupan bermoral dan berekonomi tanpa bimbingan atau arahan
daripada negara. Tambahan lagi, sesuatu negara itu akan menjadi kuat apabila
rakyatnya bebas. Smith mengetengahkan idea untuk mengakhirkan sistem feudal,
polisi-polisi merkantilisme, monopoli negara dan memperkenalkan kerajaan
"laissez-faire", iaitu satu kerajaan berasaskan pasaran bebas. Di dalam The
Theory of Moral Sentiments (1759), Smith menulis tentang teori motivasi yang
cuba untuk mengamankan perasaan yang menekanan kepentingan sendiri serta
ketidakaturan sosial.

Beliau memperkatakan lagi di dalam The Wealth of Nations yang ditulis pada tahun
1776 yang pasaran di bawah sesuatu syarat akan mengaturi sistemnya dengan
sendirinya dan akan mengeluarkan lebih banyak barangan daripada satu pasaran
yang terkawal yang menjadi satu perkara yang biasa diwaktu itu. Beliau hanya
membenarkan kerajaan mememang tanggungjawab yang tidak dapat dilakukan oleh
badan yang bergantung kepada keuntungan seperti menghalang seseorang daripada
menggunakan kekasaran atau penipuan untuk menghalang persaingan, perdagangan
ataupun pengeluaran. Teori pencukaian beliau menerangkan bahawa kerajaan hanya
patut mengenaikan cukai dengan cara yang tidak mengugat kesejahteraan ekonomi,
dan "setiap rakyat sesuatu negara patut menyokong negara sebanyak boleh mengikut
kebolehan sendiri; dengan ini, bermaksud hanya sebahagian daripada pendapatan
mereka yang diperolehi dibawah perlindungan negara. Beliau bersetuju dengan Hume
yang modal, bukan emas adalah sumber kekayaan sesuatu negara.

Pemikiran Hume yang memperkenalkan empirikisme dan rasionalime sangat
mempengaruhi Immanuel Kant. Sumbangan terhebat Kant kepada liberalisme adalah di
dalam bidang etika, terutamanya penekanan beliau tentang kepentingan kategori.
Menurutnya, penerimaan sistem pemikiran dan moral mematuhi peraturan semula jadi
dan oleh itu, sebarang usaha untuk mengugat peraturan itu akan gagal sama
sekali. Idealisme beliau menjadi semakin berpengaruh apabila masa berlalu kerana
beliau berkata kebenaran mutlak adalah asas pengetahuan. Ini amat menyokong
pendapat yang terhasil semasa Zaman Kesedaran Inggeris yang menekankan hak-hak
asasi

Pemikir-pemikir liberal awal membentuk idea-idea mereka di dalam anggapan yang
hanya berkesan di dalam sistem beraja dan juga masyarakat yang mana sistem kelas
dan institusi agama adalah satu perkara biasa. Walaupun Wars of the Three
Kingdoms telah mewujudkan Komanwel England yang bersifat republik di antara
tahun 1649 dan 1660, konsep di mana seseorang insan biasa boleh memerintah
dirinya sendiri telah didiamkan selepas sistem beraja berjaya dihidupkan semula
semasa English Restoration. Pendapat individualisme itu hanya wujud di dalam
muka buku sehingga Revolusi Amerika dan Perancis tercetus. Satu lagi kejadian
yang mempopularkan konsep itu adalah Glorious Revolution yang berlaku di dalam
tahun 1688. Akan tetapi, revolusi itu mengantikan satu raja dengan raja yang
lain. Walaupun begitu, ia menguatkan Parlimen Britain sambil mengurangkan kuasa
raja. Kedua-dua Revolusi Amerika dan Perancis memeluk apa yang diperkatakan oleh
Rights of Man karangan Thomas Paine. Idea bersifat republik yang didokong oleh
pihak Radikal mempengaruhi revolusi-revolusi ini yang kemudiannya menjadi
contoh-contoh penting untuk para liberal yang mendatang. Selepas itu, para
liberal mula menolak tradisi yang sedia ada.

Thomas Paine, Thomas Jefferson dan John Adam merupakan tokoh-tokoh yang berjaya
memujuk peneroka-peneroka New England untuk menentang kuasa Britain di atas nama
"kehidupan, kebebasan dan kesenangan". Ini adalah apa yang diperkatakan oleh
Locke dengan satu perbezaan. Jefferson yang ditentang Alexander Hamilton
meletakkan kesenangan di mana Locke meletakkan harta. Dari situ kemudiannya,
"Eksperimen Amerika" menekankan kerajaan demokratik dan kebebasan peribadi.

James Madison adalah seorang tokoh generasi pemikir politik Amerika yang
seterusnya menyokong sistem republik. Menurutnya, sesuatu republik yang mengurus
negaranya sendiri bergantung ke atas persaingan di antara
kepentingan-kepentingan yang berbeza. Ini akan melindungi hak-hak minoriti.
Perlembagaan Amerika Syarikat mewujudkan satu sistem timbang balas: hak-hak
kerajaan persekutuan yang bersaing dengan hak-hak kerajaan negeri; kuasa yang
terbahagi di antara sayap eksekutif, kehakiman dan perundangan; dan
bikameralisme di dalam bidang kehakiman. Semua ini memastikan kebebasan individu
supaya tidak bergantung kepada mana-mana satu pengaruh. Tentara dipandang dengan
penuh curiga. Ini dibandingkan dengan kepercayaan yang pasukan militia sudah
cukup untuk menjaga keselamatan dan pertahanan sesuatu masyarakat serta satu
tentera laut untuk memastikan perdagangan akan berterusan tanpa digugat oleh
lanun ataupun mana-mana pihak.

Di seberang Lautan Atlantik, Revolusi Perancis telah mengulingkan raja,
aristokrat dan institusi Geraja Roman Katolik. Perubahan ini adalah lebih
mendadak dan penuh dengan pertumpahan daripada Revolusi Amerika Syarikat. Satu
kejadian yang penuh bersejarah berlaku apabila perwakilan di dalam Estet Ketiga
mengisytiharkan bahawa golongan ini adalah perwakilan kebangsaan dan oleh itu
mempunyai hak untuk mewakili seluruh rakyat Perancis. Untuk beberapa tahun yang
awal, revolusi ini berlandaskan kepada idea-idea liberal tetapi perjalanan dari
revolusi ke kestabilan terbukti lebih sukar dari apa yang dialami oleh Amerika
Syarikat. Selain daripada tradisi Zaman Kesedaran yang sedia ada, beberapa
tokoh-tokoh awal revolusi Perancis seperti Lafayette yang menyertai Peperangan
Kemerdekaan Amerika Syarikat telah membawa pulang idea-idea liberal baru yang
popular di Amerika ke Perancis. Di bawah pemerintahan Maximilien Robespierre
kemudiannya, satu kumpulan Jacobin telah memusatkan kuasa kepada mereka sendiri
dan mula tidak mengedahkan undang-undang dan peraturan-peraturan yang akhirnya
menyebabkan berlakunya Reign of Terror. Walaupun apa yang diperjuangkan adalah
republik berperlembagaan, seorang tokoh politik dan tentera semasa revolusi
iaitu Napoleon Bonaparte menjadi maharaja dari konsul dan seorang direktor pada
mulanya. Sebelum Napolean meninggalkan dunia, beliau mengaku yang "Mereka
mahukan seorang Washington". Ini bermaksud seorang pemimpin yang boleh
menubuhkan satu negara dengan kekuatan tentera tanpa satu kehendak untuk
mewujudkan satu dinasti. Walaupun Revolusi Perancis gagal mencapai apa yang
dicapai oleh Amerika pada masa itu, Revolusi Perancis lama-kelamaan berjaya
mewujudkan satu masyarakat yang memeluk idea-idea liberal lebih erat daripada
rakyat Amerika Syarikat dengan memperkenalkan undian umum untuk semua lelaki,
kerakyatan kebangsaan dan satu dokumen seperti Bill of Rights Amerika syarikat,
iaitu Pengisytiharan Hak-hak Manusia dan Rakyat yang berpengaruh. Tambahan lagi,
kempen peperangan yang diketuai oleh Napolean membolehkan idea-idea liberal
disebarkan ke seluruh Eropah.

Langkah-langkah Amerika Syarikat dan Perancis selepas itu akan menjadi contoh
untuk diikuti oleh negara-negara lain. Pengulingan sistem beraja Sepanyol oleh
tentera Perancis yang diketuai Napoleon pada tahun 1808 memperkuatkan gerakan
kemerdekaan di Amerika Selatan yang sering bergantung kepada liberalisme sebagai
pilihan alternatif terhadap korporatisme, monarki dan kolonialisme. Pergerakan
yang dipimpin oleh Simón Bolívar di negara-negara Pengunungan Andes berusaha
membina kerajaan berperlembagaan, hak-hak peribadi dan perdagangan bebas.
Pergolakan di antara para liberal dan korporatis yang konsevatif terus
berlangsungan di seluruh benua tersebut dengan para liberal yang menentang kuasa
paderi seperti Benito Juárez dari Mexico mengkritik kuasa Gereja Roman Katolik.

Perubahan masyarakat Eropah ke liberalisme kadang-kala berlaku menerusi revolusi
ataupun gerakan pemisah yang kasar. Revolusi dan tentangan liberal banyak
berulang di separuh pertama abad ke-19. Ini bagaimanapun tidak benar untuk
Britain dan banyak negara lain di mana proses berubahan berlangsung tanpa
pertumpahan darah, walaupun tidak seratus peratus aman. Gerakan
anti-klerikalisme yang ganas semasa Revolusi Perancis dilihat oleh musuh-musuh
revolusi sebagai sifat liberalisme yang khusus, walaupun pada masa yang sama,
para liberal sendiri menjadi mangsa keganasan Jacobin.

Dengan tibanya zaman romantisme, pergerakan liberal mula berganjak dari cadangan
untuk perubahan untuk kerajaan yang sedia ada kepada pemintaan untuk perubahan.
Revolusi Amerika dan Perancis menambah "demokrasi" ke dalam senarai yang
mengandungi nilai-nilai liberalisme. Pendapat yang percaya bahawa seseorang itu
merdeka dan mampu untuk merangka dan menguat kuasa undang-undang dan peraturan
mula bergerak melepasi apa yang disarankan oleh pemikir-pemikir Zaman
Kebangkitan. Mulai dari sini, liberalisme tidak lagi menekankan hak-hak peribadi
di dalam sempadan sesuatu negara tetapi berpendapat yang kuasa negara datang
dari sifat semula jadi manusia, diberikan oleh tuhan atau dari perjanjian di
antara yang dipimpin dan yang memimpim. Ini memperluaskan lagi jurang di antara
pemimpin-pemimpin autokratik dengan para liberal, mengurangkan kemungkinan satu
kompromi dicapai. Di kalangan penyokong-penyokong monarkisme, ini membolehkan
keganasan dilakukan untuk mengembalikan kesusilaan.

Sifat perjanjian pemikiran liberal adalah satu perkara yang penting. Salah satu
aliran yang memenuhi pemikiran liberalisme awal adalah kenyataan yang individu
membuat perjanjian dan memiliki harta. Ini mungkin tidak kelihatan radikal
sekarang tetapi kebanyakan undang-undang kehartaan pada masa lampau menyatakan
yang harta adalah dimiliki oleh keluarga atau seseorang yang tertentu di dalam
keluarga itu, seperti ketua keluarga. Perjanjian dibuat melalui hubungan fuedal
dan kesetiaan peribadi dan bukan melalui pertukaran perkhidmatan ataupun
barangan. Dengan secara perlahan, pandangan liberal mula memperkenalkan
perjanjian melalui kerelaan sebagai batu asas yang membina kerajaan dan
undang-undang yang adil. Ini telah diperjuangkan oleh Rouseau dengan pegangannya
kepada konsep kontrak sosial.

Ada beberapa revolusi di antara 1774 dan 1848 yang mahu perhatian lebih
diberikan kepada kepentingan individu di dalam masyarakat. Dengan kata lain,
permintaan untuk pemerintahan sendiri. Pendapat ini membakar gerakan-gerakan
pemisahan seperti yang berlaku dengan jajahan-jajahn Sepanyol di Amerika dan
Revolusi Amerika. Para liberal dari Eropah, terutamanya selepas Perlembagaan
Perancis 1793, sering memikirkan pemerintahan demokrasi merupakan satu
pemerintahan majoriti oleh mereka yang tidak bertanah yang mengbahayakan
kedudukan harta persendirian. Liberal demokrat seperti de Tocqueville walau
bagaimanapun tidak bersetuju dengan pendapat itu. Kehartaan di bawah sistem
fuedalisme, para liberal menyokong penyatuan ke arah kebebasan. Contoh-contoh
terbaik dapat dilihat di negara Jerman dan Itali. Sebagai sebahagian dari
program revolusi, kepentingan pendidikan menjadi satu nilai pokok dalam
pemikiran mengenai kebebasan seperti yang ditekankan berulang kali oleh Erasmus.

Pada masa yang sama, parti-parti politik liberal di kebanyakan negera Eropah
semakin aktif meminta kerajaan berparlimen, perwakilan yang luas, perkembangan
polisi-polisi liberal dan penciptaan kuasa untuk membatasi pengaruh raja.
Liberalisme politik selalu dipimpin oleh liberalisme ekonomi. Secara tepatnya,
ini bermaksud pengakhiran sistem fuedal, monopoli raja, pembatasan terhadap
hak-hak kehartaan serta undang-undang yang tidak membenarkan perbadanan
institusi ekonomi. Perkembangan ini bukan sahaja berlaku di negara-negara
liberal tetapi juga di negara-negara autokratik seperti Turki, Russia dan Jepun.
Apabila Empayar Russia mula mengadapi masalah-masalah besar yang timbul daripada
kegagalan ekonomi dan kekalahan peperangan, parti politik liberal mula menguasai
dewan perwakilan negara tersebut, Duma dan pada tahun 1905 dan 1917, berlakunya
usaha untuk menggulingkan kerajaan. Kemudiannya, Piero Gobetti mula menulis
tentang "Revolusi Liberal" yang diperkatakan oleh beliau sebagai nilai radikal
yang ada di dalam liberalisme. Satu lagi contoh revolusi liberal berlaku di
Ecuador di mana Eloy Alfaro pada tahun 1895 mengepalai satu pergerakanl liberal
radikal yang mahu mewujudkan negara sekular, undang-undang perkahwinan yang
terbuka dan pembinaan infrastruktur untuk membolehkan ekonomi tumbuh yang lebih
mantap.

Diakhir abad yang ke-19, terdapat satu golongan liberal yang besar yang
berpendapat bahawa untuk menjadi bebas, seseorang itu perlukan beberapa
pengisian termasuk pendidikan dan perlindungan dari ekspotasi. Pada 1911, L.T.
Hobhouse menerbitkan penulisan bertajuk Liberalism, yang merumuskan tentang
liberalism baru, termasuk penerimaan campur tangan kerajaan di dalam ekonomi dan
hak-hak bersama ke atas kesamarataan di dalam perhubungan yang diberi nama
"kerelaan yang adil".

Ada yang menentang perkembangan baru untuk dengan menjadi anti-kerajaan dan di
dalam beberapa kejadian, sesetengah mengdakap falsafah anarkisme. Gustave de
Molinari di Perancis and Herbert Spencer di England adalah antara tokoh-tokoh
yang mempunyai pendirian ini.

Seorang Jerman yang bernama Wilhelm von Humboldt telah membentuk satu konsep
liberalisme yang moden di dalam bukunya yang bertajuk The Limits of State
Action.

John Stuart Mill pula telah memashur dan mengembangkan idea itu di dalam On
Liberty (1859) dan hasil tulisannya yang lain. Beliau menentang pendapat
kolektivis dan pada masa yang sama menekankan tahap hidup seseorang individu.
Beliau juga menyokong pergerakan yang memperjuangkan hak wanita untuk mengundi
dan kemudiannya, koperasi buruh.

Salah satu sumbangan Mill adalah falsafah utilitarianisme yang cuba mengiakan
liberalisme. Beliau mendirikan idea-idea liberal secara pramatik dengan
menyatukan idea kebebasan yang diperkatakan oleh pemikir-pemikir liberal
Perancis seperti Jean-Jacques Rousseau dan pemikir-pemikir Britain seperti John
Locke yang mengambil berat tentang hak-hak.

Hubungan di antara demokrasi dan liberalisme boleh dirumuskan oleh Winston
Churchill. Beliau berkata "...demokrasi adalah bentuk kerajaan yang paling teruk
tetapi semua bentuk lain telah dicuba...". Tiada apa di dalam demokrasi yang
memastikan kebebasan tidak tercabar kecuali kezaliman oleh pihak majoriti.
Konsep demokrasi liberal kemudiannya diperkenalkan untuk membolehkan demokrasi
dan liberalisme wujud bersama. Liberalisme diterima ramai selepas absolutisme
digantikan dengan kerajaan terbatas di mana kerajaan wujud dengan kerelaan
rakyat. Idea kerelaan itu bermaksud demokrasi. Pada masa yang sama,
pemikir-pemikir liberalisme awal sangat sedar akan keburukan mob rule jadi
mereka membentuk perlembagaan untuk membatasi kuasa kerajaan berdemokrasi dengan
memisahkan kuasa kerajaan di antara tiga cabang. Bagi para liberal, demokrasi
bukan pengakhir kata tetapi hanya satu jalan untuk menjamin kebebasan,
individualisme dan kepelbagaian pendapat.

Beberapa negara Eropah dan Amerika Selatan pada abad ke-19 dan awal ke-20
menunjukan satu kecenderongan politik yang radikal yang mengatasi idea
liberalisme. Pada masa yang sama, sesetengah idea-idea radikalisme mula
menyerapi para liberal yang kemudiannya menjadi lebih sanggup melihat perubahan
demokratik berbanding para liberal yang asal. Di Britain, para radikal bersatu
dengan para liberal daripada Whig Party di dalam Liberal Party. Di negara lain
termasuk Bulgaria, Denmark, Sepanyol, Belanda, Argentina dan Chile, para liberal
bersayap kiri mengasas parti politik radikal mereka yang mempunyai pelbagai
nama; di Switzerland dan di Jerman, parti itu diberi nama Freisinn; Ini tidak
bermakna semua parti radikal diasaskan dengan nilai-nilai liberal sayap kiri. Di
sastera politik Perancis, ia adalah satu perkara biasa untuk memisahkan
liberalisme dan radikalisme. Di Serbia, kedua-dua falsafah tidak langsung
mempunyai kesamaan. Tetapi, para radikalisme Perancis menyertai pergerakan
liberal antarabangsa di separuh pertama abad ke-20 seperti yang tertulis di
dalam Entente Internationale des Partis Radicaux et des Partis Démocratiques
similaires

Walaupun terdapat perdebatan tentang kewujudan negara kapitalis laissez-faire
pada 1930-an, Zaman Kemelesetan Sedunia ditahun 1930-an mengurangkan keyakinan
orang ramai terhadap kapitalisme dan motif keuntungan. Orang ramai juga mula
percaya yang pasaran bebas gagal membawa kesejateraan dan mengatasi kemiskinan.
Pemikiran para liberal mula terganggu dengan kacau-bilau politik serta kehadiran
sekatan ke atas kebebasan yang dipercayai berlaku akibat pengagihan kekayaan
yang tidak sama rata. John Dewey, John Maynard Keynes dan Franklin D. Roosevelt
merupakan para liberal yang baru yang berpegang kepada pendapat yang menyokong
pembesaran saiz kerajaan untuk melindungi kebebasan dengan membolehkan
kapitalisme berterusan disamping menghalang kegiatan ekonomi yang berlebihan.
Para liberal yang lain yang berpengaruh pula seperti penulis The Road to
Serfdom, Friedrich Hayek, berpegang bahawa Zaman Kemelesatan Sedunia dan Perang
Dunia Kedua adalah kejadian-kejadian yang tiada kaitan dengan liberalisme asal
dan oleh itu, menolak cadangan para liberal baru untuk menguatkan lagi kuasa
kerajaan di dalam pasaran.



https://ms.wikipedia.org/wiki/Keluli

Keluli, juga dikenali sebagai besi baja atau besi waja (Bahasa Inggeris: Steel)
adalah sejenis aloi yang bahan utamanya ialah besi, dengan sedikit kandungan
karbon di antara 0.02% dan 1.7 atau 2.04% mengikut berat (C:1000–10,8.67Fe),
bergantung kepada gred. Karbon adalah bahan sebatian paling murah dan berkesan
bagi besi, tetapi pelbagai unsur sebatian lain yang turut digunakan seperti
manganese dan tungsten. Karbon dan unsur lain bertindak sebagai agen pengeras,
menghalang kerawang kristal (crystal lattice) dalam atom besi berpisah dengan
tergelincir sesama sendiri. Jumlah unsur sebatian yang berbeza dan bentuk
kehadirannya dalam keluli (unsur solute, fasa precipitated) mengawal kualiti
seperti kekerasan, kelenturan, dan kekenyalan keluli yang terhasil. Besi dengan
peningkatan kandungan karbon mampu menjadi lebih kukuh dan kuat berbanding besi
, tetapi ia juga lebih rapuh. Maksima kelarutan karbon dalam besi (di kawasan
austenite) adalah 2.14% menurut berat, berlaku pada 1149 °C; kandungan karbon
yang lebih tinggi atau suhu yang lebih rendah akan menghasilkan cementite.
Sebatian besi dengan kandungan karbon lebih tinggi dari ini dikenali sebagai
besi tuang kerana kadar leburnya yang lebih rendah. Keluli juga dibezakan dari
besi tempa (wrought iron) dari segi kandungan yang mengandungi hanya sejumlah
kecil unsur lain, tetapi mengandungi 1–3% slag menurut berat dalam bentuk
partikel memanjang pada satu arah, memberikan ciri-ciri urat besi. Ia lebih
tahan karat berbanding keluli dan lebih mudah dipetri. Tetapi pada masa kini
istilah ini jarang digunakan dalam industri keluli. Ia merupakan perkara biasa
pada masa kini bagi merujuk 'industri besi keluli' seolah-olah ia satu entiti,
tetapi dalam sejarah ia merupakan keluaran yang berbeza.

Sungguhpun besi telah dihasilkan melalui pelbagai kaedah tidak efisen lama
sebelum Renaissance, kegunaannya lebih biasa selepas kaedah lebih efisen dicipta
pada abad ke-17. Dengan ciptaan proses Bessemer pada pertengahan abad ke-19,
besi menjadi barangan keluaran pukal yang murah dari segi perbandingan.
Peningkatan lanjut dalam proses tersebut, seperti penghasilan besi asas oksijen,
menurunkan lagi kos penghasilan sementara pada masa yang sama meningkatkan
kualiti logam. Hari ini, keluli merupakan salah satu bahan yang biasa didapati
di dunia dan merupakan komponen utama dalam pembinaan bangunan, perkakasan,
kereta, dan peralatan utama. Keluli moden biasanya dikenali menurut gred keluli
yang ditakrifkan oleh pelbagai organisasi piawaian.

Templat:Steels Besi, sebagaimana kebanyakan logam, biasanya tidak dijumpai dalam
kerak Bumi dalam bentuk unsur. Besi hanya boleh didapati dalam kerak Bumi dalam
bentuk sebatian dengan oksigen dan belerang. Biasanya galian mengandungi besi
termasuk Fe2O3—bentuk iron oxida yang terdapat dalam galian hematite, dan
FeS2—pyrite (emas dungu). Besi dikeluarkan dari bijih dengan menyingkir oksigen
dengan mengabungkannya dengan pasangan kimia yang lebih digemari seperti karbon.
Proses ini yang dikenali sebagai peleburan, pada awalnya digunakan dengan logam
yang mempunyai tahap lebur rendah. Tembaga cair pada suhu lebih sedikit pada
1000 °C, sementara timah cair sekitar 250 °C. Besi tuang —besi sebatian dengan
lebih dari 1.7% karbon—cair sekitar 1370 °C. Kesemua suhu ini mampu dicapai
dengan kesemua kaedah kuno yang telah digunakan sekurang-kurangnya lebih 6,000
tahun (semenjak Zaman Gangsa). Disebabkan kadar pengoksidaan itu sendiri
meningkat pada suhu melebihi 800 °C, ia penting bahawa peleburan dilakukan
dikawasan rendah oksigen. Tidak seperti tembaga dan timah, besi cair menyerap
karbon dengan mudah, oleh itu hasir peleburan menghasilkan sebatian yang
mengandungi terlalu banyak karbon untuk dipanggi keluli.

Walaupun dalam julat kepekatan sempit yang menghasilkan keluli, campuran karbon
dan besi boleh membentuk beberapa struktur berlainan, dengan ciri-ciri yang amat
berbeza; memahami ini amat penting bagi menghasilkan keluli berkualiti. Pada
suhu bilik, bentuk besi paling stabil adalah kubik pusat badan - (body-centered
cubic - BCC) struktur besi ferrite atau besi-α, bahan logam yang agak lembut
yang hanya mampu melarutkan sedikit kepekatan karbon (tidak melebihi 0.021 wt%
pada 910 °C). Melebihi 910 °C ferrite melalui fasa perantaraan dari kubik pusat
badan kepada struktur kubik pusat muka - (face-centered cubic - FCC), dikenali
sebagai austenite atau besi-γ, yang sama logam dan lembut tetapi mampu
melatutkan lebih banyak karbon (sehingga 2.03 wt% karbon pada 1154 °C). Ketika
austenite yang kaya dengan karbon menyejuk, campuran itu cuba kembali kepada
fasa ferrite, menyebabkan lebihan karbon. Satu cara bagi karbon meninggalkan
austenite adalah bagi cementite untuk terpelowap (precipitate) keluar dari
campuran, meninggalkan besi yang cukup tulin bagi membentuk ferrite,
menghasilkan campuran cementite-ferrite. Cementite adalah fasa stoichiometri
dengan formula kimia Fe3C. Cementite terbentuk dalam kawasan kaya kandungan
karbon sementara kawasan lain kembali kepada ferrite sekitarnya. Pola pengukuhan
dir seringkali muncul dalam proses ini, mendorong kepada lapisan pola yang
dikenali sebagai pearlite (Fe3C:6.33Fe) disebabkan rupanya seperti mutiara, atau
bainite yang serupa tetapi kurang cantik.

Kemungkinan allotrope yang paling penting adalah martensite, bahan yang
metastabil secara kimia dengan empat hingga lima kali kekuatan ferrite.
Kandungan minima Karbon 0.4 wt% (C:50Fe) diperlukan bagi membentuk martensite.
Apabila austenite disejukkan bagi membentuk martensite, karbon di "kakukan"
apabila struktur sel bertukar dari FCC kepada BCC. Atom karbon adalah terlalu
besar untuk muat kedalam kekosongan interstitial dan dengan itu mengherotkan
struktur sel menmbentuk struktur tetragonal pusat badan (BCT). Martensite dan
austenite mempunyai komposisi kimia yang serupa. Dengan itu, ia memerlukan amat
sedikit tenaga pengaktif haba bagi terbentuk.

Proses rawatan haba bagi kebanyakan keluli membabitkan memanaskan sebatian
sehingga austenite terbentuk, kemudian merendam logam merah membara kedalam air
atau minyak, menyejukkannya dengan pantas sehinggakan penukaran kepada ferrite
atau pearlite tidak mempunyai masa yang mencukupi untuk berlaku. Penukaran
kepada martensite, sebaliknya berlaku hampir serta merta, disebabkan tenaga
pengaktif yang lebih rendah.

Martensite adalah kurang tumpat berbanding austenite, dengan itu penukaran
antara mereka menyebabkan isipadu merosot. Dalam kes ini, pengembangan berlaku.
Tekanan dalaman dari pengembangan ini mengambil bentuk pemampatan fizikal pada
kristal martensite dan ketegangan pada baki ferrite, dengan sejumlah besar
pengasingan (shear) pada kedua konstituent. Sekiranya rendaman tidak dilakukan
dengan betul, ketegangan dalaman ini mampu menyebabkan ia berkecai ketika
menyejuk; sekurang-kurangnya, ia menyebabkan pengerasan kerja (work hardening)
dalaman dan kecacatan mikroskopik yang lain. Adalah perkara biasa bagi retakan
rendaman berlaku apabila air digunakan, sungguhpun ia tidak selalunya kelihatan.

Pada titik ini, sekiranya kandungan karbon cukup tinggi untuk menghasilkan
ketumpatan martensite yang banyak, ia menghasilkan bahan yang amat keras tetapi
rapuh. Seringkali keluli melalui rawatan haba berikut pada suhu lebih rendah
untuk memusnahkan sebahagian dari martensite (dengan membenarkan cukup masa bagi
pembentukan cementite.) dan membantu mengimbangi ketegangan dalaman dan
menghapuskan kecacatan. Proses ini melembutkan keluli, menghasilkan logam yang
lebih kenyal (ductile) dan tidak mudah patah. Disebabkan masa amat penting
kepada hasil akhir, proses ini dikenali sebagai baja (tempering), yang membentuk
keluli baja.

Bahan lain sering kali ditambah kepada campuran karbon-besi bagi mengawal
ciri-ciri akhir. Nickel dan manganum dalam keluli menambah ketahanan kelenturan
(tensile strength) dan menjadikan austenite lebih stabil dari segi kimia,
chromium meningkatkan kekerasan dan tahap lebur, dan vanadium turut meningkatkan
kekerasan disamping mengurangkan kesan kelesuan logam.

Steel was known in antiquity, and may have been produced by managing the
bloomery so that the bloom contained carbon. Some of the first steel comes from
East Africa, dating back to 1400 BCE. In the 4th century BCE steel weapons like
the Falcata were produced in the Iberian peninsula. The Chinese of the Han
Dynasty (202 BCE – 220 CE) created steel by melting together wrought iron with
cast iron, gaining ultimate product of a carbon intermediate—steel—by the 1st
century CE. Along with their original methods of forging steel, the Chinese had
also adopted the production methods of creating Wootz steel, an idea imported
from India to China by the 5th century CE. Wootz steel was produced in India and
Sri Lanka from around 300 BCE. This early steel-making method employed the use
of a wind furnace, blown by the monsoon winds. Also known as Damascus steel,
wootz is famous for its durability and ability to hold an edge. It was
originally created from a number of different materials including various trace
elements. It was essentially a complicated alloy with iron as its main
component. Recent studies have suggested that carbon nanotubes were included in
its structure, which might explain some of its legendary qualities, though given
the technology available at that time, they were probably produced more by
chance than by design. Crucible steel was produced in Merv by 9th to 10th
century CE.

In the 11th century, there is evidence of the production of steel in Song China
using two techniques: a "berganesque" method that produced inferior,
inhomogeneous steel and a precursor to the modern Bessemer process that utilized
partial decarbonization via repeated forging under a cold blast.

Blister steel, produced by the cementation process was first made in Italy in
the early 17th century CE and soon after introduced to England. It was probably
produced by Sir Basil Brooke at Coalbrookdale during the 1610s. The raw material
for this was bars of wrought iron. During the 17th century it was realised that
the best steel came from oregrounds iron from a region of Sweden, north of
Stockholm. This was still the usual raw material in the 19th century, almost as
long as the process was used.

Crucible steel is steel that has been melted in a crucible rather than being
forged, with the result that it is more homogeneous. Most previous furnaces
could not reach high enough temperatures to melt the steel. The early modern
crucible steel industry resulted from the invention of Benjamin Huntsman in the
1740s. Blister steel (made as above) was melted in a crucible in a furnace, and
cast (usually) into ingots. Rencana utama: Penyimenan berjalan Keluli lecur,
dikeluarkan oleh penyimenan berjalan adalah pertama dibuat di Itali dalam abad
ke-17 dan awal CE dan tidak lama lagi sehabis diperkenalkan ke England. Ia
adalah mungkin dihasilkan Sir Basil Brooke yang dekat di Coalbrookdale sepanjang
1610s. Bahan mentah untuk ini adalah batang-batang besi tempaan. Sepanjang ia
abad ke-17 adalah sedar yang waja yang terbaik datang daripada oregrounds kuat
daripada sebuah rantau Sweden, utara Stockholm. Ini adalah masih bahan mentah
biasa dalam abad ke-19, hampir sebagai proses yang lama seperti telah digunakan

Era moden dalam penghasilan besi bermula dengan pengenalan proses Bessemer oleh
Henry Bessemer pada akhir 1850-an. Ini membolehkan keluli dihasilkan dalam
jumlah yang besar dengan murah, dengan itu besi serdahana kini digunakan bagi
kebanyakaan tujuan yang sebelum ini besi tempa digunakan. Ini hanyalah yang
pertama dalam kaedah penghasilan besi. Proses Gilchrist-Thomas (atau asas proses
Bessemer) merupakan peningkatan kepada proses Bessemer, melapik penukar dengan
bahan asas bagi menyingkir phosphorus. Satu lagi adalah proses Siemens-Martin
kaedah penghasilan besi relau terbuka, di mana proses Gilchrist-Thomas seiring
dan bukan menggantikannya, proses asal Bessemer.

Ini dijadikan lapuk oleh proses Linz-Donawitz penghasilan besi oksijen asas,
dibangunkan pada tahun 1950-an, dan proses penghasilan besi oksijen yang lain.

The economic boom in China and India has caused a massive increase in the demand
for steel in recent years. Between 2000 and 2005, world steel demand increased
by 6%. Since 2000, several Indian and Chinese steel firms have rose to
prominence like Tata Steel (which bought Corus Group in 2007), Shanghai Baosteel
Group Corporation and Shagang Group. Arcelor-Mittal is however the world's
largest steel producer.

The British Geological Survey reports that in 2005, China was the top producer
of steel with about one-third world share followed by Japan, Russia and the USA.

Steel is the most widely recycled material in North America. The steel industry
has been actively recycling for more than 150 years, in large part because it is
economically advantageous to do so. It is cheaper to recycle steel than to mine
iron ore and manipulate it through the production process to form 'new' steel.
Steel does not lose any of its inherent physical properties during the recycling
process, and has drastically reduced energy and material requirements than
refinement from iron ore. The energy saved by recycling reduces the annual
energy consumption of the industry by about 75%, which is enough to power
eighteen million homes for one year. Recycling one ton of steel saves
1,100 kilograms of iron ore, 630 kilograms of coal, and 55 kilograms of
limestone. 76 million tons of steel were recycled in 2005.

In recent years, about three quarters of the steel produced annually has been
recycled. However, the numbers are much higher for certain types of products.
For example, in both 2004 and 2005, 97.5% of structural steel beams and plates
were recycled. Other steel construction elements such as reinforcement bars are
recycled at a rate of about 65%. Indeed, structural steel typically contains
around 95% recycled steel content, whereas lighter gauge, flat rolled steel
contains about 30% reused material.

Because steel beams are manufactured to standardized dimensions, there is often
very little waste produced during construction, and any waste that is produced
may be recycled. For a typical 2000-square-foot two-story house, a steel frame
is equivalent to about six recycled cars, while a comparable wooden frame house
may require as many as 40–50 trees.

Global demand for steel continues to grow, and though there are large amounts of
steel existing, much of it is actively in use. As such, recycled steel must be
augmented by some first-use metal, derived from raw materials. Commonly recycled
steel products include cans, automobiles, appliances, and debris from demolished
buildings. A typical appliance is about 65% steel by weight and automobiles are
about 66% steel and iron.

While some recycling takes place through the integrated steel mills and the
basic oxygen process, most of the recycled steel is melted electrically, either
using an electric arc furnace (for production of low-carbon steel) or an
induction furnace (for production of some highly-alloyed ferrous products).

Modern steels are made with varying combinations of alloy metals to fulfill many
purposes. Carbon steel, composed simply of iron and carbon, accounts for 90% of
steel production. High strength low alloy steel has small additions (usually <
2% by weight) of other elements, typically 1.5% manganese, to provide additional
strength for a modest price increase. Low alloy steel is alloyed with other
elements, usually molybdenum, manganese, chromium, or nickel, in amounts of up
to 10% by weight to improve the hardenability of thick sections. Stainless
steels and surgical stainless steels contain a minimum of 10% chromium, often
combined with nickel, to resist corrosion (rust). Some stainless steels are
magnetic, while others are nonmagnetic.

Some more modern steels include tool steels, which are alloyed with large
amounts of tungsten and cobalt or other elements to maximize solution hardening.
This also allows the use of precipitation hardening and improves the alloy's
temperature resistance. Tool steel is generally used in axes, drills, and other
devices that need a sharp, long-lasting cutting edge. Other special-purpose
alloys include weathering steels such as Cor-ten, which weather by acquiring a
stable, rusted surface, and so can be used un-painted.

Many other high-strength alloys exist, such as dual-phase steel, which is heat
treated to contain both a ferrite and martensic microstructure for extra
strength. Transformation Induced Plasticity (TRIP) steel involves special
alloying and heat treatments to stabilize amounts of austentite at room
temperature in normally austentite-free low-alloy ferritic steels. By applying
strain to the metal, the austentite undergoes a phase transition to martensite
without the addition of heat. Maraging steel is alloyed with nickel and other
elements, but unlike most steel contains almost no carbon at all. This creates a
very strong but still malleable metal. Twinning Induced Plasticity (TWIP) steel
uses a specific type of strain to increase the effectiveness of work hardening
on the alloy. Eglin Steel uses a combination of over a dozen different elements
in varying amounts to create a relatively low-cost metal for use in bunker
buster weapons. Hadfield steel (after Sir Robert Hadfield) or manganese steel
contains 12–14% manganese which when abraded forms an incredibly hard skin which
resists wearing. Examples include tank tracks, bulldozer blade edges and cutting
blades on the jaws of life. A special class of high-strength alloy, the
superalloys, retain their mechanical properties at extreme temperatures while
minimizing creep. These are commonly used in applications such as jet engine
blades where temperatures can reach levels at which most other alloys would
become weak.

Most of the more commonly used steel alloys are categorized into various grades
by standards organizations. For example, the American Iron and Steel Institute
has a series of grades defining many types of steel ranging from standard carbon
steel to HSLA and stainless steel. The American Society for Testing and
Materials has a separate set of standards, which define alloys such as A36
steel, the most commonly used structural steel in the United States.

Though not an alloy, galvanized steel is a commonly used variety of steel which
has been hot-dipped or electroplated in zinc for protection against rust.

Blast furnaces have been used for two millennia to produce pig iron, a crucial
step in the steel production process, from iron ore by combining fuel, charcoal,
and air. Modern methods use coke instead of charcoal, which has proven to be a
great deal more efficient and is credited with contributing to the British
Industrial Revolution. Once the iron is refined, converters are used to create
steel from the iron. During the late 19th and early 20th century there were many
widely used methods such as the Bessemer process and the Siemens-Martin process.
However, basic oxygen steelmaking, in which pure oxygen is fed to the furnace to
limit impurities, has generally replaced these older systems. Electric arc
furnaces are a common method of reprocessing scrap metal to create new steel.
They can also be used for converting pig iron to steel, but they use a great
deal of electricity (about 440 kWh per metric ton), and are thus generally only
economical when there is a plentiful supply of cheap electricity.

Iron and steel are used widely in the construction of roads, railways,
infrastructure and buildings. Most large modern structures, such as stadiums and
skyscrapers, are supported by a steel skeleton. Even those with a concrete
structure will employ steel for reinforcing. In addition to widespread use, in
electrical appliances and motor vehicles (despite growth in usage of aluminium,
it is still the main material for car bodies), steel is used in a variety of
other construction-related applications, such as bolts, nails, and screws. Other
common applications include shipbuilding, oil and gas pipelines, mining,
aerospace, office furniture, steel wool, tools, and armour in the form of
personal vests or vehicle armour (better known as rolled homogeneous armour in
this role).

Before the introduction of the Bessemer process and other modern production
techniques, steel was expensive and was only used where no cheaper alternative
existed, particularly for the cutting edge of knives, razors, swords, and other
items where a hard, sharp edge was needed. It was also used for springs,
including those used in clocks and watches.

With the advent of faster and more efficient steel production methods, steel has
been easier to obtain and much cheaper. It has replaced wrought iron for a
multitude of purposes. However, the availability of plastics during the later
20th century allowed these materials to replace steel in many products due to
their lower cost and weight.



https://ms.wikipedia.org/wiki/RSS

RSS (dahulunya "RDF Site Summary", dikenali secara tidak rasmi sebagai "Really
Simple Syndication") merupakan keluarga format penyuap Web yang digunakan bagi
mengemas kini kandungan seperti catatan blog, tajuk berita atau podcasts.
Dokuman RSS, yang dikenali sebagai "feed", "penyuap web - web feed", atau
"channel", mengandungi samaada ringkasan kandungan dari tapak laman berkait atau
teks penuh. RSS menjadikannya mudah bagi orang ramai menjejak tapak web
kegemaran mereka secara automatik yang lebih mudah berbanding menjejak secara
manual.

Kandungan RSS boleh dibaca dengan menggunakan perisian dikenali sebagai "pembaca
RSS", "pembaca penyuap (feed reader)" atau "aggregator". Pengguna melanggan
kepada penyuap dengan memasukkan pautan penyuap pada pembaca atau mengklik pada
ikon RSS pada pelayar yang memulakan proses berlanggan. Pembaca memeriksa
langganan penyuap pengguna secara berkala bagi kandungan baru, memuat terima
sebarang kemaskini yang dijumpainya.

Applikasi (peer-to-peer) BitTorrent turut mengumumkan sokongan bagi RSS. Penyuap
tersebut (juga dikenali sebagai Torrent/RSS-es atau Torrentcasts) akan
membenarkan applikasi pelanggan untuk muat terima fail secara automatik sebaik
sahaja pembaca RSS mengesannya (juga dikenali sebagai Broadcatching). Kebanyakan
pelanggan BitTorrent biasa telahpun menawarkan sokongan RSS.



https://ms.wikipedia.org/wiki/Kaum-kaum_di_Malaysia

Malaysia merupakan salah satu negara berbilang kaum yang dapat hidup dengan
harmoni. Antara tiga kaum utama di Malaysia Cina, Melayu dan India telahpun
menetap di tanah ini selama 5 abad. Selain itu, Malaysia juga merupakan tanah
air kepada sebanyak kira kira 80 kaum etnik, terutamanya di Malaysia Timur.
Antaranya termasuklah Baba dan Nyonya, Kadazandusun dan Iban.

Pakaian : baju melayu, kebaya, kurung songkok, kain pelikat.. Makanan : laksa,
kuih koci, buah melaka, kuih lapis, nasi lemak.. Permainan : congkak, gasing,
wau.. Alat muzik : kompang, gong, rebana, gambus.. Perayaan : Hari Raya
Aidrilfitri(Puasa), Hari Raya Haji Tarian : tarian keris, tarian inai, tarian
Piring, tarian lilin.. Kepercayaan : Agama Islam Bahasa : Bahasa Melayu

Pakaian : Hanfu (semasa pergerakan Hanfu Malaysia dilangsungkan pada tahun
2007), Cheongsam, Sam Fu.. Suku kaum : Teochew, Hakka, Hokkien.. Makanan : Kuih
bakul, kuih bulan, pulut nasi, dimsum. Permainan : catur cina Alat muzik : gitar
bulan, dram, Perayaan : Tahun Baru Cina, Chap Goh Mei, Pesta Kuih Bulan Tarian :
Tarian kipas, tarian singa, tarian payung.. Kepercayaan : Agama Buddha, Taoisme,
Kristian Bahasa : Mandarin, Hokkien, Hakka, Kantonis, Teochew..

Pakaian : Sari, serban, kurta, dhoti, sarung.. Makanan : tosai, idli, muruku,
apam, kesari, ladu, Permainan  : kaudi Alat muzik : veena, sitar, ukulele,
sapei.. Perayaan : Hari Deepavali, Thaipusam, Ponggal, Vaigunda Ekadashi,
Christmas, Onam, Hari Raya Tarian : tarian serimpi, Shobana Chanarakumar,
Bharata Natyam Kepercayaan : Agama Hindu, Kristian, Islam Bahasa : Bahasa
Telugu, Tamil, Hindi, dan Malayalam

Bahasa orang Bajau dikenali sebagai sinama. Kata sinama adalah kata terbitan
daripada kata akar Sama dengan menerima sisipan -in- sehingga membentuk sinama
yang bermaksud bahasa kepunyaan bangsa Sama.

Suku kaum Bajau sebenarnya bukanlah merupakan satu suku tetapi ia merupakan satu
bangsa yang lebih besar. Berdasarkan kajian awal oleh Badan Galak Pusaka
sekurang-kurangnya terdapat 26 subdialek bahasa Bajau atau Sinama. Juga didapati
bahawa suku kaum Bajau adalah bangsa Melayu yang sebenar (Melayu Asli).[perlu
rujukan]

Bahasa Momogun Rungus dikenali sebagai Boros Momogun atau Bahasa Rungus. Kata
Momogun adalah kata terbitan daripada kata akar "pogun" dengan menyambungkan
sebutan -mom- sehingga membentuk kata "momogun" yang bermaksud "pemilik tanah".
Perkataan ini terhasil dari doktrin agama tradisi bangsa Momogun Rungus iaitu
Agama Labus. "Agama Labus" adalah terhasil dari 2 perkataan dari bahasa Momogun
Rungus iaitu "AGAMA" dan "LABUS".

AGAMA dalam bahasa Momogun Rungus adalah berasal dari kata asas iaitu "A" dan
"Gama". "A" merujuk kepada "boleh". Manakala "gama" bermakna "lakukan", "buat"
atau "amalkan".

Jadi Agama Labus bermakna "satu set atau satu himpunan Hukum-Hukum,
amalan-amalan dan peraturan-peraturan moral dari bangsa Momogun Rungus yang
mampu mengelakkan atau mengeluarkan masyarakat mereka dari hukuman-hukuman
Kinoringan iaitu Tuhan bangsa Momogun Rungus".

Suku kaum Iban dahulu dikenali sebagai dayak laut dan dengan jumlah sebanyak
576,000 iaitu 30% daripada jumlah penduduk Sarawak, kaum Iban merupakan kumpulan
etnik yang terbesar di Sarawak. Orang Iban biasanya menduduki di lembah Sungai
Saribas, Sungai Skrang, Sungai Batang Lupar, dan Sungai Rajang.

Perayaan penting yang disambut oleh suku Iban adalah Hari Gawai Dayak yang
dijalankan antara hari pertama dan kedua pada bulan Jun. Biasanya, Tarian Ngajat
ditarikan dalam sambutan Hari Gawai sebagai tanda kesyukuran dalam kehasilan
menuai padi sepanjang tahun ini.



https://ms.wikipedia.org/wiki/Ibrahim_Ismail_dari_Johor

Mejar Jeneral Sultan Ibrahim Ismail (سلطان ابراهيم اسماعيل) (dilahirkan pada
(1958-11-22) 22 November 1958 (umur 58)) adalah Sultan Johor ke-25 dan terkini
serta merupakan sultan johor era moden ke-5 dari Wangsa Temenggong. Baginda
adalah anakanda kepada Sultan Iskandar. Baginda juga merupakan pengasas kepada
acara jelajah bermotosikal iaitu Kembara Mahkota Johor disebabkan oleh minat
baginda terhadap motosikal terutamanya yang berkuasa tinggi.

Tunku Ibrahim Ismail ibni Tunku Mahmud Iskandar diputerakan pada 22 November
1958 di Hospital Sultanah Aminah, Johor Bahru. Baginda merupakan anakanda sulung
daripada 10 adik-beradik kepada Sultan Iskandar bersama bondanya iaitu Josephine
Ruby Trevorrow, seorang Inggeris dari Torquay. Mereka berdua bertemu ketika
Sultan Iskandar (sebelum itu Tunku Mahmud) melanjutkan pelajarannya di England.
Trevorrow kemudiannya memeluk agama Islam dan menukar namanya kepada Kalsom
binti Abdullah setelah berkahwin dengan Tunku Mahmud.

Seperti kanak-kanak yang lain, Tunku Ibrahim juga melanjutkan pelajaran. Sekolah
pertama baginda ialah Sekolah Temenggong Abdul Rahman 1. Setelah itu, baginda
kemudiannya menyambung pelajarannya di Trinity Grammar School di Australia pada
1968 selama dua tahun. Sekembalinya baginda ke Johor, baginda kemudiannya
belajar di Maktab Sultan Abu Bakar (MSAB). Di samping itu, Tunku Ibrahim juga
bersekolah di Sekolah Agama Bukit Zaharah dan Sekolah Agama Air Molek di Johor
Bahru bagi mempelajari asas-asas agama Islam.

Beberapa tahun kemudian, Tunku Ibrahim telah dihantar ke Pusat Latihan Darat
(Pulada) di Kota Tinggi untuk menerima latihan asas ketenteraan selama tiga
bulan dan kemudiannya ke Fort Bening, Georgia, Amerika Syarikat. Di situ,
baginda telah mengikuti Kursus Asas Pegawai-Pegawai Infantri dan Udara. Setelah
berada di situ, beliau kemudiannya mengikuti Kursus Pegawai-Pegawai Pasukan Khas
di Fort Bragg, Amerika Syarikat. Selepas itu, Tunku Ibrahim dilantik sebagai
Timbalan Komander, Angkatan Tentera Johor. Baginda menerima sayap penerbangan
selepas menerima kursus latihan helikopter di Kem Tentera Kluang. Tuanku juga
menamatkan tugas latihan selama dua bulan dalam Tentera Laut Diraja Malaysia.

Tunku Ibrahim Ismail telah dilantik sebagai Tunku Mahkota Johor pada 3 Julai
1981 dan telah berdiam di Istana Pasir Pelangi sejak itu. Baginda pernah menjadi
pemangku sultan Johor pada 26 April 1984 hingga 25 April 1989 ketika
ayahandanya, Sultan Iskandar telah dimasyhurkan sebagai Yang di-Pertuan Agong
Malaysia yang kelapan. Dalam beberapa tahun belakangan ini, Tunku Ibrahim secara
beransur-ansur mengambil alih beberapa tugas negeri dan fungsi dari ayahandanya
yang telah tua termasuklah ketika mesyuarat Majlis Raja-Raja kali ke-211 dimana
Tunku Ibrahim bersama Tunku Abdullah, Tengku Mahkota Pahang telah mewakili
ayahanda masing-masing dalam mesyuarat itu.

Beberapa jam sebelum kemangkatan ayahandanya Sultan Iskandar pada 22 Januari
2010, Tunku Ibrahim Ismail sekali lagi dilantik sebagai pemangku sultan
berikutan laporan perubatan mengenai kemangkatan Sultan Iskandar yang masih
belum disahkan. Pada waktu malam hari yang sama, Sultan Iskandar telah mangkat
dan Tunku Ibrahim dimasyhurkan sebagai Sultan Johor yang baharu pada esoknya
berdasarkan Undang-Undang Tuboh Kerajaan Johor 1895 dengan gelaran Sultan
Ibrahim. Menteri Besar Johor, Datuk Abdul Ghani Othman mengumumkan pemasyhuran
itu di Istana Besar Johor Bahru dan mengumumkan tentang musim perkabungan bagi
kerabat diraja Johor yang terdekat adalah selama 40 hari manakala bagi rakyat
Johor pula ialah 7 hari. Semasa musim itu juga, Sultan Ibrahim pertama kalinya
ke mesyuarat Majlis Raja-Raja sebagai Sultan Johor.

Istiadat Kemahkotaan Sultan Johor diperkenalkan oleh Sultan Johor Moden yang
pertama iaitu Almarhum Sultan Abu Bakar pada tahun 1886 selepas baginda mendapat
ilham daripada lawatan baginda Empayar British dan Empayar Uthmaniyah. Baginda
memperkenalkan konsep mahkota kepada raja-raja Melayu yang kemudiannya diikuti
oleh Kelantan, Selangor dan Terengganu.

Pada tahun 2013, kerja-kerja penaiktarafan Istana Besar Johor dan Istana Bukit
Serene telah mula dilangsungkan atas perkenan baginda yang berkehendaki agar
Istiadat Kemahkotaan baginda diadakan pada 5 Mei 2014, sempena baginda menjadi
Sultan Johor yang ke-5. Walau bagaimanapun, disebabkan kerja-kerja yang tidak
dapat disiapkan dalam tempoh yang ditetapkan, Istiadat tersebut ditangguh.

Pada Januari 2015, Yang Dipertua Majlis Jumaah Diraja Johor iaitu Datuk Abdul
Rahim Ramli menyampaikan perkenan baginda untuk melangsungkan Istiadat
Kemahkotaan baginda. Kali terakhir Istiadat tersebut dilangsungkan ialah pada
tahun 1960 iaitu Kemahkotaan Sultan Ismail ibni Sultan Ibrahim. Sultan Iskandar
pula tidak berkehendakkan Istiadat Kemahkotaan buat dirinya.

Istiadat Kemahkotaan Sultan Johor kali-4 ini bakal diadakan pada 23 Mac 2015 dan
disambut secara besar-besaran yang bermula dari Istiadat Meletak Kerja pada 16
Mac 2015 dan diisi dengan 9 istiadat utama dan keraian di seluruh negeri Johor
sehingga bulan April 2015.

Sultan Ibrahim telah mengahwini Raja Zarith Sofiah, puteri kepada Sultan Idris
Shah II dari Perak pada tahun 1982. Mereka mempunyai 6 orang anakanda iaitu:



https://ms.wikipedia.org/wiki/Harajuku

Harajuku (原宿?) adalah sebutan popular untuk kawasan di sekitar Stesen JR
Harajuku, Daerah Shibuya, Tokyo, Jepun.

Kawasan ini terkenal sebagai tempat anak-anak muda berkumpul. Lokasi termasuk
sekitar Kuil Meiji, Taman Yoyogi, pusat beli-belah Jalan Takeshita
(Takeshita-dori), pusat beli belah Laforet, dan Gimnasium Nasional Yoyogi.
Harajuku bukan sebutan rasmi untuk nama tempat, dan tidak digabungkan sewaktu
menulis alamat.

Sekitar tahun 1980-an, Harajuku merupakan tempat berkembangnya subbudaya
takenoko-zoku. Sehingga hari ini, kumpulan anak muda berpakaian aneh boleh
dijumpai di kawasan Harajuku. Selain itu, kanak-kanak sekolah dari pelbagai
pelosok di Jepun menjadikan Harajuku sebagai destinasi pengajian pelancongan
sewaktu berkunjung ke Tokyo.

Sebutan "Harajuku" hanya digunakan untuk kawasan di sebelah utara Omotesando.
Onden adalah nama kawasan di sebelah selatan Omotesando, namun nama tersebut
tidak popular dan ikut disebut Harajuku.

Dalam tempoh Zaman Edo, kawasan yang kemudian dikenali sebagai Harajuku adalah
sebuah bandar jawatan kecil di Lebuhraya Kamakura. Ia dikatakan bahawa dalam
Perang Gosannen, Minamoto no Yoshiie memeriksa barisan tenteranya dalam bidang
ini dan bukit di sini dipanggil Seizoroi-saka (Jingūmae 2 chōme kini). Dikatakan
bahawa sebagai ganjaran Igagoe untuk menyampaikan Ieyasu Tokugawa dengan selamat
dari Sakai untuk Mikawa dalam Insiden Honno-ji 1582, Onden-mura (隠 田村)
bersama-sama dengan Harajuku-mura (原宿 村) telah diberikan kepada ninja Iga dalam
1590.

Dalam tempoh Edo, satu puak kediaman Iga telah dimasukkan ke dalam Harajuku
untuk mempertahankan Edo, kerana lokasinya yang strategik di selatan Jalan
Koshu. Selain daripada rumah daripada feudal domain Hiroshima tuan Asano
(Jingūmae 4 dan 5 chōmkini), terdapat banyak rumah-rumah besar penahan
keshogunan. Kehidupan petani terdiri terutamanya pembersihan beras dan
pengilangan tepung dengan kincir air di Sungai Shibuya. Walau bagaimanapun,
disebabkan kualiti miskin dari negeri itu, pengeluaran tidak pernah berjaya dan
kampung-kampung tidak pernah makmur. Dikatakan bahawa petani tempatan sering
melakukan doa taburan hujan di tempat-tempat suci tempatan dalam usaha untuk
memperbaiki nasib mereka. Terdapat juga kisah-kisah Oyama-Afuri Shrine of
Tanzawa dan Worship on the day trip to Mt Haruna yang tinggal.

Pada permulaan zaman Meiji pada tahun 1868, tanah di sekitar Perkampungan
Harajuku dimiliki oleh keshogunan tersebut. Pada bulan November tahun yang sama,
bandar-bandar dan kampung-kampung Wad Shibuya, termasuk Perkampungan Harajuku,
telah diletakkan di bawah bidang kuasa Wilayah Tokyo.

Pada tahun 1940, Makam Togo dibina dan ditahbiskan sebagai penghormatan kepada
Tentera Laut Imperial Jepun Marshal Laksamana Marquis Togo Heihachiro.

Dalam tempoh akhir Perang Pasifik pada tahun 1945, banyak kawasan yang telah
dibakar ke tanah semasa Pengeboman Tokyo.

Semasa penjajahan selepas perang, perumahan tentera di kawasan itu bernama
Washington Heights telah dibina di atas tanah kini diduduki oleh Taman Yoyogi
dan Gimnasium Negara Yoyogi. Kedai yang merayu kepada tentera Amerika dan
keluarga mereka, seperti Kiddyland, Bazaar Oriental dan Fuji Tori, dibuka
sepanjang Omotesando dalam tempoh ini.

Pada tahun 1965, nama kawasan dalam sistem alamat Jepun secara rasmi berubah
dari Harajuku untuk Jingumae. Nama Harajuku telah berlarutan kerana penamaan
awal Stesen Harajuku JR East yang berhampiran. Sebelum 1965, Onden, yang disebut
kawasan yang berkedudukan rendah berdekatan Meiji Street dan Sungai Shibuya
manakala "Harajuku" yang disebut hujung utara Omotesando, dataran tinggi sekitar
Aoyama, kini dikenali sebagai Jingu-mae blok 2, kawasan yang besar daripada
Jingu-mae blok 3, dan dataran tinggi melanjutkan belakang kuil Togo dalam blok
Jingu-mae 1. kawasan dari stesen Harajuku kepada kawasan sekitar Takeshita
Street dipanggil "Takeshita-cho".

Datang ke 1970-an, budaya belia obses fesyen mengalami peralihan dari Shinjuku
ke Harajuku, kemudian ke Shibuya. Palais France, sebuah bangunan yang menjual
pakaian fesyen dan aksesori, perabot, dan barang-barang lain, telah dibina pada
Meiji Street berhampiran pintu keluar Takeshita Street. Pada tahun 1978, fesyen
bangunan Laforet Harajuku telah dibuka, dan Harajuku datang yang dikenali
sebagai pusat fesyen runcit.

Dari tahun 1977, pejalan kaki presint pada hari Ahad sahaja telah diwujudkan
dengan menutup jalan raya tempatan. Ini menghasilkan lonjakan orang berkumpul
berhampiran dengan pintu masuk Taman Yoyogi untuk menonton Rock 'n' Rollers dan
memulakan band persembahan gig udara tanpa persediaan terbuka. Dalam tempoh
puncak, orang ramai sehingga 10,000 orang akan berkumpul. Pada tahun 1998,
syurgawi pejalan kaki pada Ahad sahaja telah dimansuhkan.

Pada 1990-an dan 2000-an, dengan kebangkitan fesyen cepat, terdapat kemasukan
kedai jenama fesyen antarabangsa utama termasuk Gap Inc., Forever 21, Uniqlo,
Topshop dan H&M. Pada masa yang sama, kedai-kedai fesyen trend bebas baru meluas
ke dalam kawasan yang sebelum ini kediaman Jingumae 3 dan 4 chome, dengan
kawasan ini menjadi terkenal sebagai Ura-Harajuku. ("Harajuku jalan belakang").

Pada tahun 2008, Aliran Fukutoshin dibuka menyediakan akses metro alternatif
menghubungkan Harajuku Shibuya dan Ikebukuro.

Harajuku adalah fesyen runcit dan destinasi makan yang tersendiri, tetapi masih
mendapat banyak reputasi yang lebih luas sebagai tempat perhimpunan untuk
peminat dan penggemar fesyen jalanan Jepun dan subbudaya yang berkaitan. Jingu
Bashi, jambatan pejalan kaki di antara Stesen Harajuku dan pintu masuk ke Makam
Meiji digunakan untuk bertindak sebagai tempat perhimpunan pada hari Ahad untuk
mempamerkan beberapa gaya lebih teater.

Koordinat: 35°40′13″N 139°42′10″E﻿ / ﻿35.670162°N 139.70269°E﻿ / 35.670162;
139.70269



https://ms.wikipedia.org/wiki/Kompang

Kompang ialah sejenis alat muzik tradisional yang paling popular bagi masyarakat
Melayu. Ia tergolong dalam kumpulan alat muzik gendang. Kulit kompang biasanya
diperbuat daripada kulit kambing betina, namun mutakhir ini, kulitnya juga
diperbuat dari kulit lembu, kerbau malah getah sintetik.

Alat muzik ini berasal dari dunia Arab dan dipercayai dibawa masuk ke Tanah
Melayu sama ada ketika zaman Kesultanan Melaka oleh pedagang India Muslim, atau
melalui Jawa pada abad ke-13 oleh pedagang Arab.

Kompang Bengkalis Riau merupakan salah satu tradisi muzik yang menggunakan
kompang sebagai medium penjanaan bunyi muzik. Kompang Bengkalis Riau dipercayai
berasal dari Kampung Jawa, Muar, Johor, Malaysia. Ia telah berkembang sejak
tahun 40-an lalu di bumi Bengkalis, Riau, [melaka apabila seorang tokoh muzik
yang bernama Pak Maun yang pulang dari Muar, Johor ke Bengkalis. Pak Maun lalu
dikatakan mengajar alunan muzik kompang kepada abangnya iaitu Muhammad Ali.
Apabila ilmu ini diperturunkan ke Muhammad Ali, Pak Maun telah berpindah ke
daerah Bantan Tua, iaitu sebuah kampung dipanggil Resam. Bermula dari situlah
permainan alat muzik Kompang Bengkalis Riau mula berkembang secara aktif.

Menurut suatu rancangan dokumentari berjudul "Musik Tradisi Riau" yang dijayakan
oleh Dinas Kebudayaan Kesenian dan Pariwisata Provinsi Riau, temu bual telah
diadakan bersama Encik Zailani Sulung, yakni salah seorang tokoh muzik kompang
Riau merupakan anak murid kepada Pak Amir yang merupakan anak murid Pak Maun
telah mempelajari kompang sejak tahun 1963.



https://ms.wikipedia.org/wiki/Kampung_Telaga_Mas

Kampung Telaga Mas (jawi: ﻛﺎﻣﭭﻮڠ ﺗﻼڬ ﻣﺲ ) merupakan salah satu kampung atau
sebuah mukim yang terdapat di Rantau Panjang,Kelantan.Kampung ini terletak
kira-kira 6 Kilometer dari pekan Rantau Panjang.Bilangan penduduk di Kampung
Telaga Mas adalah lebih kurang 700 orang iaitu 95 peratus Melayu dan 5 peratus
dari keturunan Siam. Kegiatan utama penduduk di sini ialah memajukan sektor
pertanian iaitu tanaman seperti padi,getah,dankelapa sawit. Selain itu, kegiatan
penternakan ayam daging juga diusahakan oleh penduduk kampung.

Penduduk yang mula mendiami kampung ini adalah orang Melayu yang kebanyakannya
berasal dari Pasir Mas dan Selatan Thailand iaitu dari wilayah Narathiwat dan
Pattani .Penghijrahan mereka ini dipercayai berlaku pada lewat 1940-an.Ini
adalah kerana kawasan di Kampung Telaga Mas merupakan kawasan tanah hutan yang
belum diusahakan. Usaha mereka membuahkan hasil apabila hutan yang tebal itu
dapat ditebang dan menjadi kawasan kediaman mereka .Sebahagiannya menjadi
kawasan bagi pertanian.

Bentuk muka bumi di Kampung Telaga Mas adalah berbentuk tanah landai dan
berhampiran dengan sungai iaitu Sungai Golok, kawasan kampung ini sesuai untuk
dijadikan kawasan pertanian khususnya padi sawah. Sumber air untuk mengairi
sawah padi di kawasan kampung ini diperolehi dari Empangan Bukit Kwong yang
disalirkan melalui tali air.Jarak Empangan Bukit Kwong dari kampung ini ialah
lebih kurang 3.5 Kilometer.

Banjir sering berlaku di kawasan kampung ini oleh kerana mempunyai tanah yang
landai dan terletak berhampiran dengan Sungai Golok. Banjir selalunya berlaku
pada hujung tahun iaitu pada November hingga Disember kadangkala
Februari.Penduduk selalunya berwaspada dengan bencana ini dengan memindahkan
barangan berharga ke kawasan selamat seperti memindahkan kereta ke tempat yang
lebih tinggi.Jikalau air telah menenggelami rumah, penduduk akan berpindah ke
pusat pemindahan iaitu di Sekolah Kebangsaan Kok Pauh.



https://ms.wikipedia.org/wiki/Nelydia_Senrose

Nik Zaris Nelydia Nik Sen (lahir 30 Julai 1994) atau lebih dikenali sebagai
Nelydia Senrose ialah seorang pelakon wanita Malaysia. Beliau muncul pada 2007
dan telah tampil dalam beberapa drama televisyen, dan mula dikenali melalui
drama Setia Hujung Nyawa sebagai Ersalina. Pada tahun 2015, beliau memenangi
anugerah Pelakon Drama Wanita Pilihan di Anugerah Drama Festival Kuala Lumpur
2015.

Nelydia Senrose dilahirkan pada 30 Julai 1994 dan merupakan anak ketiga daripada
tujuh adik-beradik. Ibu bapanya adalah Siam dan Melayu. Dia berasal dari Kota
Bharu, Kelantan, dan menetap di Kuala Lumpur, Malaysia. Kakak Nelydia Senrose
iaitu Uqasha Senrose juga seorang artis dan bekas juara Dewi Remaja 2015 iaitu
Raysha Rizrose ialah merupakan adik kepada Nelydia Senrose dan juga merupakan
seorang model.

Nelydia Senrose atau Nelly mula berlakon pada usia 13 tahun. Pada masa itu, dia
memainkan peranan sebagai anak perempuan, Melissa dalam Spa Q 1. Sejak itu,
beliau aktif muncul dalam beberapa drama televisyen seperti Spa Q, Chef Cinta,
Datin Wannabe, dan Setia Hujung Nyawa.

Nelydia Senrose lulusan dari Sekolah Menengah USJ 13, Subang Jaya ketika dia
berusia 17 tahun. Nelydia kini sedang menuntut di Kolej SEGI dalam bidang
psikologi.

Nelydia Senrose pernah menjalin hubungan dengan pengacara dan pemuzik, Qi Razali
ketika sama-sama berlakon dalam drama Friday I’m in Love, bagaimanapun, hubungan
mereka berakhir kerana tiada persefahaman.



https://ms.wikipedia.org/wiki/Elizabeth_Tan

Elizabeth Tan (Bahasa Cina: 伊丽莎白·谭; lahir 18 November 1993) atau Tan Su Mei,
juga dikenali sebagai Lizzy ialah seorang penyanyi, model & pelakon Malaysia
berbangsa Cina. Dia berlakon dalam filem Menghonjang Makhluk Muzium, arahan Usop
Wilcha. Selain itu dia turut menyertai bidang nyanyian dan menghasilkan single
Knock Knock (2014), Maafkan Aku (2014) dan Setia feat Faizal Tahir (2015).

Elizabeth Tan dilahirkan pada 18 November 1993 di Kuala Lumpur. Dia adalah anak
bongsu dari 3 bersaudara. Dia telah menamatkan pengajian di Dallas (Texas),
Amerika Syarikat.

Elizabeth Tan menceburi bidang nyanyian dengan memuatkan video pada laman
Youtube. Hanya dengan berbekalkan sebuah ukulele, Elizabeth mampu menyampaikan
lagu-lagu cover dengan begitu baik dan antara lagu cover yang sudah
dihasilkannya adalah lagu Pencuri; nyanyian asal Mark Adam, Kantoi; Zee Avi,
Maafkan Aku dan beberapa lagu nyanyian Yuna seperti Terukir Di Bintang, Deeper
Conversation dan banyak lagi lagu lain.

Dia mula mencuri perhatian ramai menerusi lagu cover Havoc, yang juga nyanyian
asal Joe Flizzow sekitar akhir tahun 2014. Selepas video tersebut di muat naik,
dia dihubungi oleh banyak syarikat rakaman bagi menjadikannya sebagai artis
rakaman.



https://ms.wikipedia.org/wiki/Kumpulan_Senario

Kumpulan Senario adalah sebuah kumpulan pelawak, pelakon dan penyanyi dari
Malaysia yang aktif sejak tahun 1996.

Kumpulan Senario telah ditubuhkan pada tahun 1996 hasil gabungan 7 peserta final
Sinaran Pasport Kegemilangan yang pernah diadakan pada tahun 1995 di mana pada
tahun itu, Shamsul Ghau Ghau telah dinobatkan sebagai juara dan Mazlan Ahmad
menjadi naib juara.

Kumpulan ini pada asalnya dianggotai oleh Farouk Hussain selaku yang mengetuai
kumpulan Senario, serta anggota kumpulan iaitu Wahid, Ilya, Hamdan, Shamsul,
Azlee dan Mazlan. Nama Senario ini diambil dari idea Farouk yang menggelarkan
mereka sebagai kumpulan "senang riuh" dan akhirnya menjadi Senario. Mereka
diberi kepercayaan menjayakan program TV sendiri, juga bernama Senario pada Jun
1996 dengan empat episod pengenalan yang membawa watak komedi. Ternyata, sitkom
komedi itu telah mendapat sambutan dan mereka diambil sebagai kakitangan TV3.

Tidak lama selepas itu, Farouk dan Shamsul keluar dari Senario dan mereka
bergerak berlima sehinggalah Ilya dan Hamdan turut mengundurkan diri sekitar
tahun 1998. Kemudian Senario menjadi empat selepas kemasukan Saiful Apek dan
kemudian berlima dengan kehadiran Yassin Yahya. Senario adalah kumpulan pelawak
yang paling terkenal ketika berlima dengan dianggotai oleh Wahid, Azlee, Lan,
Yassin dan Saiful Apek. Selepas tahun 2005 Azlee,Lan dan Wahid merupakan anggota
Senario yang tinggal sehingga tahun 2013.Setelah itu masing-masing membawa
haluan sendiri.

Pada Tahun 2014, Kumpulan Senario dianugerahkan dengan Anugerah Komedi Sepanjang
Zaman. Kesemua ahli Kumpulan Senario hadir bersama-sama di Anugerah Lawak Warna
2014 untuk menerima pengiktirafan tersebut.



https://ms.wikipedia.org/wiki/Hari_Raya_Aidiladha

Hari Raya Aidiladha (bahasa Arab: عيد الأضحى 'Eid Ul-Adha) atau Hari Raya Haji
merupakan perayaan yang dirayakan oleh umat Islam di seluruh dunia. Ia adalah
perayaan terbesar di dalam Islam selain Aidilfitri yang disambut pada setiap 1
Syawal. Aidiladha disambut pada hari ke-10, 11, 12 dan 13 bulan Zulhijjah setiap
tahun. Bermula dengan Takbir Aidiladha pada malam 10 Zulhijjah, diikuti dengan
solat sunat Aidiladha serta khutbah Aidiladha di pagi 10 Zulhijjah, sambutan
diikuti dengan ibadah korban yang boleh dilakukan samada pada 10 atau 11 atau 12
atau siang 13 Zulhijjah, semua hari-hari ini dipanggil Hari Tasyrik.

Aidiladha adalah perayaan yang istimewa kerana ia merupakan hari untuk umat
Islam memperingati kisah pengorbanan Nabi Ibrahim a.s. dalam menunaikan perintah
Allah dan kesabaran anaknya Nabi Ismail a.s. dalam memenuhi perintah Allah SWT.

Selain itu, salah satu keistimewaan Aidiladha dan Hari Tasyrik ialah ibadat
korban. Ibadat korban ini hanya boleh dilakukan dalam empat hari iaitu bermula
waktu selepas khatib menyampaikan khutbah Aidiladha sehingga sebelum tenggelam
matahari pada hari ke-13 Zulhijah.

Hari Raya Korban jatuh pada hari kesepuluh pada bulan Zulhijjah, bulan terakhir
pada kalender Hijrah Islam. 10 Zulhijjah merupakan tarikh penting dalam sejarah
Islam di mana Nabi Adam dan isterinya Hawa dikeluarkan dari syurga dan
diturunkan ke bumi sebelum berjumpa di padang Arafah, di luar bandar Mekah.

Pada kebiasaannya solat sunat Aidiladha dicepatkan sedikit berbanding solat
sunat Aidilfitri. Hikmahnya dicepatkan sedikit waktu solat sunat Aidiladha
adalah bagi memberi lebih banyak masa untuk penyembelihan korban. Hikmahnya
dilewatkan sedikit solat sunat Aidilfitri pula adalah bagi membenarkan peluang
bagi mereka yang belum membayar zakat menunaikan kewajipan mereka dan disunatkan
makan dahulu sebelum pergi ke masjid.

Manakala bagi Aidiladha, hikmat disunatkan makan selepasnya supaya makanan yang
mula-mula dimakan pada hari itu ialah daging korban yang berkat. Selepas
bersembahyang, upacara korban akan dimulakan. Lembu, kambing, dan biri-biri yang
dikorbankan akan disembelih secara beramai-ramai di kawasan masjid sebelum
dibahagi-bahagikan dagingnya kepada orang ramai terutamanya kepada golongan
fakir miskin.

Hari Raya Aidiladha disambut ketika umat Islam membuat penziarahan ke Makkah,
mengunjung Kaabah dan melakukan korban sembelihan. Al-Quran tidak menyatakan,
tetapi umat Islam memegang bahawa perayaan korban ini memperingati kesanggupan
Nabi Ibrahim untuk menyerahkan anaknya sebagai korban kepada Tuhan.

Diriwayatkan daripada Ibnu Juraij katanya: Aku telah diberitahu oleh Ata'
daripada Ibnu Abbas dan Jabir bin Abdullah Al-Ansariy r.a kedua-duanya berkata:
Tidak ada azan bagi sembahyang Hari Raya Fitrah (Aidilfitri) dan sembahyang Hari
Raya Korban (Aidiladha). Selepas beberapa ketika aku bertanya Ata' tentang
perkara tersebut: Lantas dia menjawab dengan berkata: Aku telah diberitahu oleh
Jabir bin Abdullah Al-Ansariy r.a bahawa: Tidak ada azan bagi sembahyang Hari
Raya Fitrah (Aidilfitri), baik ketika imam keluar atau sesudahnya. Juga tiada
iqamat atau apa-apa pun.



https://ms.wikipedia.org/wiki/Kitar_semula

Kitar semula ialah proses mengolah semula bahan buangan untuk menghasilkan
barangan yang baru. Kitar semula dapat mengurangkan bahan buangan, mengurangkan
penggunaan bahan mentah baru, mengurangkan penggunaan tenaga, mengurangkan
pencemaran udara (dari pembakaran), dan pencemaran air (dari tapak perlupusan)
dan mengurangkan pengeluaran gas rumah hijau berbanding penghasilan barang baru
dari bahan mentah. Kitar semula adalah komponen utama bagi pengurusan bahan
buangan moden dan komponen ketiga bagi "Pengurangan pembaziran, Guna semula,
Kitar semula" hieraki buangan.

Bahan boleh dikitar semula termasuk kebanyakan jenis kaca, kertas, logam,
plastik, tekstil, dan elektronik. Sungguhpun sama berkesan, penghasilan kompos
atau kegunaan lain bahan buangan biodegradable – seperti sampah makanan atau
lebihan taman – biasanya tidak dianggap kitar semula. Bahan yang hendak dikitar
semula samaada dibawa ke tapak pengumpulan atau dikutip dari tepi jalan dan
disusun, bersih, dan diproses semula menjadi bahan baru bagi pengilangan.

Dalam erti sebenar, mengitar semula bahan buangan akan menghasilkan bekalan baru
bagi bahan yang sama, sebagai contoh kertas pejabat terpakai digunakan bagi
menghasilkan kertas pejabat yang baru, atau polystyrene terpakai digunakan bagi
menghasilkan polystyrene lain. Bagaimanapun, ini seringkali terlalu sukar atau
terlalu mahal (berbanding dengan menghasilkan keluaran yang sama dari bahan
mentah atau sumber lain), dengan itu kebanyakan barangan atau bahan "kitar
semula" sebaliknya membabitkan kegunaan semula bagi menghasilkan bahan lain
(contoh., kadbord). Satu bentuk lain kitar semula adalah salvage bahan tertentu
dari keluaran rumit, samaada disebabkan nilai intrinsik (contoh, plumbum dari
bateri kereta, atau emas dari komponen komputer), atau akibat sifat beracunnya
(contoh, mengeluarkan dan mengitar raksa dari pelbagai bahan).

Kitar semula merupakan amalan biasa dalam sejarah manusia, dengan rekod
penyokong seawal Plato pada 400 BC. Semasa tempoh sumber kurang, kajian
arkheologi bagi sampah silam menunjukkan kurang buangan rumah (seperti abu,
perkakasan rosak, dan tembikar)—mencadangkan lebih banyak sampah dikitar semula
disebabkan ketiadaan bahan baru.

Dalam tempoh sebelum pengilangan, terdapat bukti serpihan gangsa dan logam lain
dikutip di Europah dan dicairkan kembali begi kegunaan berterusan. Di Britain
debu dan abu dari pendiang kayu dan arang batu dikumpul oleh 'pengumpul sampah'
dan di kitar bawah ("downcycling") sebagai bahan asas bagi penghasilan
batu-bata. Punca utama bagi kitar semula jenis ini adalah kelebihan ekonomi
mendapatkan bahan suap stok kitar semula dan bukannya bahan baru, termasuk juga
mengurangkan sampah awam di kawasan yang semakin padat dengan penduduk. Pada
tahun 1813, Benjamin Law membangunkan proses menukar perca kain menjadi benang
shoddy dan mungo wool di Batley, Yorkshire. Bahan ini merupakan gabungan fiber
kitar semula dengan benang dara. Industri shoddy Yorkshire Barat di bandar
seperti Batley dan Dewsbury, berakhir dari seawal abad ke-19 hingga Perang Dunia
Pertama.

Kekurangan sumber disebabkan oleh Perang Dunia, dan kejadian menukar dunia lain
menggalakkan kitar semula. Kempen promosi besar-besaran kerajaan dilakukan
semasa Perang Dunia Kedua disemua negara terbabit dalam perang, mendorong warga
negara menderma logam dan mengurangkan fiber, sebagai sumbangan patriotik besar
yang penting. Program pengekalan sumber ditubuhkan semasa perang diteruskan di
sesetengah negara tanpa sumber mentah semulajadi, seperti Jepun, selepas perang
berakhir.



https://ms.wikipedia.org/wiki/Demam_Denggi

Demam Denggi merupakan sejenis penyakit yang disebabkan oleh jangkitan virus
Denggi (genus Flavivirus) yang disebar oleh nyamuk Aedes betina. Cara
penyebarannya ialah melalui gigitan nyamuk aedes orang yang berpenyakit virus
denggi kepada orang yang sihat. Terdapat dua jenis denggi yang paling berat
iaitu Demam Hemoragik Denggi (DHF) dan Sindrom Kejutan Denggi (DSS).

Denggi dan denggi berdarah merupakan penyakit febril akut (acute febrile),
dijumpai di kawasan tropika, dengan taburan geografi serupa dengan malaria.
Disebabkan oleh satu daripada empat virus serotype yang berkait rapat dari genus
Flavivirus, famili Flaviviridae, setiap serotype cukup berbeza menjadikan
tiadanya perlindungan bertindan (cross-protection) dan wabak denggi yang
disebabkan oleh pelbagai serotype (hyperendemicity) boleh berlaku. Denggi
disebarkan kepada manusia oleh nyamuk Aedes aegypti (hanya kadang-kala oleh
Aedes albopictus).

Demam denggi bermula dengan demam mengejut, dengan sakit kepala teruk, sakit di
belakang bebola mata, sakit sendi dan otot (myalgias dan arthralgias, sakit
pinggang yang teruk menyebabkan ia juga digelar demam tulang-pecah - break-bone
fever) dan gatal-gatal. Ciri-ciri keradangan demam denggi adalah bintik-bintik
merah terang, dan biasanya muncul di anggota bahagian bawah - pada sesetengah
pesakit, ia merebak hampir kepada keseluruhan tubuh. Tanda pada kulit yang
klasik ialah seluruh kulit tubuh bertukar kemerahan diselangi dengan
tompok-tompok kulit warna yang normal (island of white in a sea of red).
Kemungkinannya terdapat gastritis dengan gabungan sakit perut, mual, muntah atau
cirit-birit. Pesakit juga boleh mendapat radang hati, radang otak (lebih kepada
kanak-kanak) dan juga dalam kes luar biasa radang otot jantung (cardiomyopathy).

Demam denggi klasik berlarutan selama enam hingga tujuh hari dengan demam
kembali memuncak pada akhir demam (dikenali sebagai pola biphasic). Secara
klinikal bilangan sel darah pembeku (platelet) akan turun sehingga hilang demam
diikuti dengan kehilangan bendalir plasma darah dari salur darah ke dalam tisu
perantara atau ruang ke tiga (third space loss di antara selaput paru-paru,
ruang peritoneum dan sebagainya), kerana kapilari darah menjadi rapuh (capillary
fragillity). Pada peringkat ini pesakit terdedah kepada renjatan dan risiko
perdarahan.

Kes DHF juga menunjukkan demam tinggi, fenomena pendarahan, trombositopenia
(thrombocytopenia) dan haemoconcentration. Sebahagian kecil kes membawa kepada
sindrom kejutan denggi (dengue shock syndrome) atau DDS yang mempunyai kadar
kematian yang tinggi.,

Diagnosis denggi kebiasaannya dibuat secara klinikal. Gambaran klasik adalah
demam tanpa sumber jangkitan tempatan, bintik-bintik gatal dengan
thrombocytopenia dan kemungkinan leukopenia.

Kajian serologi dan PCR (polymerase chain reaction) digunakan bagi mengesahkan
diagnosa denggi sekiranya diperlukan secara klinikal.

Klasifikasi Pertubuhan Kesihatan Sedunia pada 2009 membahagikan demam denggi
kepada dua kumpulan: tidak rumit dan teruk. Ini menggantikan klasifikasi WHO
1997, yang perlu dipermudahkan kerana ia telah didapati terlalu ketat, walaupun
klasifikasi yang lama masih digunakan secara meluas termasuk oleh Pejabat
Serantau Pertubuhan Kesihatan Dunia bagi Asia Tenggara pada 2011. Denggi yang
teruk ditakrifkan seperti yang dikaitkan dengan pendarahan yang teruk, kegagalan
fungsi organ yang teruk, atau kebocoran plasma teruk manakala semua kes lain
adalah tidak rumit. Klasifikasi 1997 membahagikan denggi ke dalam demam yang
dibezakan, demam denggi dan demam denggi berdarah. Demam denggi berdarah telah
dibahagikan lagi ke gred I-IV. Gred I ialah kehadiran sahaja mudah lebam atau
ujian tourniquet yang positif dalam seseorang dengan demam, gred II ialah
kehadiran pendarahan spontan ke dalam kulit dan di tempat lain, gred III bukti
klinikal kejutan, dan gred IV adalah kejutan begitu teruk bahawa tekanan darah
dan nadi tidak dapat dikesan. Gred III dan IV dirujuk sebagai "sindrom kejutan
denggi"

Rawatan utama adalah terapi sokongan. Pesakit digalakkan untuk mengekalkan
makan, terutamanya minum air. Sekiranya pesakit tidak mahu / mampu minum,
tambahan melalui cecair intravena mungkin diperlukan untuk menghalang kekeringan
dan hemoconcentration teruk. Pemindahan darah mungkin diperlukan sekiranya
bilangan platelet turun dengan banyaknya. Cara yang lain untuk mencegah penyakit
ini juga pesakit perlu bersenam pada waktu pagi atau berjoging dan beriadah.
Minum air paling penting dalam hidupan harian kita. Minum air mineral
sekurang-kurangnya 8 gelas sehari atau selebih-lebihnya pun hanya maksimum 16
gelas sehari.

Wabak pertama berlaku hampir serentak, di Asia, Afrika, dan Amerika Utara pada
tahun 1780-an, penyakit tersebut dikenal pasti dan diberi nama pada 1779. Pada
awalnya ia tidak merbahaya. Wabak sejagat meletus di di Asia Tenggara sekitar
1950-an, dan pada 1975 DHF telah menjadi sebab utama kematian dikalangan
kanak-kanak dikebanyakan negara dikawasan tersebut. Wabak denggi menjadi
kebiasaan semenjak 1980-an, pada akhir 1990s denggi merupakan penyakit virus
bawaan nyamuk paling utama menjangkiti manusia selepas malaria, terdapat 40 juta
kes demam denggi dan beberapa ratus ribu demam denggi berdarah setiap tahun.
Pada Februari 2002 terdapat wabak teruk di Rio De Janeiro, membabitkan satu juta
penduduk tetapi hanya mengakibatkan enam belas kematian.

Penyakit Demam Denggi mula dilaporkan di Malaysia pada tahun 1902 lagi. Pada
tahun 1962, wabak pertama demam denggi berdarah berlaku di Georgetown, Pulau
Pinang dan Kuala Lumpur pada tahun 1973. Semenjak itu, penyakit demam denggi dan
demam denggi berdarah telah dikesan berlaku di seluruh negara. Semenjak penyakit
demam denggi mula dikesan, ia telah menunjukkan peningkatan yang seiring dengan
pertambahan kawasan bandar, pembangunan dan peningkatan kepadatan penduduk. Pada
tahun 1991, sebanyak 6628 kes demam denggi dilaporkan di seluruh Malaysia. Pada
tahun 1998, sebanyak 27,373 kes demam denggi dilaporkan iaitu peningkatan
sebanyak 4 kali ganda dari tahun 1991.

Di Singapura, terdapat 4-5000 kes dilaporkan berkaitan dengan demam denggi atau
demam denggi berdarah setiap tahun. Pada tahun 2003, terdapat 6 kematian
disebabkan sindrom kejutan denggi. Ia dipercayai bahawa kes demam denggi yang
dilapurkan adalah rendah kerana ia tidak mengendahkan kes subklinikal dan kes di
mana pesakit tidak hadir untuk rawatan perubatan. Kadar kematian disebabkan
denggi oleh itu dianggarkan kurang daripada 1 dari 1000 kes.

Pengunaan ubat jentik-jentik juga berkesan untuk menghapuskan jentik-jentik,
manakala penggunaan kelambu dan juga semburan (fogging) juga boleh membantu
menghapuskan aedes dewasa dengan mudah

Pada masa kini tidak terdapat vaksin siap untuk demam denggi flavivirus,
sehingga Disember 2015. Satu yang sebahagiannya berkesan diramalkan akan menjadi
tersedia di Mexico, Filipina, dan Brazil pada awal 2016. Ia mendapat kelulusan
pada Disember 2015. Vaksin ini dihasilkan oleh Sanofi dan diwujudkan dengan nama
jenama Dengvaxia. Ia berasaskan kombinasi yang lemah virus demam kuning dan
setiap satu daripada empat serotype denggi. Dua kajian vaksin mendapati ia
adalah 60% berkesan dan menghalang lebih daripada 80 hingga 90% daripada kes-kes
yang teruk. Ini adalah kurang daripada mahu untuk sesetengah pihak.



https://ms.wikipedia.org/wiki/Sungai_Petani

Sungai Petani (Jawi:سوڠاي ڤتني; singkatan: Sg. Petani atau SP) merupakan sebuah
bandar yang terbesar di negeri Kedah Darul Aman berbanding Alor Setar. Bandar
Sungai Petani mengambil alih kedudukan tersebut pada tahun 2010 . Ia terletak di
bahagian tengah negeri di utara Semenanjung Malaysia. Bandar ini adalah terletak
370 km ke Kuala Lumpur dan 50 km ke Alor Setar. Sungai Petani juga merupakan
bandar yang membangun pesat serta perindustrian utama terbesar bagi negeri
tersebut selain Kulim.

Bandar Sungai Petani dan keseluruhan Daerah Kuala Muda ini ditadbir oleh Majlis
Perbandaran Sungai Petani Kedah (MPSPK)

Bandar Sungai Petani akan dinaik taraf sebagai bandaraya menjelang tahun
2015[perlu rujukan] menjadi Kedah antara negeri yang mempunyai dua bandaraya di
Malaysia selain Selangor dan Sarawak. Pihak Berkuasa Tempatan iaitu Majlis
Perbandaran Sungai Petani Kedah akan ditukar kepada Majlis Bandaraya Sungai
Petani.[perlu rujukan]

Kini Bandar Sungai Petani adalah kawasan perumahan terbesar di Kedah[perlu
rujukan] mengalahi[nyatakan menurut siapa?] Bandaraya Alor Setar selaku ibu
negeri. Bandar ini juga adalah kawasan perindustrian terbesar disebabkan faktor
bandar ini dekat dengan Bandaraya Pulau Pinang iaitu bandaraya ketiga
utama[perlu rujukan] di Malaysia.

Penduduk Sungai Petani adalah terdiri daripada majoriti Melayu, Cina dan India.
Sungai Petani menjadi sebuah bandar dengan keluasan bandar ini menjadi semakin
membesar dengan pertambahan penduduk yang begitu drastik sejak tahun 1990 dimana
bandar ini terletak berhampiran dengan bandar-bandar besar lain seperti Kulim
dan Pulau Pinang. Dengan itu ramai penduduk tinggal di sini dan bekerja di sana.
Sungai Petani adalah salah satu bandar terbesar di Kedah kerana bandar ini
mempunyai ramai penduduk disebabkan berdekatan bandar perindustrian terbesar di
utara iaitu Seberang Perai yang tidak dapat memenuhi penduduk di sana. Selain
itu, penjualan rumah yang lebih murah berbanding Bandaraya Alor Setar telah
menarik ramai rakyat untuk tinggal di sini. Bandar ini telah menyaingi populasi
Bandaraya Alor Setar sebagai bandar berpopulasi tertinggi di Kedah .

Dari ibu negara, Kuala Lumpur, perjalanan ke utara menuju Sungai Petani melalui
Lebuhraya Utara-Selatan (PLUS-E1). Jalan Persekutuan turut menghubungkan Sungai
Petani dengan beberapa bandar utama seperti Alor Setar, Butterworth dan Ipoh.
Bagaimanapun, perjalanan melalui Lebuhraya Utara Selatan lebih cepat dan selesa.

Sekiranya menaiki kereta api, anda boleh turun di stesen keretapi Sungai Petani
yang terletak di pusat bandar. Jajaran laluan kereta api bermula dari Padang
Besar, Perlis melalui bandar seperti Alor Setar, Gurun, Sungai Petani, Bukit
Mertajam, Butterworth, Taiping, Kuala Kangsar, Ipoh, Slim River,Tanjung Malim,
Sungai Buloh dan Kuala Lumpur. Terdapat perjalanan terus dari Kuala Lumpur,
Bangkok dan Hatyai melalui Sungai Petani.

Banyak sekolah rendah dan menengah di bandar Sungai Petani. Institusi Pengajian
Tinggi Awam dan Swasta turut bertapak di bandar ini. Universiti Teknologi Mara
(UiTM) membuka kampus cawangannya di Merbok, Sungai Petani. Universiti swasta
AIMST turut beroperasi di pekan Bedong, dekat Sungai Petani.

Sebuah pekan kecil di barat Sungai Petani. Pekan ini merupakan sebuah
perkampungan nelayan. Hasil laut diproses di sini untuk dijadikan makanan.
Pelancong boleh mendapatkan ikan kering, ikan bilis, ikan masin, pekasam dan
pelbagai lagi hasil makanan laut dengan harga yang berpatutan. Perkhidmatan bas
Mara Liner disediakan ke pekan ini dari bandar Sungai Petani.



https://ms.wikipedia.org/wiki/Microsoft

Koordinat: 47°38′22.55″N 122°7′42.42″W﻿ / ﻿47.6395972°N 122.1284500°W﻿ /
47.6395972; -122.1284500

Microsoft Corporation (NASDAQ: MSFT, HKEX: 4338) ialah sebuah perbadanan
teknologi komputer perbadanan multinasional yang membangunkan, mengilang,
melesenka, dan menyokong beraneka keluaran perisian untuk kegunaan peralatan
komputer. Antara keluaran syarikat yang beribu pejabat di Redmond, Washington,
Amerika Syarikat ini ialah sistem pengendalian Microsoft Windows dan set
perisian produktiviti Microsoft Office. Produk-produk ini menempa kedudukan
terpenting dalam pasaran komputer meja dengan anggaran bahagian pasaran setinggi
90% atau lebih seperti pada tahun 2003 bagi Microsoft Office dan 2006 bagi
Microsoft Windows seiring dengan misi asal syarikat ini iaitu "sebuah komputer
di atas setiap meja dan di dalam setiap rumah mengendalikan perisian Microsoft".

Microsoft yang mula-mulanya ditubuhkan pada tahun 1975 untuk membangunkan dan
menjual pentafsir BASIC untuk Altair 8800 bangkit untuk mendominasi pasaran
sistem pengendalian komputer rumah dengan MS-DOS pada pertengahan 1980-an.
Syarikat ini mengeluarkan satu penawaran awam permulaan (IPO) di pasaran saham,
di mana disebabkan berikutan kenaikan harga saham telah melahirkan 4,000 orang
jutawan dan kira-kira 12,000 jutawan di kalangan kakitangan Microsoft. Sepanjang
sejarahnya syarikat ini dijadikan sasaran kritikan atas pelbagai sebab, termasuk
amalan perniagaan memonopoli—kedua-dua Jabatan Keadilan Amerika Syarikat dan
Suruhanjaya Eropah merupakan antara pihak yang mengheret Microsoft ke mahkamah
atas pencabulan antiamanah dan pembungkusan perisian.

Microsoft juga berpijak di pasaran-pasaran selain sistem pengendalian dan set
perisian pejabat dengan aset-aset seperti rangkaian televisyen kabel MSNBC,
portal Web MSN dan ensiklopedia multimedia Microsoft Encarta. Syarikat ini juga
memasarkan produk perkakasan komputer seperti tetikus Microsoft dan produk
hiburan rumah seperti Xbox, Xbox 360, Zune dan MSN TV. Dikenali kerana apa yang
disifatkan secara amnya sebagai budaya perniagaan yang tertumpu kepada pemaju,
Microsoft selama ini telah memberi sokongan pengguna melalui newsgroup Usenet
dan Jaringan Sejagat, dan mengurniakan status Microsoft MVP kepada sukarelawan
yang didapati banyak membantu pelanggan syarikat.

Selepas pelancaran Altair 8800, William Henry Gates III, (dikenali sebagai Bill
Gates) menghubungi para pencipta mikrokomputer baru, iaitu Micro Instrumentation
and Telemetry Systems (MITS), untuk menunjuk cara pelaksanaan bahasa
pengaturcaraan BASIC untuk sistem mereka. Selepas diberi tunjuk caranya, MITS
bersetuju untuk mengedar keluaran Altair BASIC. Gates meninggalkan Universiti
Harvard, berpindah ke Albuquerque, New Mexico iaitu tempat terletaknya MITS,
untuk menubuhkan Microsoft. Pejabat antarabangsa pertama syarikat ini dibuka
pada 1 November 1978 di Jepun, berjudul "ASCII Microsoft" (kini "Microsoft
Japan"). Pada 1 Januari 1979, syarikat ini berpindah dari Albuquerque ke
Bellevue, Washington. Steve Ballmer menyertai Microsoft pada 11 Jun 1980,
lama-kelamaan mewarisi jawatan CEO dari Gates.

Antara keluaran-keluaran pra-IBM-PC termasuk pakej perisian TASC (The AppleSoft
Compiler), yang menterjemah atur cara BASIC kepada bahasa mesin Apple, dan
perkakas Microsoft Softcard, kad pemproses Z80 tambahan untuk Apple II dan
mana-mana komputer serasi yang membolehkan penggunaan sistem pengendalian CP/M
selain Applesoft dan Apple DOS. Pada tahun 1980, Microsoft memasuki perniagaan
sistem pengendalian dengan versi Unix tersendiri yang dipanggil Xenix dan
dilesenkan kepada kebanyakan penjual komputer.

DOS (Disk Operating System) merupakan sistem pengendalian yang membawa kejayaan
pertama yang sebenar kepada perniagaan Microsoft. Pada 12 Ogos 1981, setelah
kegagalan rundingan dengan Digital Research, IBM mengurniakan kontrak kepada
Microsoft untuk menyediakan satu versi sistem pengendalian CP/M, yang bakal
digunakan dalam Komputer Peribadi IBM (PC). Sehubungan itu, Microsoft membeli
klon CP/M yang dipanggil 86-DOS dari Seattle Computer Products, yang dinamakan
semula PC-DOS oleh IBM. Kemudian, pasaran dibanjiri klon IBM PC setelah Columbia
Data Products berjaya mengklonkan IBM BIOS. Oleh yang demikian, dengan pemasaran
MS-DOS secara agresif kepada para pengilang klon IBM-PC, Microsoft bangkit dari
perniagaan kecil menjadi salah sebuah penjual perisian terbesar dalam industri
komputer rumah. Microsoft menembusi pasaran baru dengan keluaran Microsoft Mouse
pada tahun 1983, serta bahagian penerbitan iaitu Microsoft Press.

Pada Ogos 1985, Microsoft dan IBM berganding bahu membangunkan sistem
pengendalian baru bernama OS/2. Pada 20 November 1985, Microsoft mengeluarkan
versi runcit pertama Microsoft Windows yang asalnya berbentuk sambungan grafik
untuk sistem MS-DOS. Pada 13 Mac 1986, syarikat ini menjual saham kepada umum
melalui tawaran awam awal (IPO), dengan harga tawaran awal $21.00 sebelum
menamatkan hari pertama berdagang pada $28.00. Kenaikan harga saham yang
menyusul telah melahirkan empat orang bilionwan dan lebih kurang 12,000 jutawan
di kalangan kakitangan Microsoft. Pada tahun 1987, Microsoft mengeluarkan versi
pertama OS/2 kepada OEM.

Tawaran awam awal Microsoft dijalankan pada 14 Mac 1986. Harga ditutup pada
nilai $27.75 setiap saham setelah memuncak pada takat $29.25 sejurus selepas
dibuka. Dua pengasas Micorsoft iaitu Gates and Allen serta-merta menjadi
jutawan. Gates memegang 45% dari 24.7 juta saham diterbitkan dan Allen pula
memegang lebih kurang 25%. Oleh itu, pegangan saham Gates bernilai $234 juta dan
jumlah nilai Microsoft adalah $520 juta , pada ketika itu.

Pada tahun 1989, Microsoft memperkenalkan suit pejabat utamanya iaitu Microsoft
Office. Perisian ini menggabungkan berbagai-bagai aplikasi produktiviti pejabat
seperti Microsoft Word dan Microsoft Excel. On May 22, 1990 Microsoft launched
Windows 3.0. Versi baru sistem pengendalian Microsoft ini bermegah dengan
ciri-ciri baru seperti grafik antara muka pengguna diperkemas dan keupayaan mod
terlindung dipertingkat untuk pemproses Intel 386; lebih 100,000 salinan berjaya
dijual dalam masa dua minggu. Pada ketika itu, Windows memperoleh lebih hasil
bagi Microsoft berbanding OS/2, maka syarikat memutuskan untuk mengalihkan
pergantungan dari OS/2 ke Windows. Lama-kelamaan, kelarisan OS/2 merosot dan
akhirnya digantikan oleh Windows sebagai platform PC pilihan utama.

Ketika beralih dari MS-DOS ke Windows, kejayaan keluaran Microsoft Office
membolehkan syarikatnya semakin kuat menyaingi perisian aplikasi lain seperti
WordPerfect dan Lotus 1-2-3. Menurut laman web The Register, Novell, salah satu
pemilik WordPerfect pada satu ketika, mendakwa Microsoft menggunakan pengetahuan
dalaman mengenai inti-inti DOS dan Windows dan ciri-ciri antara muka
pengaturcaraan aplikasi yang tidak didokumentasikan untuk mempertingkat prestasi
Office berbanding pesaingnya. Akhirnya, Microsoft Office menjadi suit pejabat
paling berkuasa yang bahagian pasarannya jauh meninggalkan pesaing-pesaingnya.

Pada tahun 1993, Microsoft mengeluarkan Windows NT 3.1, sebuah sistem
pengendalian perniagaan yang dilengkapi antara muka pengguna Windows 3.1 dengan
inti yang berbeza sekali.

Pada tahun 1995, Microsoft mengeluarkan versi terbaru sistem pengendalian
utamanya iaitu Windows 95 yang bercirikan antara muka pengguna serba baru,
termasuk butang mula ("Start") yang baru. Lebih sejuta salinan Microsoft Windows
95 berjaya dijual dalam masa empat hari pertama selepas dikeluarkan. Microsoft
juga mengeluarkan pelayar web sendirinya iaitu Internet Explorer, bersama
Windows 95 Plus! Pack pada Ogos 1995 dan versi-versi Windows yang seterusnya.

Pada 26 Mei 1995, berikutan keluarnya "Internet Tidal Wave memo" dalaman Bill
Gates, Microsoft mula mengembangkan keluarannya ke dalam bidang perangkaian
komputer dan jaringan sejagat. Pada 24 Ogos 1995, Microsoft melancarkan
perkhidmatan atas talian MSN (Microsoft Network), sama sekali menyaingi AOL. MSN
menjadi perkhidmatan penaung bagi semua perkhidmatan atas talian Microsoft.
Microsoft terus memperluas perniagaannya ke pasaran baru pada tahun 1996,
bermula dengan usahasama dengan NBC untuk menubuhkan stesen berita kabel 24 jam
iaitu MSNBC. Pada bulan November, Microsoft memasuki pasaran pembantu digital
peribadi (PDA) dengan Windows CE 1.0 yang direka khusus untuk peranti bermemori
rendah dan berprestasi rendah seperti peranti mudah alih dan komputer kecil.
Pada tahun 1997, Internet Explorer 4.0 dikeluarkan untuk Mac OS dan Windows,
menandakan bermulanya penaklukan pasaran pelayar web dari pesaingnya Netscape.
Pada bulan Oktober, Jabatan Keadilan memfailkan usul di Mahkamah Agung
Persekutuan, bahawa Microsoft telah menyalahi perjanjian yang ditandatangani
pada tahun 1994, sambil meminta mahkamah agar menghalang penyertaan Internet
Explorer dalam Windows.

Tahun 1998 amat penting dalam sejarah Microsoft apabila Bill Gates melantik
Steve Ballmer sebagai presiden Microsoft sambil mengekalkan jawatan sebagai
Pengerusi dan CEO. Microsoft melancarkan Windows 98 sebagai kemas kini kepada
Windows 95 yang menerapkan sebilangan ciri-ciri bertumpukan Internet serta
sokongan untuk jenis-jenis peranti terbaru. Pada 3 April 2000, kes United States
v. Microsoft berkesudahan dengan menyabitkan syarikat ini sebagai sebuah
"monopoli bersalah" lalu memaksanya dibelah menjadi dua unit berasingan.
Keputusan ini diubah sedikit oleh mahkamah rayuan persekutuan, dan akhirnya
diselesaikan dengan Jabatan Keadilan A.S. pada tahun 2001.

Pada tahun 2001, Microsoft mengeluarkan Windows XP, iaitu versi pertama yang
merangkumi keluaran-keluaran kegunaan perniagaan dan rumah. Sebelum keluarnya
XP, Microsoft perlu menyelenggara pangkalan kod NT dan 9x. XP memperkenalkan
antara muka pengguna grafik serba baru, iaitu perubahan pertama sejak Windows
95. Pada akhir tahun 2001, dengan mengeluarkan Xbox, Microsoft memasuki pasaran
konsol permainan berbilion dolar yang dikuasai oleh Sony dan Nintendo. Microsoft
mengalami huru-hara lagi pada Mac 2004 apabila Kesatuan Eropah mengamil tindakan
undang-undang antianamah terhadapnya kerana menyalah guna penguasaannya dengan
sistem pengendalian Windows, yang berkesudahan dengan syarikat gergasi ini
terpaksa mengeluarkan versi baru Windows XP iaitu Windows XP Home Edition N dan
Windows XP Professional tanpa Windows Media Player, di samping didenda €497 juta
($613 juta).

Pada 27 Jun 2008, Bill Gates bersara dari kegiatan seharian syarikatnya, selepas
tempoh peralihan dua tahun dari peranannya selaku Ketua Ariktek Perisian yang
diambil alih oleh Ray Ozzie, tetapi kekal sebagai pengerusi syarikat, ketua
Lembaga Pengarah serta berperanan sebagai penasihat projek-projek utama. Windows
Vista yang keluar pada Januari 2007 berjaya dijual 300 juta salinan hingga
Disember 2008. Microsoft Office 2007 yang dikeluarkan pada masa yang sama
menampilkan antara muka pengguna berciri "reben" yang banyak berbeza dari
versi-versi terdahulunya. Hasil penjualan memberangsangkan bagi kedua-dua
perisian tersebut membantu Microsoft mencatat keuntungan tertinggi pada tahun
2007.

Pada 1 Februari 2008, Microsoft melakukan cubaan membeli pesaing khidmat
Internetnya iaitu Yahoo! tanpa diminta dengan harga sebanyak $44.6 bilion,
tetapi ditolak pada 10 Februari. Pada 3 Mei 2008, Microsoft akhirnya menarik
balik tawarannya.

Pada 21 Februari 2008, Microsoft mengumumkan hasratnya untuk berkongsi maklumat
mengenai keluaran-keluaran dan teknologinya untuk memudahkan para pembangun
mencipta perisian yang boleh berfungsi dengan keluaran-keluaran Microsoft, dan
sememangnya hasrat itu ditunaikan. Bagaimanapun, Kesatuan Eropah masih meluahkan
rasa tidak puas hati terhadap syarikatnya kerana kurang mematuhi keputusan
mahkamah pada Mac 2004 dan mengenakan denda sebanyak €899 juta ($1.4 bilion)
pada 28 Februari 2008, iaitu denda terbesar dalam sejarah dasar persaingan
Kesatuan Eropah.

Dalam laporan hasil kewangan Januari 2009, Microsoft mengumumkan pemberhentian
kerja 5,000 orang kakitangan akibat kegiatan ekomoni lembap disebabkan krisis
kewangan.

Pada 12 Februari 2009, Microsoft mengumumkan hasratnya untuk membuka serangkaian
kedai berjenama Microsoft. David Porter, bekas eksekutif di Wal-Mart dan
DreamWorks, dinamakan naib presiden korporat Microsoft Retail Stores.

NBC Universal dan Microsoft berganding bau dalam usaha menjual ruang iklan
penyiaran NBC Universal dengan menggunakan Admira, iaitu perkakas perancangan
dan pembelian automatik yang dibangunkan oleh syarikat perisian gergasi ini.

Demi menjejaki prestasi setiap unit dan menugaskan tanggungjawab dengan lebih
terperinci, Microsoft disusun semula menjadi tujuh kumpulan perniagaan
teras—setiap satunya sebuah entiti kewangan berasingan—pada bulan April 2002.
Kemudian, pada 20 September 2005, Microsoft mengumumkan satu perasionalan
ketujuh-tujuh kumpulan perniagaannya menjadi tiga bahagian teras yang wujud pada
hari ini: kumpulan-kumpulan Klien Windows, MSN dan Pelayan dan Alatan
digabungkan menjadi Bahagian Produk dan Perkhidmatan Platform Microsoft
(Microsoft Platform Products and Services Division); kumpulan-kumpulan Pekerja
Maklumat dan Penyelesaian Perniagaan Microsoft digabungkan menjadi Bahagian
Perniagaan Microsoft (Microsoft Business Division); dan kumpulan-kumpulan
Perkakasan Mobil dan Tetap dan Rumah dan Hiburan digabungkan menjadi Bahagian
Hiburan dan Peranti Microsoft (Microsoft Entertainment and Devices Division).

Bahagian ini menghasilkan produk kemegahan Microsoft, iaitu sistem pengendalian
Windows. Windows telah dihasilkan dalam pelbagai versi, termasuk Windows 3.1,
Windows 95, Windows 98, Windows 2000, Windows 2000 Server, Windows Me, Windows
Server 2003, Windows XP, Windows Vista, dan Windows 7. Hampir semua komputer
peribadi serasi IBM dipasangkan dengan Windows. Versi desktop Windows terkini
yang ialah Windows Vista. Perkhidmatan dalam talian MSN, stesen televisyen kabel
MSNBC dan majalah dalam talian Microsoft Slate semuanya digolongkan di bawah
bahagian ini. (Slate dibeli oleh The Washington Post pada 21 Disember 2004.)
Pada akhir tahun 1997, Microsoft membeli Hotmail, perkhidmatan webmail paling
terkenal, lalu menjenamakannya semula sebagai "Windows Live Mail". Pada tahun
2006, Microsoft memperkenalkan Windows Live Messenger, satu klien perkhidmatan
mesej segera, untuk bersaing dengan AOL Instant Messenger yang turut popular.
Seiringan dengan pengenalan Windows Vista, MSN Messenger menjadi Windows Live
Messenger.

Microsoft Visual Studio ialah set alatan pengaturcaraan dan pengkompliasi buatan
syarikat ini. Produk perisian ini beroerientasikan GUI dan mudah berpaut dengan
API Windows, tetapi perlu dikonfigurasi secara khusus jika digunakan dengan
pustaka bukan Microsoft. Versi terkini ialah Visual Studio 2005. Versi
sebelumnya, Visual Studio.Net 2003, dinamakan sempena inisiatif .NET, satu
inisiatif pemasaran Microsoft yang meliputi sebilangan teknologi. Definasi
Microsoft untuk .NET terus mengalami evolusi. Mulai tahun 2004, .NET bertujuan
memudahkan pemajuan aplikasi berasaskan Microsoft Windows yang menggunakan
Internet dengan mengaturkan sistem komunikasi Microsoft yang baru bernama Indigo
(sekarang dinamakan Windows Communication Foundation). Ini bertujuan
menyelesaikan beberapa isu yang dahulunya diperkenalkan oleh rekaan DLL
Microsoft yang menjadikannya agak sukar, kadang-kala mustahil, untuk mengendali,
memasangkan pelbagai versi pakej perisian yang kompleks dalam sistem yang sama,
dna menawarkan platform pembangunan yang lebih konsisten untuk semua aplikasi
Windows (lihat Infrastruktur Bahasa Sepunya). Tambahan pula, syarikat ini
menubuhkan satu set program pensijilan untuk mengenal pasti individu yang
berkepakaran dalam perisiannya dan penyelesaian masalah. Serupa dengan penawaran
oleh Cisco, Sun Microsystems, Novell, IBM, dan Oracle Corporation, ujian-ujian
ini direka untuk mengenal pasti satu set kemahiran minimal dalam peranan
tertentu; ini termasuk pemaju ("Microsoft Certified Solution Developer"),
penganalisa sistem/rangkaian ("Microsoft Certified Systems Engineer"), pelatih
("Microsoft Certified Trainers") dan pentadbir ("Microsoft Certified Systems
Administrator" dan "Microsoft Certified Database Administrator").

Microsoft menawarkan satu set perisian pelayan berjudul Windows Server System.
Windows Server 2003, satu sistem pengendalian untuk pelayan rangkaian, ialah
teras kepada barisan Windows Server System. Satu lagi produk pelayan, Systems
Management Server, ialah satu koleksi alatan yang menawarkan kebolehan kawalan
jauh, pengurusan tampung, pengedaran perisian dan inventori perkakasan/erisian.
Produk pelayan lain termasuk:

Bahagian Perniagaan Microsoft menghasilkan Microsoft Office, iaitu siri perisian
pejabat syarikat ini. Produk perisian ini termasuk Word (pemproses kata), Access
(aplikasi pangkalan data relasional peribadi), Excel (program hamparan), Outlook
(perisian usahasama Windows sahaja, sering digunakan bersama Exchange Server),
PowerPoint (perisian pembentangan), dan Publisher (perisian penerbitan atas
meja). Tidak lama kemudian, sebilangan produk lain ditambah bersempena
pengeluaran Office 2003 termasuk Visio, Project, MapPoint, InfoPath dan OneNote.

Bahagian ini menumpu perhatian kepada pemajuan perisian pengurusan kewangan dan
perniagaan untuk kegunaan syarikat. Produk-produk ini termasuk produk-produk
bekas keluaran Business Solutions Group, yang diasaskan pada bulan April 2001
melalui pengambilalihan Great Plains. Kemudiannya, Navision diambil untk memberi
kemasukan yang serupa ke dalam pasaran Eropah, maka keluarnya Microsoft Dynamics
NAV pada tahun 2006 seperti yang dirancangkan. Pasaran kumpulan Axapta dan
Solomon yang memenuhi keperluan pasaran yang serupa, dijangka digabungkan dengan
keluaran Navision dan Great Plains menjadi platform sepunya bergelar Microsoft
Dynamics.

Microsoft telah mencuba untuk mengembangkan jenama Windows ke pelbagai pasaran
lain, dengan produk-produk seperti Windows CE untuk PDAs dan produk Smartphone
"dikuasakan Windows". Mula-mulanya Microsoft memasuki pasaran mobil melalui
Windows CE untuk peranti mudah alih, yang kini berkembang menjadi Windows Mobile
6. Tumpuan sistem pengendalian ini adalah terhadap peranti yang mana OS itu
sendiri tidak semestinya boleh dilihat pengguna akhir, terutamanya perlengkapan
dan kereta. Syarikat ini mengeluarkan MSN TV, dahulunya WebTV, satu perlengkapan
Internet berasaskan televisyen. Microsoft pernah menjual produk Perakam Video
Digital (DVR) atas set bernama UltimateTV yang membolehkan penggunak untuk
merakam sebanyak 35 jam rancangan televisyen dari sebuah pembekal televisyen
satelit terus-ke-rumah iaitu DirecTV. Ini dijadikan pesaing utama di UK kepada
perkhidmatan SKY + oleh British Sky Broadcasting milik Rupert Murdoch.
UltimateTV sudahpoun dihentikan, dan DirecTV memilih untuk memasarkan DVR dari
TiVo Inc. sebelum kemudiannya beralih ke jenama DVR sendiri.

Microsoft menjual permainan komputer yang dikendali dalam PC Windows, termasuk
judul-judul seperti Age of Empires, Halo dan siri Microsoft Flight Simulator.
Microsoft menghasilkan sebarisan kerja rujukan yang merangkumi ensiklopedia dan
atlas di bawah nama Encarta. Microsoft Zone menghoskan permainan percuma,
premium dan runcit yang mana pemain boleh bersaing sesama sendiri dan dalam
kejohanan. Microsoft memasuki pasaran konsol permainan berbilion-bilion dolar
yang didominasi Sony dan Nintendo pada akhir tahun 2001, dengan pengeluaran
Xbox. Syarikat ini memajukan dan menerbit permainan video sendirinya untuk
konsol ini, dengan bantuan anak syarikat sendirinya Microsoft Game Studios, di
samping penerbit permainan video Xbox pihak ketiga seperti Electronic Arts dan
Activision yang membayar yuran perlesenan untuk menerbit permainan untuk sistem
itu. Xbox juga diwarisi Xbox 360 yang dilancarkan pada 22 November 2005 di
Amerika Utara dan negara-negara lain. Dengan adanya Xbox 360, Microsoft berharap
untuk mengimbangi kerugian yang dialami dengan Xbox asal. Bagaimanapun,
Microsoft membuat keputusan yang dianggap sebagai penuh kontroversi dalam
komuniti permainan video, seperti menjual dua versi berlainan bagi sistem ini,
serta menawarkan keserasian ke belakang untuk judul permainan Xbox tertentu
sahaja. Selain produk Xbox, Microsoft juga memasarkan sebilangan perkakasan
berkaitan komputer yang lain, termasuk tetikus, papan kekunci, kayu ria, dan pad
permainan, bersama pengawal permainan yang lain yang kebanyakan pengeluarannya
disumberkan ke syarikat lain.

Salah satu wawasan penting yang digariskan oleh Bill Gates untuk syarikatnya
adalah "membolehkan stesen kerja menjalankan perisian kami di setiap meja, dan
penting sekali di setiap rumah."

Microsoft bertapak di pasaran-pasaran selain sistem pengendalian dan perisian
pejabat, dengan aset-aset seperti rangkaian televisyen kabel MSNBC, portal
Internet MSN, dan ensiklopedia multimedia Microsoft Encarta. Syarikat ini juga
memasarkan keluaran perkakas komputer seperti tetikus Microsoft dan keluaran
hiburan rumah seperti Xbox, Xbox 360, Zune dan MSN TV.

Rujukan teknikal untuk para pembangun dan rencana-rencana untuk pelbagai majalah
terbitan Microsoft seperti Microsoft Systems Journal (MSJ) boleh didapati
melalui Microsoft Developer Network (MSDN). MSDN juga menawarkan khidmat
langganan kepada pengguna syarikat dan individu. Pelanggan yang membayar lebih
biasanya dapat mencuba versi beta bagi perisian Microsoft yang belum keluar.
Baru-baru ini, Microsoft telah melancarkan laman komuniti Channel9 untuk para
pembangun dan pengguna yang menawarkan pelbagai ciri-ciri moden seperti wiki dan
forum Internet. Sebuah lagi laman komuniti yang menawarkan videocast harian dan
pelbagai perkhidmatan lain iaitu On10.net, dilancarkan pada 3 Mac 2006.

Kebanyakan khidmat sokongan teknikal percuma yang didapati dari Microsoft
disediakan melalui kumpulan berita Usenet (sebelumnya disediakan di CompuServe).
Setiap keluaran Microsoft pasti adanya beberapa kumpulan berita yang sentiasa
dipantau oleh kakitangan Microsoft. Ahli-ahli yang berguna dalam kumpulan berita
boleh dipilih oleh teman-teman atau kakitangan Microsoft untuk taraf Microsoft
Most Valuable Professional (MVP), yang mengurniakan suatu status sosial istimewa
kepada mereka, di samping boleh meraih anugerah dan macam-macam lagi manfaat.

Syarikat ini dipimpin oleh Lembaga Pengarah yang terdiri daripada 10 orang,
kebanyakannya orang luar (mengikut adat syarikat awam). Ahli-ahli lembaga
pengarah masa kini ialah: Steve Ballmer, James Cash, Jr., Dina Dublon, Bill
Gates, Raymond Gilmartin, Reed Hastings, David Marquardt, Charles Noski, Helmut
Panke, dan Jon Shirley. Kesemua 10 ahli lembaga dilantik setiap tahun di
mesyuarat pemegang saham tahun, dan sesiapa yang tidak meraih majoriti undian
mesti menyerahkan perletakan jawatan kepada lemmbaga yang seterusnya menentukan
sama ada untuk menerima perletakan jawatan atau sebaliknya. Terdapat lima
jawatankuasa dalam lembaga yang menyelia hal-hal lebih terperinci, merangkumi
Jawatankuasa Audit (Audit Committee) yang menangani perihal perakaunan dengan
syarikat termasuk mengaudit dan laporan; Jawatankuasa Pampasan (Compensation
Committee) yang meluluskan pampasan kepada CEO dan kakitangan lain; Jawatankuasa
Kewangan (Financial Committee) yang menguruskan hal-hal kewangan seperti
mencadangkan penggabungan dan pengambilalihan; Jawatankuasa Tadbir Urus dan
Pelantikan (Governance and Nominating Committee) yang menguruskan pelbagai
hal-hal korporat seperti termasuk pelantikan lembaga; dan Jawatankuasa
Pelantikan Antiamanah (Antitrust Compliance Committee) yang bertanggungjawab
menghindari amalan syarikat dari melanggar undang-undang antiamanah.

Selain lima jawatankuasa tadi, juga terdapat pelbagai aspek lain dalam struktur
korporat Microsoft. Hal-ehwal antarabangsa diuruskan oleh Pasukan Eksekutif
(Executive Team) yang terdiri daripada 16 pegawai syarikat di seluruh dunia dan
memikul pelbagai tugas termasuk memastikan para pekerja memahami budaya
perniagaan Microsoft. 16 pegawai Pasukan Eksekutif termasuk Pengerusi dan Ketua
Arkitek Perisian, CEO, Peguam Am dan Setiausaha, CFO, naib presiden kanan dan
kumpulan dari unit-unit perniagaan, CEO kawasan Eropah, Timur Tengah dan Afrika;
dan ketua-ketua Jualan, Pemasaran, dan Perkhidmatan Sedunia; Sumber Manusia; dan
Pemasaran Korporat. Selain Pasukan Eksekutif juga adanya Majlis Kakitangan
Korporat (Corporate Staff Council) yang menguruskan semua fungsi kakitangan
utama syarikat, termasuk meluluskan dasar korporat. Majlis Kakitangan Korporat
terdiri daripada pekerja dari kumpulan-kumpulan Undang-Undang dan Hal-Ehwal
Korporat, Kewangan, Sumber Manusia, Pemasaran Korporat, dan Strategi dan Dasar
Tinggi di Microsoft. Pegawai Eksekutif lain termasuk Presiden dan Naib Presiden
untuk pelbagai bahagian keluaran, ketua bahagian pemasaran, dan CTO, dan
lain-lain lagi.

Microsoft menggaji ramai pekerja asing di samping pekerja tempatan, dan
menentang keras pengehadan visa H1B yang membolehkan syarikat Amerika Syarikat
mengambil kerja pekerja-pekerja asing tertentu. Bill Gates mendakwa pengehadan
H1B menyukarkan pencarian pekerja.

Pada 1987, Microsoft menerima guna logonya sekarang yang direka oleh Scott
Baker. Menurut majalah Computer Reseller News Magazine Mac 1987, "Logo baru yang
bermuka taip Helvetica ini menampakkan huruf o dan s terkerat untuk menegaskan
unsur "soft" dalam namanya serta menyampaikan pergerakan dan kelajuan."

Sejak 1980-an lagi, Microsoft banyak mencuri tumpuan kontroversi dalam industri
komputer. Kebanyakan bidasan terhadapnya adalah mengenai taktik perniagaannya
yang disifatkan dengan cogan kata "embrace, extend and extinguish" (peluk,
luaskan dan hapuskan). Pada mulanya, Microsoft memeluk piawaian atau produk yang
bersaing, kemudian meluaskannya untuk mengeluarkan versi sendiri yang belum
serasi dengan piawaian, lama-kelamaan menghapuskan pesaing yang tidak boleh
menggunakan sistem baru Microsoft. Ini antara taktik-taktik yang mencetuskan
tuntutan mahkamah oleh syarikat lain dan kerajaan, yang mengakibatkan Microsoft
menghadapi tindakan berbilion dolar. Pada Januari 2009, Opera Software ASA
memfailkan aduan kepada Suruhanjaya Eropah bahawa penyertaan Internet Explorer
dalam komputer peribadi yang dilengkapi Windows mencabuli undang-undang
persaingan Eropah.

Penyokong perisian percuma bimbang akan penyertaan Microsoft dalam Trusted
Computing Platform Alliance (TCPA). Sekumpulan syarikat yang hendak melaksanakan
inisiatif Trusted Computing (yang mana sesebuah komputer bukan sahaja dilindungi
untuk pengguna, bahkan juga dilindungi dari pemiliknya juga), TCPA dikecam
kerana membolehkan pembangun perisian dan pengawal platform menguatkuasa sekatan
sembarangan terhadap cara penggunaan perisian dan perjalanan komputer. :23

Pendukung perisian percuma juga bimbang akan galakan Microsoft terhadap
pengurusan hak digital (Digital Rights Management, DRM) dan perbandingan jumlah
pembelanjaan pemilikan (TCO) dengan kempen "Get the facts" (Fahamilah faktanya).
DRM ialah teknologi yang membolehkan penyedia kandungan mengenakan sekatan
terhadap kegunaan media digital dalam perkakas pengguna. Oleh yang demikian,
dibimbangkan bahawa teknologi sebegini mungkin menyalahi penggunaan wajar dan
hak-hak lain, terutama sekali memandangkan pengguna akan disekat dari
kegiatan-kegiatan seperti adunan semula atau penyalinan bahan-bahan untuk
kegunaan peribadi atau menjual semula bahan-bahan tersebut.

Kempen "Get the facts" mendakwa bahawa TCO Windows Server lebih rendah
berbanding Linux dan menyenaraikan pelbagai hasil kaji selidik sebagai buktinya.
Penyokong Linux mengemukakan kajian yang dilakukan sendiri untuk menyangkal
dakwaan Microsoft bahawa kos pengurusan Linux lebih rendah berbanding Windows
Server. Satu lagi kajian oleh Yankee Group mendakwa bahawa penaiktarafan dari
satu versi ke versi lain Windows Server menelan belanja satu perempat hingga
satu pertiga dari kos penukaran dari Windows Server ke Linux, walaupun bagi
perusahaan besar, dan sebab-sebab lain pengguna meninggalkan pelayan Windows
adalah kelebihan keselamatan dan keutuhan pelayan Linux serta peluang melepaskan
diri dari "cengkaman" Microsoft.



https://ms.wikipedia.org/wiki/Singapura

Republik Singapura (Jawi: ريڤوبليک سيڠاڤورا) ialah sebuah negara pulau yang
terletak di tepi hujung selatan Semenanjung Melayu, 137 kilometer (85 bt) di
utara garisan Khatulistiwa, di Asia Tenggara. Ia terpisah dari Malaysia dengan
Selat Johor di utara, dan Kepulauan Riau Indonesia dengan Selat Singapura di
selatan. Singapura ialah pusat kewangan keempat terunggul dan sebuah bandaraya
global metropolitan yang memainkan peranan penting dalam perdagangan dan
kewangan antarabangsa. Pelabuhan Singapura ialah salah sebuah daripada lima
pelabuhan tersibuk dunia.

Singapura mencatat sejarah penghijrahan yang lama sekali, yang menyumbang kepada
hampir 5 juta penduduk berbilang budaya yang terdiri daripada kaum Cina, Melayu,
India, orang Asia lain, dan ras Caucasus. 42% penduduk Singapura ialah orang
asing yang bekerja atau belajar di sini. 50% pekerjaan perkhidmatan diisi oleh
pekerja asing. Singapura merupakan negara yang kedua paling padat dengan
penduduk di dunia, di belakang Monaco. A.T. Kearney mengungkit nama Singapura
sebagai negara paling global di dunia dalam Indeks Globalisasi.

Sebelum merdeka pada tahun 1965, Singapura sudah menjadi pelabuhan yang
bersemangat dengan KDNK per kapita sebanyak $511, iaitu ketiga tertinggi di Asia
Timur ketika itu. Selepas merdeka, pelaburan langsung asing dan dorongan
kerajaan ke arah pengindustrian berasaskan rancangan bekas Timbalan Perdana
Menteri Dr. Goh Keng Swee membentuk sebuah ekonomi yang baru.

Economist Intelligence Unit meletakkan Singapura sebagai negara yang mempunyai
kualiti hidup terbaik di Asia dan kesebelas terbaik di seluruh dunia dalam
senarai "Quality-Of-Life Index". Singapura memiliki rizab pertukaran asing
kesembilan terbesar di dunia. Negara ini juga dilengkapi angkatan tentera yang
canggih dan lengkap dari segi teknologinya.

Nama Singapura berasal daripada bahasa Sanskrit, iaitu siṃhāpura (सिंहपुर, "Kota
Singa"). Oleh sebab itu, Singapura juga diberi nama timangan “Kota Singa”.
Kajian menunjukkan bahawa di sini tidak pernah wujudnya singa; tetapi haiwan
yang disangka sebagai singa oleh Sang Nila Utama, pengasas negeri Singapura yang
memberikan nama pulau ini, mungkin sekali seekor harimau.

Catatan terawal mengenai petempatan di Singapura adalah dari abad ke-2 Masihi.
Pulau ini merupakan kota kara kerajaan Srivijaya dari Sumatera dan pernah
dikenali dengan nama Temasek (bandar laut) yang berasal dari bahasa Jawa. Dari
abad ke-16 hingga awal abad ke-19, Singapura menjadi wilayah Kesultanan Johor.
Pada tahun 1613, petempatan di muara Sungai Singapura dibakar hingga musnah oleh
penyerang Portugis, dan dibiarkan begitu sahaja selama dua abad seterusnya.

Pada 29 Januari 1819, Thomas Stamford Raffles mendarat di pulau utama Singapura.
Setelah melihat potensinya sebagai pusat perdagangan strategik di Asia Tenggara,
Raffles menandatangani perjanjian bersama Sultan Hussain Shah bagi pihak
Syarikat Hindia Timur British pada 6 Februari 1819 untuk membangunkan bahagian
selatan Singapura sebagai pos perdagangan dan petempatan British.

Singapura kekal dalam penguasaan sebuah kesultanan Melayu, sehingga menjadi
jajahan British pada 2 Ogos 1824, apabila John Crawfurd, Residen kedua Singapura
yang secara rasminya menjadikan seluruh pulau sebagai taklukan British dengan
menandatangani perjanjian dengan Sultan Hussain Shah, yang mana Sultan dan
Temenggung menyerahkan Singapura kepada Syarikat Hindia Timur British. Pada
tahun 1826, ia menjadi sebahagian jajahan British yang dikenali sebagai
Negeri-negeri Selat. Pada tahun 1869, pulau ini didiami oleh 100,000 orang.

Pada Perang Dunia Kedua, serangan Tentera Diraja Jepun terhadap Tanah Melayu,
memuncak dengan Pertempuran Singapura. Pihak British ditumpaskan dalam masa enam
hari, lalu menyerahkan kubu yang kononnya tak tertawan kepada Jeneral Tomoyuki
Yamashita pada 15 Februari 1942. Kejadian ini disifatkan oleh Perdana Menteri
British, Winston Churchill sebagai "malapetaka terburuk dan penyerahan terbesar
dalam sejarah British". Selepas kejatuhan Singapura, pembunuhan kaum Cina
beramai-ramai oleh tentera Jepun meragut 5,000 – 25,000 nyawa. Singapura dinamai
semula sebagai Pulau Syonan (昭南島, Shōnantō?), yang membawa maksud “pulau selatan
yang diraih pada zaman Shōwa”. Singapura dikuasai oleh Jepun sehingga dirampas
balik oleh British pada 12 September 1945, sebulan selepas penyerahan kalah
Jepun.

Berikutan perang itu, kerajaan British membenarkan Singapura mengadakan pilihan
raya umum pertamanya pada tahun 1955, yang dimenangi oleh calon pro-kemerdekaan,
David Marshall, ketua parti Barisan Buruh yang menjadi Ketua Menteri.

Demi memenuhi tuntutan pemerintahan sendiri sepenuhnya untuk Singapura, Marshall
mengetuai perwakilan ke London, tetapi ditolak oleh British. Beliau meletak
jawatan sekembalinya, lalu tempatnya diambil alih oleh Lim Yew Hock, yang
melakarkan dasar-dasar yang menawan hati orang British. Singapura diberi
kerajaan sendiri sepenuhnya dengan perdana menteri dan jemaah menteri sendiri
yang mentadbir segala hal-ehwal kerajaan kecuali pertahanan dan hubungan luar.

Pilihan raya sekali lagi diadakan pada 30 Mei 1959, kali ini pula Parti Tindakan
Rakyat menang besar. Akhirnya, Singapura menjadi sebuah negeri berkerajaan
sendiri dalam Komanwel pada 3 Jun 1959, dengan Lee Kuan Yew mengangkat sumpah
sebagai perdana menteri pertamanya. Gabenor Singapura ketika itu, Sir William
Allmond Codrington Goode, berkhidmat sebagai Yang di-Pertuan Negara pertama
sehingga 3 Disember 1959, kemudian diganti oleh was Yusof bin Ishak yang tidak
lama kemudian menjadi presiden pertama Singapura.

Singapura secara ekasisi mengisytiharkan kemerdekaan dari Britain pada Ogos
1963, sebelum menyertai Persekutuan Malaysia pada September bersama Tanah
Melayu, Sabah dan Sarawak kesan pungutan suara pergabungan Singapura pada tahun
1962. Singapura dikeluarkan dari Persekutuan dua tahun selepas terjadinya
konflik ideologi yang hangat antara kerajaan negeri pimpinan PAP dan kerajaan
persekutuan di Kuala Lumpur.

Singapura secara rasminya mencapai kedaulatan pada 9 Ogos 1965. Yusof bin Ishak
mengangkat sumpah selaku Presiden, manakala Lee Kuan Yew menjadi perdana menteri
pertama Republik Singapura.

Pada tahun 1990, Goh Chok Tong mengganti Lee sebagai Perdana Menteri. Sepanjang
tempoh jawatannya, negaranya berdepan dengan Krisis Kewangan Asia 1997, wabak
SARS 2003, dan ancaman keganasan Jemaah Islamiyah. Pada tahun 2004, Lee Hsien
Loong, anak sulung Lee Kuan Yew, menjadi perdana menteri ketiga. Antara
keputusan terbesar yang diambilnya ialah rancangan membuka kasino untuk menarik
pelancong.

Singapura ialah sebuah republik berparlimen yang mengamalkan parlimen ekadewan
berlandaskan sistem Westminster, yang mewakili pelbagai kawasan pemilihan.
Perlembagaan Singapura menetapkan demokrasi berperwakilan sebagai sistem politik
negara. Parti Tindakan Rakyat (PEITR atau PAP) berjaya menguasai Parlimen di
setiap pilihan raya sejak negara mula memerintah sendiri pada tahun 1959.

Sebahagian besar kuasa ekesekutif terletak pada kabinet yang diketuai oleh
Perdana Menteri. Jawatan Presiden Singapura yang asalnya berbentuk istiadat,
diberi sedikit kuasa veto pada tahun 1991 untuk beberapa keputusan penting
seperti penggunaan rizab negara dan pelantikan jawatan kehakiman. Cabang
perundangan kerajaan tak lain tak bukan Parlimen.

Pilihan raya parlimen di Singapura berlandaskan pluraliti untuk kawasan
pemilihan perwakilan berkumpulan sejak pindaan Akta Pilihan Raya Parlimen pada
tahun 1991.

Ahli-Ahli Parlimen (MP) terdiri daripada ahli-ahli yang terpilih, tanpa kawasan
undi dan dicalon. Majoriti MP ini dipilih menerusi Pilihan Raya Umum berasaskan
sistem pemenang undi terbanyak, dan mewakili Kawasan Ahli Tunggal (Single Member
Constituencies, SMC) atau Perwakilan Berkumpulan (Group Representation
Constituencies, GRC).

Singapura tekal menjaga maruahnya di antara negara yang paling kurang amalan
rasuah di dunia oleh Transparency International.

Sungguhpun diwarisi dari penjajahan Inggeris, dan banyak menerapkan unsur-unsur
undang-undang am Inggeris, namun undang-undang Singapura nampaknya sudah
menyimpang dari tradisi itu sejak merdeka. Misalnya, sistem perbicaraan juri
dimansuhkan.

Antara undang-undang dan hukuman Singapura termasuk hukuman dera kehakiman dalam
bentuk merotan untuk kesalahan seperti rogol, keganasan, rusuhan, salah guna
dadah, perosakan harta awam, dan beberapa kesalahan imigresen. Singapura juga
mengenakan hukuman mati mandatori untuk pembunuhan darjah pertama dan pengedaran
dadah. Amnesty International menganggarkan bahawa Singapura mungkin mencatat
“kadar hukuman mati berbanding jumlah penduduk terbesar di dunia”. Pihak
kerajaan bertegas bahawa Singapura selaku negara berdaulat berhak untuk
menentukan sistem kehakiman sendiri dan mengenakan hukuman yang setimpal seperti
yang dirasainya.

Singapura terdiri daripada 63 pulau, termasuk sekali tanah besar Singapura.
Pulau besar dikenali ramai sebagai Pulau Singapura (Singapore Island) tetapi
nama rasminya ialah Pulau Ujong. Terdapat dua sambungan buatan manusia ke negeri
Johor, Malaysia, iaitu Tambak Johor-Singapura di utara, dan Laluan Kedua Tuas di
barat. Pulau Jurong, Pulau Tekong, Pulau Ubin dan Sentosa merupakan pulau-pulau
kecil terbesar di Singapura. Puncak semula jadi tertingginya ialah Bukit Timah
pada aras 166 m (545 ka).

Singapura menjalankan projek penebusgunaan tanah yang diperoleh dari
bukit-bukau, dasar laut, dan negara jiran. Hasilnya, keluasan daratan Singapura
membesar dari 581.5 km2 (224.5 bt persegi) pada 1960-an, kepada 704 km2
(271.8 bt persegi) pada masa kini, dan mungkin menokok 100 km2 (38.6 bt persegi)
lagi pada tahun 2030. Adakalanya, projek-projek sebegini melibatkan penggabungan
pulau-pulau kecil secara penebusgunaan tanah untuk membentuk pulau yang lebih
besar dan berguna, misalnya Pulau Jurong.

Mengikut sistem pengelasan iklim Köppen, Singapura mengalami iklim iklim hutan
hujan tropika tanpa peralihan musim yang ketara, suhu dan tekanan yang setara,
kelembapan tinggi, dan curahan hujan yang lebat. Suhunya adalah di antara 22
hingga 34 °C (71.6 hingga 93.2 °F). Purata kelembapan relatifnya sekitar 90%
pada waktu pagi dan 60% pada waktu petang. Ketika hujan lebat berpanjangan,
kelembapan relatif sering mencapai 100%. Suhu terendah dan tertinggi yang
tercatat sepanjang sejarah maritim adalah 19.4 °C (66.9 °F) dan 35.8 °C
(96.4 °F).

Bulan Mei dan Jun paling panas sekali, manakala November dan Disember membentuk
musim monsun tengkujuh. Dari bulan Ogos hingga Oktober, Singapura kerap
mengalami jerebu kesan kebakaran hutan di negara jiran Indonesia, adakalanya
cukup teruk untuk mengancam amaran kesihatan awam. Jangka waktu siang di
Singapura lebih kurang sekata sepanjang tahun kerana kedudukan negara yang dekat
dengan Khatulistiwa.

Kira-kira 23% kawasan darat Singapura terdiri daripada kawasan simpanan hutan
dan alam semula jadi. Proses pembandaran telah menghapuskan kebanyakan kawasan
hutan hujan, sehingga tinggal Hutan Simpanan Bukit Timah sebagai satu-satunya
hutan asal di negara. Di Singapura terdapat sebilangan taman alam, seperti Taman
Botanik Singapura.

Singapura mengamalkan ekonomi pasaran yang cukup maju, yang selama ini berkisar
pada perdagangan entrepôt yang luas. Di samping Hong Kong, Korea Selatan dan
Taiwan, Singapura ialah salah satu daripada Empat Harimau Asia. Ekonominya amat
bergantung pada eksport dan perhalusan barang import, terutamanya dalam bidang
perkilangan, yang membentuk 26% KDNK Singapura pada tahun 2005, tetapi tidak
dilupakan juga sumbangan besar dari sektor elektronik, penapisan petroleum,
kimia, kejuruteraan mekanik dan sains bio-perubatan. Pada tahun 2006, Singapura
menghasilkan kira-kira 10% keluaran wafer faundri sedunia. Singapura juga
bertuah dengan salah sebuah pelabuhan tersibuk di dunia dan pusat perdagangan
tukaran asing keempat terbesar di dunia, di belakang London, New York dan Tokyo.
Singapura dinilai oleh World Bank sebagai pusat logistik terunggul di dunia.

Singapura diletakkan dalam senarai sepuluh ekonomi paling terbuka, kompetitif
dan inovatif di dunia. Dinilai sebagai ekonomi yang paling mesra perniagaan di
dunia, Singapura menyambut beratus-ribu ekspatriat dari luar negara yang bekerja
dalam syarikat multinasional, di samping mengambil kerja beratus-ribu lagi buruh
kasar asing.

Singapura memperkenalkan Cukai Barang dan Perkhidmatan (Goods and Services Tax,
GST) dengan kadar permulaan 3% pada 1 April 1994, untuk menambah S$1.6 bilion
(US$1b, €800m) lagi kepada dana kerajaan, sekaligus menstabilkan kewangan
kerajaan. Kadar GST yang boleh dicukai dinaikkan ke 4% pada tahun 2003, 5% pada
tahun 2004, dan 7% pada 1 Julai 2007.

Pelabuhan Singapura yang diurus oleh pengendali pelabuhan, PSA International dan
Jurong Port, merupakan pelabuhan kedua tersibuk di dunia pada tahun 2005, dari
segi jumlah berat hantaran pada 1.15 bilion tan kasar, dan dari segi lalu lintas
berkontena pada 23.2 juta unit bersamaan dua puluh kaki (TEU). Selain itu,
Pelabuhan Singapura adalah yang tersibuk di dunia bagi lalu lintas pemunggahan,
dan juga pusat pengisian semula bahan api kapal terbesar di dunia.

Singapura merupakan hab penerbangan untuk rantau Asia Tenggara dan sebuah
perhentian di laluan Kanggaru di antara Australasia dan Eropah. Lapangan Terbang
Changi Singapura mempunyai serangkaian 80 sistem penerbangan yang menghubungkan
Singapura dengan 200 bandaraya di 68 negara. Ia pernah dinilai sebagai salah
sebuah lapangan terbang antarabangsa terbaik di dunia oleh majalah-majalah
pelancongan antarabangsa, termasuk dinobatkan sebagai lapangan terbang terbaik
buat julung kalinya pada tahun 2006 oleh Skytrax. Kini, lapangan terbang ini ada
tiga terminal penumpang, dan sebuah penumpang bajet yang memberi kemudahan
kepada Tiger Airways dan Cebu Pacific. Sistem penerbangan negara ialah Singapore
Airlines (SIA). Lapangan Terbang Changi diswastakan pada tahun 2009 dan kini
milik mutlak Changi Airport Group.

Prasarana pengangkutan domestik menyediakan sistem jalan raya yang menyeluruh di
seluruh pulau, termasuk satu rangkaian lebuh raya ekspres. Sistem jalan raya
awam dipermudah oleh perkhidmatan bas negara dan sebilangan syarikat pengendali
teksi berlesen.

Sistem tren alihan massa utama negara, iaitu Sistem Pengangkutan Gerak Cepat
(Mass Rapid Transit, MRT) beroperasi sejak tahun 1987. Sistem MRT ini
dilengkapkan lagi dengan Sistem Rel Ringan (Light Rail Transit, LRT) untuk
memperluas capaian kepada kawasan perumahan. Sistem EZ-Link yang dilancarkan
pada tahun 2001 membolehkan kad pintar tanpa sentuh berfungsi sebagai tiket
nilai simpanan untuk digunakan dalam sistem pengangkutan awam di Singapura.

Singapura ialah sebuah destinasi popular yang menyumbang kepada perkembangan
industri Singapura. Jumlah kedatangan pelawat adalah 10.2 juta pada tahun 2007.
Untuk menarik lebih ramai lagi pelancong, kerajaan memutuskan untuk menarik
balik larangan berjudi dan membenarkan pembinaan dua tempat penginapan kasino
yang dibangunkan di Marina South dan Sentosa pada tahun 2005. Untuk menyaingi
bandaraya-bandaraya serantau seperti Bangkok, Hong Kong, Tokyo dan Shanghai,
kerajaan telah mengumumkan bahawa kawasan bandaraya diberi perubahan untuk
menjadi sebuah tempat yang mengujakan dengan mencerahkan lagi bangunan awam dan
perdagangan. Makanan juga dijadikan tarikan utama kepada pelancong dengan
Singapore Food Festival yang diadakan setiap bulan Julai untuk meraikan masakan
Singapura.

Singapura turut mempromosikan diri sebagai pusat pelancongan perubatan;
kira-kira 200,000 warga asing menerima jagaan perubatan di sini setiap tahun.
Perkhidmatan perubatan Singapura berazam untuk memberikan khidmat kepada sejuta
orang pesakit menjelang tahun 2012 untuk menjana pendapatan AS$ 3 bilion.
Kerajaan menyatakan bahawa ini boleh membuka kira-kira 13,000 peluang pekerjaan
baru dalam industri kesihatan.

Mata wang Singapura ialah dolar Singapura yang dilambangkan oleh S$ atau
singkatan ISO-nya, SGD. Bank pusatnya ialah Penguasa Kewangan Singapura
(Monetary Authority of Singapore) yang bertanggungjawab mengeluarkan mata wang.
Singapura menubuhkan Lembaga Pesuruhjaya Mata Wang pada tahun 1967 untuk
mengeluarkan wang syiling dan kertas pertamanya. Dolar Singapura boleh ditukar
setara dengan ringgit Malaysia sehingga tahunl 1973, tetapi masih mengekalkan
kesalingbolehtukaran dengan dolar Brunei hingga kini. Pada 27 Jun 2007, sempena
ulang tahun ke-40 perjanjian mata wang dengan Brunei, wang kertas peringatan
S$20 dilancarkan; muka belakangnya seiras dengan wang kertas B$20 yang
dilancarkan serentak dengan wang kertas Singapura itu.

Singapura menjalin hubungan diplomatik dengan 175 negara, namun tidak membuka
suruhanjaya tinggi atau kedutaan di kebanyakan negara tersebut. Ia menganggotai
Pertubuhan Bangsa-bangsa Bersatu, Negara-negara Komanwel, ASEAN dan Pergerakan
Negara-negara Berkecuali. Atas sebab-sebab geografi yang nyata, hubungan dengan
Malaysia dan Indonesia adalah penting sekali, tetapi politik dalam negara-negara
tersebut boleh mengganggu hubungan tersebut.

Singapura juga menikmati hubungan erat dengan kebanyakan negara Eropah, seperti
Perancis, Jerman dan United Kingdom. Singapura dan UK berkongsi pertalian
menerusi Perjanjian Pertahanan Lima Negara bersama Malaysia, Australia dan New
Zealand. Hubungan baik dengan Amerika Syarikat juga dikekalkan kerana negara
besar itu dilihat sebagai kuasa penstabil yang mengimbang balas kuasa-kuasa
serantau.

Singapura menyokong konsep regionalisme Asia Tenggara serta memainkan peranan
besar selaku salah sebuah anggota perintis Persatuan Negara-negara Asia Tenggara
(ASEAN). Ia juga menganggotai forum Kerjasama Ekonomi Asia Pasifik (APEC) yang
membuka Sekretariat di Singapura. Singapura juga berhubungan erat dengan Brunei
dan mengendali kemudahan latihan Angkatan Darat di situ.

Singapura adalah antara negara terawal yang menjalin hubungan rasmi dengan
Republik Rakyat China setelah negara tersebut membuka pintunya pada tahun 1978.
Kota singa ini mengiktiraf dasar Satu China yang dikuat kuasa oleh RRC dan
menjalin hubungan perdagangan meluas bersama negara itu, biarpun pada masa yang
sama menjalin hubungan dengan Republik China di Taiwan.

Sungguhpun saiznya kecil, namun Singapura bermegah dengan salah sebuah angkatan
tentera yang tercanggih di Asia Tenggara. Kementerian Pertahanan (MINDEF)
bertanggungjawab menyelia Angkatan Bersenjata Singapura yang terdiri daripada
Tentera Singapura, Angkatan Laut Republik Singapura, dan Angkatan Udara Republik
Singapura, di samping beberapa kompeni sukarelawan persendirian yang memainkan
peranan pembantu.

Angkatan bersenjata Singapura berperanan utama sebagai alat pencegahan
penceroboh serta menyediakan bantuan kemanusiaan kepada negara lain. Singapura
juga menjalin pakatan pertahanan bersama beberapa negara lain, khususnya
Perjanjian Pertahanan Lima Negara. Singapura juga membuka tempat latihan yang
menyeluruh di luar negara, di Amerika Syarikat, Australia, Republik China
(Taiwan), New Zealand, Perancis, Thailand, Brunei, India dan Afrika Selatan.
Sejak tahun 1980, konsep dan strategi "Pertahanan Mutlak" (Total Defence) telah
dilaksanakan dalam segala aspek keselamatan, bertujuan memperkuat Singapura
untuk menghadapi segala jenis ancaman.

Undang-undang Singapura mewajibkan setiap warganegara lelaki dan penduduk tetap
(generasi kedua) Singapura yang tegap dan sihat untuk menjalani Khidmat Negara
(National Service) selama dua tahun sekurang-kurangnya, sebaik sahaja mencecah
usia 18 tahun atau menghabiskan pengajiannya (yang mana sahaja dahulu), tetapi
boleh diberi pelepasan atas sebab-sebab perubatan atau lain-lain. Selepas
berkhidmat selama dua tahun, setiap warga lelaki dianggap sedia beroperasi, dan
juga wajib menunaikan tanggungjawab sebagai perajurit simpanan sehingga usia 40
tahun (50 tahun untuk pegawai bertauliah). Warga yang sihat dari segi perubatan
juga mesti menjalani Ujian Kecekapan Fizikal Individu (Individual Physical
Proficiency Test, IPPT) setiap tahun dalam program latihan mereka. Lebih 350,000
orang lelaki berkhidmat sebagai perajurit yang sedia beroperasi yang ditugaskan
kepada unit tempur simpanan, dan 72,500 orang lagi membentuk kor khidmat negara
dan biasa.

Kejadian pengganasan dan perang luar biasa yang makin menjadi-jadi telah
menekankan lagi aspek pertahanan bukan tentera. Kontinjen Gurkha dalam Angkatan
Polis Singapura, juga merupakan sebuah angkatan pencegah keganasan. Pada tahun
1991, kejadian rampasan kapal terbang Penerbangan Singapore Airlines 117
berkesudahan dengan serbuan oleh Angkatan Operasi Khas Singapura (``Special
Operation Forces``, SOF), diikuti kematian keempat-empat perampas tanpa
kecederaan mana-mana penumpang atau anggota SOF. Antara yang merisaukan
keselamatan negara ialah Jemaah Islamiyah, sebuah kumpulan militan Islamiah yang
pernah cuba menyerang Suruhanjaya Tinggi Australia tetapi dipatahkan jua pada
tahun 2001.

Sumber pertahanan Singapura pernah digunakan dalam misi bantuan kemanusiaan
antarabangsa, termasuk tugasan pengamanan PBB di 11 negara lain. Pada September
2005, Angkatan Udara Republik Singapura menghantar tiga buah helikopter CH-47
Chinook ke Louisiana untuk membantu operasi bantuan Taufan Katrina. Ekoran
kejadian tsunami Asia 2004, SAF menghantar kereta kebal dan helikopter untuk
membantu operasi bantuan kepada negara-negara yang terjejas.

Kependudukan Singapura mencatat peratusan warga luar negara keenam tertinggi di
dunia. Kira-kira 42% penduduk Singapura ialah warga asing dan warga asing
mengisi 50% sektor perkhidmatan negara ini. Kebanyakan warga asing berasal dari
China, Malaysia, Filipina, Amerika Utara, Timur Tengah, Eropah, Australia,
Bangladesh dan India. Negara ini juga adalah yang kedua paling padat dengan
penduduk di belakang Monaco. Menurut statistik kerajaan, jumlah penduduk
Singapura pada tahun 2009 adalah 4.99 juta, yang mana 3.2 juta adalah
warganegara Singapura yang sebetulnya. Majoriti penduduk Singapura terdiri
daripada kaum Cina iaitu 74.2% jumlah penduduk, diikuti Melayu 13.4%, India
9.2%, dan Serani, Arab dan lain-lain 3.2%.

Pada tahun 2009, jumlah kadar kesuburan Singapura adalah 1.22 anak per wanita
(1.08 Cina, 1.14 India, 1.82 Melayu), ternyata jauh di bawah paras 2.10 yang
diperlukan untuk menyilih penduduk secukupnya. Pada tahun 2008, 39,826 bayi
dilahirkan di sini, berbanding sekitar 37,600 pada tahun 2005, namun bilangan
itu tidak memadai untuk menampung pertumbuhan penduduk. Untuk mengatasi masalah
ini, kerajaan menggalakkan warga asing berhijrah ke Singapura. Keramaian
penghijrah asing ini telah memastikan jumlah penduduk Singapura tidak merosot.

Agama Buddha paling ramai penganutnya di Singapura, iaitu 42.5% penduduk negara
yang mengaku sebagai penganutnya dalam banci terkini. Biara dan pusat Dharma
dari ketiga-tiga aliran Buddha (Theravada, Mahayana dan Vajrayana) mudah
terdapat di Singapura. Kebanyakan penganut Buddha di Singapura berketurunan Cina
dan mengikut aliran Mahayana..

Para pelajar menghadiri sekolah rendah selama enam tahun mulai usia tujuh tahun,
sehingga berakhir dengan peperiksaan Primary School Leaving Examination (PSLE).
Sekolah rendah mengajar empat mata pelajaran teras, iaitu Bahasa Inggeris,
Matematik, Sains dan Bahasa Ibunda (Mandarin, Melayu dan Tamil). Semua mata
pelajaran diajar dan diperiksa dalam bahasa Inggeris kecuali Bahasa Ibunda yang
diajar dan diuji dalam bahasa masing-masing. Biarpun "Bahasa Ibunda" secara
umumnya memaksudkan bahasa pertama, namun dalam sistem pendidikan Singapura,
istilah tersebut memaksudkan bahasa kedua atau tambahan kerana bahasa Inggeris
merupakan bahasa pertamanya. Sekolah rendah awam tidak mengenakan yuran
persekolahan, tetapi mungkin ada yuran tambahan nominal untuk kemudahan sekolah.

Seseorang pelajar lazimnya mengambil tujuh atau lapan mata pelajaran, tetapi
tidak kurang juga yang mengambil lebih daripada lapan. Sekali lagi, semua mata
pelajaran dalam sekolah menengah diajar dan diuji dalam bahasa Inggeris, kecuali
bahasa ibunda iaitu dalam bahasa Melayu, Mandarin atau Tamil. Pada akhir sekolah
menengah, para pelajar mengambil peperiksaan Singapore-Cambridge GCE 'O' Level,
yang mana keputusannya menentukan jenis laluan pendidikan pasca menengah yang
boleh dikejar oleh mereka. Yuran sekolah di kebanyakan sekolah menengah awam
adalah nominal, iaitu sekitar S$5 selepas subsidi. Namun, terdapat beberapa
sekolah menengah swasta yang mengenakan yuran beratus dolar sebulan.

Bukan semua pelajar menghadiri sekolah menengah. Ramai juga yang menghadiri
institusi pendidikan vokasional seperti Institut Pendidikan Teknikal (ITE) di
mana mereka mengejar sijil vokasional. Ada juga yang menghadiri Sekolah Sukan
Singapura atau sekolah yang ada “Integrated Programme”, di mana mereka memintasi
peperiksaan Singapore-Cambridge GCE 'O' Level sepenuhnya.

Selepas peperiksaan O Level yang diambil sekitar usia 16 tahun, para pelajar
biasanya berdaftar dalam Kolej Rendah (Junior College), Institut Terpusat
(Centralised Institute) atau Politeknik. Program dalam Kolej Rendah atau
Institut Terpusat berkesudahan dengan peperiksaan GCE A Level selepas dua atau
tiga tahun.

Terdapat lima politeknik di Singapura, iaitu Politeknik Singapura, Politeknik
Ngee Ann, Politeknik Temasek, Politeknik Nanyang dan Politeknik Republik.
Politeknik di Singapura ini tidak menawarkan ijazah, sebaliknya pelajar
politeknik mengejar diploma dalam tempoh pelajaran tiga tahun.

Terdapat lima buah universiti awam di Singapura: Universiti Kebangsaan
Singapura, Universiti Teknologi Nanyang, Universiti Pengurusan Singapura,
Universiti Teknologi dan Rekabentuk Singapura dan Institut Teknologi Singapura.
Kerajaan telah membina banyak lagi universiti awam pada puluhan tahun lalu
dengan harapan menyediakan peluang pendidikan tinggi kepada 30% setiap kohort.
Kursus politeknik dan universiti dikendali dalam bahasa Inggeris sepenuhnya.

Banyak sekali universiti luar negara yang membuka kampus di Singapura. Antaranya
ialah INSEAD, Sekolah Perniagaan Chicago, Universiti New York, Universiti Las
Vegas, Technische Universität München, ESSEC dan lain-lain lagi.

Kerajaan Singapura mengiktiraf empat bahasa rasmi, iaitu Inggeris, Melayu, Cina
(Mandarin), dan Tamil.

Bahasa Inggeris adalah yang paling dominan di Singapura, tidak seperti negara
jirannya di Malaysia dan Indonesia yang dikuasai oleh bahasa Melayu. Bahasa
Inggeris di Singapura ada pelbagai ragamnya, baik bahasa Inggeris piawai mahupun
bahasa kriol berasaskan Inggeris yang dikenali sebagai “Singlish”. Di kalangan
rakyat Singapura, bahasa Inggeris paling ramai penuturnya, diikuti oleh bahasa
Mandarin, Melayu dan Tamil. Ejaan dan perbendaharaan kata yang diterima guna
berasaskan bahasa Inggeris British, tetapi ada sedikit kelainan, seperti
kegunaan pants (dari Amerika, “seluar panjang”) yang jauh mengatasi trousers
(dari British). Penggunaan bahasa Inggeris begitu meluas di Singapura selepas
tahun 1965, sejak pelaksanaan bahasa itu sebagai bahasa perantara utama dalam
sistem pendidikan Singapura. Di sekolah, anak-anak diwajibkan mempelajari bahasa
Inggeris dan satu daripada tiga bahasa rasmi lain sebagai bahasa ibunda.

Bahasa Melayu dijadikan bahasa kebangsaan atas sebab sejarah dan simbolik, dan
menjadi bahasa pertuturan utama masyarakat Melayu Singapura. Bahasa Melayu
digunakan dalam lagu kebangsaan, "Majulah Singapura", pencetakan duit syiling
dan perintah tentera. Namun demikian, kira-kira 85% rakyat Singapura tidak
berbahasa Melayu.

Penggunaan Bahasa Mandarin juga meluas di Singapura, hasil kempen dan usaha awam
tajaan kerajaan untuk menyokong penerimaan bahasa Mandarin sebagai ganti untuk
loghat-loghat Cina yang lain.

Bahasa Tamil pula dipertuturkan oleh kira-kira 60% masyarakat India Singapura,
atau 5% seluruh rakyat Singapura. Bahasa-bahasa India yang lain seperti
Malayalam, Telugu dan Hindi turut digunakan oleh segelintir penduduk India di
Singapura.

Disebabkan kepelbagaian penduduk dan latar belakang penghijrahan, budaya
Singapura sering diperikan sebagai campuran budaya, iaitu British, Melayu, Cina,
India dan Peranakan. Warga asing membentuk 42% penduduk Singapura dan memainkan
peranan besar dalam mempengaruhi budaya Singapura.

Masakan Singapura merupakan satu contoh kepelbagaian dan pembauran kebudayaan
negara yang meminjam pengaruh dari British, Cina, India, Melayu, dan Indonesia.
Sajian Singapura biasanya terdiri daripada sate, nasi lemak, ketam cili dan nasi
ayam Hainan.

MediaCorp, syarikat media milik negara, mengendali ketujuh-tujuh saluran
televisyen terestrial percuma tempatan, dan juga 14 saluran radio. Semua stesen
radio dan televisyen merupakan entiti milik kerajaan. Stesen-stesen radionya
dikendali oleh MediaCorp kecuali empat buah yang dikendali oleh SAFRA Radio dan
SPH UnionWorks. Perkhidmatan televisyen berbayar kabel dan IPTV dimiliki oleh
StarHub dan SingTel. Adalah salah di sisi undang-undang untuk memiliki penerima
cakera satelit persendirian yang mampu menerima kandungan televisyen yang tak
tertapis.

Media cetak Singapura merangkumi sejumlah 16 surat khabar dan beberapa judul
majalah yang berada di pasaran. Akhbar harian diterbitkan dalam bahasa Inggeris,
Cina, Melayu dan Tamil. Media cetak dikuasai oleh Singapore Press Holdings
(SPH), penerbit berkaitan kerajaan yang terkenal sebagai pengeluar akhbar bahasa
Inggeris harian terbesar, The Straits Times. SPH menerbitkan hampir semua
suratkhabar harian tempatan, termasuk akhbar harian dwibahasa, My Paper yang
diwar-warkan sebagai akhbar pertama di dunia yang memberikan liputan sama rata
dalam bahasa Inggeris dan Cina. Kebanyakan akhbar ini ada versi Internetnya, tak
kira The Straits Times, Business Times, mahupun Today (tabloid percuma dalam
bahasa Inggeris terbitan MediaCorp).

Sejak 1990-an, kerajaan berusaha mempromosikan Singapura sebagai pusat kesenian
dan kebudayaan, terutamanya seni persembahan, serta mentransformasikan negara
menjadi 'pintu kosmopolitan antara Timur dan Barat'. Antara hasil-hasil usaha
tersebut termasuk pembinaan Esplanade, sebuah pusat seni persembahan berkelas
tinggi yang dibuka pada 12 Oktober 2002. Selain itu, Singapore Arts Festival
merupakan acara tahunan yang dianjurkan oleh Majlis Kebudayaan Kebangsaan.
Bidang komedi berdiri juga semakin berkembang dengan adanya acara “open mic”
mingguan. Singapura menjadi tuan rumah Pertandingan Balet Antarabangsa Genee
2009, sebuah kejohanan balet klasikal berprestij yang dipromosikan oleh Royal
Academy of Dance, sebuah lembaga tarian antarabangsa yang bertapak di London,
UK.

Kebanyakan besar penduduk Singapura tinggal dalam kawasan perumahan awam yang
dilengkapi kemudahan seperti kolam renang awam, gelanggang bola keranjang
terbuka dan kompleks sukan tertutup yang berdekatan. Seperti yang diharapkan di
sesebuah pulau, sukan air memang diminati ramai, seperti berlayar, berkayak dan
luncur air. Selam skuba juga menjadi rekreasi utama, terutamanya di sekitar
Pulau Hantu di selatan tanah besar yang terkenal kerana kekayaan terumbu
karangnya.

Para atlit Singapura beraksi di pelbagai temasya sukan serantau dan antarabangsa
dalam sukan-sukan seperti pingpong, badminton, boling, berlayar, silat, renang
dan polo air. Atlet-atlet seperti Fandi Ahmad, Ang Peng Siong, Li Jiawei dan
Ronald Susilo menjadi amat terkenal di negara ini.

Singapura ada liga bola sepak tersendiri, iaitu S-League yang diasaskan pada
tahun 1996, kini merangkumi 12 kelab dengan 3 pasukan luar negara.

Pasukan Singapore Slingers menyertai Liga Bola Keranjang Kebangsaan Australia
mulai tahun 2006 hingga 2008. Merekalah salah sebuah pasukan perintis yang
memulakan pertandingan Liga Bola Keranjang ASEAN pada Oktober 2009.

Mulai tahun 2008, Singapura mula menganjurkan satu pusingan Kejohanan Dunia
Formula Satu. Perlumbaan ini diadakan di Litar Jalanan Marina Bay di kawasan
Marina Bay dan melakar sejarah sebagai perlumbaan waktu malam pertama dalam
litar F1 dan juga litar jalanan pertama di Asia.

Pada 21 Februari 2008, Jawatankuasa Olimpik Antarabangsa mengumumkan bahawa
Singapura meraih hak untuk menjadi tuan rumah Sukan Olimpik Belia Musim Panas
yang pertama, mengetepikan cabaran Moscow dengan undian 53 lawan 44.



https://ms.wikipedia.org/wiki/Pokok_getah

Pokok Getah (Hevea brasiliensis) ialah pokok dalam famili Euphorbiaceae dan ahli
terpenting dalam genus Hevea. Pokok ini penting dari segi ekonomi kerana hasil
seperti lateks boleh dikumpulkan dan merupakan sumber utama getah asli.

Industri getah asli di Malaysia bermula pada tahun 1877 di Kuala Kangsar, Perak.
Anak getah yang ditanam adalah spesis Havea Brasilliensis. Estet getah pertama
telah dibangunkan di Melaka pada tahun 1902/1903. Selepas itu keluasan penanaman
getah terus berkembang hingga mencapai kemuncaknya iaitu seluas 2.06 juta hektar
pada tahun 1979. Pengeluaran tertinggi yang pernah dicapai oleh negara ialah
sebanyak 1.66 juta metrik tan iaitu pada tahun 1988.

Pada tahun 1768 kasut getah pertama telah dicipta. Seterusnya pada tahun 1770,
Priestly, seorang ahli kimia telah menamakan hasil getah sebagai rubber kerana
boleh diguna untuk memadam tulisan pensil. Pada thun 1823, Soloman Mcintosh
telah mencipta kain kalis air daripada getah. Charles Goodyeer pula telah
memperkenalkan proses pemyulkanan dan seterusnya pada tahun 1846, Thomas Hancook
telah berjaya membuat tayar daripada getah asli. Pada tahun 1888, John Dunlop
telah berjaya mencipta tayar pneumatik yang lebik selesa daripada tayar padu.

Nama saintifik bagi getah ialah Hevea Brasiliensis. Ia merupakan sejenis tanaman
yang boleh hidup dikawasan 1000 km utara dengan 1000 km selatan khatulistiwa.
Pokok getah memerlukan hujan sebanyak 180 sm - 250 sm setahun. Ia juga
memerlukan suhu diantara 25 - 30 darjah Celcius.

Pokok getah mampu mencapai ketinggian melebihi 18 meter. Lateks putih atau
kuning terhasil dalam salur lateks pada kulit pokok, terutamanya pada floem
luar. Saluran ini berpilin naik pada batang pokok menurut pusingan ke kanan yang
membentuk 30 darjah pada ufuk.

Pokok getah pada mulanya hanya tumbuh di Amazonia. Peningkatan permintaan dan
jumpaan proses pemvulkanan pada tahun 1839 mendorong perkembangan yang pesat di
kawasan tersebut, mengayakan bandar Manaus dan Belem. Nama pokok ini diambil
daripada Para, negeri Brazil yang termasuk Belem.

Terdapat juga cubaan dilakukan pada 1873 untuk menanam getah di luar Brazil.
Selepas berusaha, dua belas tunas tumbuh di Kebun Bunga Botani Diraja Kew.
Pokok-pokok itu kemudian dihantar ke India untuk ditanam tetapi gagal. Percubaan
kedua dilakukan dengan sekitar 70,000 benih dihantar ke Kew pada tahun 1875.
Sekitar 4% daripada benih-benih itu bertunas, dan pada tahun 1876, sekitar 2,000
anak pokok dihantar, dalam kes Wardian, ke Sri Lanka, dan 22 dihantar ke Kebun
Bunga Botani di Singapura. Apabila berjaya ditumbuh di luar negeri asal, Pokok
Getah ditanam secara meluas di tanah-tanah jajahan British. Pada tahun 1898,
ladang getah ditubuhkan di Tanah Melayu, dan kini kebanyakan ladang getah
terdapat di Asia Tenggara dan sesetengah Afrika tropika. Percubaan untuk menanam
Pokok Getah di Amerika Selatan ternyata tidak memuaskan.

pendapatan pekebun. Musim Luruhan Utama bulan Julai hingga September, Musim
Luruhan Kedua bulan Februari hingga Mac.

Klon 2025 keluaran RRIM (Rubber Research Institute of Malaysia @ Institut
Penyelidikan Getah Malaysia) merupakan klon yang bermutu tinggi dan menjadi
pilihan utama bagi para pekebun-pekebun kecil & pemilik ladang-ladang besar di
Malaysia. Selain daripada klon tersebut, Klon PB350 dan juga klon terbaru
RRIM3001 atau lebih dikenali sebagai Klon 1Malaysia juga mendapat permintaan
yang amat tinggi dipasaran. Bagi tahun 2011, harga pasaran bagi klon-klon
tersebut adalah sekitar RM3.00 hingga RM6.00 sepokok mengikut spesifikasi dan
lokasi. - Sumber: Uniaga.com dan lain-lain.



https://ms.wikipedia.org/wiki/Abdul_Razak_Hussein

Allahyarham Tun Haji Abdul Razak bin Dato' Haji Hussein (11 Mac 1922 - 14
Januari 1976) merupakan Perdana Menteri Malaysia kedua yang berkhidmat dari
tahun 1970 sehingga 1976. Beliau termasyhur dalam pelancaran Dasar Ekonomi Baru
(NEP) (1971) yang bertujuan untuk mengatasi masalah dalam ekonomi dan sosial
yang telah membangkitkan antagonisme, perkauman dalam kalangan masyarakat
Malaysia yang pelbagai kaum. Selepas kematiannya, beliau telah dikenang sebagai
" Bapa Pembangunan".

Beliau dilahirkan di Pulau Keladi, Pekan, Pahang,serta merupakan anak sulung
kepada Dato' Hussein bin Mohd Taib dan Hajah Teh Fatimah bt Daud. Beliau juga
merupakan keturunan bangsawan yang menjadi ketua-ketua bagi suku kaum di Pahang.

Tun Hussein Onn juga berperanan untuk menjadi penggantinya sebagai Perdana
Menteri yang ketiga . Manakala anak sulungnya, Dato' Seri Mohd Najib bin Abdul
Razak, menjadi Perdana Menteri Malaysia yang keenam setelah menggantikan Tun
Abdullah bin Ahmad Badawi pada tahun 2009. Anak-anaknya yang lain ialah Datuk
Ahmad Johari Razak, Mohamed Nizam, Mohamed Nazim dan Mohamed Nazir.

Sejak dari sekolah rendah lagi, beliau telah menunjukkan kepintaran dan
kecemerlangan dalam bidang pelajaran dan sukan. Beliau kemudian dipilih untuk
menyambung pelajaran di Maktab Melayu Kuala Kangsar, Perak.

Selepas pendidikannya tamat di Kolej Melayu Kuala Kangsar, beliau bertugas
dengan Perkhidmatan Pentadbiran Tanah Melayu. Pada tahun 1939, beliau ditawarkan
biasiswa untuk menuntut di Kolej Raffles, Singapura pada 1940. Bagaimanapun,
pendidikannya terpaksa ditamatkan sewaktu pencetusan Perang Dunia II.

Selepas peperangan, beliau pergi ke Nigeria pada tahun 1947 untuk belajar
jurusan undang-undang. Sewaktu menuntut di England, beliau bertemu dengan Tunku
Abdul Rahman yang sedang membuat percubaan yang ketiga untuk memperoleh ijazah
undang-undangnya. Abdul Razak menjadi ahli Parti Buruh British dan sebagai ahli
Kesatuan Melayu United Kingdom (KMUK), dipilih sebagai setiausaha di bawah Tunku
yang dipilih sebagai presiden kesatuan itu. Di samping itu, beliau juga
menubuhkan "Forum Malaya", sebuah wadah untuk perbincangan persoalan-persoalan
politik negara untuk penuntut-penuntut di Malaya. Pada tahun 1950, beliau
menerima ijazahnya daripada Lincoln's Inn di London

Selepas memenangi pilihan raya umum yang pertama di Malaya pada Julai 1955,
beliau dilantik sebagai Menteri Pelajaran. Beliau juga menyertai misi Februari
1956 yang diketuai oleh Tunku Abdul Rahman ke London untuk menuntut kemerdekaan
Malaya daripada pihak British dang portfolio Timbalan Perdana Menteri Malaysia
dan Kementerian Pertahanan Menteri. Pencapaian-pencapaiannya yang utama termasuk
perumusan dasar pembangunan yang dikenali sebagai "Buku Merah".

Beliau menjadi terkenal terutamanya selepas pelancaran Dasar Ekonomi Baru (DEB)
pada tahun 1971. Beliau dan "generasi kedua" ahli-ahli politik Melayu
memperlihatkan keperluan untuk mengendalikan ketidaksamaan ekonomi dan sosial
yang telah membangkitkan antagonisme perkauman. DEB menetapkan dua sasaran yang
asas, iaitu menghapuskan kemiskinan dan menghapuskan pengenalpastian fungsi
ekonomi antara kaum.

Beliau telah menubuhkan Barisan Nasional pada 1 Januari 1973 untuk menggantikan
Parti Perikatan. Beliau juga menambah ahli-ahli parti untuk mengasaskan apa yang
dikatanya "Ketahanan Nasional" melalui kestabilan politik.

Disebabkan sebahagian daripada penyakit leukemia, beliau meninggal pada tahun
1976 sewaktu mendapat rawatan perubatan di London. Beliau disemadikan di
berdekatan Makam Pahlawan yang berdekatan dengan Masjid Negara, Kuala Lumpur.
Selepas kematiannya, beliau dianugerahkan dengan gelaran Bapa Pembangunan



https://ms.wikipedia.org/wiki/MyKad

MyKad merupakan sekeping kad pengenalan pintar yang digunakan di Malaysia.
Bersama-sama dengan pasport, Malaysia merupakan negara pertama di dunia yang
menggunakan kad pengenalan dan pasport yang menggabungkan teknologi cip dan
biometrik terkini untuk meningkatkan keselamatan dan kesahihan pemiliknya. Kad
ini telah dilancarkan secara rasminya pada September 2001.

Fungsi utama kad ini ialah sebagai kad pengenalan diri. Ia mengandungi nama,
alamat, gambar, nombor kad pengenalan, jantina dan agama yang terpapar di luar
kad. Dulunya digelar Kad Pintar Pelbagaiguna Kerajaan (KPPK), kad ini mempunyai
satu cip mikropemproses dan ingatan EEPROM 32k / 64k yang berupaya menyimpan
pelbagai data dan aplikasi di dalamnya. Contohnya adalah maklumat biometrik (cap
jari / imbasan iris), lesen memandu, PKI, duit MEPS, Touch 'n Go, kad ATM,
maklumat kesihatan, Kad diskaun serta maklumat pasport.

Sejak 1990, setiap warganegara Malaysia diberikan satu set nombor 12-digit yang
unik dalam format TTBBHH-NN-###J sebagai nombor kad pengenalan. Kumpulan digit
pertama (TTBBHH) merupakan tarikh lahir pemilik KP. Kumpulan kedua (NN) pula
merupakan kod negeri lahir, iaitu 01-13 untuk negeri-negeri, 14-16 untuk Wilayah
Persekutuan dan kod 71 jika lahir di luar Malaysia. Bagi anggota polis, kod yang
digunakan ialah 88 manakala untuk anggota tentera, kod yang digunakan ialah 99.
Namun begitu apabila seseorang anggota polis atau tentera menamatkan
perkhidmatan mereka, nombor kad pengenalan mereka akan ditukar kepada kod nombor
asal tempat kelahiran mereka. Kumpulan nombor terakhir (###J) merupakan nombor
siri yang dijana secara rawak oleh sistem komputer Jabatan Pendaftaran Negara
Malaysia.

Mulai 1 Januari 2005, semua bayi yang lahir turut diberikan kad pengenalan tanpa
gambar berwarna merah jambu dipanggil MyKid. Perkataan 'Kid' bermaksud 'Kad
Identiti Diri' dan juga bermaksud 'budak' dalam bahasa Inggeris. Tujuan MyKid
adalah sebagai ganti sijil kelahiran, yang bermakna bayi tersebut tidak lagi
mempunyai nombor sijil kelahiran, sebaliknya diberikan terus nombor kad
pengenalan yang akan digunakan dalam MyKad.

Pada 1 Jun 2006, MyPR telah diperkenalkan sebagai mengganti kad pengenalan merah
untuk pemastautin tetap Malaysia. 'My' membawa maksud yang sama seperti MyKad
manakala 'PR' adalah singkatan kepada bahasa Inggeris, Permanent Resident.

MyPR berwarna merah sepenuhnya mengandungi semua data utama sama seperti
pemegang MyKad. Namun begitu di belakang MyPR mempunyai cetakan data mengenai
negara asal pemegang MyPR termasuk nombor permit permastautin tetap. Bermula
dari tarikh 1 Jun 2006 juga, semua pemegang kad pengenalan merah lama diminta
menukarkan kad mereka kepada MyPR sebelum 1 Julai 2007.



https://ms.wikipedia.org/wiki/Kelapa_sawit

Kelapa sawit terdiri daripada dua spesies Arecaceae atau famili palma yang
digunakan untuk pertanian komersil dalam pengeluaran minyak kelapa sawit. Kelapa
sawit afrika, Elaeis guineensis,  berasal dari Afrika barat di antara Angola dan
Gambia, manakala kelapa sawit Amerika, Elaeis oleifera, berasal dari Amerika
Tengah dan Amerika Selatan.

Ia adalah tanaman utama di Malaysia pada masakini. Terdapat seluas 4,691,160
hektar tanaman kelapa sawit di Malaysia pada tahun 2009 berbanding cuma 642,00
hektar direkodkan pada tahun 1975. Pada masa ini Negeri Sabah merupakan kawasan
utama tanaman sawit di Malaysia (1.362 juta ha atau 29.7%) diikuti oleh Sarawak
(0.840 juta hektar atau 16.6% ) dan Johor (0.712 juta hektar atau 15.32%).
Negeri paling kecil mempunyai tanaman kelapa sawit adalah di Pulau Pinang iaitu
cuma 14,000 hektar sahaja. Daripada jumlah keluasan tersebut seluas 2.807 juta
hektar kelapa sawit ditanam oleh pihak estet swasta (59.8%) sementara 20.2%
dimajukan oleh Skim Kerajaan (FELDA - 675,167 ha, RISDA- 80,262 dan FELCRA-
160,832) , 321,947 hektar (7,1%) oleh Skim Kerajaan Negeri dan bakinya seluas
540,194 hektar (12.98%) oleh pekebun kecil.

Ia bermula dengan Ca'da Mosto memperkenalkan kelapa sawit pada tahun 1435-1460.
Terdapat cubaan untuk menanam kelapa sawit di India dan Kepulauan Maurutius pada
tahun 1836. Pada tahun 1870 benih Deli Dura dibawa ke Asia Tenggara dan ditanam
di Taman Botani Singapura. Pada tahun 1890 minyak kelapa sawit mula digunakan
untuk membuat margarine. Lord Leverholme memperkenalkan milling dan pemprosesan
minyak kelapa sawit. Tahun berikutnya kilang pemprosesan minyak kelapa sawit
dibina di Belgium, Congo.

Pada tahun 1848 orang Belanda membawa kelapa sawit ke Indonesia yang kemudiannya
ke Singapura dan Tanah Melayu. Kelapa sawit datang ke Tanah Melayu melalui Taman
Botani Singapura sebagai tanaman hiasan. M. A. Hallet menanam pokok kelapa sawit
Deli untuk pengeluaran komersial di Sumatera. Kemudian M. H. Fauconnier menanam
pokok kelapa sawit Deli di Rantau Panjang, Selangor. Pada tahun 1917 bermulalah
penanaman kelapa sawit secara komersial di Estet Tannamaran, Kuala Selangor.
Seterusnya di Estet Elmina, Kuala Selangor.

Industri sawit Malaysia dan Indonesia bermula apabila empat anak benih dari
Afrika ditanam di Taman Botani Bogor, Indonesia pada tahun 1848. Benihnya dari
Bogor ini kemudiannya ditanam di tepi-tepi jalan sebagai tanaman hiasan di Deli,
Sumatera pada dekad 1870-an dan di Rantau Panjang, Kuala Selangor pada tahun
1911-1912.

Di Taman Botani Bogor terdapat pohon kelapa sawit yang tertua di Asia Tenggara
yang berasal dari Afrika. Taman botani ini yang seluas 87 hektar dibina pada
tahun 1817, dan merupakan usaha Prof. Dr. Reinwadt, ahli botani Belanda.
Terdapat 20,000 tanaman di sini yang tergolong dalam 6,000 spesies.

Industri sawit Malaysia bermula pada tahun 1917 apabila Ladang Tenmaran di Kuala
Selangor ditanam dengan benih dura Deli dari Rantau Panjang. Apabila pewarisan
bentuk buah difahami, penanaman komersil beralih daripada bahan dura kepada
kacukan dura x pisifera (D x P). Kacukan D x P menghasilkan buah tenera.
Penanaman ladang yang menggunakan bahan D x P berlaku secara mendadak pada awal
dekad 1960-an apabila Felda membuka tanah rancangan secara besar-besaran.

Pokok yang matang mempunyai satu batang pokok yang tunggal dan tumbuh sehingga
20 meter tingginya. Daunnya merupakan daun majmuk yang anak-anak daunnya
tersusun lurus pada kedua-dua belah tulang daun utama seolah-olah bulu dan
mencapai 3 hingga 5 meter panjangnya. Pokok yang muda menghasilkan lebih kurang
30 daun setiap tahun, dengan pokok yang matang yang melebihi 10 tahun
menghasilkan lebih kurang 20 daun. Bunganya berbentuk rumpun yang padat. Setiap
bunganya kecil sahaja, dengan tiga sepal dan tiga kelopak. Buahnya memakan 5
hingga 6 bulan untuk masak dari masa pendebungaan. Ia terdiri daripada lapisan
luar yang berisi dan berminyak (perikarp), dengan biji tunggal (isirung) yang
juga kaya dengan minyak. Berbanding dengan saudaranya, kelapa, kelapa sawit
tidak menghasilkan tunas susur. Pembiakannya adalah melalui penyemaian
biji-biji.

Kelapa sawit termasuk tumbuhan pohon. Tingginya dapat mencapai 24 meter. Bunga
dan buahnya berupa tandan, serta bercabang banyak. Buahnya kecil dan apabila
masak, berwarna merah kehitaman. Daging buahnya padat. Daging dan kulit buahnya
mengandungi minyak. Minyaknya itu digunakan sebagai bahan minyak goreng, sabun,
dan lilin. Hampasnya dimanfaatkan untuk makanan ternak, khususnya sebagai salah
satu bahan pembuatan makanan ayam. Tempurungnya digunakan sebagai bahan bakar
dan arang.

Kelapa sawit yang berkembang biak dengan biji, tumbuh di daerah tropika, pada
ketinggian 0 - 500 meter di atas aras laut. Kelapa sawit menyukai tanah yang
subur dan tempat terbuka, dengan kelembapan tinggi. Kelembapan tinggi itu antara
lain ditentukan oleh adanya curah hujan yang tinggi, sekitar 2,000-2,500 mm
setahun.

Bilangan pelepah yang dihasilkan meningkat sehingga 30 hingga 40 ketika berumur
tiga hingga empat tahun dan kemudiannya menurun sehingga 18 hingga 25 pelepah.
Pelepah sawit meliputi lai daun, dengan setiap satunya mengandungi lamina, racis
tengah, petiol dan kelopak pelepah.

Stomata atau rongga terbuka untuk menerima cahaya dalam proses fotosintesis
wujud pada permukaan lai daun. Pelepah matang mempunyai duri, dan berukuran
hingga 7.5 sentimeter, dengan petiol lebih kurang satu perempat daripada panjang
pelepah.

Sawit boleh diklasifikasikan kepada tiga jenis bentuk buah berdasarkan ketebalan
tempurung, iaitu dura (tempurung tebal), tenera (tempurung nipis) dan pisifera
(tiada tempurung).

Program pembiakan di Malaysia dan Indonesia sejak dekad 1920-an terhadap baka
dari Deli untuk tujuan komersil telah menjadikannya seragam dan bermutu tinggi.
Bahan ini kemudiannya dikenali sebagai dura Deli.

Induk untuk pengeluaran biji benih D x P dipilih berdasarkan hasil tandan dan
komponen kualiti tandan dari pokok yang diketahui salasilahnya. Data ukuran
vegetatif sering diambil kira ketika pemilihan. Rekod hasil dikumpul bagi tempoh
tidak kurang empat tahun berturut-turut. Komponen kualiti tandan seperti
peratusan perahan minyak dan hasil isirung ditentukan melalui kaedah 'analisis
tandan', dengan 3 - 5 tandan dianalisis bagi setiap pokok. Semua data yang
dikumpul berdasarkan pokok individu.

Pemilihan Berulang Salingan (RRS) diamalkan untuk memilih induk, dengan dura dan
pisifera dipilih secara berasingan, dan kemudian dikacukkan. Ujian progeni
dijalankan untuk menilai keupayaan bergabung induk-induk berkenaan. Misalnya,
pisifera AVROS bergabung baik dengan dura Deli untuk menghasilkan buah tandan
segar (FFB) yang banyak dan perahan minyak yang tinggi .

Pengeluaran biji benih D x P berpandukan kepada Piawai Malaysia MS157:1997,
iaitu Biji Benih Kelapa Sawit Untuk Penanaman Komersil. Hanya D x P bermutu
dikeluarkan dan dipasarkan kepada pengguna. Kawalan mutu yang tinggi dipastikan
agar tidak berlaku pencemaran ketika mengumpulkan debunga pisifera dan
pendebungaannya terkawal pada induk penanti dura.

Pada tahun 2003, dianggarkan 58 juta benih D x P dikeluarkan di Malaysia. Jumlah
keluaran pada tahun tersebut meningkat selepas pengurangan permintaan antara
tahun-tahun 2000 hingga 2002. Peningkatan ini disebabkan oleh aktiviti penanaman
semula.

Program penyelidikan berjaya meningkatkan hasil minyak sawit berlipat kali
ganda, berbanding hasil daripada pokok liar di Afrika. Sungguhpun wujud progeni
dan pokok individu dengan hasil minyak melebihi 12 tan sehektar setahun, namun
masih wujud ruang yang luas untuk mencapai potensi hasil maksimum sebanyak 18.2
tan sehektar setahun.

Kelapa sawit adalah salah satu komoditi pertanian utama bagi negara Malaysia
yang perkembangannya demikian pesat. Selain pengeluaran minyak kelapa sawit yang
tinggi, hasil sampingan juga tinggi.

Secara umum, hasil dari industri kelapa sawit terdiri daripada tiga jenis, iaitu
minyak cair, padat dan gas. Minyak kelapa sawit berasal dari unit proses
pengukusan (pensterilan), proses pembersihan, dan buangan dari hidrosiklon.

Pada umumnya, minyak industri kelapa sawit mengandungi bahan organik yang tinggi
sehingga berpotensi mencemari air tanah, dan sungai serta laut. Minyak likat
kelapa sawit dibahagikan kepada dua jenis, iaitu:

Di dalam persekitaran ladang sawit, wujud pelbagai jenis tanaman bermanfaat yang
mengeluarkan nektar sepert Cassia cobanensis, Euphorbia hetrophylla dan
Antigonon leptopus.

Kelapa sawit boleh hidup di kawasan beriklim tropika dan sub-tropika. Ia boleh
hidup dengan pelbagai jenis tanah dari tanah gambut sehinggalah tanah mineral
dengan pH diantara 4-7.5. Kelapa sawit selalunya dibeli dari nurseri kerana
ingin menjamin kualiti anak pokok semasa penanaman. Untuk 3 tahun pertama
penanaman, air adalah penting bagi pokok kelapa sawit. Keperluan baja bagi
kelapa sawit ialah 120 kg N, 100 kg P2O5, 300 kg K2O dan 50 kg MgO per ha/tahun.

Minyak solar diperoleh dari minyak bumi, dikenal sebagai bahan bakar motor
diesel yang telah biasa digunakan. Sebagai pengganti minyak solar orang sekarang
sudah mulai menggunakan biodiesel. Bahan bakar biodiesel berasal dari tumbuhan
atau dari haiwan yang direaksikan dengan metanol (proses transesterifikasi)
sehingga diperoleh minyak methil ester (ME). Selanjutnya methil ester sering
disebut dengan biodiesel atau bahan bakar motor diesel yang berasal dari minyak
tumbuhan atau haiwan.

World Wildlife Foundation (WWF) melaporkan habitat bagi hidupan spesies di dunia
sedang diancam aktiviti pertanian. Contohnya, kelapa sawit adalah ancaman
terbesar yang membahayakan hidupan mamalia. Populasi gajah Asia, badak sumbu
Sumatera, Orang Utan dan harimau semakin pupus berikutan tanaman kelapa sawit
merampas habitat mereka.

Pertanian menggunakan lebih dari 50 peratus kawasan habitat di bumi ini termasuk
tanah yang tidak sesuai untuk pertanian. Kawasan hutan seluas lebih empat kali
saiz negara Switzerland dimusnahkan setiap tahun untuk tujuan pertanian. Punca
air digunakan hampir atau melebihi had terutama di Semenanjung Arab, Amerika
Syarikat, China dan India. Kesannya ke atas suhu dunia berkemungkinan mengganggu
sumber bekalan air dunia.

Perladangan kelapa sawit di Malaysia mengamalkan kaedah pembakaran sifar dalam
pembukaan dan penanaman semula pokok kelapa sawit.



https://ms.wikipedia.org/wiki/Risteena_Munim

Nur Risteena Munim binti Zainul Ilyas (lahir 19 November 1989[Nota 1]) atau
lebih dikenali sebagai Risteena Munim (kadangkala dikreditkan sebagai Nur
Risteena atau Risteena) ialah seorang Pelakon wanita Malaysia. Beliau mula
dikenali umum dalam bidang seni lakonan tanahair menerusi drama waktu perdana
Playboy Itu Suami Aku yang disiarkan di Slot Akasia TV3 di mana beliau memegang
peranan utama sebagai Afina Aulia.

Risteena dilahirkan pada 19 November 1989 di Kepala Batas, Pulau Pinang dan
beliau merupakan anak kedua daripada lima adik-beradik. Adiknya, Ruhainies
Farehah juga seorang pelakon yang mencipta nama menerusi drama Hello, Mr.
Perfect! bersama Fattah Amin. Beliau lebih mesra dengan panggilan Ris dikalangan
keluarganya.

Risteena merupakan lulusan dalam bidang komunikasi massa di Universiti Teknologi
MARA (UiTM) di Lendu, Melaka.

Bermula sebagai pelakon tambahan dan model sambilan pada usia belasan tahun.
Risteena mula melibatkan diri dalam bidang lakonan pada 2013 apabila beliau
memegang peranan tambahan dalam siri drama Friday… I’m In Love! pada 2012,
bersama-sama dengan Qi Razali, Ryzal Jaafar, Aiman Hakim Ridza, Zoey Rahman,
Bella Dally dan Nelydia Senrose.

Dalam tahun 2013, Risteena berlakon dalam empat drama dan dua telefilem. Beliau
memegang watak pembantu dalam siri drama Karlos bersama-sama dengan pelakon
utamanya, Johan As’ari dan Syazwan Zulkifli. Seterusnya beliau muncul dalam siri
drama Menjinak Ombak dan bergandingan bersama Fattah Amin dalam siri drama
Playboy Itu Suami Aku, beliau memegang watak utama sebagai Afina Aulia. Didalam
drama itu beliau dikritik kerana lakonannya yang mengjengkelkan. Beliau turut
berlakon dalam siri drama Diandra, bersama pelakon utamanya, Fathia Latiff dan
Aiman Hakim Ridza. Antara telefilem lakonannya ialah Bukan Cinta Monyet dan Di
Bawah Satu Langit.

Pada 2014, beliau berlakon dalam siri drama aksi, Plan B bersama-sama dengan
Shukri Yahaya, Beto Kusyairy dan Mikail Andre. Selain itu, beliau turut
melebarkan sayapnya ke layar lebar apabila beliau berlakon dalam filem
pertamanya, Mamak Cupcake arahan Woo Ming Jin, bersama-sama dengan pelakon
utamanya, Shaheizy Sam. Filem ini ditayangkan pada 28 Ogos 2014. Selepas
tamatnya Plan B, Risteena berehat seketika daripada bidang lakonan kerana
menyambung pelajarannya. Beliau seterusnya melakonkan watak aksi seorang pelacur
dalam filem yang tidak diketahui tajuknya yang akan menjalani penggambarannya di
Chicago, Illinois, Amerika Syarikat. Pada 2015, Risteena bergandingan dengan
pelakon Keith Foo menerusi filem, Girlfriend Kontrak arahan pengarah filem
Australia, Virginia Kennedy, beliau memegang watak sebagai Alisa. Filem ini
ditayangkan pada 24 September 2015 dan diterbitkan oleh Grand Brilliance.

Pada 2016, beliau berlakon dalam siri drama Cinta Teruna Kimchi bersama-sama
dengan Johan As’ari, Niena Baharun dan Nazim Othman dan seterusnya muncul dalam
filem Chowrasta arahan Profesor Datuk Abdul Razak Mohaideen. Seterusnya,
Risteena memegang watak utama sebagai Ain dalam siri melodrama Demi Cinta Ain
yang bersiaran di TV3, drama arahan Raja Ahmad Alauddin ini turut dibintangi
oleh Aiman Hakim Ridza, Zahirah MacWilson dan Nazrief Nazri. Pada Julai, beliau
muncul dalam filem keempat lakonannya, Anak Mami Nasi Kandaq arahan Prof Madya
Abdul Razak Mohaideen, dengan memegang watak sebagai Fitri.

Sejak kemunculannya dalam bidang seni, Risteena sering dilihat menghiasi drama
dan telefilem yang bersiaran di televisyen, terutamanya di TV3. Bermula dengan
telefilem Karlos, diikuti Playboy Itu Suami Aku, Menjinak Ombak, Pilihan Rozana
dan terbaharu, Dosa Kelmarin, maka tidak hairanlah beliau mula dilabel sebagai
'anak emas' di rangkaian televisyen popular itu. Menafikan akan perkara
tersebut, beliau berkata, peluang itu adalah satu rezeki dan kepercayaan yang
bermakna buat dirinya.

Sebagai pendatang baharu dalam bidang seni, Risteena mengakui tidak mahu terus
menerima watak-watak yang memerlukan menjadi sebagai wanita lemah lembut dan
seperti yang dilakonkan dalam drama Menjinak Ombak dan Karlos. Beliau mahu
penonton melihat dirinya dengan pelbagai karakter yang lebih mencabar yang mampu
menguji lakonannya.

DI awal kerjayanya sebagai pelakon, Risteena pernah dikritik hebat gara-gara
lakonannya menerusi Playboy Itu Suami Aku dikatakan agak kaku. Akui kelemahan
itu, beliau tidak pernah menganggap ia sebagai satu titik noktah buat dirinya
untuk meneruskan karier malah sentiasa mencari peluang memperbaiki kekurangan
dirinya agar tidak terus dilabel pelakon 'kayu'. Dalam temuramah bersama Sinar
Harian. Beliau berkata:

Mengulas lebih lanjut mengenai perkara itu, Risteena bersyukur kerana masih
diberi peluang oleh pihak produksi untuk membuktikan kemampuannya sebagai
seorang pelakon. Baginya, tidak semua orang dilahirkan terus pandai berlakon.
Jadi untuk beliau sendiri memang ambil masa untuk memperbaikinya. Beliau juga
sudah beberapa kali bekerja dengan pengarah yang sama, dan itu menunjukkan
mereka tidak serik. Beliau bersyukur dan kepercayaan yang diberikan kepadanya
akan digunakan dengan sebaik mungkin.

Namun kritikan dan cemuhan itu tidak mematahkan semangatnya untuk terus mengorak
langkah melawan arus negatif dan turut mengiyakan bahawa kritikan negatif
sebenarnya mampu membantu mendidik jiwa pelakon baharu sepertinya. Baginya, itu
semua fitrah dan realiti yang harus dilalui mana-mana pelakon baharu yang sedang
bertatih dalam dunia hiburan. Menyifatkan segala kritikan pedas selaku proses
pembelajaran terbaik, Risteena melapangkan dada dan fikiran menerima perkara
tersebut sebagai pengalaman yang banyak mengajarnya.

Seawal usia kanak-kanak, Risteena telah diajar ibunya untuk sentiasa menjaga
penampilan. Beliau berkata: "Sebenarnya sejak kecil lagi saya telah diajar oleh
ibu untuk sentiasa mengambil berat tentang penampilan diri. Saya juga diajar
untuk amalkan beberapa petua orang-orang lama sebagai tip kecantikan dan
sehingga kini saya masih amalkan".

Antara tip tradisional yang diamalkan oleh Risteena sehingga kini adalah untuk
penjagaan rambut. Caranya, beliau akan lumurkan rambut dengan santan kelapa yang
telah disejukkan. Amalan ini digunakannya sebulan sekali untuk melebatkan rambut
dan sudah tentu hasilnya tidak mengecewakan. Selain itu, untuk penjagaan kulit
pula, beliau menggunakan beras yang telah digoreng tanpa minyak sehingga
warnanya kekuningan untuk dijadikan ‘scrub’. Mennurutnya: "Petua ini saya
lakukan seminggu sekali dan sejak amalkan, kulit saya lebih halus dan lembut
sebab ia menyingkirkan kulit mati".

Risteena merupakan lepasan ijazah jurusan Komunikasi Massa dari UiTM. Namun,
khabar angin mengatakan beliau tidak pernah menghabiskan pengajian di UiTM dan
mengaku dirinya memiliki segulung ijazah adalah palsu dan dusta semata-mata.
Bagaimanapun, dalam temuramah dengan Harian Metro, Risteena menjelaskan bahawa
beliau bukanlah berhenti atau diberhentikan, sebaliknya menangguhkan
pengajiannya sementara mendapat banyak tawaran berlakon.



https://ms.wikipedia.org/wiki/Obesiti

Obesiti merupakan keadaan perubatan di mana lemak badan berlebihan yang
terkumpul sehingga ke satu tahap yang boleh menjejaskan kesihatan seseorang.
Individu itu biasanya dianggap sebagai obes apabila indeks jisim badannya (BMI),
yakni ukuran yang diperoleh daripada membahagikan berat badannya (dalam
kilogram) dengan ketinggian seseorang (dalam meter) yang dikuasa dua. Indeks BMI
antara 20 hingga 25 dianggap normal, individu yang mempunyai BMI lebih daripada
25 dikatakan memiliki berat terlebih; dengan 30 dan ke atas, mereka ini dianggap
obes, dan dengan 35 dan ke atas, mereka ini dianggap obes parah. Secara umumnya,
angka BMI ini menjadi ukuran kuantitatif yang baik untuk mengenal pasti obesiti
seseorang. Walaupun begitu, indeks BMI rupanya peramal yang lemah bagi individu
yang sangat cergas, kerana seseorang yang memiliki tisu otot yang lebih tinggi
daripada individu biasa, memperoleh keputusan BMI yang lebih tinggi daripada
normal, walaupun badan individu itu sangat besar. Indeks jisim badan ini
terpakai untuk orang dewasa yang telah membesar sepenuhnya dan tidak harus
digunakan untuk kanak-kanak yang sedang membesar. Carta pertumbuhan khusus boleh
digunakan untuk mengukur obesiti dalam kalangan kanak-kanak. Beberapa negara
Asia Timur menggunakan nilai yang lebih rendah. Obesiti meningkatkan
kebarangkalian menghidap pelbagai penyakit berkaitan obesiti, termasuklah
penyakit kardiovaskular, diabetes melitus tahap 2, apnea tidur obstruktif,
jenis-jenis kanser tertentu, osteoartritis, dan asma.

Obesiti kerap kali terjadi disebabkan oleh kombinasi pengambilan tenaga makanan
secara keterlaluan, kurangnya aktiviti jasmani, dan kerentanan genetik. Terdapat
kes terpencil didapati disebabkan oleh gen, kecelaruan endokrin, pengubatan,
atau penyakit mental. Tiada bukti kukuh sebenarnya yang menyokong pandangan
bahawa orang obes makan sedikit tetapi berat masih bertambah kerana metabolisme
yang rendah. Secara kebiasaannya, orang obes mempunyai penggunaan tenaga yang
lebih banyak berbanding orang yang kurus kerana banyak tenaga diperlukan untuk
mengekalkan jisim badan yang bertambah.

Obesiti sememangnya dapat dicegah dengan kombinasi perubahan sosial dan pilihan
peribadi seseorang. Perubahan diet dan bersenam merupakan rawatan utamanya.
Kualiti diet dapat ditingkatkan dengan mengurangkan pengambilan makanan yang
berlemak tinggi dan bergula tinggi, dan meningkatkan pengambilan serabut diet.
Pengubatan boleh juga diambil, seiring dengan diet yang sesuai, untuk
mengurangkan selera atau mengurangkan penyerapan lemak. Jika diet, senaman, dan
pengubatan tidak efektif, pembedahan boleh dilakukan untuk mengurangkan isi padu
perut atau panjang usus, seterusnya menyebabkan rasa kenyang lebih awal atau
mengurangkan kebolehan menyerap khasiat daripada makanan.

Obesiti menjadi antara punca utama kematian boleh elak di serata dunia, dengan
peningkatan kadar dalam kalangan dewasa dan kanak-kanak. Pada 2014, 600 juta
dewasa (13%) dan 42 juta kanak-kanak berumur bawah lima tahun merupakan obes.
Obesiti lazimnya terjadi dalam kalangan wanita berbanding lelaki. Pihak berkuasa
melihat obesiti merupakan antara masalah kesihatan awam paling serius pada abad
ke-21. Obesiti dicela dan diaibkan dalam dunia moden (khususnya dunia Barat),
walaupun pernah dilihat sebagai simbol kekayaan dan kesuburan pada suatu ketika
dalam sejarah dan masih lagi berlangsung di beberapa bahagian di dunia ini. Pada
2013, Persatuan Perubatan Amerika mengklasifikasikan obesiti sebagai suatu
penyakit.

Obesiti merupakan keadaan kesihatan di mana lemak badan berlebihan yang
terkumpul sehingga ke satu tahap yang boleh menjejaskan kesihatan seseorang. Ia
didefinisikan oleh indeks jisim badan (BMI) dan tentunya dinilai dari segi
pengagihan lemak melalui nisbah pinggang-pinggul dan faktor risiko
kardiovaskular. BMI berkait rapat dengan peratusan lemak badan dan jumlah lemak
badan. Dalam kalangan kanak-kanak, berat yang sihat berbeza mengikut umur dan
jantina. Obesiti dalam kalangan kanak-kanak dan remaja didefinisikan bukan
sebagai angka mutlak tetapi berhubungan dengan kumpulan normal sejarah,
sepertimana obesiti tergolong dalam BMI lebih daripada 95 persentil. Data
rujukan yang digunakan untuk persentil ini berdasarkan antara tahun 1963 hingga
1994, dan tidak terjejas dengan peningkatan berat pada masa ini. BMI diukur
berdasarkan berat subjek yang dibahagikan dengan kuasa dua bagi ketinggian
mereka dan dikira seperti berikut.

BMI diungkapkan dalam kilogram per meter persegi, menjadikan berat diukur dalam
kilogram dan tinggi dalam meter. Untuk menukar kepada paun per inci persegi,
darabkan 703 (kg/m2)/(lb/sq in).

Definisi yang paling kerap digunakan, diperkenalkan oleh Pertubuhan Kesihatan
Dunia (WHO) pada 1997 dan diterbitkan pada 2000, menyediakan nilai yang
disenaraikan di jadual.

Beberapa pengubahsuaian kepada definisi WHO dibuat oleh beberapa badan tertentu.
Kesusasteraan pembedahan memecahkan kelas III kepada beberapa kategori yang mana
nilai tepatnya masih lagi dipertikaikan.

Populasi orang Asia cenderung menghadapi kesan sampingan kesihatan negatif pada
kadar BMI lebih rendah berbanding orang Kaukasia, beberapa negara mendefinisikan
semula obesiti; orang Jepun mendefinisikan obesiti sebagai sebarang BMI melebihi
25 kg/m2 manakala China menetapkan BMI lebih daripada 28 kg/m2.

Berat badan berlebihan meningkatkan kebarangkalian menghidap pelbagai penyakit
berkaitan obesiti, termasuklah penyakit kardiovaskular, diabetes melitus tahap
2, apnea tidur obstruktif, jenis-jenis kanser tertentu, dan asma. Hasilnya,
obesiti didapati mengurangkan jangka hayat kehidupan.

Obesiti menjadi antara punca utama kematian boleh elak di serata dunia. Kajian
Amerika dan Eropah berskala besar mendapati risiko kematian paling rendah berada
pada BMI 20–25 kg/m2 dalam kalangan bukan perokok dan pada 24–27 kg/m2 dalam
kalangan perokok semasa, dengan risiko bertambah seiring dengan perubah pada
mana-mana arah. Dalam kalangan orang Asia risiko mula bertambah antara
22–25 kg/m2. BMI melebihi 32 kg/m2 berhubung kait dengan kadar kematian berganda
dua dalam kalangan wanita sepanjang tempoh 16 tahun. Di Amerika Syarikat,
obesiti dianggarkan menyebabkan 111,909 hingga 365,000 kematian setiap tahun,
manakala 1 juta (7.7%) kematian di Eropah disebabkan oleh berat berlebihan.
Secara puratanya, obesiti mengurangkan jangka hayat kehidupan antara enam hingga
tujuh tahun, BMI 30–35 kg/m2 mengurangkan jangka hayat kehidupan antara dua
hingga empat tahun, manakala obesiti parah (BMI > 40 kg/m2) mengurangkan jangka
hayat kehidupan sebanyak sepuluh tahun.

Obesiti meningkatkan risiko menjejaskan keadaan fizikal dan mental. Komorbiditi
sangat kerap ditunjukkan melalui sindrom metabolik, kombinasi kecelaruan
perubatan termasuklah: diabetes melitus type 2, tekanan darah tinggi, kolestrol
dalam darah tinggi, dan tahap trigliserida tinggi.

Komplikasi sama ada disebabkan secara langsung oleh obesiti atau secara tidak
langsung berkaitan dengan mekanisme berkongsi punca lazim seperti diet tidak
sihat atau gaya hidup banyak duduk. Kekuatan hubung kait antara obesiti dan
keadaan spesifik berbeza. Satu daripada kekuatannya ialah hubungan dengan
diabetes mellitus tahap 2. Berat badan berlebihan mendasari 64% kes diabetes
dalam kalangan lelaki dan 77% kes dalam kalangan wanita.

Kesan sampingan kesihatan jatuh kepada dua kategori yang luas: kesan yang
diagihkan kepada kesan jisim lemak yang bertambah (seperti osteoartritis, apnea
tidur obstruktif, pengaiban sosial) dan kesan yang disebabkan oleh bilangan sel
lemak yang bertambah (diabetes melitus, kanser, penyakit kardiovaskular,
penyakit hati berlemak bukan-beralkohol. Pertambahan lemak badan mengubah tindak
balas badan kepada insulin, berpotensi menjurus kepada kerintangan insulin.
Lemak yang bertambah juga mewujudkan keadaan proradang, dan keadaan
protrombotik.

Walaupun kesan sampingan kesihatan negatif obesiti dalam populasi penduduk
disokong kukuh dengan bukti sedia ada, hasil kesihatan bagi beberapa subkumpulan
kelihatan meningkat pada BMI yang bertambah, fenomena yang dikenali sebagai
paradoks kemandirian obesiti. Paradoks ini pertama kali diperihalkan pada 1999
dalam kalangan orang berat terlebih dan obes yang menjalani hemodialisis, dan
kemudiannya didapati dalam kalangan mereka yang menghidap kegagalan jantung dan
penyakit vaskular periferal.

Dalam kalangan penghidap kegagalan jantung, mereka yang mempunyai BMI antara
30.00 hingga 34.9 memiliki kematian lebih rendah berbanding mereka yang
mempunyai berat normal. Hal ini disebabkan oleh hakikat bahawa manusia sering
hilang berat badan apabila mereka secara berperingkat-peringkat semakin sakit.
Penemuan sama juga dilihat pada jenis penyakit jantung lain. Orang yang
mempunyai obesiti kelas I dan penyakit jantung tidak mempunyai kadar masalah
lanjutan jantung yang lebih besar daripada orang yang mempunyai berat normal
yang turut menghidap penyakit jantung. Dalam kalangan orang yang mempunyai
darjah obesiti yang lebih besar, walau bagaimanapun, risiko masalah lanjutan
kardiovaskular bertambah. Walaupun selepas pembedahan pintasan koronari arteri,
tiada pertambahan kematian dilihat berlaku dalam kalangan orang yang berat
terlebih dan obes. Satu kajian mendapati kemandirian yang bertambah dapat
dijelaskan oleh rawatan yang lebih agresif yang diterima oleh orang obes selepas
peristiwa kardium. Satu lagi penemuan mendapati jika seseorang mengalami
penyakit pulmonari obstruktif kronik serentak dengan penyakit vaskular
periferal, manfaat obesiti tidak lagi wujud.

Pada peringkat individu, kombinasi pengambilan tenaga makanan secara keterlaluan
dan kurangnya aktiviti jasmani difikirkan untuk menjelaskan kebanyakan kes
obesiti. Sebilangan kes terpencil berpunca disebabkan oleh genetik, sebab
perubatan atau kesakitan psikiatri. Sebagai perbandingan, penambahan kadar
obesiti pada tahap kemasyarakatan dirasakan berpunca disebabkan diet makanan
mudah didapati dan melazatkan, peningkatan kebergantungan terhadap kereta, dan
perkilangan berjentera.

Ulasan tahun 2006 mengenal pasti sepuluh penyumbang berpotensi lain kepada
peningkatan masalah obesiti: (1) tidur yang tidak mencukupi, (2) disruptor
endokrin (bahan pencemar persekitaran yang mengganggu metabolisme lipid), (3)
berkurangnya keragaman suhu sekeliling, (4) berkurangnya kadar merokok tembakau,
kerana merokok menahan selera, (5) bertambahnya penggunaan pengubatan yang
menyebabkan peningkatan berat (contohnya, antipsikotik atipikal), (6)
proporsional bertambah dalam etnik dan kumpulan umur yang cenderung lebih berat,
(7) mengandung pada umur lewat (menyebabkan kerentanan kepada obesiti dalam
kalangan kanak-kanak), (8) faktor risiko epigenetik diwariskan kepada generasi
seterusnya, (9) pemilihan semula jadi bagi BMI lebih tinggi, dan (10) pasangan
sesama ciri menjurus kepada bertambahnya penumpuan faktor risiko obesiti (ini
boleh meningkatkan bilangan orang obes dengan meningkatkan kelainan populasi
dari segi berat). Meskipun terdapat bukti penting yang menyokong pengaruh
mekanisme tersebut ke atas bertambahnya kelaziman obesiti, bukti ini masih lagi
tidak mempunyai kesimpulan, dan pengarang menyatakan bukti ini kurang
berpengaruh berbanding yang dibincangkan pada perenggan sebelumnya.

Bekalan tenaga diet per kapita berbeza-beza antara wilayah dan negara yang
berbeza. Ia juga berubah dengan nyata sekali mengikut peredaran masa. Dari awal
1970-an hingga akhir 1990-an, purata ketersediaan tenaga makanan setiap orang
setiap hari (bilangan makanan yang dibeli) bertambah di semua bahagian dunia
kecuali Eropah Timur. Amerika Syarikat mempunyai ketersediaan tenaga makanan
paling tinggi dengan 3,654 kalori (15,290 kJ) setiap orang pada 1996. Ini jelas
bertambah pada 2003 kepada 3,754 kalori (15,710 kJ). Semasa akhir 1990-an,
kawasan Eropah mempunyai 3,394 kalori (14,200 kJ) setiap orang, di kawasan
membangun Asia mempunyai 2,648 kalori (11,080 kJ) setiap orang, dan di kawasan
sub-Sahara Afrika mempunyai 2,176 kalori (9,100 kJ) setiap orang. Jumlah
pengambilan tenaga makanan didapati berkait rapat dengan obesiti.

Ketersediaan panduan nutrisi pemakanan yang meluas dilihat tidak cukup untuk
mengatasi masalah makan terlebih dan pemilihan diet yang tidak berkhasiat. Dari
1971 hingga 2000, kadar obesiti di Amerika Syarikat bertambah dari 14.5% hingga
30.9%. Ketika tempoh yang sama, berlaku pertambahan jumlah tenaga makanan yang
diambil. Bagi wanita, pertambahan purata ialah 335 kalori (1,400 kJ) setiap hari
(1,542 kalori (6,450 kJ) pada 1971 dan 1,877 kalori (7,850 kJ) pada 2004),
manakala bagi lelaki, pertambahan purata ialah 168 kalori (700 kJ) setiap hari
(2,450 kalori (10,300 kJ) pada 1971 dan 2,618 kalori (10,950 kJ) pada 2004).
Kebanyakan lebihan tenaga makanan datang daripada peningkatan pengambilan
karbohidrat berbanding pengambilan lemak. Sumber asas lebihan karbohidrat ialah
minuman manis, di mana sekarang ini meliputi 25 peratus daripada tenaga makanan
harian dalam kalangan orang dewasa di Amerika, dan kentang goreng. Pengambilan
minuman manis seperti minuman ringan, minuman buah, teh ais, dan minuman air
bertenaga dan bervitamin dipercayai menjadi penyumbang kepada peningkatan
mendadak kadar obesiti dan meningkatnya risiko sindrom metabolik dan diabetes
melitus tahap 2.

Bila mana masyarakat terus-menerus bergantung dengan tenaga makanan yang padat,
hidangan yang besar, dan makanan segera, perkaitan antara pengambilan makanan
segera dan obesiti menjadi semakin membimbangkan. Di Amerika Syarikat,
pengambilan makanan segera bertiga kali ganda dan pengambilan tenaga makanan ini
berempat kali ganda antara 1977 hingga 1995.

Dasar pertanian dan Revolusi Hijau di Amerika Syarikat dan Eropah telah membawa
kepada rendahnya harga makanan. Di Amerika Syarikat, pemberian subsidi jagung,
soya, gandum, dan beras melalui undang-undang ladang Amerika Syarikat
sememangnya membolehkan sumber utama makanan diproses murah berbanding
buah-buahan dan sayur-sayuran. Cubaan undang-undang pengiraan kalori dan label
fakta pemakanan dibuat untuk menggalakkan masyarakat memilih makanan yang lebih
menyihatkan, termasuklah kesedaran berapa banyak tenaga makanan yang diambil.

Orang obes selalunya tidak melaporkan pengambilan makanan mereka berbanding
orang yang berat normal. Hal ini turut disokong oleh ujian yang dilakukan ke
atas ramai orang di dalam bilik kalorimeter dan pemerhatian secara langsung.

Gaya hidup banyak duduk memainkan peranan penting dalam obesiti. Di serata
dunia, terdapat anjakan besar ke arah kerja yang kurang menggunakan kekuatan
jasmani,dan baru-baru ini lebih kurang 30% daripada populasi di dunia tidak
membuat senaman yang mencukupi. Hal ini juga didorong oleh peningkatan
penggunaan pengangkutan berjentera dan ketersebarluasan teknologi yang
menjimatkan tenaga buruh di rumah. Dalam kalangan kanak-kanak, kelihatannya
berlaku penurunan tahap aktiviti jasmani disebabkan kurangnya berjalan dan
pendidikan jasmani. Trend dunia meluangkan masa senggang dengan melakukan
aktiviti jasmani semakin tidak jelas. Pertubuhan Kesihatan Dunia menunjukkan
masyarakat serata dunia kurang aktif berekreasi, manakala kajian dari Finland
mendapati peningkatan dan kajian dari Amerika Syarikat mendapati masa senggang
untuk aktiviti jasmani tidaklah berubah dengan ketara.

Dalam kalangan kanak-kanak dan dewasa, terdapat hubung kait antara masa menonton
televisyen dengan risiko obesiti. A review found 63 of 73 studies (86%)
menunjukkan satu peningkatan rate of childhood obesity with increased media
exposure,dengan jumlah peningkatan proportionally to time spent watching
television.

Like many other medical conditions, obesity is the result of an interplay
between genetic and environmental factors. Polymorphisms in various genes
controlling appetite and metabolism predispose to obesity when sufficient food
energy is present. As of 2006, more than 41 of these sites on the human genome
have been linked to the development of obesity when a favorable environment is
present. People with two copies of the FTO gene (fat mass and obesity associated
gene) have been found on average to weigh 3–4 kg more and have a 1.67-fold
greater risk of obesity compared with those without the risk allele. The
differences in BMI between people that are due to genetics varies depending on
the population examined from 6% to 85%.

Obesity is a major feature in several syndromes, such as Prader–Willi syndrome,
Bardet–Biedl syndrome, Cohen syndrome, and MOMO syndrome. (The term
"non-syndromic obesity" is sometimes used to exclude these conditions.) In
people with early-onset severe obesity (defined by an onset before 10 years of
age and body mass index over three standard deviations above normal), 7% harbor
a single point DNA mutation.

Studies that have focused on inheritance patterns rather than on specific genes
have found that 80% of the offspring of two obese parents were also obese, in
contrast to less than 10% of the offspring of two parents who were of normal
weight. Different people exposed to the same environment have different risks of
obesity due to their underlying genetics.

The thrifty gene hypothesis postulates that, due to dietary scarcity during
human evolution, people are prone to obesity. Their ability to take advantage of
rare periods of abundance by storing energy as fat would be advantageous during
times of varying food availability, and individuals with greater adipose
reserves would be more likely to survive famine. This tendency to store fat,
however, would be maladaptive in societies with stable food supplies. This
theory has received various criticisms, and other evolutionarily-based theories
such as the drifty gene hypothesis and the thrifty phenotype hypothesis have
also been proposed.

Certain physical and mental illnesses and the pharmaceutical substances used to
treat them can increase risk of obesity. Medical illnesses that increase obesity
risk include several rare genetic syndromes (listed above) as well as some
congenital or acquired conditions: hypothyroidism, Cushing's syndrome, growth
hormone deficiency, and the eating disorders: binge eating disorder and night
eating syndrome. However, obesity is not regarded as a psychiatric disorder, and
therefore is not listed in the DSM-IVR as a psychiatric illness. The risk of
overweight and obesity is higher in patients with psychiatric disorders than in
persons without psychiatric disorders.

Certain medications may cause weight gain or changes in body composition; these
include insulin, sulfonylureas, thiazolidinediones, atypical antipsychotics,
antidepressants, steroids, certain anticonvulsants (phenytoin and valproate),
pizotifen, and some forms of hormonal contraception.

While genetic influences are important to understanding obesity, they cannot
explain the current dramatic increase seen within specific countries or
globally. Though it is accepted that energy consumption in excess of energy
expenditure leads to obesity on an individual basis, the cause of the shifts in
these two factors on the societal scale is much debated. There are a number of
theories as to the cause but most believe it is a combination of various
factors.

The correlation between social class and BMI varies globally. A review in 1989
found that in developed countries women of a high social class were less likely
to be obese. No significant differences were seen among men of different social
classes. In the developing world, women, men, and children from high social
classes had greater rates of obesity. An update of this review carried out in
2007 found the same relationships, but they were weaker. The decrease in
strength of correlation was felt to be due to the effects of globalization.
Among developed countries, levels of adult obesity, and percentage of teenage
children who are overweight, are correlated with income inequality. A similar
relationship is seen among US states: more adults, even in higher social
classes, are obese in more unequal states.

Many explanations have been put forth for associations between BMI and social
class. It is thought that in developed countries, the wealthy are able to afford
more nutritious food, they are under greater social pressure to remain slim, and
have more opportunities along with greater expectations for physical fitness. In
undeveloped countries the ability to afford food, high energy expenditure with
physical labor, and cultural values favoring a larger body size are believed to
contribute to the observed patterns. Attitudes toward body weight held by people
in one's life may also play a role in obesity. A correlation in BMI changes over
time has been found among friends, siblings, and spouses. Stress and perceived
low social status appear to increase risk of obesity.

Smoking has a significant effect on an individual's weight. Those who quit
smoking gain an average of 4.4 kilograms (9.7 lb) for men and 5.0 kilograms
(11.0 lb) for women over ten years. However, changing rates of smoking have had
little effect on the overall rates of obesity.

In the United States the number of children a person has is related to their
risk of obesity. A woman's risk increases by 7% per child, while a man's risk
increases by 4% per child. This could be partly explained by the fact that
having dependent children decreases physical activity in Western parents.

In the developing world urbanization is playing a role in increasing rate of
obesity. In China overall rates of obesity are below 5%; however, in some cities
rates of obesity are greater than 20%.

Malnutrition in early life is believed to play a role in the rising rates of
obesity in the developing world. Endocrine changes that occur during periods of
malnutrition may promote the storage of fat once more food energy becomes
available.

Consistent with cognitive epidemiological data, numerous studies confirm that
obesity is associated with cognitive deficits. Whether obesity causes cognitive
deficits, or vice versa is unclear at present.

The study of the effect of infectious agents on metabolism is still in its early
stages. Gut flora has been shown to differ between lean and obese humans. There
is an indication that gut flora in obese and lean individuals can affect the
metabolic potential. This apparent alteration of the metabolic potential is
believed to confer a greater capacity to harvest energy contributing to obesity.
Whether these differences are the direct cause or the result of obesity has yet
to be determined unequivocally.

An association between viruses and obesity has been found in humans and several
different animal species. The amount that these associations may have
contributed to the rising rate of obesity is yet to be determined.

There are many possible pathophysiological mechanisms involved in the
development and maintenance of obesity. This field of research had been almost
unapproached until the leptin gene was discovered in 1994 by J. M. Friedman's
laboratory. These investigators postulated that leptin was a satiety factor. In
the ob/ob mouse, mutations in the leptin gene resulted in the obese phenotype
opening the possibility of leptin therapy for human obesity. However, soon
thereafter J. F. Caro's laboratory could not detect any mutations in the leptin
gene in humans with obesity. On the contrary Leptin expression was increased
proposing the possibility of Leptin-resistance in human obesity. Since this
discovery, many other hormonal mechanisms have been elucidated that participate
in the regulation of appetite and food intake, storage patterns of adipose
tissue, and development of insulin resistance. Since leptin's discovery,
ghrelin, insulin, orexin, PYY 3-36, cholecystokinin, adiponectin, as well as
many other mediators have been studied. The adipokines are mediators produced by
adipose tissue; their action is thought to modify many obesity-related diseases.

Leptin and ghrelin are considered to be complementary in their influence on
appetite, with ghrelin produced by the stomach modulating short-term appetitive
control (i.e. to eat when the stomach is empty and to stop when the stomach is
stretched). Leptin is produced by adipose tissue to signal fat storage reserves
in the body, and mediates long-term appetitive controls (i.e. to eat more when
fat storages are low and less when fat storages are high). Although
administration of leptin may be effective in a small subset of obese individuals
who are leptin deficient, most obese individuals are thought to be leptin
resistant and have been found to have high levels of leptin. This resistance is
thought to explain in part why administration of leptin has not been shown to be
effective in suppressing appetite in most obese people.

While leptin and ghrelin are produced peripherally, they control appetite
through their actions on the central nervous system. In particular, they and
other appetite-related hormones act on the hypothalamus, a region of the brain
central to the regulation of food intake and energy expenditure. There are
several circuits within the hypothalamus that contribute to its role in
integrating appetite, the melanocortin pathway being the most well understood.
The circuit begins with an area of the hypothalamus, the arcuate nucleus, that
has outputs to the lateral hypothalamus (LH) and ventromedial hypothalamus
(VMH), the brain's feeding and satiety centers, respectively.

The arcuate nucleus contains two distinct groups of neurons. The first group
coexpresses neuropeptide Y (NPY) and agouti-related peptide (AgRP) and has
stimulatory inputs to the LH and inhibitory inputs to the VMH. The second group
coexpresses pro-opiomelanocortin (POMC) and cocaine- and amphetamine-regulated
transcript (CART) and has stimulatory inputs to the VMH and inhibitory inputs to
the LH. Consequently, NPY/AgRP neurons stimulate feeding and inhibit satiety,
while POMC/CART neurons stimulate satiety and inhibit feeding. Both groups of
arcuate nucleus neurons are regulated in part by leptin. Leptin inhibits the
NPY/AgRP group while stimulating the POMC/CART group. Thus a deficiency in
leptin signaling, either via leptin deficiency or leptin resistance, leads to
overfeeding and may account for some genetic and acquired forms of obesity.

Pemakanan yang sihat sangat penting untuk tubuh kita. Ini kerana diet pemakanan
yang sihat sebenarnya dapat membantu menghasilkan tenaga serta dapat membantu
tubuh kita bekerja dengan lebih baik. Tentu ramai di kalangan anda yang gemar
menghabiskan masa berada di hadapan televisyen. Aktiviti sebegini memang
menyeronokkan, tetapi anda harus ingat aktiviti seperti ini sebenarnya tidak
bagus untuk tubuh badan anda. Aktiviti ini dipanggil sebagai aktiviti statik
kerana anda hanya duduk dan tidak sedikit pun melakukan senaman bagi membakar
kalori dalam tubuh badan. Ini mungkin boleh mendatangkan kegemukan. Untuk itu,
bagi merangsang tubuh badan supaya bergiat aktif, anda bolehlah melakukan
aktiviti yang mengeluarkan peluh seperti bermain, menari, menyertai acara sukan,
mengemas rumah atau mencuci kereta di waktu lapang atau apa sahaja aktiviti yang
dirasakan sesuai dengan keupayaan anda. Dengan melakukan aktiviti seperti ini,
kita juga dapat membantu otot-otot kita menjadi kuat.

Manusia dilahirkan dengan saiz, tinggi, dan bentuk badan yang berbeza. Sebab
itu, tidak semua orang mempunyai ketinggian, bentuk, dan berat badan yang sama.
Berat badan sepatutnya dikategorikan sebagai sederhana, iaitu tidak gemuk dan
tidak pula kurus. Jika anda hendakkan berat badan sebegini, anda perlu menjauhi
makanan yang mengandungi banyak lemak dan kalori. Tetapi, jangan berlapar
sehingga badan berubah menjadi kurus. Makanlah dengan cukup. Oleh itu, banyakkan
makan makanan berkhasiat seperti buah-buahan dan sayur-sayuran kerana badan anda
amat memerlukan makanan tersebut.

Tahukah anda apa itu asimilasi makanan? Asimilasi makanan ialah proses
pencernaan dan penukaran makanan berkhasiat menjadi tisu hidup. Di samping itu,
dengan adanya pemakanan, kita juga dapat mengetahui bagaimana badan kita
bekerja. Dalam pemakanan ini terkandung semua jenis pengelasan makanan, misalnya
vitamin, protein, lemak, dan sebagainya.

Makanan berkhasiat seperti buah-buahan, sayur-sayuran, tenusu, dan bijirin
sebenarnya dapat membantu pertumbuhan serta kesihatan tubuh badan anda.

Indeks Jisim Badan (BMI) (bahasa Inggeris: Body Mass Index) merupakan formula
untuk menilai berat badan serta berkait rapat dengan ketinggian seseorang itu.
BMI merupakan pengukuran tidak langsung komposisi badan kerana ia amat berkaitan
dengan lemak yang terdapat dalam berat badan serta ketinggian seseorang individu
itu.

Setelah mendapat keputusan BMI, anda bolehlah melihat carta di sebelah kanan
bagi menentukan sama ada anda tergolong dalam kategori gemuk atau terlalu kurus.

Apa sahaja makanan yang kita makan, sebenarnya mengandungi banyak kalori
daripada lemak. Di bawah ini, anda boleh mengikuti garis panduan diet Malaysia
sebagai rancangan diet anda.



https://ms.wikipedia.org/wiki/Sejarah_Melaka

Sejarah Melaka bermula dengan pengasasan Kesultanan Melaka oleh Parameswara,
seorang bangsawan Srivijaya dari Palembang, pada tahun antara 1400 hingga 1403.

Parameswara kemudian menganut agama Islam setelah menikahi seorang puteri dari
Pasai. Laporan dari kunjungan Laksamana Cheng Ho pada 1409 melaporkan bahawa
pada saat itu Parameswara masih berkuasa, dan raja dan rakyat Melaka sudah
menjadi Muslim. Pada 1414 Parameswara digantikan puteranya, Megat Iskandar Shah.

Megat Iskandar Shah memerintah selama 10 tahun, dan digantikan oleh Sultan
Muhammad Shah. Putera Sultan Muhammad Shah yang kemudian menggantikannya, Raja
Ibrahim, dilihat tidak menganut agama Islam, dan mengambil gelaran Seri
Parameswara Dewa Shah. Namun masa pemerintahannya hanya 17 bulan, dan dia
mangkat kerana terbunuh pada 1445, masyarakat Melaka menggelarnya Sultan Abu
Syahid. Saudara seayahnya, Raja Kasim, kemudian menggantikannya dengan gelaran
Sultan Muzaffar Syah.

Di bawah pemerintahan raja berikutnya yang naik takhta pada tahun 1459, Sultan
Mansur Shah, Melaka menyerbu Kedah dan Pahang, dan menjadikannya negara vassal.
Di bawah sultan yang sama Johor, Jambi dan Siak juga takluk. Dengan demikian
Melaka mengendalikan sepenuhnya kedua pesisir yang mengapit Selat Malaka.

Sultan Mansur Shah berkuasa sehingga baginda mangkat pada 1477. Baginda
digantikan oleh puteranya Sultan Alauddin Riayat Shah. Sultan ini memerintah
selama 11 tahun, saat baginda meninggal dan digantikan oleh putranya Sultan
Mahmud Shah.

Sultan Mahmud Shah memerintah Melaka sehingga tahun 1511, saat ibu kota kerajaan
tersebut diserang tentera Portugis di bawah pimpinan Alfonso de Albuquerque.
Serangan dimulai pada 10 Ogos 1511 dan berjaya ditawan pada 24 Ogos 1511. Sultan
Mahmud Shah melarikan diri ke Bentan dan mendirikan ibukota baru di sana. Pada
tahun 1526 Portugis telah menghancurkan Bentan, dan Sultan kemudian melarikan
diri ke Kampar, Sumatera, tempat dia meninggal dunia dua tahun kemudian.
Puteranya Sultan Mudzaffar Shah I, Perak kemudian menjadi Sultan Perak yang
pertama, sedangkan puteranya yang lain Sultan Alauddin Riayat Shah II mendirikan
kerajaan baru iaitu Johor.

Kesultanan Melaka ini memerintah Melaka selama 110 tahun sehingga ditewas oleh
pihak Portugis pada tahun 1511.

Melaka ditawan oleh Alfonso de Albuquerque, seorang Wizurai Portugis pada 24
Ogos 1511 dan menjadikannya suatu pangkalan strategik bagi pengembangan pihak
Portugis di Hindia Timur. Sultan Mahmud Shah, Sultan terakhir Melaka, melarikan
diri ke daerah pedalaman dan menyebabkan kesukaran kepada pihak Portugis dengan
serangan sekejap-sekejap dari tanah daratan dan laut. Akhirnya, pada tahun 1526,
seangkatan kapal yang besar di bawah Pedro Mascarenhaas dihantar oleh negeri
Portugal untuk memusnahkan bandar Bentan yang melindungi Sultan Mahmud. Sultan
Mahmud terpaksa melarikan diri melintasi Selat Melaka ke Kampar, Sumatera di
mana beliau mangkat dua tahun kemudian.

St. Francis Xavier, seorang mubaligh Jesuit, tinggal di Melaka selama beberapa
bulan pada tahun 1545, 1546 dan 1549 kerana hendak menjadikan Melaka sebagai
pusat operasinya di Timur.

Pada tahun 1641, pihak Belanda menakluk Melaka dengan penewasan pihak Portugis
melalui bantuan Sultan Johor. Walau bagaimanapun, pihak Belanda tidak berminat
menjadikan Melaka sebagai sebuah pusat perdagangan di antara Timur dan Barat
tetapi mereka lebih mementingkan pembangunan Batavia (Jakarta) di Indonesia
sebagai pusat pentadbiran mereka.

Pihak Belanda menyerahkan Melaka kepada pihak British mengikut Perjanjian
British-Belanda pada tahun 1824. Dari 1826 hingga 1867, Melaka diperintah oleh
Syarikat Hindia-Timur British (British East India Company), dan kemudiannya
menjadi sebuah tanah jajahan British. Ia menjadi sebahagian Petempatan Selat
(Straits Settlement), bersama-sama dengan Singapura dan Pulau Pinang pada tahun
1946. Selepas pembubaran tanah jajahan, Melaka dan Pulau Pinang menjadi
sebahagian Malayan Union yang kemudiannya menjadi Malaysia.

Kerajaan Negeri Melaka telah mengisytiharkan bahawa permulaan Kerajaan Melayu
Melaka telah bermula atau wujud 140 tahun sebelum ketibaan Parameswara di Melaka
pada tahun 1402 Masihi.

Ini sekaligus mengiyakan penemuan artifak lama Melaka yang jarang didengar yang
menjelaskan teori penubuhan Melaka bermula pada tahun 1262 Masihi.

Ketua Menteri Melaka, Datuk Seri Mohd Ali bin Mohd Rustam telah mengesahkan
ketetapan 5 resolusi yang telah diputuskan untuk menolak pendapat
penulis-penulis terdahulu yang menyatakan Melaka diasaskan pada tahun 1400
masihi atau 1278 sebaliknya mengambil keputusan tarikh sebenarnya adalah pada
1262 masihi.

Keputusan memilih tarikh 1262 sebagai penubuhan dan pengasasan kerajaan Melayu
Melaka diputuskan hasil kesepakatan menerima pendapat kajian selama setahun oleh
sepasukan penyelidik yang dilantik oleh kerajaan negeri Melaka menerusi Institut
Kajian Sejarah dan Patriotisme Malaysia (IKSEP). Keputusan tersebut dicapai pada
Seminar Tahun Pengasasan Kerajaan Melayu Melaka anjuran IKSEP bersama Universiti
Malaya (UM), Universiti Kebangsaan Malaysia (UKM) dan Kolej Universiti Islam
Melaka (KUIM) yang diadakan pada 31 Mei 2010. Penemuan tersebut juga turut
disahkan oleh Universiti Sains Malaysia (USM) yang membuat kajian terhadap
perkara tersebut pada 10 Oktober 2011.

Ali Rustam juga menegaskan, kajian yang dilakukan itu berdasarkan daripada
sumber-sumber bertulis, artifak dan lisan serta penyelidikan yang dijalankan
bukan sahaja di Malaysia tetapi juga di Indonesia.

Antara tempat yang dilawati oleh penyelidik di wilayah Indonesia termasuklah
Kepulauan Riau, Pulau Penyengat, Pulau Singkep, Pulau Lingga, wilayah Sumatera
Selatan iaitu di Jambi dan Palembang serta wilayah Sumatera Barat di Padang dan
Batu Sangkar.



https://ms.wikipedia.org/wiki/Autisme

Autisme merupakan kecacatan perkembangan tegal (Bahasa Inggeris: pervasive
developmental disorder) yang melibatkan fungsi otak. Autisme dianggap sebagai
sejenis kecacatan neurologi dan bukan kecacatan psikiatris (Bahasa Inggeris:
psychiatric disorder) mudah, walaupun ciri-ciri biasa termasuk masalah dengan
perhubungan sosial, dan komunikasi emosi, dan juga pola biasa berkaitan dengan
minat, aktiviti dan perangai. Autisme juga melibatkanmasalah dengan integrasi
deria. Biasanya, autisme kelihatan pada usia awal tiga tahun. Dianggarkan bahawa
autisme membabitkan dalam 2 hingga 6 kes setiap 1,000 orang, dan autisme 4 kali
lebih kerap dalam kanak-kanak lelaki berbanding perempuan (dari "Autism Society
of America": http://www.autism-society.org/site/PageServer ). Autisme lebih
kerap dikalangan lelaki berkulit putih.

Sindrom Asperger dipercayai sebagai bentuk autisme fungsi tinggi, tetapi ini
bukanlah sentiasa benar. Perbezaan utama antara sindrome Kanner, dengan autisme
klassik, dan sindrome Asperger adalah Asperger tidak mempunyai kelewatan jelas
dalam pertuturan, dan kecergasan adalah biasa atau lebih. Dalam autisme Kanner
terdapat kelewatan jelas dalam pertuturan dan biasanya mempunyai kecergasan
rendah dari kebiasaan . Autisme Kanner dengan IQ<80 dirujuk sebagai "fungsi
rendah autisme", sementara sindrome Kanner dengan IQ>80 dikenali sebagai
"autisme fungsi tinggi".

Pandangan lain mengenai kecacatan ini adalah autisum adalah berterusan on a
continuum, dengan itu boleh juga dikenali sebagai masalah spektrum autistik
autistic spectrum disorder. Masalah berterusan ( continuum ) lain yang berkait
adalah Kegagalan Integrasi Deria ( Sensory Integration Dysfunction ) yang
berkaitan dengan bagaimana cara kita menyelaras maklumat yang kita terima
daripada deria kita. Autism, Sindrom Asperger, dan Kegagalan Integrasi Deria
adalah berkait rapat dan saling bertindan.

Sesetengah individu yang berjaya dipercayai mengalami autism pada peringkat
tertentu. Bagaimanapun, autism lebih kerap di dapati pada individual yang
mempunyai permasalahan pembelajaran (learning disabilities).

Terdapat dua jenis autism utama, autism regresif dan autism awal bayi ( early
infantile autism ). Autism awal bayi hadir semasa kelahiran sementara autism
regresif bermula ketika berusia 18 bulan.

Pada abad terakhir, populasi di Amerika Syarikat meningkat 13%. Terdapat
peningkatan dalam kecacatan tidak berkait dengan autism sekitar 16%. Peningkatan
kadar autism pula adalah 173%.

Kedua-dau Oliver Sacks dan Torey Hayden telah menulis mengenai pesakit atau
pelajar autistik. Temple Grandin turut menulis mengenai hidupnya. Donna Williams
(Autism:an inside-out approach, ISBN 1-85302-387-6) gives an interesting
perspective on the experience of the person with autism.

Di Malaysia, kanak-kanak warganegara Malaysia yang telah disahkan autisme boleh
mendaftar sebagai orang kurang upaya (OKU). Mereka mempunyai kad OKU daripada
Jabatan Kebajikan Masyarakat Malaysia (JKM) dan pelajar memperoleh bantuan
kewangan daripada Jabatan Pendidikan Negeri (JPN) kerana mengikuti kelas
pemulihan di bawah seliaannya.



https://ms.wikipedia.org/wiki/Abdillah_Murad_bin_Md._Shari

Abdillah Murad bin Md. Shari atau lebih dikenali sebagai Achik Spin (1 Julai
1982 - 17 April 2010) merupakan seorang penyanyi yang terkenal di Malaysia.
Beliau telah mencipta fenomena dunia nyanyian ketika melibatkan diri dalam
bidang seni dalam usia muda dan juga mengetuai kugiran muzik secara berkumpulan
iaitu Kumpulan Spin. Sepanjang karier muzik beliau, Achik telah menerbitkan 4
album studio bersama Kumpulan Spin, 2 album kompilasi duet dan telah
mengeluarkan 40 single. Di awal kemunculannya, Achik membawakan lagu berentak
pop, R&B, dan seterusnya beralih kepada balada serta pop rock.

Penglibatan Achik dalam bidang hiburan telah memberi inspirasi kepada bakat
penyanyi yang lain malah menjadikan salah satu pengaruh beliau dalam industri
muzik selain penyanyi berbakat Malaysia, seperti Syura, Elyana, Siti Nordiana
dan Datuk Siti Nurhaliza sebagai teraju utama dalam dunia nyanyian.

Abdillah Murad Md. Shari dilahirkan pada 1 Julai 1982 di Felda Sendayan,
Seremban, Negeri Sembilan dan beliau merupakan anak kelima daripada sepuluh
adik-beradik secara keseluruhan.

Pada awal tahun 1998, Achik memulakan kerjaya awal seni muzik dengan menceburi
dunia nyanyian ketika beliau berusia 14 tahun serta membentuk kumpulan muzik
yang dinamakan sebagai Spin. Beliau juga mengetuai Kumpulan Spin selaku vokalis
utama pada tahun 90-an malah lagu yang popular pada masa itu adalah single
pertama bersama Spin berjudul Dekat Disayang Jauh Dikenang, manakala single
kedua ialah Mengusung Rindu, dan single ketiga yang dimuatkan dalam album Roda
Roda Rindu iaitu Insan Ku Sayang Kini Menghilang. Selain itu, Achik pernah
melancarkan empat kompilasi album studio bersama Spin malah mula beralih sebagai
penyanyi duet bersama rakan duetnya, Siti Nordiana. Achik Spin juga dikenali
sebagai seorang penyanyi lagu pop Melayu, balada, pop rock serta irama
tradisional Melayu pada awal tahun 1998 sehingga tahun 2010 dalam usia beliau
yang muda.

Selain berkecimpung sebagai vokalis utama Kumpulan Spin, Achik dikenali menerusi
pasangan duo bersama penyanyi Nana, yang merupakan rakan akrab dan teman duet
kepada Achik. Mereka juga pernah mengenali sesama sendiri ketika zaman remaja di
Negeri Sembilan sebelum sama-sama menyertai studio rakaman muzik yang berada di
bawah naungan FMC pada peringkat awal. Pasangan duo Achik & Nana ini telah
memikat hati pendengar muzik dengan dua buah album kompilasi mereka yang
membariskan hits terbaik serta mencipta single terakhir mereka iaitu "Cari
Ketenangan" ciptaan sepenuhnya daripada Ajai sebagai rakaman terakhir bagi
pasangan duet ini. Lihat di sini untuk diskografi Achik & Nana

Di samping beliau aktif dalam nyanyian, Achik juga pernah diundang untuk
berlakon bersama pelakon-pelakon terkenal di Malaysia malah beliau memainkan
peranan sebagai watak utama menerusi drama telemovie pada peringkat permulaan.
Lakonan pertama Achik pada tahun 2002 adalah drama telemovie yang berjudul Demi
arahan pengarah Zalie Salim. Achik memegang watak utama sebagai pelajar kolej
yang biasa sehingga pada suatu malam berlaku kejadian aneh. Telemovie ini
membariskan beberapa pelakon seperti Bell Ngasri, Anne Ngasri, Darling Ngasri,
serta Kumpulan Spin sebagai tetamu undangan bagi telemovie ini.

Selain itu, Achik pernah membintangi filem pertama pada tahun 2003 iaitu Diari
Romeo yang membawa watak sebagai Dani, seorang lelaki yang tidak berkeyakinan
dan selalu mengikut kehendak ibunya sehingga mula mengikut jejak ayahnya bagi
mencari teman wanita idaman sebagai pilihan utama. Achik bergandingan bersama
dengan pelakon Zack X-Factor, Sharifah Nadia, Aida Khalida, Rosnah Johari,
disamping gabungan bersama pelakon veteran terkenal Malaysia iaitu M.Rajoli,
Zami Ismail dan Datuk Jalaluddin Hassan sebagai watak sampingan bagi filem ini.

Pada masa yang sama, Achik serta penyanyi Syura, Nana, dan pelakon Ezany
Nizariff juga membintangi telemovie berjudul Helah pada 2002 yang membawa watak
sebagai Remy, pemuda remaja yang sering dikelilingi konflik antara percintaan
dan cabaran demi bersama kekasih. Achik juga bergandingan bersama penyanyi Nana
dalam telemovie romantik yang berjudul Prahara yang membawa watak sebagai pemuda
yang berjaya menambat hati pasangan hidup. Seterusnya, Achik ditampilkan sebagai
penampilan undangan khas bersama Syura yang membawa watak sebagai Azman menerusi
telemovie Pelakon Popular bersama pelakon Sathiya, Zaibo, Abon dan Radhi Khalid
serta pelawak yang merupakan bekas ahli Kumpulan Senario iaitu Saiful Apek juga
terlibat dalam drama ini pada tahun 2003. Namun, lakonan terakhir beliau di kaca
TV pada tahun 2005 adalah drama telemovie yang berjudul "Sifu" terbitan ASTRO.

Achik telah membawa pengiktirafan sebagai Bintang Harapan Lelaki dalam Festival
Filem Malaysia yang ke-17 kerana bakat beliau yang terserlah dalam lakonan filem
Diari Romeo buat kali pertama. Penglibatan Achik dalam lakonan juga telah
memberi inspirasi buat dunia seni dan diiktiraf sebagai artis terbaik sehingga
pada tahun 2006.

Achik Spin berkahwin pada tahun 2005 bersama wanita pilihan beliau iaitu, H.M
Rose Zaitul Suriani Wati Maarof, dan mempunyai tiga anak perempuan iaitu Puteri
Sumayya, 6, Puteri Saffiya, 7, dan anak sulungnya Puteri Rania yang meninggal
dunia pada tahun 2007 hasil daripada perkahwinan Achik dan isterinya selama 5
tahun.

Pada 17 April 2010, berita ini juga telah dikejutkan dengan pemergian Achik Spin
dan juga para peminat artis kumpulan Spin di seluruh Malaysia. Achik telah
terlibat dalam satu kemalangan ngeri. Kereta yang dipandu oleh Achik iaitu 1991
Toyota Estima (MPV) juga telah berlanggar dengan papan tanda jalan di KM 14.7
Lebuhraya Kajang-Seremban (Lekas) susur keluar dari Pajam lebih kurang jam 6:00
petang dan ia telah meletup dan hangus terbakar. Achik bagaimanapun telah
meninggal dunia di tempat kejadian itu akibat mengalami pendarahan di kepala dan
beberapa kecederaan anggota badan yang mengakibatkan beliau telah tercampak
keluar daripada kereta selepas ia meletup. Kemalangan itu dipercayai berlaku
sewaktu Achik dalam perjalanan pulang ke rumahnya di Seremban setelah selesai
menjalani satu program hiburan yang menjemput beliau sebagai artis jemputan,
iaitu Rancangan Gah 1 di RTM bersama dengan rakan duetnya Siti Nordiana (Nana)
pada awal petang itu sebelum berlakunya kejadian yang telah menimpa Achik.
Jenazah Achik Spin telah dibawa ke kediaman rumahnya untuk dimandikan dan
dikafankan serta memberi penghormatan terakhir kepada Allahyarham Achik Spin.
Akhirnya, jenazah beliau telah selamat dikebumikan di Tanah Perkuburan Islam
Makam Tuan Haji Said, Seremban, Negeri Sembilan pada pukul 1:00 petang selepas
solat Zohor. Kematian beliau juga turut dirasai malah dihadiri oleh
beberapa rakan artis yang terlibat dalam majlis pengebumian Achik Spin seperti
Tomok, Hafiz Hamidun, Hattan, Lan Kristal termasuk rakan duet Achik iaitu
penyanyi Nana serta anggota kumpulan Spin dan sahabat-sahabat handai yang
terdekat dengan beliau. Mereka juga merakamkan ucapan takziah atas pemergian
Allahyarham Achik yang merupakan kehilangan besar buat industri seni hiburan.

Selepas kematian Achik pada tahun 2010, adik-beradiknya juga mengikut jejak
langkah beliau untuk meneruskan perjuangan bagi industri muzik malah
mengaktifkan semula kumpulan Spin yang selama ini telah menyepi sejak sekian
lama selepas pemergian beliau dalam tujuh tahun yang lalu. Kini, kumpulan
tersebut memutuskan bahawa adik kepada Achik Spin, iaitu Awis atau nama sebenar
Arwis Qarani bin Md Shari, selaku teraju utama kumpulan tersebut bagi
menggantikan Achik sebagai vokalis asal yang mengetuai Spin. Selain itu,
kumpulan Spin telah menampilkan single terbaru iaitu Sakit Terpanah ciptaan
sepenuhnya daripada komposer Zul 2 By 2. Mereka mengambil masa sebulan untuk
siapkan sebelum diterbitkan dua bulan kemudian.

Selain itu, adik kedua kepada Allahyarham iaitu Khalis Md. Shari, atau dikenali
dengan panggilan Khalis juga telah mengendalikan kumpulan yang dinamakan sebagai
Real Spin bersama dengan dua ahli yang merupakan bekas ahli kumpulan Spin yang
asal selepas pengunduran pada tahun 2001, iaitu Aidel dan Azren. Malah, mereka
juga telah menerbitkan single pertama Real Spin yang berjudul "Halusinasi Diri"
pada akhir tahun lalu.

Manakala, adik bongsu kepada Achik iaitu Tajul Ariff Noor bin Md Shari, atau
lebih mesra dengan panggilan Tajul, juga menyambung legasi beliau dalam bidang
nyanyian. Tajul sebelum ini pernah mengganggotai kumpulan nasyid iaitu Akhdan
tetapi beliau membuat keputusan untuk bergerak secara solo. Pada masa yang sama,
beliau mempunyai single terbaru yang berjudul "Sedalam-Dalam Rindu" ciptaan
sepenuhnya dari komposer Alam terbitan FMC Music. Lagu itu telah diterbitkan
pada 2016 dan telah mencapai lebih daripada 7 juta tontonan menerusi laman
Youtube sehingga kini. Ia adalah lagu dedikasi khas bagi mengenang jasa Achik
Spin sepanjang penglibatan beliau dalam industri muzik tanahair.



https://ms.wikipedia.org/wiki/Persekutuan_Tanah_Melayu

Persekutuan Tanah Melayu merupakan sebuah persekutuan 11 negeri di Tanah Melayu.
Ia dibentuk pada 31 Januari 1948 oleh sembilan Negeri-Negeri Melayu dan dua
penempatan British Pulau Pinang dan Melaka.

Perjanjian Persekutuan telah digubal oleh Sidang Pleno Inggeris-Melayu sejak
antara Jun-Disember 1946. Di akhir mesyuaratnya Sidang Pleno telah menghasilkan
apa yang dikenali sebagai Blue Book setebal 100 muka surat.

Perjanjian Persekutuan Tanah Melayu telah ditandatangani pada 21 Januari 1948 di
King House dan diumumkan oleh kerajaan British . Perjanjian ini ditandatangani
oleh Raja-Raja Melayu, dan Sir Edward Gent, sebagai wakil Kerajaan British .
Perjanjian ini adalah sebagai persediaan ke arah penubuhan Persekutuan Tanah
Melayu pada 1 Februari 1948. Perjanjian ini penting kerana ia memansuhkan
Malayan Union dan menyatukan negeri-negeri Melayu dalam sebuah Persekutuan untuk
pertama kali. Kedudukan Raja-Raja Melayu juga telah dikembalikan.

Antara 1946 - 1948, 11 negeri ini membentuk tanah jajahan British yang dipanggil
Malayan Union. Disebabkan bantahan orang Melayu yang dipimpin oleh Dato Onn
Jaafar, Malayan Union dibubarkan dan digantikan dengan Persekutuan Tanah Melayu,
yang mengembalikan kedudukan simbolik raja-raja Melayu. Malayan Union dibubarkan
secara rasmi pada 21 Januari 1948.

Dalam Perjanjian Persekutuan ini, walaupun negeri-negeri Melayu menjadi negeri
naungan British, Pulau Pinang dan Melaka kekal menjadi tanah jajahan. Seperti
Malayan Union, persekutuan ini tidak dianggotai Singapura, yang sebelum ini
dianggap sebagai sebahagian dari Malaya.

Persekutuan Tanah Melayu ini mendapat kemerdekaan daripada Negara-negara
Komanwel British pada 31 Ogos 1957. Merujuk kepada Akta Malaysia 1963,
Singapura, Sarawak dan Borneo Utara (yang dinamakan semula sebagai Sabah)
disekutukan dengan negeri-negeri lain yang sedia ada dalam Persekutuan Tanah
Melayu kemudiannya ia dinamakan Malaysia. Singapura kemudiannya dikeluarkan dari
Malaysia dan membentuk sebuah republik sendiri pada 9 Ogos 1965.

Kerajaan Persekutuan Tanah Melayu ini diketuai oleh Pesuruhjaya Tinggi British
yang mempunyai kuasa-kuasa eksekutif dengan dibantu dan dinasihati oleh Majlis
Mesyuarat Kerja Persekutuan Tanah Melayu dan Majlis Mesyuarat Undangan
Persekutuan Tanah Melayu.

Persekutuan Tanah Melayu melalui perlembagaannya menjamin hak-hak dan kedudukan
istimewa orang-orang Melayu serta hak, kuasa dan kedaulatan Raja-Raja Melayu di
negeri masing-masing.

Perjanjian Persekutuan menetapkan kuasa-kuasa Kerajaan Persekutuan dan Kerajaan
Negeri. Hal ehwal kewangan mestilah dikendalikan oleh negeri masing-masing. DYMM
Sultan diberikan kuasa penuh ke atas hal-hal agama dan adat istiadat Melayu.
Masalah luar negeri dan pertahanan pula masih dipegang oleh Kerajaan British.
Perjanjian Persekutuan telah dijadikan Perlembagaan Persekutuan Tanah Melayu dan
diisytiharkan dengan rasminya pada 1 Februari 1948.

Dewan Perundangan Persekutuan Tanah Melayu mengadakan persidangan pertama di
Dewan Tuanku Abdul Rahman, Kuala Lumpur pada 1948. Ia dirasmikan oleh
Pesuruhjaya Tinggi British Sir Edward Gent. Turut hadir ialah Menteri Negara
bagi Hal Ehwal Tanah Jajahan, Lord Listowel. Dewan Perundangan Persekutuan itu
adalah termaktub dalam Bahagian Empat, Perlembagaan Persekutuan 1948. Ahli
majlis mestilah terdiri daripada  :

Semua ahli majlis itu kecuali ahli Ex-Officio mestilah warganegara Persekutuan
Tanah Melayu ataupun rakyat British. Dalam tahun 1948 terdapat :

Persidangan pertama itu telah meluluskan Rang Undang-Undang Perbandaran Kuala
Lumpur, Rang Undang-Undang Pemindahan Kuasa dan Rang Undang-Undang Peminjaman
dan Hutang. Dalam persidangan itu, wakil-wakil tidak rasmi yang baru telah
menunjukkan kebolehan yang baik dalam perbahasan di Dewan tersebut. Dengan cara
inilah pihak kerajaan Inggeris membimbing warganegara Persekutuan Tanah Melayu
untuk terus maju ke arah berkerajaan sendiri dan mencapai kemerdekaan.

Pada tahun 1950, Kerajaan Persekutuan Tanah Melayu menolak pendaftaran Parti
Kebangsaan Melayu Malaya (PKMM) sebagai sebuah parti politik yang sah. PKMM
mempunyai dua sayap iaitu Angkatan Pemuda Insaf dan Angkatan Wanita Sedar.
Asalnya, PKMM tidak cenderung kepada komunisme. Setelah Mokhtaruddin Lasso
dilantik sebagai presiden PKMM yang pertama pada bulan Oktober 1946, parti ini
telah dipengaruhi oleh komunis. Kesatuan Melayu Muda (KMM) bergabung dengan
PKMM, dan Dr. Burhanuddin Helmi telah menjadi presiden PKMM yang kedua. Dr.
Burhanuddin membawa PKMM ke arah pembentukan Melayu Raya iaitu gabungan
Indonesia dan Tanah Melayu. Pada Disember 1947, Ishak Haji Mohamed telah menjadi
presiden PKMM yang ketiga dan PKMM beralih [perlu rujukan] daripada konsep
komunisme kepada nasionalistik. PKMM adalah anti-UMNO dan anti penjajah. PKKM
juga telah menubuhkan Pusat Tenaga Rakyat atau singkatannya ditulis sebagai
PUTERA, iaitu gabungan parti-parti politik radikal Melayu dan kemudian bergabung
pula dengan All-Malaya Council of Joint Action atau AMCJA yang menentang
habis-habisan mengenai Perjanjian Persekutuan 1948 bagi menubuhkan Persekutuan
Tanah Melayu. PKMM telah menuduh pegawai-pegawai yang dilantik dalam Persekutuan
Tanah Melayu sebagai 'boneka', yang menari mengikut rentak 'Pejabat Jajahan'.
Bagi PKMM, tiada unsur untuk "menyediakan Tanah Melayu sebagai kerajaan yang
demokratik".



https://ms.wikipedia.org/wiki/Mohandas_Karamchand_Gandhi

'Mohandas Karamchand Gandhi' (Gujarati: મોહનદાસ કરમચંદ ગાંધી, Devanāgarī:
मोहनदास करमचंद गांधी) (2 Oktober, 1869 - 30 Januari, 1948) juga dipanggil
Mahatma Gandhi (bahasa Sanskrit: "berjiwa hebat") adalah seorang pemimpin
spiritual dan tokoh politik tersohor dari India.

Pada masa kehidupan Gandhi, banyak negara yang merupakan jajahan British.
Penduduk di koloni-koloni tersebut mendambakan kemerdekaan agar dapat memerintah
negaranya sendiri.

Gandhi adalah salah seorang yang paling penting yang terlibat dalam pergerakan
kemerdekaan India. Dia adalah aktivis yang tidak menggunakan kekerasan, yang
mengusung gerakan kemerdekaan melalui demonstrasi secara aman.

Beliau dilahirkan pada 2 Oktober, 1869, di Porbandar, sebuah pekan kecil di
wilayah Gujarat. Keluarganya dari kelas pertengahan dari kasta Vaishya. Bapanya,
Karamchand Uttamchand Gandhi , merupakan seorang Dewan atau Perdana Menteri di
pekan tersebut. Manakala ibunya bernama Putlibai, adalah seorang wanita yang
lemah lembut dan warak, dan menjadi sumber inspirasi bagi beliau.

Semasa Gandhi di sekolah rendah, beliau tidak menunjuk sebarang petanda akan
menjadi seorang tokoh yang terkenal. Disekolah beliau dianggap sebagai seorang
pelajar yang "mediocre" atau sederhana dan merupakan seorang yang sangat pemalu.
Namun sejak kecil lagi, beliau menunjukkan sifatnya yang berintegriti. Sewaktu
suatu ujian ejaan beliau telah silap mengeja. Tetapi beliau enggan meniru
kawannya, walaupun diberi peluang oleh gurunya.

Pada usia 18 tahun, beliau melanjutkan pelajarannya di Southampton, England
dalam bidang undang-undang. Di samping mempelajari undang-undang, beliau mula
menunjuk minat dalam bidang keagamaan. Pelbagai kitab serta buku-buku keagamaan
seperti Hindu, Kristian, Yahudi dan Islam telah menjadi bahan bacaannya. Pada
1891, beliau lulus peperiksaan akhirnya dan pulang ke India sebagai seorang
peguam.

Semasa di Bombay, beliau mencuba nasib sebagai seorang peguambela tetapi gagal.
Beliau kemudiannya diarah untuk membela seorang klien di Afrika Selatan. Lantas
beliaupun pergi ke negara yang asing ini. Disana, beliau menyaksikan
diskriminasi yang sangat teruk. Bangsa India, samada peniaga mahupun buruh
dianggap sebagai golongan kelas kedua dan dipanggil "kuli" atau "sami".

Pengalaman diskriminasi yang pertama berlaku di Maritzburg, ibunegeri Natal.
Sewaktu didalam keretapi, seorang berkulit putih telah membantah kehadiran
seorang "berwarna" di kelas pertama dan mengarah beliau untuk pindah ke kelas
ketiga. Beliau enggan menurut kemahuannya kerana mempunyai tiket kelas pertama.
Akhirnya beliau serta begnya telah dihumban keluar dari keretapi tersebut.

Peristiwa ini merupakan satu tamparan hebat kepada Gandhi. Beliau kemudian
memutuskan untuk menjadi seorang aktivis politik agar dapat mengubah
undang-undang diskriminasi tersebut. Gandhi kemudiannya membentuk sebuah gerakan
bukan kekerasan disana.

Ketika kembali ke India, dia membantu dalam proses kemerdekaan India dari
jajahan British; hal ini memberikan inspirasi bagi rakyat di koloni-koloni
lainnya agar berjuang mendapatkan kemerdekaannya.

Rakyat dari agama dan suku yang berbeza yang hidup di India kala itu yakin bahwa
India perlu dipecah menjadi beberapa negara agar kelompok yang berbeza ini dapat
mempunyai negara mereka sendiri. Ramai yang ingin melihat penganut agama Hindu
dan Islam berpisah dan mempunyai negara sendiri. Walaupun, Gandhi adalah seorang
Hindu, beliau menyukai falsafah dari agama-agama lain termasuk Islam dan
Kristian. Beliau percaya bahawa manusia tak kira agama harus mempunyai hak yang
sama dan hidup bersama secara damai di dalam satu negara.

Pada 1947, India mencapai kemerdekaan dan berpisah menjadi dua negara, India dan
Pakistan. Hal ini tidak disetujui Gandhi.

Prinsip Gandhi, satyagraha, sering diterjemahkan sebagai "jalan yang benar" atau
"jalan menuju kebenaran", telah menjadi sumber inspirasi berbagai generasi
aktivis-aktivis demokrasi dan anti-rasisme seperti Martin Luther King, Jr. dan
Nelson Mandela. Gandhi sering mengatakan nilai-nilai ajarannya sangat sederhana,
yang berdasarkan kepercayaan Hindu tradisional: kebenaran (satya), dan
bukan-kekerasan (ahimsa).

Pada 30 Januari 1948, Gandhi dibunuh seorang lelaki Hindu yang marah kerana
kepercayaan Gandhi yang menginginkan rakyat Hindu dan Muslim diberikan hak yang
sama.

Gandhi tidak pernah menerima Penghargaan Perdamaian Nobel, meskipun dicalonkan
sebanyak lima kali antara 1937 dan 1948. Beberapa dekad kemudian, hal ini
disesali secara umum oleh pihak Jawatankuasa Nobel. Ketika Dalai Lama
dianugerahi Penghargaan Nobel pada 1989, ketua Jawatankuasa Nobel mengatakan
bahawa ini merupakan "suatu cara untuk mengenang jasa Mahatma Gandhi".

Sepanjang hidupnya, aktivis Gandhi telah menarik berbagai komentar dan pendapat.
Misalnya, sebagai pemimpin Kerajaan British, Winston Churchill pernah berkata
"Menyedihkan...melihat Mr. Gandhi, seorang peguambela daripada Kuil Tengah
(Middle Temple) yang menghasut, sekarang tampil sebagai seorang fakir yang biasa
dari Timur, menaiki tangga Istana Viceregal dengan badan setengah telanjang."

Begitu juga dengan Albert Einstein yang berkata mengenai Gandhi: "(Mungkin) para
generasi berikutnya akan sukar mempercayai bahawa ada orang seperti ini yang
pernah hidup di dunia ini."

Karya Mahatma Gandhi tidak dilupakan oleh generasi berikutnya. Cucunya, Arun
Gandhi dan Rajmohan Gandhi dan bahkan anak cucunya, Tushar Gandhi, adalah
aktivis-aktivis sosio-politik yang terlibat dalam mempromosikan gerakan
bukan-kekerasan di seluruh dunia.



https://ms.wikipedia.org/wiki/Wawasan_2020

Wawasan 2020 ialah sebuah wawasan kerajaan Tun Dr Mahathir Mohamad, Perdana
Menteri Malaysia ketika itu, yang bertujuan untuk meningkatkan Malaysia menjadi
sebuah negara perindustrian dan negara maju sepenuhnya menjelang tahun 2020.
Yang dimaksudkan sepenuhnya terangkum bukan sahaja bidang ekonomi, tetapi juga
bidang-bidang politik, sosial, kerohanian, psikologi, serta juga perpaduan
nasional dan sosial, antara lain. Kesemua ini juga melibatkan persoalan keadilan
sosial, kestabilan politik, sistem kerajaan, mutu hidup, nilai sosial dan
kerohanian, maruah bangsa, serta juga keyakinan.

Dalam penyampaian kertas kerjanya, Laluan ke Depan (The Way Forward), kepada
Majlis Perniagaan Malaysia, Dr Mahathir Mohamad menghuraikan sembilan matlamat
utama Wawasan 2020:

Tun Dr Mahathir telah menggariskan sembilan cabaran strategik yang Malaysia
mesti atasi untuk mencapai Wawasan 2020.

Pada dekad 1960-an, pertumbuhan ekonomi Malaysia adalah pada kadar purata
sebanyak 5.1% setahun. Pertumbuhan purata ini dinaikkan menjadi 7.8% semasa
dekad pertama Dasar Ekonomi Baru dalam dekad 1970-an, dan 5.9% setahun pada
dekad 1980-an, akibat kemelesetan bertahun-tahun. Pertumbuhan KDNK pada 30 tahun
tersebut dalam nilai sebenar adalah pada kadar purata 6.3 peratus setahun,
dengan kadar pada 20 tahun yang lalu merupakan 6.9 peratus setahun pada
puratanya. Oleh itu, yang diperlukan ialah tambahan pertumbuhan sebanyak 0.1
peratus untuk mencapai matlumat ekonomi Wawasan 2020i, sesuatu matlamat yang
bukannya tidak mungkin.

KDNK Malaysia pada tahun 1990 ialah $115 bilion, dengan sasaran kira-kira $920
bilion dalam nilai sebenar (ringgit pada 1990) menjelang tahun 2020. Pertumbuhan
pesat ini memerlukan pertumbuhan pada kadar purata kira-kira 7.0% (dalam nilai
sebenar) setahun untuk 30 tahun akan datang. Jika ini dapat dicapai, dan
diandaikan kadar pertumbuhan penduduk tahunan ialah 2.5%, menjelang tahun 2020,
rakyat Malaysia akan kaya empat kali ganda (dalam nilai sebenar), berbanding
dengan tahun 1990. Inilah ukuran masyarakat makmur yang dimaksudkan oleh Wawasan
2020. Dengan itu, KDNK Malaysia akan menjadi lapan kali lebih besar menjelang
tahun 2020 berbanding 1990.



https://ms.wikipedia.org/wiki/Universiti_Malaya

Universiti Malaya ialah universiti yang pertama dan tertua ditubuhkan di
Malaysia. Universiti ini terletak di pinggir bandaraya Kuala Lumpur. Kampus
Universiti Malaya (UM) meliputi kawasan seluas 309 hektar.

Sejarah universiti ini boleh dikesan ke Singapura, dari Kolej Perubatan King
Edward VII (ditubuhkan pada 1905) dan Kolej Raffles (Singapura) (ditubuhkan pada
1929). Kedua-dua kolej ini bergabung menjadi Universiti Malaya pada 8 Oktober
1949. Kemudian pada tahun 1959, universiti ini mengambil keputusan berpecah
kepada dua bahagian, satu di Singapura (kemudiannya menjadi Universiti Nasional
Singapura) dan satu lagi di Kuala Lumpur (mengekalkan nama Universiti Malaya).
Maka secara rasminya Universiti Malaya yang sekarang ini ditubuhkan pada 1
Januari 1962. Almarhum Tunku Abdul Rahman Putra Al-Haj merupakan Canselor
pertama Universiti Malaya

Sejarah asal penubuhan Universiti Malaya di zaman kolonial British bermula pada
tahun 1938, dimana Kerajaan British di Tanah Melayu menubuhkan suatu Lembaga
khas yang dipengerusikan oleh Sir William H. McLean untuk mengkaji dan meneliti
kapasiti kemampuan dan keupayaan pendidikan tinggi di Tanah melayu pada ketika
itu. Keputusan dihujung kajian mendapati, Tanah Melayu masih tidak bersedia
menerima kehadiran universiti, namun begitu, pembangunan kolej universiti
mungkin berpotensi.

Pada tahun 1939, satu lagi Lembaga telah ditubuhkan dibawah Hakim Asquith oleh
Pejabat Koloni British untuk Pendidikan Tinggi. Lembaga ini
dipertanggungjawabkan untuk membuat lagi satu lagi kajian tentang isu
kesiapsiagaan Tanah Melayu mempunyai sebuah universiti. Namun begitu keputusan
kajian tetap sama seperti apa yang diputuskan oleh Lembaga yang dipimpin oleh
McLean sebelum itu.

Pada tahun 1946, Dr Raymond Priestley, Naib Canselor Universiti Birmingham telah
diminta oleh Kerajaan British di Tanah Melayu untuk membuat penelitian menegenai
kebarangkalian menubuhkan sebuah universiti di Tanah Melayu. Keputusan Priestly
juga tetap sama seperti keputusan kajian-kajian sebelumnya, beliau mengesyorkan
penubuhan kolej universiti terlebih dahulu.

Pada tahun 1947, Setiausaha Negeri untuk Kolonial British telah melantik Sir
Alexander Carr-Saunders mempengerusikan sebuah Lembaga untuk mengkaji penubuhan
pusat pendidikan tertiari di Tanah Melayu. Pada awalnya, keputusan Komisi
Carr-Saunders juga sama seperti keputusan komisi-komisi terdahulu. Namun begitu,
selepas laporan siap (tapi sebelum dihantar ke Setiausaha Negeri), Carr-Saunders
telah mendapatkan pandangan dari Persatuan Alumni Kolej Perubatan King Edward
VII dan juga Kesatuan Penuntut Kolej Perubatan terlebih dahulu akan hal ini.
Beliau cukup terpegun dengan idea Presiden Kesatuan Penuntut Kolej Perubatan Dr
K. Shamugaratnam. I

Pada tahun 1948, Komisi Carr-Saunders telah bersetuju menyokong penuh penubuhan
universiti pertama untuk Tanah Melayu. Tahun 1949, menyaksikan penubuhan
universiti pertama Tanah Melayu yang dikenali sebagai Universiti Malaya yang
diilhamkan dibawah Komisi Carr-Saunders.

Tarikh 8 Oktober 1949, adalah titik tolak dimana Kolej Perubatan King Edward VII
(ditubuhkan pada 1905) dan Kolej Raffles (Singapura) (ditubuhkan pada 1929),
bergabung menjadi Universiti Malaya.

Setelah pembentukan Persekutuan Tanah Melayu pada 31 Januari 1948, dan
pengisytiharaan Kemerdekaan Persekutuan Tanah Melayu (kemudian dipanggil
Malaysia pada 31 Ogos 1957, bermula pembangunan pesat Universiti Malaya pada
tahun 1959, Universiti telah dibahagikan kepada dua kampus berotonomi, satu
terletak di Kuala Lumpur, manakala yang lagi satu terletak di Singapura.

Pada tahun 1961, Kerajaan Persektuan Tanah Melayu dan otonomi Singapura telah
meluluskan suatu undang-undang untuk menjadi Universiti Malaya sebagai
universiti kebangsaan, keputusan cukup memuaskan, apabila tanggal 1 Januari
1962, Universiti Malaya kampus Kuala Lumpur telah mendapat hak kekal untuk
mendiami tanah berkeluasan 309 hektar di Kuala Lumpur dan nama Universiti Malaya
pula adalah kekal. Bagaimanapun, kampus otonomi Universiti Malaya di Singapura
telah bertukar nama menjadi Universiti Kebangsaan Singapura.

Pada 16 Jun 1962, Universiti telah meraikan perlantikan Canselor pertama
Universiti iaitu Tunku Abdul Rahman, yang juga merupakan Perdana Menteri
Malaysia yang pertama. Manakala Naib-Canselor pertama Universiti Malaya adalah
Dekan Sir Alexander Oppenheim, beliau terkenal diserata dunia sebagai ahli
matematik yang mencipta formula Oppenheim conjecture pada tahun 1929. Apabila
Oppenheim meninggalkan jawatan pada 1965, tiada lagi pengganti yang berkelayakan
dilihat mampu menerajui universiti. Rayson Huang pula telah berpindah ke Hong
Kong dan menjadi Naib Canselor berbangsa Asia pertama di Universiti Hong Kong,
beliau pernah diminta menjadi Pemangku Naib-Canselor Universiti Malaya, namun
hanya untuk tempoh 12 bulan dalam jawatan, kemudian beliau enggan menyambung dan
meneruskan kareer akademiknya sebagai pendidik.

Chin Fung Kee, seorang yang berkelayakan dalam kejuruteraan geoteknikal telah
menggantikan tempat Huang sebagai Pemangku Naib Canselor Universiti Malaya,
sehingga Universiti Malaya berjaya mendapatkan James H.E. Griffiths pada tahun
1967 bagi mengisi kekosongan jawatan Naib Canselor UM. Griffiths dilihat orang
berkelayakan tinggi kerana beliau adalah ahli fizik dan felo di Kolej Magdalen,
Universiti Oxford, juga merupakan bekas ketua Makmal Clarendon di Universiti
Oxford dan salah seorang yang berjaya menemui ilmu resonans feromagnetik.

Akibat dari pembahagian kuasa otonomi 2 universiti, mohor baharu Universiti
Malaya (1962) telah direka kembali oleh Lembaga Pendidikan Universiti Malaya
pada tahun 1961, Lembaga ini dipengerusikan oleh Tan Sri Y.C. Foo. Beberapa ahli
lembaga yang turut terlibat dalam rekaan semula mohor universiti termasuklah
Pengerusi Lembaga Y.C. Foo, Professor A. Oppenheim (Naib Canselor) dan Professor
Ungku Aziz (kemudian menjadi Profesor DiRaja). Mohor baharu Universiti Malaya
(1962) secara rasminya diguna pakai pada April 1962 oleh Tunku Abdul Rahman,
yang juga Canselor pertama Universiti.

Mohor baharu Universiti Malaya (1962) dibahagikan kepada 2 bahagian, iaitu
Pengatas dan Pembawah (dikekalkan). Pengatas terdiri dari 17 dedaun Borassus
flabellifer atau palma palmyra yang diikat kemas. Ikatan daun palma palmyra ini
menggambarkan bahawa daun palmyra menjadi bahan penting sebagai kertas penulisan
untuk manuskrip-manuskrip Melayu lama, sebelum penciptaan kertas konvensional.
Dibahagian tengah dedaun terdapat tulisan moto Universiti Malaya iaitu ‘Ilmu
Puncha Kemajuan’. Perkataan ‘Ilmu’ berasal dari perkataan Arab beerti
pengetahuan, ‘Puncha’ dari bahasa Sanskrit beerti sumber, dana ‘Kemajuan’ dalam
bahasa Melayu beerti kejayaan.

Manakala, dekorasi Pembawah di mohor pula mengetengahkan bunga raya (spesies
Rosa-Sinensis), dilingkari oleh 3 ekor Harimau Malaya (spesies Panthera Tigris
Jacksoni). Tiga ekor harimau melambangkan 3 kaum utama di Malaysia iaitu Melayu,
Cina dan India, wujud bersama dalam memacu kemajuan dan keharmonian negara.
Mohor baharu Universiti Malaya (1962) terus digunakan sehingga sekarang.

Terdapat 2 akademi di UM, 12 fakulti dan 4 institut. UM juga mempunyai 12 buah
kolej di dalam kampus iaitu Kolej Kediaman Pertama hingga Kolej Kediaman
Kelapan, dan Kolej Kediaman Kesepuluh hingga Kolej Kediaman Keduabelas. Manakala
di luar kampus terdapat 4 kolej kediaman iaitu Kolej Kediaman Kesembilan,
Yayasan Pelajaran Mara, Kolej Kediaman Seksyen 17 dan Kolej Kediaman Pantai
Puteri. UM juga mempunyai sebuah hospital iaitu Pusat Perubatan Universiti
Malaya (PPUM).[perlu rujukan]

Pada 16 Jun 2005, Universiti Malaya telah mengadakan "Majlis Pelancaran 100
Tahun Unversiti Malaya" yang mana akan menyaksikan Universiti Malaya mengekalkan
kedudukan sebagai universiti yang terulung di Malaysia dan diiktiraf di
peringkat antarabangsa.

Tarikh 16 Jun dipilih sebagai tarikh untuk melangsungkan Majlis Pelancaran
Sambutan 100 Tahun Universiti Malaya kerana pada tarikh yang sama 100 tahun yang
lalu, Pentadbiran Inggeris telah meluluskan rang undang-undang Sekolah Perubatan
bagi Negeri-negeri Selat. Bertitik tolak dari itulah tertubuhnya King Edward
Medical College di Singapura sehingga ia digabungkan dengan Kolej Raffles
seterusnya menjadi warisan kepada tertubuhnya Universiti Malaya dan Universiti
Nasional Singapura.[perlu rujukan]

Universiti Malaya Kebanggaan kita semua Bertambah para ilmuan Di pelbagai
lapangan

Kami bertekad di hati Mencapai cita murni Tradisi kecemerlangan Menepati wawasan

Di sini kami sedia berbakti Terus berinovasi Kami harapan generasi muka Teras
nusa dan bangsa

Varsiti kesayanganku Sungguh banyak jasamu Membentuk insan mulia Berilmu
berbudaya

Dalam tahun 2011, UM telah berada pada kedudukan 401 hingga 500 dalam Senarai
Kedudukan Akademik Universiti-universiti Dunia (ARWU) yang dikeluarkan oleh
Universiti Shanghai Jiao Tong tahun 2011. Tambahan dari itu, berikut adalah
jadual yang menunjukkan kedudukan Universiti Malaya dalam senarai kedudukan
universiti dunia mengikut THES - QS World University Rankings yang diterbitkan
oleh Times Higher Education Supplement (THES) dan Quacquarelli Symonds (QS).



https://ms.wikipedia.org/wiki/Pasukan_bola_sepak_kebangsaan_Jerman

Pasukan bola sepak kebangsaan Jerman (Bahasa Jerman: Die deutsche
Fußballnationalmannschaft) merupakan pasukan bola sepak yang mewakili negara
Jerman pada peringkat antarabangsa sejak 1908. Pasukan tersebut ditedbir oleh
Persekutuan Bola Sepak Jerman DFB (Deutscher Fußball-Bund) yang telah ditubuhkan
pada tahun 1900.

Dari tahun 1950 hingga 1990, pasukan tersebut telah digelar secara tidak rasmi
sebagai Jerman Barat kerana sejak Perang Dunia Kedua, DFB beroperasi di Republik
Bersekutu Jerman yang pada umumnya digelar Jerman Barat dari 1949 hingga 1990.
DFB meneruskan untuk menyenarai pasukan kebangsaan yang kembali diterima oleh
FIFA selepas Piala Dunia 1950 dengan mengekalkan semua rekod dan tradisi. Di
bawah penguasaan dan pembahagian Kuasa Bersekutu, dua pasukan kebangsaan yang
berlainan iaitu Pasukan Saarland (1950–1956) dan Pasukan Jerman Timur
(1952–1990) turut diiktiraf oleh FIFA. Kedua-dua buah pasukan tersebut kini
telah diserap ke dalam pasukan kebangsaan sekarang, beserta rekod (bilangan
penyertaan perlawanan dan penjaring gol). Nama rasmi dan kod "Germany FR (FRG)"
telah dipendekkan kembali kepada "Germany (GER)" sejak 1990.

Jerman merupakan salah satu daripada tiga pasukan paling berjaya dalam kejohanan
antarabangsa dengan menjuarai Piala Dunia sebanyak tiga kali dan mempunyai tiga
gelaran juara Eropah. Mereka juga merupakan antara pasukan yang paling konsisten
kerana bukan sahaja mempunyai gelaran juara dunia dan juara Eropah, malah
menjadi naib juara sebanyak tiga kali pada kejohanan Piala Eropah dan empat kali
di Piala Dunia termasuk tiga kali mendapat tempat ketiga di Piala Dunia. Jerman
Timur memenangi pingat emas Olimpik pada 1976. Jerman merupakan satu-satunya
negara yang pernah memenangi Piala Dunia bagi kedua-dua kategori lelaki dan
perempuan.

Dalam dua perlawanan lepas di peringkat akhir kejohanan utama iaitu di
perlawanan akhir Euro 2008 – Euro 96 dan Piala Dunia 2002 - pemain yang
menjaringkan gol penentuan di peringkat separuh akhir sedar bahawa mereka tidak
mempunyai peluang beraksi pada peringkat akhir kerana digantung perlawanan.
Andreas Möller pada 1996 dan Michael Ballack pada 2002 menerima kad kuning pada
peringkat separuh akhir menentang England dan Korea Selatan masing-masing.
Möller menjaringkan gol dalam sepakan penentuan penalti menentang England dan
Michael Ballack menjaringkan gol tunggal ketika menentang Korea Selatan.

Staf kejurulatihan pasukan kebangsaan Jerman sekarang ialah ketua jurulatih
Joachim Löw, penolong jurulatih Hans-Dieter Flick, jurulatih penjaga gol Andreas
Köpke, jurulatih atletik Mark Verstegen dan Oliver Schmidtlein, scout Urs
Siegenthaler, pengarah teknikal Matthias Sammer dan pengurus pasukan Oliver
Bierhoff.

Antara tahun 1899 dan 1901 terdapat lima perlawanan antarabangsa tidak rasmi
yang melibatkan pasukan pilihan Jerman dan Inggeris di mana kesemuanya
berkesudahan dengan kekalahan besar Jerman. Lapan tahun setelah penubuhan
Persatuan Bola Sepak Jerman (DFB), perlawanan rasmi pertama menentang
Switzerland telah diadakan pada 5 April 1908 di Basel. Keputusan perlawan
tersebut memihak kepada Switzerland dengan 5-3. Para pemain telah dipilih
sendiri oleh DFB kerana ketiadaan jurulatih pada ketika itu.

Otto Nerz, seorang guru sekolah dari Mannheim merupakan jurulatih pertama
pasukan kebangsaan dan telah berkhidmat dari tahun 1923 sehingga 1936. Jerman
berjaya memenangi tempat ketiga pada penyertaan sulung mereka di Piala Dunia
1934. Dua tahun selepas itu, Sepp Herberger mengambil alih tugas sebagai
jurulatih]]. Dalam Kejohanan Piala Dunia 1938, beberapa orang pemain dari
Austria telah mewakili pasukan Jerman selepas Austria dimasukkan ke dalam Jerman
selepas Anschluss. Mereka telah disingkirkan pada pusingan pertama, satu-satunya
pencapaian terburuk Jerman di Piala Dunia.

Pada 1949, sosialis Republik Demokrat Jerman telah dibentuk di kawasan bawah
penguasaan Soviet di bahagian timur Jerman. Dari 1952 dan seterusnya diwakili
oleh persatuan bola sepak (FA) sendiri dan Pasukan bola sepak kebangsaan Jerman
Timur. Jerman Timur ialah satu-satunya pasukan yang mampu menewaskan pasukan
Jerman Barat yang telah memenangi Piala Dunia 1974, peristiwa yang sangat
simbolik bagi kedua-dua belah pihak. Jerman Timur telah memenangi pingat emas
pada Sukan Olimpik 1976. Selepas tembok Berlin diruntuhkan pada tahun 1989, GDR
dibubarkan dan Neue Bundesländer menyertai Republik Persekutuan Jerman ketika
panyatuan Jerman pada 1990, manakala kelab-kelab bola sepak dan para pemain
menyertai DFB.

Pada Piala Dunia 1954, Jerman Barat yang diketuai oleh Fritz Walter, bertemu
dengan pasukan yang pernah menentang mereka dalam perlawanan persahabatan
seperti Turki, Yugoslavia dan Austria. Ketika menentang pasukan pilihan,
Hungary, pada peringkat kumpulan, jurulatih Jerman, Sepp Herberger, tidak
menyenaraikan pemain-pemain utama beliau kerana mereka masih mampu melayakkan
diri ke peringkat seterusnya walaupun kalah, sekaligus menyelamatkan mereka
daripada kekalahan memalukan 3-8 di tangan Hungary. Jerman Barat akan bertemu
kembali dengan Hungary pada perlawanan akhir, bersemuka dengan pasukan legenda
Mighty Magyars, yang sedang memegang rekod 32 perlawanan berturut-turut tanpa
kalah, rekod yang masih belum dipecahkan sehingga kini. Dalam situasi yang agak
mengejutkan, Jerman Barat mengejar kembali kedudukan mata setelah ketinggalan
2-0 dan seterusnya memenangi perlawanan menerusi gol oleh Helmut Rahn ketika
perlawanan berbaki enam minit sahaja lagi. Kejayaan tersebut digelar "Keajaiban
Bern" (Das Wunder von Bern). Kemenangan mengejutkan itu menerbitkan suasana
gembira di seluruh Jerman yang masih berpecah-belah akibat peperangan. Kejayaan
merangkul kejuaraan tersebut dikatakan telah memainkan peranan yang penting
dalam pengukuhan ideologi penubuhan Republik Bersekutu Jerman pasca perang.

Selepas menamatkan saingan di tempat keempat pada 1958 dan sampai ke peringkat
suku akhir pada 1962, Helmut Schön mengambil alih tempat sebgai jurulatih pada
1964. Pada 1966, Jerman Barat sampai ke peringkat akhir, menentang tuan rumah
England di Satdium Wembley. Jaringan minit akhir Wolfgang Weber membawa
permainan ke masa tambahan, tetapi dua jaringan Geoff Hurst berjaya melengkapkan
hatrik, memberi England kemenangan 4-2. Jaringan masa tambahan pertama oleh
Hurst, (nama samarannya "Wembley-Tor" (gol Wembley ) di Jerman, masih kekal
kontroversi sehingga ke hari ini. Ramai peminat Jerman menyatakan bahawa
jaringan tersebut tidak betul, menyalahkan penjaga garisan, dan hasil kajian
oleh Universiti Oxford pada 1995 dengan menggunakan video televisyen yang
dianalisis menggunakan komputer merumuskan bahawa jaringan itu tidak melebihi
garisan gol. Walau bagaimanapun, jaringan penyamaan oleh Weber merupakan satu
kontroversi, dengan bola menuju dan terkena tangan pemain Jerman semasa bola
tersebut berlegar di kawasan penalti England sebelum beliau menjaringkan bola
itu masuk ke dalam gawang gol.

Jeman Barat mengalami derita apabila kalah pada masa tambahan di 1970, kali ini
kalah pada peringkat separuh akhir kepada Itali di Stadium Estadio Azteca.
Karl-Heinz Schnellinger menjaringkan gol pada masa-masa kecederaan untuk
mengikat kedudukan 1-1, dan semasa masa tambahan, berjaya mempertahankan
kedudukan masing-masing, sementara Der kaizer (Franz Beckenbauer) masih bermain
dengan bahu yang tercedera, tangannya didikat ke badanya. Tanpa diduga Itali
menang 4-3, perlawanan ini yang dianggap penuh dramatik dalam sejarah Piala
Dunia, dan ia dipanggil Jahrhundertspiel (Permainnan abad ini) di Jerman. Jerman
Barat mendapat tempat ketiga selepas membenamkan Uruguay dengan jaringan 1-0,
dan Gerd Müller menamatkan saingan pada kejohanan tersebut dengan memenangi
penjaring terbanyak dengan 10 gol.

Pada 1971, Franz Beckenbauer menjadi ketua pasukan, dan membawa Jerman Barat ke
arah kegemilangan dengan menjadi juara Eropah dan juara dunia. Mereka memulakan
langkah berjayanya dengan memenagi Kejuaraan Eropah untuk kali pertamanya pada
Euro 72, selepas mengalahkan Soviet Union 3-0 pada perlawanan akhir. Kemudian
mereka menjadi tuan rumah kepada Piala Dunia 1974. Mereka berjaya mendapat
gelaran kedua Piala Duniauntuk negaranya, selepas membenam Belanda 2-1 pada
perlawanan akhir di Olympiastadion.

Dua perlawanan pada kejohanan itu(Piala Dunia 1974) memihak kepada Jerman Barat.
Perlawanan peringkat kumpulan menyaksikan pertembungan politik antara Barat dan
Jerman Timur, dimana Timur menang 1-0. Perlawanan lain ialah perlawanan akhir
menentang pasukan Belanda yang diketuai oleh Johan Cruijff dengan corak
permainan Total Football. Ia bermula penuh drama dengan Cruijff berjaya
menembusi petak penalti Jerman Barat diikuti dengan larian solo, dan menyebabkan
Belanda mendahului dengan penaltiand sebelum pemain Jerman Barat menyentuh bola
dengan seminit telah berlalu semasa perlawanan bermula. Walau bagaimanapun,
Jerman Barat berjaya mengikat kedudukan melalui penalti oleh Paul Breitner, dan
memenangi perlawanan dengan jaringan oleh Gerd Müller sebelum tamat separuh masa
pertama. Gol kedua oleh Müller dikatakan offside.

Jerman Barat gagal mempertahankan dua kejuaraan besar. Pertama mereka kalah
kepada Czechoslovakia pada perlawanan akhir Euro 76 delam penentuan penalti 5-3,
selepas perlawanan berakhir dengan keputusan 2-2. Selepas itu, pada Piala Dunia
1978, mereka disingkirkan pada pusingan kedua selepas kalah 3-2 kepada Austria.
Schön bersara sebagai jurulatih selepas itu, dan tempat itu diisi oleh
pembantunya, Jupp Derwall.

Kejohanan pertama bawah kendalian Derwall agak membanggakan, mereka memenangi
Euro 80 selepas membenam Belgium 2-1 pada perlawanan akhir, memenangi kejuaraan
Eropah mereka yang kedua. Selepas itu, Jerman Barat berjaya mara ke Piala Dunia
1982 tanpa sebarang kesulitan. Mereka dikecewakan dengan keputusan 2-1 oleh
Algeria semasa perlawanan pertama, namun berjaya melepasi pusingan kedua dengan
kemenangan kontroversi dengan jaringan 1-0 keatas Austria. Kedua-dua pasukan
berjaya mara selepas berjaya membenam Algeria. Kemudian, dalam perlawanan
separuh akhir menentang Perancis, mereka berjaya mendahului dengan jaringan 3-1.
Kemudian mereka perlawanan berlanjutan sehingga ke masa tambahan. Jerman Barat
menang menerusi penalti 5-4. Pada perlawanan akhir, mereka dengan mudah
ditewaskan oleh Itali dengan jaringan 3-1.

Selepas tersingkir pada pusingan pertama UEFA Euro 84, Franz Beckenbauer kembali
ke pasukan kebangsaan dan menggantikan tempat Derwall sebagai jurulatih. Pada
Piala Dunia 1986, Jerman Barat berjaya menamatkan saingan sebagai naib johan,
selepas mengalahkan Perancis 2-0 dalam separuh akhir, tetapi kalah kepada
pasukan yang dipimpin oleh Diego Maradona, Argentina 3-2 semasa perlawanan
akhir. Pada Euro 88, harapan Jerman Barat untuk memenangi piala itu di laman
sendiri telah digagalkan oleh Belanda. Belanda seperti membalas dendam akiat
kekalahan mereka di perlawanan akhir 1974 dengan mengalahkan mereka 2-1 pada
separuh akhir.

Pada Piala Dunia 1990, Jerman Barat berjaya memenangi piala dunia mereka yang
ketiga selepas dua kejohanan menjadi naib johan. Diketuai oleh Lothar Matthäus
sebagai kepten, rentak kejayaan mereka menyerlah dengan membenam Yugoslavia
(4-1), UAE (5-1), peserta 1974, Belanda (2-1), Czechoslovakia (1-0), dan England
(1-1, 4-3 pada penentuan penalti) semasa laluan mereka ke perlawanan akhir
menentang Argentina. Dalam perlawanan yang membosankan, Jerman Barat menang 1-0
dengan jaringan penalti oleh Andreas Brehme pada minit ke-85. Beckenbauer, yang
memenangi Piala Dunia sebagai ketua pasukan pada 1974, menjadi orang kedua
selepas Mário Zagallo memenangi Piala Dunia sebagai pemain dan juga jurulatih.

Selepas kemenangan pada Piala Dunia 1990, penolong jurulatih Berti Vogts
mengambil alih tugas daripada Beckenbauer sebagai jurulatih kebangsaan. Tambahan
pula, dengan penggabungan Penggabungan Jerman bermaknapemain daripada Jerman
Timur, seperti Matthias Sammer dan Ulf Kirsten, boleh mewakili pasukan Jerman
Barat sebagai Jerman yang bersatu. Pada Euro 92, Jerman berjaya mara ke
perlawanan akhir, tetapi kalah 2-0 kepada juara baru Denmark. Sebagai juara
bertahan dalam Piala Dunia 1994, mereka dikecewakan dengan kekalahan 2-1 ada
suku akhir kepada Bulgaria selepas mendahului.

Jerman menang kejuaraan terbesar sebagai sebuah negara bersatu pada Euro 96,
menjadi juara eropah untuk kali ketiga. Mereka membenam England, yang juga tuan
rumah pada masa itu. Perlawanan tersebut disudahi dengan penentuan sepakan
penalti (6-5, selepas seri 1-1) pada separuh akhir, dan menghampakan Republik
Czech 2-1 semasa perlawanan akhir, perlawananakhir yang dijaringkan menerusi gol
emas oleh Oliver Bierhoff. Walau bagaimanapun, semasa Piala Dunia 1998, Jerman
disingkirkan oleh pasukan kurang ternama ketika itu semasa suku akhir, dengan
keputusan 3-0 oleh Croatia. Vogts mengundur diri dan digantikan oleh Erich
Ribbeck.

Menjelang abad ke-21, kedudukan Jerman sebagai salah satu pasukan tersohor di
dunia dan sebagai pasukan yang selalu melayakkan diri ke pusingan seterusnya
semakin tergugat hasil siri keputusan perlawanan yang mengecewakan. Pada Euro
2000, mereka telah disingkirkan pada pusingan pertama setelah gagal untuk
memenangi kesemua tiga perlawanan mereka termasuk kekalahan memalukan 3-0 di
tangan pasukan pilihan kedua Portugal. Rudi Völler telah menggantikan Ribbeck
sebagai jurulatih, di mana pada asalnya sebagai jurulatih sementara dan
kemudiannya dilantik menjadi jurulatih tetap setelah Christopher Daum, jurulatih
yang bakal mengambil alih tugas terlibat dalam skandal dadah.

Apabila bermulanya Piala Dunia 2002, kepercayaan yang diberikan kepada pasukan
ini menurun, berikutan keputusan buruk mereka semasa peringkat kelayakan,
termasuk kekalahan di laman sendiri 5-1 menentang England. Namun, mereka bermula
garang dengan menghancurkan Arab Saudi 8-0 semasa perlawanan pertama mereka di
kejohanan tersebut. Di peringkat seterusnya, mereka menghasilkan tiga kemenangan
dengan jarinagan 1-0, menentang Paraguay, Amerika Syarikat, dan tuan rumah
bersama Korea Selatan, dan bertemu dengan Brazil pada perlawanan akhir.
Perlawanan Piala Dunia pertama mempertemukan dua pasukan yang paling berjaya
dalam sejrah Piala Dunia. Walau bagaimanapun, dengan kehilangan pemain yang
sangat penting bagi pasukan ini, Michael Ballack, yang digantung perlawanan
akibat mendapat dua kad kuning, Jerman kalah 2-0. Penjaga gawang, Oliver Kahn
telah diundi sebagai Pemain Terbaik Kejohanan, mencipta sejarah apabila penjaga
gawang pertama dianugerahkan gelaran tersebut dalam sepanjang Piala Dunia
berlangsung sejak 1930. Anugerah tersebut diiringi dengan Anugerah Yashin
sebagai penjaga gawang terbaik.

Malangnya, Jerman gagal mengekalkan prestasi mereka seperti tahun 2002, dan
kegagalan Jerman semasa pusingan pertama pada Euro 2004 dengan tidak memenangi
kesemua perlawanan. Völler meletak jawatan selepas itu, dan pasukan negara ini
terpaksa mencari jurulatih baru mereka dalam jangka masa enam tahun, selepas
mempunyai enam orang jurulatih dalam jangka masa 75 tahun. Selepas calon yang
sesuai antaranya Ottmar Hitzfeld dan Otto Rehhagel meletak jawatan, bekas pemain
kebangsaan mereka, Jürgen Klinsmann, yang tidak pernah mempunyai pengalaman
menjadi jurulatih sebelum ini, dipanggil untuk mengendali pasukan ini. Dengan
tugas utamanya untuk membawa pasukan negara ini ke prestasi terbaik dalam Piala
Dunia 2006, dimana Jerman gagal untuk mengulangi pencapaian mereka semasa
menjadi tuan rumah pada 1974.

Fritz Walter, Uwe Seeler, Franz Beckenbauer dan Lothar Matthäus merupakan ketua
pasukan dihormati (Ehrenspielführer).



https://ms.wikipedia.org/wiki/Serangan_11_September_2001

Serangan 11 September 2001 (juga digelar 9/11) ialah empat siri serangan berani
mati yang teratur oleh al-Qaeda ke atas Amerika Syarikat pada 11 September 2001.
Pada pagi itu, 19 orang pengganas al-Qaeda merampas empat buah kapal terbang
penumpang komersil. Para perampas itu sengaja menghempaskan dua pesawat ke arah
Menara Berkembar World Trade Center (Pusat Dagangan Dunia) di Bandar Raya New
York, sekaligus mengorbankan nyawa semua penumpang dan kebanyakan pekerja dalam
bangunan terbabit. Kedua-dua menara runtuh dalam masa dua jam, menyebabkan
bangunan berdekatan turut musnah atau mengalami kerosakan. Mereka juga
menghempaskan pesawat ketiga ke arah bangunan Pentagon di Arlington, Virginia,
dekat Washington, D.C. Kapal terbang yang keempat pula terhempas di kawasan
berdekatan pekan Shanksville di negeri Pennsylvania setelah beberapa penumpang
dan kakitangannya cuba merampas semula kapal terbang itu yang dihalakan oleh
perampas ke arah Washington, D.C., untuk menyasar Bangunan Kapitol atau Rumah
Putih. Semua penumpang keempat-empat pesawat terkorban.

Seramai 3,000 mangsa dan kesemua 19 perampas terkorban dalam serangan. Menurut
Jabatan Kesihatan Negeri New York, sehingga Jun 2009, sejumlah 836 orang yang
bertindak memberi bantuan untuk tragedi ini, termasuk anggota bomba dan polis
telah meninggal dunia. Di kalangan 2,752 mangsa yang terkorban dalam serangan di
World Trade Center adalah 343 orang bomba dan 60 orang polis dari Bandar Raya
New York dan Lembaga Pelabuhan. 184 orang lagi terkorban dalam serangan ke atas
Pentagon. Kebanyakan besar mangsa korban ialah orang awam, termasuk warga 70
negara. Selain itu, terdapat sekurang-kurangnya satu kematian tak langsung,
akibat penyakit paru-paru kerana terdedah kepada habuk runtuhan World Trade
Center.

Kesangsian cepat dilemparkan ke arah al-Qaeda. Ketuanya, Osama bin Laden
mula-mula menafikan bahawa dia terlibat, tetapi pada tahun 2004, akhirnya,
beliau mengakui bertanggungjawab mendalangi serangan itu. Amerika Syarikat
bertindak balas terhadap kejadian ini dengan melancarkan Perang Terhadap
Keganasan, menyerang Afghanistan untuk menjatuhkan kumpulan Taliban yang
melindungi ahli-ahli al-Qaeda, serta menggubal Akta PATRIOT Amerika Syarikat.
Pada Mei 2011, barulah bin Laden ditemui lalu dibunuh. Banyak lagi negara lain
yang turut mengukuhkan perundangan anti-pengganasan serta menambah kuasa
penguatkuasa undang-undang. Beberapa bursa saham Amerika ditutup sepanjang
minggu selepas serangan, kemudian mencatatkan kerugian teruk sebaik sahaja
membuka semula, terutamanya industri penerbangan dan industri. Kemusnahan ruang
pejabat bernilai beribu juta dolar telah menyebabkan ekonomi Lower Manhattan
teruk terjejas.

Kerosakan Pentagon dibersihkan lalu dibaik pulih dalam masa setahun, dan sebuah
Tugu Peringatan Pentagon didirikan dekat bangunan itu. Proses pembinaan semula
telah dilancarkan di tapak World Trade Center. One World Trade Center yang baru
kini sedang dibina di atas tapak itu dan baru siap pada tahun 2013. Beberapa
lagi menara sedang dibina di atas tapak itu bermula tahun 2007 hingga 2013.

Pada awal pagi 11 September 2001, 19 orang perampas mengambil alih pengemudian
empat buah pesawat penumpang komersil yang berada dalam perjalanan ke San
Francisco dan Los Angeles dari Boston, Newark, dan Washington, D.C. Pada
8:46 pagi, Penerbangan 11 American Airlines terhempas ke dalam Menara Utara
World Trade Center, disusuli oleh Penerbangan 175 United Airlines yang merempuh
Menara Selatan pada 9:03 pagi.

Sekumpulan lagi perampas menerbangkan Penerbangan 77 American Airlines ke dalam
Pentagon pada 9:37 pagi, dan yang satu lagi, iaitu Penerbangan 93 United
Airlines, terhempas dekat Shanksville, Pennsylvania, pada 10:03 pagi, setelah
para penumpangnya bertarung dengan perampas. Sasaran mutlak Penerbangan 93
dijangkakan sama ada bangunan Kapitol (tempat persidangan Kongres Amerika
Syarikat) atau Rumah Putih.

Sesetengah penumpang sempat membuat panggilan dengan menggunakan khidmat telefon
udara dalam kabin dan telefon bimbit untuk memberikan maklumat mengenai
pencerobohan perampas pesawat, bahawa cokmar atau suatu jenis semburan kimia
beracun telah digunakan, seperti gas pemedih mata atau semburan lada,
lebih-lebih lagi adanya penumpang yang cedera ditikam. Dilaporkan bahawa dalam
dua penerbangan terlibat, perampas menikam dan membunuh juruterbang, pramugari
dan sekurang-kurangnya seorang penumpang. Suruhanjaya 9/11 mendapati bahawa dua
orang perampas baru membeli peralatan tangan pelbagai fungsi jenama Leatherman
sebelum menaiki pesawat.Seorang pramugara Penerbangan 11, seorang penumpang
Penerbangan 175, dan beberapa orang penumpang Penerbangan 93 menyebut bahawa
para perampas itu memegang bom, tetapi salah seorang penumpang itu juga menyebut
bahawa bom itu adalah palsu. Tiada kesan bahan letupan ditemui di tempat-tempat
hempasan, maka Suruhanjaya 9/11 percaya bahawa bom-bom itu mungkin sekali palsu.

Dalam Penerbangan 93 United Airlines, satu transkrip audio rakaman perakam suara
kokpit mendedahkan bahawa para kakitangan dan penumpang cuba menawan semula
kapal terbang daripada perampas setelah mengetahui bahawa pesawat-pesawat lain
yang ditahan telah terhempas pada bangunan pada pagi itu melalui panggilan
telefon. Salah seorang perampas mengeluarkan arahan mengoleng kapal terbang
apabila mereka semakin hilang kawalan pesawat kepada penumpang. Tidak lama
kemudian, pesawat itu terhempas di atas sebuah padang berdekatan Shanksville di
Perbandaran Stonycreek, Kaunti Somerset, Pennsylvania, pada 10:03:11 pagi waktu
tempatan (14:03:11 UTC).

Dalam temuramah September 2002 yang dijalankan oleh Yosri Fouda, seorang
pembikin dokumentari dan wartawan al Jazeera, Khalid Sheikh Mohammed dan Ramzi
bin al-Shibh yang dipercayai mengaturkan serangan, mengakui bahawa pesawat
keempat itu dihalakan ke arah Kapitol Amerika Syarikat, yang diberikan nama kod
"Fakulti Undang-Undang", bukan Rumah Putih. Mereka menjelaskan lagi bahawa
al-Qaeda pada mulanya merancang untuk membawa pesawat yang dirampasnya itu ke
tempat nuklear daripada World Trade Center dan Pentagon, tetapi akhirnya
memutuskan untuk tidak menyerang loji nuklear "buat sementara" atas kebimbangan
bahawa keadaan boleh "menjadi di luar kawalan".

Tiga buah bangunan di Kompleks Pusat Dagangan Dunia runtuh akibat kegagalan
struktur pada hari kejadian. Menara selatan (2 WTC) runtuh kira-kira 9:59 pagi,
setelah terbakar selama 56 minit disebabkan kesan pelanggaran Penerbangan 175
United Airlines. Menara utara (1 WTC) runtuh pada 10:28 pagi, setelah terbakar
selama kira-kira 102 minit. Ketika menara utara runtuh, sisa runtuhannya turut
merosakkan dan menyebabkan kebakaran bangunan 7 World Trade Center (7 WTC).
Kebakaran ini marak selama berjam-jam dan turut menjejaskan keutuhan struktur
bangunan, sehingga menyebabkan emper timur tumbang pada 5:20 petang, dan seluruh
binaan runtuh seminit kemudian.

Kejadian ini menimbulkan kekalutan yang berleluasa di kalangan pertubuhan berita
dan pengawal lalu lintas udara di merata Amerika Syarikat. Semua lalu lintas
utara awam antarabangsa dilarang mendarat di atas tanah AS selama tiga hari.
Pesawat yang sudah terbang pula dipaksa berpatah balik atau dilencongkan ke
lapangan terbang di Kanada atau Mexico. Sumber berita menyiarkan laporan-laporan
yang tidak disahkan dan sering kali bercanggah sesamanya sepanjang hari. Salah
satu laporan yang terpenting adalah berkenaan bom kereta yang diledakkan di ibu
pejabat Jabatan Negara di Washington, D.C. Sebaik sahaja selepas melaporkan
kejadian di Pentagon buat pertama kali, sesetengah media turut melaporkan bahawa
berlakunya kebakaran di National Mall. Satu lagi laporan tersiar dalam corong
Associated Press yang mendakwa bahawa sebuah pesawat Delta Air Lines turut
dirampas, tetapi rupanya laporan itu tersilap; pesawat ini pada awalnya disangka
mempunyai risiko dirampas, tetapi ia mematuhi arahan pengawal dan mendarat
secara selamat di bandar Cleveland, Ohio.

Terdapat sejumlah 2,996 kehilangan nyawa, termasuk 19 perampas dan 2,977 mangsa.
Taburan korban adalah seperti berikut: 246 orang di keempat-empat pesawat
(daripada mana tiada yang terselamat), 2,606 orang di Bandar Raya New York, di
dalam menara berkembar dan atas tanah, dan 125 orang di bangunan Pentagon.
Kesemua mangsa korban dalam kejadian ini adalah orang awam, kecuali 55
kakitangan tentera yang terbunuh dalam serangan di Pentagon.

Lebih 90 buah negara kehilangan warga dalam serangan ke atas World Trade Center.
Pada tahun 2007, pejabat pemeriksa perubatan Bandar Raya New York menambahkan
Felicia Dunn-Jones ke dalam jumlah kematian serangan 11 September. Dunn-Jones
meninggal dunia lima bulan selepas 9/11 akibat penyakit paru-paru yang berkaitan
dengan keterdedahan kepada habuk ketika runtuhnya World Trade Center. Leon
Heyward yang mati akibat limfoma pada tahun 2008, ditambahkan dalam jumlah
kematian pada tahun 2009.

NIST menganggarkan seramai 17,400 orang awam berada di dalam World Trade Center
sewaktu kejadian, sementara kiraan lawang putar daripada Lembaga Pelabuhan
menyatakan bahawa 14,154 orang kekal dalam Menara Berkembar pada 8:45 pagi.
Majoriti besar orang di bawah zon hempasan selamat mengosongkan bangunan,
bersama 18 orang yang berada dalam zon hempasan di menara selatan, dan
sebilangan kecil lagi di atas zon hempasan yang memanfaatkan satu-satunya ruang
tangga yang masih elok dalam menara selatan. Sekurang-kurangnya 1,366 orang
terkorban berada di dalam atau atas aras terhempas di Menara Utara dan
sekurang-kurangnya 618 orang di Menara Selatan, di mana usaha pengosongan telah
bermula sebelum hempasan kedua. Maka, lebih 90% pekerja dan pelawat yang
terkorban di Menara Berkembar ini berada searas atau di atas kawasan hempasan.

Menurut Laporan Suruhanjaya, ratusan mangsa korban dibunuh serta-merta dalam
hempasan, manakala yang selebihnya terperangkap dan mati selepas menara runtuh.
Sekurang-kurangnya 200 orang melompat sampai mati dari menara yang terbakar
(seperti yang digambarkan dalam foto "The Falling Man"), menjunam beratus-ratus
kaki tingginya hingga terhempap di jalan-jalanan dan bumbung-bumbung bangunan
berdekatan. Sesetengah penghuni menara di atas zon hempasan bergegas ke aras
bumbung dengan harapan diselamatkan oleh helikopter, tetapi pintu masuk bumbung
dikunci. Tiadanya pelan yang wujud untuk penyelamatan dengan helikopter, dan
pada 11 September, asap yang berkepul-kepul dan haba yang melampau menghalang
usaha menyelamat oleh helikopter.

Sejumlah 411 pekerja kecemasan yang bergerak balas kepada kejadian terkorban
ketika cuba menyelamatkan orang serta memadamkan api. Jabatan Bomba Bandar Raya
New York (FDNY) keguguran 341 orang ahli bomba dan 2 orang paramedik. Jabatan
Polis Bandar Raya New York pula kehilangan 23 orang anggota. Jabatan Polis
Lembaga Pelabuhan kehilangan 37 orang pegawai, dan 8 lagi EMT dan paramedik
daripada perkhidmatan perubatan kecemasan swasta turut terkorban.

Selain New York, negeri New Jersey juga paling teruk terjejas, dengan bandaraya
Hoboken yang mengalami kematian teramai.

Beberapa minggu selepas kejadian, bilangan korban dianggarkan melebihi 6,000,
tetapi rupanya ini lebih dua kali bilangan yang disahkan mati. Pihak bandaraya
hanya mampu mengenal pasti identiti mayat untuk kira-kira 1,600 mangsa di World
Trade Center. Pejabat pemeriksa perubatan juga mengumpul "kira-kira 10,000
cebisan tulang dan tisu tak terkenal pasti yang tidak dapat dipadankan dengan
senarai mangsa korban". Cebisan tulang masih ditemui pada tahun 2006, apabila
para pekerja bersedia untuk merobohkan Bangunan Deutsche Bank yang rosak teruk.
Operasi tersebut siap pada tahun 2007. Pada 2 April 2010, sepasukan pakar
antropologi dan arkeologi mula mencari tinggalan manusia, artifak manusia dan
barang-barang milik peribadi di Kambus Tanah Fresh Kills di Staten Island.
Operasi itu siap pada Jun 2010 dengan penemuan 72 tinggalan manusia, maka jumlah
mayat manusia yang dijumpai meningkat kepada 1,845. Identiti 1,629 mangsa
serangan di World Trade Center telah dikenal pasti. Pemprofilan DNA dalam cubaan
mengenal pasti mangsa tambahan sedang dijalankan.

Di samping Menara Berkembar 110 aras itu sendiri, banyak lagi bangunan lain di
tapak World Trade Center turut ranap atau rosak teruk, termasuk 7 World Trade
Center, 6 World Trade Center, 5 World Trade Center, 4 World Trade Center,
Marriott World Trade Center (3 WTC), kompleks Pusat Kewangan Sedunia dan Gereja
Ortodoks Yunani St. Nicholas.

Daripada bangunan-bangunan dan struktur-struktur milik kompleks World Trade
Center, Menara Utara (1 World Trade Center), Menara Selatan (2 World Trade
Center), Hotel Marriott (3 World Trade Center) dan 7 World Trade Center musnah
sepenuhnya, manakala 4 World Trade Center, 5 World Trade Center, One Liberty
Plaza, Pejabat Kastam A.S. (6 World Trade Center), dan kedua-dua jejantas
pejalan kaki pula rosak teruk. Bangunan Deutsche Bank di 130 Liberty Street
mengalami kerosakan separa dan terpaksa dirobohkan kemudian. Kedua-dua bangunan
World Financial Center turut mengalami kerosakan.

Bangunan Deutsche Bank di seberang Liberty Street dari kompleks World Trade
Center kemudian diisytiharkan tidak selamat disebabkan keadaan toksik dalam
menara pejabat lalu menjalani perobohan. Dewan Fiterman di Kolej Komuniti Daerah
Perbandaran Manhattan di 30 West Broadway turut disahkan tidak selamat
disebabkan kerosakan berleluasa akibat selatan, dan juga bakal dinyahbina.

Bangunan-bangunan berdekatan yang lain pula, termasuk 90 West Street dan Verizon
Building turut mengalami kerosakan besar, tetapi berjaya dipulihkan.
Bangunan-bangunan World Financial Center, One Liberty Plaza, hotel Millenium
Hilton, dan 90 Church Street mengalami kerosakan sederhana, kesemuanya
dipulihkan. Kelengkapan komunikasi di atas Menara Utara turut musnah, termasuk
radio, televisyen dan antena radio dua hala, tetapi stesen media sempat
menghalakan isyarat dan memulihkan penyiaran. Di Kaunti Arlington, sebahagian
bangunan Pentagon teruk dimusnahkan oleh api sehingga satu seksyen bangunan itu
runtuh.

Jabatan Bomba Bandar Raya New York (FDNY) cepat menghantar 200 unit (separuh
jabatan) ke tempat kejadian. Usahanya dibantu oleh ramai ahli bomba tak bertugas
dan juruteknik perubatan kecemasan. Jabatan Polis New York (NYPD) menghantar
unit-unit Perkhidmatan Kecemasan dan ramai lagi kakitangan polis yang lain, di
samping mengutuskan unit udara. Sebaik sahaja tiba di tempat kejadian, anggota
FDNY, NYPD, dan polis Lembaga Pelabuhan tidak menyelaraskan usaha, sebaliknya
terpaksa melakukan kerja pencarian orang awam yang berlebihan.

Apabila keadaan bertambah teruk, unit udara NYPD menyampaikan maklumat kepada
komander polis supaya mengeluarkan arahan kepada para anggota untuk meninggalkan
menara-menara itu; kebanyakan pegawai NYPD sempat keluar dengan selamat sebelum
bangunan itu runtuh. Disebabkan pos perintah berasingan serta komunikasi radio
yang tidak serasi sesama agensi, amaran tidak disampaikan kepada komander FDNY.

Selepas menara pertama tumbang, komander FDNY juga mengeluarkan amaran
pengosongan; bagaimanapun, disebabkan masalah teknikal akibat kerosakan sistem
pengulang radio, ramai ahli bomba yang tidak dapat menerima arahan itu.
Penghantar 9-1-1 juga menerima maklumat daripada pemanggil yang tidak
disampaikan kepada komander di tempat kejadian. Dalam beberapa jam selepas
serangan, bermulanya sebuah operasi mencari dan menyelamat besar-besaran.
Selepas berbulan-bulan operasi sepanjang masa, tapak World Trade Center akhirnya
dibersihkan pada lewat Mei 2002.

Berjam-jam selepas serangan, FBI mengeluarkan nama-nama perampas dan juruterbang
yang disyaki kepada umum, di samping butiran peribadi sesetengah mereka. Mohamed
Atta dari Mesir merupakan ketua 19 perampas dan salah seorang juruterbang. Atta
terkorban dalam serangan bersama semua perampas yang lain, tetapi bagasinya
(yang tidak disambungkan dari penerbangannya dari Portland ke Penerbangan 11)
mengandungi kertas-kertas yang mendedahkan identiti kesemua 19 perampas dan
petunjuk-petunjuk penting yang lain mengenai rancangan, motif dan latar belakang
mereka. Pada tengah hari, Agensi Keselamatan Negara memintas komunikasi yang
menghala ke Osama bin Laden, begitu juga dengan agensi-agensi perisikan Jerman.

Pada 27 September 2001, FBI mengeluarkan gambar 19 perampas berserta maklumat
kerakyatan dan nama-nama lain yang mungkin digunakan oleh mereka. 15 daripada
mereka berasal dari Arab Saudi, dua dari Emiriah Arab Bersatu, seorang dari
Mesir (Atta), dan seorang dari Lubnan.

Siasatan FBI terhadap kejadian yang bernama kod Operasi PENTTBOM, merupakan
usaha penyiasatan yang terbesar dan paling rumit dalam sejarah FBI, melibatkan
lebih 7,000 ejen khas. Kerajaan Amerika Syarikat mendapati bahawa al-Qaeda
pimpinan Osama bin Laden bertanggungjawab atas serangan ini, sementara FBI
berkata bahawa "bukti yang mengaitkan al-Qaeda dan bin Laden dengan serangan 11
September adalah jelas dan tidak boleh disangkal". Kerajaan United Kingdom
mendapat kesimpulan yang sama bahawa al-Qaeda dan Osama bin Laden bersalah atas
serangan 11 September.

Pengarang Laurie Mylroie yang menulis dalam majalah siasah konservatif The
American Spectator pada tahun 2006, berhujah bahawa Khalid Sheikh Mohammed
sekeluarga merupakan perancang utama 9/11 dan serangan-serangan seumpamanya,
manakala kaitan Khalid Sheikh Mohammed dengan Osama bin Laden adalah sampingan
dan pengakuan bertanggungjawab al-Qaeda atas serangan itu datang selepas hakikat
itu dan bersifat oportunis. Bekas pegawai CIA, Robert Baer, menuliskan kenyataan
yang bercanggah dengan hujah Mylorie dalam majalah Time pada tahun 2007, dengan
menegaskan bahawa pendedahan pengakuan bertanggungjawab Khalid Sheikh Mohammed
atas 9/11 dan tindakan-tindakan lain oleh kerajaan pimpinan George W. Bush
merupakan cubaan yang berdusta untuk mendakwa bahawa kesemua pelaku utama 9/11
telah ditangkap.

Asal-usul al-Qaeda boleh disusuri ke tahun 1979, apabila Kesatuan Soviet
menyerang Afghanistan. Sebaik sahaja selepas serangan itu, Osama bin Laden pergi
ke Afghanistan untuk menghulurkan bantuan dalam mendirikan puak mujahidin Arab
serta menubuhkan pertubuhan Maktab al-Khidamat (MAK) untuk menentang Soviet.
Ketika berperang dengan Kesatuan Soviet, bin Laden dan para pejuangnya menerima
pembiayaan Amerika dan Saudi yang kebanyakannya disalurkan menerusi ISI,
perkhidmatan perisikan Pakistan. Pada tahun 1989, apabila Soviet berundur, MAK
ditukarkan menjadi "angkatan gerak balas cepat" yang berjihad ke atas
pemerintah-pemerintah di seluruh dunia Islam. Dengan bimbingan Ayman
al-Zawahiri, Osama bin Laden menjadi lebih radikal. Pada tahun 1996, bin Laden
mengeluarkan fatwa pertamanya yang menyeru supaya tentera Amerika meninggalkan
Arab Saudi.

Bin Laden mengeluarkan fatwa keduanya pada tahun 1998 untuk membantah dasar luar
Amerika Syarikat terhadap Israel, serta kehadiran askar Amerika yang berterusan
di Arab Saudi selepas Perang Teluk. Bin Laden menggunakan kitab suci Islam untuk
menggesa tindakan ganas terhadap tentera dan rakyat Amerika Syarikat sehingga
tuntutan-tuntutannya diakur, dengan hujah bahawa "para ulama sepanjang sejarah
Islam bersetuju sebulat suara bahawa jihad merupakan tugas perseorangan jika
musuh menghancurkan negara-negara Islam."

Gagasan komplot 11 September datangnya daripada Khalid Sheikh Mohammed yang
mula-mula membentangkan gagasannya itu kepada Osama bin Laden pada tahun 1996.
Ketika itu, bin Laden dan al-Qaeda berada dalam zaman peralihan dan baru
berpindah balik ke Afghanistan dari Sudan. Kejadian pengeboman kedutaan Amerika
Syarikat di Afrika dan satu lagi fatwa bin Laden, kedua-duanya pada tahun 1998,
menandakan titik perubahan yang mana bin Laden berhajat untuk menyerang Amerika
Syarikat. Pada Disember 1998, Pusat Anti-Pengganas Pengarah Perisikan Pusat
melaporkan kepada Presiden Bill Clinton bahawa al-Qaeda sedang membuat persiapan
untuk menyerang di Amerika Syarikat, termasuk melatih kakitangan untuk merampas
pesawat.

Sekitar akhir 1998 atau awal 1999, bin Laden memberikan kelulusan kepada
Mohammed untuk terus mengaturkan rancangan. Pada musim bunga 1999, serantai
perjumpaan diadakan melibatkan Khalid Sheikh Mohammed, Osama bin Laden, dan
timbalannya, Mohammed Atef. Mohammed menyediakan sokongan operasi untuk komplot
itu, termasuk memilih sasaran serta membantu mengaturkan perjalanan untuk para
perampas. Bin Laden menolak beberapa sasaran yang diusulkan oleh Mohammed
seperti U.S. Bank Tower di Los Angeles kerana "kesuntukan masa untuk membuat
persiapan untuk operasi sebegini".

Bin Laden memimpin komplot, di samping menghulurkan bantuan kewangan, serta
terlibat dalam pemilihan peserta untuk komplot ini. Bin Laden pada mulanya
memilih Nawaf al-Hazmi dan Khalid al-Mihdhar, kedua-duanya mujahid berpengalaman
yang berjuang di Bosnia. Hazmi dan Mihdhar tiba di Amerika Syarikat pada Januari
2000, selepas menghadiri Sidang Kemuncak al-Qaeda di Kuala Lumpur, Malaysia.
Pada musim bunga 2000, Hazmi dan Mihdhar menjalani latihan penerbangan di San
Diego, California, tetapi mereka berdua kurang fasih berbahasa Inggeris, kurang
cemerlang dalam pelajaran, dan akhirnya bertindak sebagai perampas sampingan.

Pada akhir tahun 1999, sekumpulan lelaki dari Hamburg, Jerman tiba di
Afghanistan, termasuk Mohamed Atta, Marwan al-Shehhi, Ziad Jarrah, dan Ramzi bin
al-Shibh. Bin Laden memilih mereka ini untuk komplot ini, kerana mereka
berpendidikan tinggi, fasih berbahasa Inggeris, dan berpengalaman hidup di
negara Barat. Rekrut-rekrut baru diperiksa secara rutin untuk kemahiran khas,
dan dengan ini kepimpinan al-Qaeda memilih Hani Hanjour, pemegang lesen
juruterbang komersil, untuk komplot ini.

Hanjour tiba di San Diego pada 8 Disember 2000 lalu bertemu dengan Hazmi.
Kemudian, mereka berlepas ke Arizona, di mana Hanjour menjalani latihan ulang
kaji. Marwan al-Shehhi tiba di akhir Mei 2000, manakala Atta tiba pada 3 Jun
2000, dan Jarrah pula pada 27 Jun 2000. Bin al-Shibh berkali-kali memohon visa
ke Amerika Syarikat, tetapi sebagai warganegara Yaman, beliau ditolak atas sebab
kemungkinan bahawa dia akan berdiam melebihi had visanya dan kekal sebagai
pendatang haram. Bin al-Shibh kekal di Hamburg untuk menyediakan penyelarasan
antara Atta dan Khalid Sheikh Mohammed. Ketiga-tiga ahli sarang Hamburg berlatih
kejuruterbangan di Florida selatan.

Pada musim bunga 2001, para perampas sampingan mulai tiba di Amerika Syarikat.
Pada Julai 2001, Atta berjumpa dengan bin al-Shibh di Sepanyol, di mana mereka
menyelaraskan butir-butiran komplot, termasuk pemilihan sasaran muktamad. Bin
al-Shibh turut menyampaikan hajat bin Laden supaya serangan dijalankan secepat
mungkin.

Pengisytiharan perang jihad ke atas Amerika Syarikat oleh Osama bin Laden, serta
satu fatwa yang ditandatangani oleh bin Laden dan lain-lain, menyeru pembunuhan
orang awam Amerika Syarikat pada tahun 1998, dilihat oleh pihak penyiasatan
sebagi bukti dorongannya untuk melakukan tindakan sedemikian.

Bin Laden pada mulanya menafikan, tetapi kemudian mengakui terlibat dalam
kejadian ini. Al Jazeera menyiarkan kenyataan oleh bin Laden pada 16 September
2001 yang berbunyi "Ingin saya tegaskan bahawa bukan saya yang melaksanakan
tindakan ini yang nampaknya dilaksanakan oleh individu-individu dengan
dorongan-dorongan tersendiri." Pada November 2001, tentera A.S. menemui semula
sebuah pita video dari sebuah rumah yang musnah di Jalalabad, Afghanistan, di
mana bin Laden dilihat berbual dengan Khaled al-Harbi serta mengakui
berpengetahuan terlebih dahulu akan serangan ini. Pita ini disiarkan di
berbagai-bagai rangkaian berita mulai 13 Disember 2001. Ketampilannya yang
terherot-benyot dalam pita itu dikatakan disebabkan oleh artifak pemindahan
pita. Pada 27 Disember 2001, keluarnya satu lagi video bin Laden, dalam mana
beliau berucap, "Pengganasan terhadap Amerika wajar dipuji kerana ia merupakan
pembalasan kepada ketidakadilan, [dan] bertujuan memaksa Amerika menghentikan
sokongannya kepada Israel yang membunuh orang kita (Arab/Muslim)", tetapi tidak
pula mengakui bertanggungjawab atas serangan itu.

Sebaik sahaja sebelum pilihan raya presiden Amerika Syarikat pada tahun 2004,
dalam satu lagi rakaman video kenyataan, bin Laden secara umumnya mengakui
pelibatan al-Qaeda dalam serangan ke atas A.S. serta mengakui hubungan
langsungnya dengan kejadian ini. Katanya, serangan itu dijalankan kerana "kami
bebas...dan ingin mendapat balik kebebasan demi bangsa kami. Oleh sebab kamu
mencabuli keselamatan kami, kami mencabuli keselamatan kamu." Osama bin Laden
kata, beliau secara peribadinya mengarahkan para pengikutnya untuk menyerang
World Trade Center. Satu lagi video yang diterima oleh Al Jazeera pada September
2006 menunjukkan Osama bin Laden bersama Ramzi bin al-Shibh, serta dua orang
lagi perampas, iaitu Hamza al-Ghamdi dan Wail al-Shehri, ketika mereka membuat
persiapan untuk serangan itu.

Garis masa terperinci mengenai pengetahuan terdahulu bin Laden didedahkan dalam
temu ramah September 2002 yang diadakan oleh pembuat dokumentari, Yosri Fouda
bersama Khalid Sheikh Mohammed dan Ramzi bin al-Shibh: keputusan untuk
melancarkan "operasi syahid di dalam Amerika" dibuat oleh suruhanjaya
ketenteraan al-Qaeda pada awal tahun 1999; selepas memutuskan tarikh serangan
(11 September 2001), Atta memaklumkan bin al-Shibh tentang tarikh ini pada 29
Ogos 2001. Bin Laden diberi maklumat ini pada 6 September 2001.

Pada 1 Mei 2011, Presiden Amerika Syarikat, Barack Obama mengumumkan bahawa
Osama bin Laden telah dibunuh dalam kejadian tembak-menembak dengan tentera
Amerika di Abbottabad, Pakistan, dan jenazahnya disimpan oleh pihak kerajaan
A.S. Pengumuman ini disusuli oleh keraian di seluruh Amerika Syarikat.

Wartawan Yosri Fouda untuk saluran televisyen Arab, Al Jazeera melaporkan pada
April 2002, Khalid Sheikh Mohammed mengakui pelibatannya di samping Ramzi bin
al-Shibh, dalam "operasi Selasa Kudus". Laporan Suruhanjaya 9/11 mendapati
bahawa kemarahan terhadap Amerika Syarikat yang dirasai oleh Khalid Sheikh
Mohammed, "dalang utama" serangan 9/11, "bukannya [berpunca] daripada
pengalamannya di situ sebagai mahasiswa, tetapi daripada kecamannya terhadap
dasar luar A.S. yang menyebelahi Israel".

Mohamed Atta turut berkongsi dorongan ini. Ralph Bodenstein, seorang bekas rakan
sekelas Atta, menyifatkannya sebagai "sebenarnya paling didorong oleh...
perlindungan A.S. ke atas politik Israel di rantau itu (Timur Tengah)".
Abdulaziz al-Omari, seorang perampas Penerbangan 11 bersama Mohamed Atta,
berkata dalam video wasiatnya, "Kerja saya merupakan pesanan kepada sesiapa yang
mendengar saya dan semua orang yang melihat saya; pada masa yang sama, ia
merupakan pesanan kepada para kafir supaya meninggalkan semenanjung Arab dalam
keadaan tertumpas serta berhenti menghulurkan bantuan kepada Yahudi yang
pengecut di Palestin."

Khalid Sheikh Mohammed juga merupakan penasihat dan pembiaya pengeboman World
Trade Center pada tahun 1993. Beliau juga bapa saudara kepada Ramzi Yousef,
ketua pengebom dalam serangan itu.

Khalid Sheikh Mohammed diberkas pada 1 Mac 2003 di Rawalpindi, Pakistan oleh
pihak berkuasa Pakistan yang bekerjasama dengan CIA, dan kini sedang ditahan di
Teluk Guantanamo. Ketika dibicarakan di A.S. pada Mac 2007, Sheikh Mohammed
sekali lagi mengakui bertanggungjawab atas serangan itu, dengan berkata "Saya
bertanggungjawab atas operasi 9/11 dari pangkal hingga hujung." Mohammed membuat
pengakuan itu setelah diseksa dengan dicurahi air. Pada November 2009, Peguam
Negara AS, Eric Holder mengumumkan bahawa Mohammed dan empat lagi konco yang
disyaki akan dipindahkan dari Teluk Guantanamo, Cuba untuk dibicarakan di
mahkamah awam dekat bekas tapak World Trade Center di New York. Holder meluahkan
rasa yakin bahawa para yang tertuduh akan dibicarakan secara adil dan "telus
kepada rakyat dan mata dunia".

Menurut dokumen Substitution for Testimony of Khalid Sheikh Mohammed
(Penggantian Testimoni Khalid Sheikh Mohammed) daripada perbicaraan Zacarias
Moussaoui, lima orang dikenal pasti sedar sama sekali akan butiran operasi,
iaitu Osama bin Laden, Khalid Sheikh Mohammed, Ramzi bin al-Shibh, Abu Turab
al-Urduni dan Mohammed Atef. Sehingga kini, hanya tokoh-tokoh sampingan yang
dibicarakan atau disabit kesalahan atas serangan ini. Bin Laden pun tidak sempat
didakwa secara rasmi atas kejadian ini.

Pada 26 September 2005, mahkamah tinggi Sepanyol yang dikerusikan oleh hakim
Baltasar Garzón menjatuhkan hukuman penjara 27 tahun ke atas Abu Dahdah kerana
berkomplot dalam serangan 9/11 serta menjadi ahli pertubuhan pengganas al-Qaeda.
Pada masa yang sama, 17 lagi ahli al-Qaeda dihukum penjara selama enam hingga
sebelas tahun. Pada 16 Februari 2006, Mahkamah Agung Sepanyol meringankan
hukuman Abu Dahdah kepada 12 tahun setelah mendapati bahawa pelibatannya dalam
komplot tidak dapat dibuktikan.

Antara motif-motif di sebalik serangan 11 September ialah kehadiran pihak A.S.
di Arab Saudi, sokongan A.S. terhadap Israel, dan sekatan terhadap Iraq.
Motif-motif ini dinyatakan terang-terangan oleh al-Qaeda dalam beberapa
pengisytiharan sebelum serangan berlaku, termasuk fatwa-fatwa yang dikeluarkan
pada Ogos 1996, dan Februari 1998. Selepas kejadian, bin Laden dan Ayman
al-Zawahiri menerbitkan beberapa lagi pita video dan audio, sesetengahnya
mengulang-ulang sebab-sebab serangan itu dilakukan. Dua terbitan yang terpenting
ialah "Warkah untuk Amerika" oleh bin Laden pada tahun 2002, dan pita video 2004
oleh bin Laden juga. Selain pengumuman langsung oleh bin Laden dan Al-Qaeda,
dorongan kepada serangan ini juga dianjurkan oleh ramai pengupas politik.

Kehadiran tentera A.S. yang berterusan di Arab Saudi selepas Perang Teluk ialah
salah satu dorongan yang tersurat di sebalik serangan pengganas 11 September,
pengeboman Menara Khobar, dan juga tarikh yang dipilih untuk pengeboman kedutaan
Amerika Syarikat 1998 (7 Ogos), iaitu genap lapan tahun selepas hari ketibaan
tentera A.S. di Arab Saudi. Bin Laden mentafsir sabda Nabi Muhammad s.a.w. yang
melarang "kehadiran orang kafir secara tetap di tanah Arab". Pada tahun 1996,
Bin Laden mengeluarkan fatwa yang menyeru supaya tentera Amerika Syarikat keluar
dari Arab Saudi. Dalam fatwa 1998, Al-Qaeda menyatakan: "sudah lebih tujuh tahun
Amerika Syarikat menduduki tanah Islam di tempat-tempat tersuci, di Semenanjung
Arab, menjarah kekayaannya, mengarah-arah pemerintahnya, mengaibkan rakyatnya,
mengganas jiran-jirannya, lalu menjadikan pangkalannya di Semenanjung sebagai
penganjur untuk menentang umat Islam yang berjiran." Dalam temu bual bersama
Rahimullah Yusufzai pada Disember 1999, bin Laden meluahkan pandangannya bahawa
tentera Amerika berpangkalan "terlalu dekat dengan Makkah" dan menganggap
perihal ini sebagai pembangkit kemarahan seluruh dunia Ilam.

Dalam "Warkah untuk Amerika" pada tahun 2002, bin Laden menyifatkan sokongan
Amerika Syarikat kepada Israel sebagai salah satu dorongan: "Penubuhan dan
kesinambungan negara Israel merupakan antara jenayah terbesar, dan kamulah
pemimpin-pemimpin pelaku jenayah itu. Sesungguhnya, tidak perlu dijelaskan dan
dibuktikan sejauh mana Amerika menyokong Israel. Penubuhan Israel merupakan
jenayah yang mesti dihapuskan. Setiap insan yang bernoda tangannya kerana
menyumbang kepada jenayah ini mestilah menerima padahnya secukup-cukupnya." Pada
tahun 2004 dan 2010, bin Laden sekali lagi melaungkan hubungan antara serangan
11 September dan sokongan yang diraih oleh Israel daripada Amerika Syarikat.
Sesetengah pengupas, termasuk Mearsheimer dan Walt, juga berhujah bahawa
sokongan Amerika Syarikat kepada Israel juga salah satu dorongan kepada serangan
ini.

Dalam fatwa 1998, al-Qaeda mengungkit sekatan terhadap Iraq sebagai sebab untuk
membunuh rakyat Amerika: "biarpun rakyat Iraq dibebani pembinasaan oleh
perikatan salibi-Zionis, dan biarpun ramainya yang terkorban sehingga menjangkau
sejuta orang... biarpun semua ini, orang Amerika sekali lagi cuba mengulangi
pembunuhan beramai-ramai yang dengan dahsyat, seolah-olah tidak puas dengan
kepungan berlanjutan yang dikenakan selepas peperangan yang keterlaluan ataupun
pemecah-belahan dan pembinasaan....Oleh yang demikian, dan selaras dengan
perintah Allah, kami mengeluarkan fatwa yang berikut kepada semua umat Islam:
Perintah untuk membunuh orang Amerika dan sekutu-sekutu mereka—orang awam
mahupun tentera—merupakan kewajipan individu bagi setiap umat Islam..."

Selain motif-motif yang disiarkan oleh al-Qaeda, para pengupas telah mengusulkan
motif-motif lain, termasuk keaiban yang timbul daripada dunia Islam yang makin
mundur di belakang dunia barat yang makin ketara kesan globalisasi baru-baru
ini. Satu lagi motif yang dianjurkan ialah keinginan untuk memberangsangkan A.S.
untuk melancarkan perang yang lebih besar ke atas dunia Islam dengan hasrat
mendorong lebih ramai sekutu untuk menyokong al-Qaeda.

Tragedi 9/11 dengan segeranya meninggalkan kesan yang amat sangat kepada rakyat
Amerika. Ramai pegawai polis dan penyelamat di seluruh negara mengambil cuti
untuk ke Bandar Raya New York untuk membantu dalam proses pencarian mayat
daripada sisa-sisa Menara Berkembar. Kegiatan menderma darah turut meningkat
secara mendadak di seluruh A.S. dalam beberapa minggu selepas 9/11.

Seramai tiga ribu orang kanak-kanak kehilangan salah seorang atau kedua-dua ibu
bapanya dalam kejadian ini. Selain kehilangan ibu bapa, turut dirakam juga
kekhuatiran kanak-kanak akan kehilangan nyawa atau persekitaran yang selamat,
serta kesan tragedi kepada penjaga-penjaga yang masih hidup.

Buat pertama kali dalam sejarah, SCATANA diseru untuk menutup segala ruang
udara, sekaligus memaksa semua pesawat awam bukan kecemasan di Amerika Syarikat
dan beberapa negara lain termasuk Kanada mendarat serta-merta, menyebabkan puluh
ribuan penumpang terkandas di seluruh dunia. Sebarang penerbangan antarabangsa
tidak dibenarkan memasuki ruang udara A.S. oleh Pentadbiran Penerbangan
Persekutuan, menyebabkan sebanyak 500 penerbangan terpaksa berpatah balik atau
dilencongkan ke negara. Kanada menerima 226 penerbangan terlencong itu lantas
melancarkan operasi kecemasan untuk menguruskan sebegitu banyak kapal terbang
dan penumpang yang terkandas.

Pada 2:40 petang 11 September, Setiausaha Pertahanan, Donald Rumsfeld
mengeluarkan arahan segera kepada para pembantunya untuk mencari bukti pelibatan
Iraq, menurut catatan yang diambil oleh pegawai dasar kanan, Stephen Cambone.
"Best info fast. Judge whether good enough hit S.H." — meaning Saddam Hussein —
"at same time. Not only UBL" (Cari maklumat terbaik segera. Nilai sama ada
Saddam Hussein terlibat sekali, bukan sahaja Osama bin Laden), seperti yang
dipetik daripada catatan Cambone daripada Rumsfeld.

Majlis NATO mengisytiharkan bahawa serangan ke atas Amerika Syarikat merupakan
serangan ke atas semua negara NATO, dan dengan itu, memenuhi takrifan Perkara 5
Piagam NATO. Inilah kali pertama digunakannnya Perkara 5 yang digubal sebagai
langkah berjaga-jaga akan serangan Kesatuan Soviet ketika Perang Dingin.
Sekembalinya di Australia setelah kunjungan rasmi ke A.S. ketika serangan
berlaku, Perdana Menteri Australia, John Howard menggunakan Perkara IV
perjanjian ANZUS. Sejurus selepas serangan berlaku, kerajaan Bush mengumumkan
Perang Terhadap Keganasan, dengan matlamat membawa Osama bin Laden dan al-Qaeda
ke muka pengadilan serta mencegah kebangkitan rangkaian pengganas yang lain.
Antara pendekatan yang diambil untuk mencapai matlamat ini termasuklah sekatan
ekonomi dan ketenteraan ke atas negara-negara yang dilihat melindungi pengganas,
serta mempertingkat usaha pemantauan dan perisikan sedunia.

Pada 7 Oktober 2001, Perang di Afghanistan bermula apabila tentera A.S. dan
British melancarkan kempen pembedilan udara di Afghanistan dengan kem-kem
Taliban dan al-Qaeda sebagai sasaran, kemudian menghantar tentera Pasukan
Operasi Khas untuk menceroboh Afghanistan. Penggulingan pemerintahan Taliban di
Afghanistan oleh tentera campuran pimpinan A.S. merupakan operasi kedua terbesar
usaha Perang Terhadap Keganasan di luar A.S., dan yang terbesar yang berkaitan
langsung dengan terorisme. Filipina dan Indonesia, antara negara-negara yang
berdepan dengan konflik dalaman dengan keganasan Islam, juga mempertingkatkan
kebersediaan tenteranya.

Ekoran kejadian serangan ini, kadar sambutan baik Presiden Bush meningkat ke
90%. Pada 20 September 2001, presiden A.S. berucap kepada negaranya dan sesi
bersama kedua-dua dewan Kongres Amerika Syarikat, berkenaan kejadian-kejadian
pada hari itu, sembilan hari usaha mencari dan menyelamat yang berselang, dan
hasratnya untuk bergerak balas kepada kejadian-kejadian itu. Sehubungan dengan
itu, Datuk Bandar New York, Rudy Giuliani mendapat sanjungan tinggi di seluruh
kota dan negara kerana memainkan peranan besar dalam bergerak balas terhadap
kejadian ini.

Tabung-tabung bantuan dibuka serta-merta untuk membantu mangsa-mangsa serangan,
dengan tugas menyediakan bantuan kewangan kepada mangsa yang terselamat dan juga
sanak-saudara mangsa, misalnya Coalition of 9/11 Families. Hingga tarikh akhir
pemampasan mangsa, 11 September 2003, 2,833 permohonan telah diterima daripada
keluarga mangsa-mangsa terkorban.

Rancangan luar jangkaan untuk kesinambungan pemerintahan dan pemindahan para
pemimpin juga dilaksanakan sejurus selepas serangan itu. Bagaimanapun, Kongres
tidak dimaklumkan bahawa Amerika Syarikat berada di bawah status kesinambungan
pemerintahan sehingga Februari 2002.

Di dalam Amerika Syarikat, Akta Keselamatan Tanah Air 2002 diluluskan oleh
Kongres dan ditandatangani oleh Presiden Bush, sekaligus menubuhkan Jabatan
Keselamatan Tanah Air yang melambangkan penstrukturan semula terbesar dalam
kerajaan Amerika Syarikat dalam sejarah terkini. Kongres juga meluluskan Akta
PATRIOT yang bertujuan membantu mengesan dan mendakwa kegiatan pengganas dan
jenayah-jenayah seumpamanya.

Akta PATRIOT dibidas oleh para pendukung kebebasan awam yang mendakwa bahawa ia
membenarkan pihak penguatkuasa undang-undang untuk menyerang privasi warganegara
serta and menghapuskan pengawasan kehakiman terhadap penguatkuasaan
undang-undang dan perisikan domestik. Pentadbiran Bush juga menjadikan kejadian
9/11 sebagai sebab untuk melaksanakan operasi rahsia Agensi Keselamatan Negara
"untuk mengintip komunikasi telefon dan e-mel di antara Amerika Syarikat dan
orang di luar negara tanpa waran".

Ekoran serangan 9/11, timbulnya laporan-laporan gangguan dan jenayah kebencian
terhadap orang-orang yang berasal dari Timur Tengah dan sesiapa yang kelihatan
seperti orang Timur Tengah. Golongan Sikh turut disasarkan kerana lelaki Sikh
lazimnya memakai serban yang juga dijadikan stereotaip Muslimin di mata Barat.
Turut dilaporkan ialah cercaan, serangan masjid dan tempat ibadah yang lain
(termasuk pengeboman kuil Hindu) dan serangan terhadap orang, termasuk satu
pembunuhan: Balbir Singh Sodhi, seorang tuan stesen minyak di negeri Arizona,
ditembak sampai mati pada 15 September 2001. Seperti lelaki Sikh yang lain,
beliau juga disalah sangka sebagai Muslim.

Menurut kajian oleh Universiti Negeri Ball, sesiapa yang dirasakan berketurunan
Timur Tengah lebih berkemungkinan menjadi mangsa jenayah kebencian sebagai umat
Islam ketika ini. Kajian ini juga mendapati peningkatan jenayah kebencian
terhadap sesiapa sahaja yang dirasakan beragama Islam, Arab dan sesiapa sahaja
yang disangka berasal dari Timur Tengah.

Satu laporan oleh kumpulan sokongan warga Amerika keturunan Asia Selatan, South
Asian Americans Leading Together mendokumenkan liputan media 645 insiden yang
menyisihkan rakyat Amerika yang berketurunan Asia Selatan atau Timur Tengah pada
11 hingga 17 September, termasuk laku musnah, arson, serangan, tembak-menembak,
gangguan, dan ugutan.

Pertubuhan-pertubuhan Islam terbesar di Amerika Syarikat cepat mengecam serangan
9/11 dan menyeru "umat Islam di Amerika Syarikat supaya tampil ke hadapan dengan
kemahiran dan sumber mereka untuk membantu meringankan penderitaan mangsa-mangsa
dan ahli-ahli keluarga mereka". Pertubuhan utama termasuklah Persatuan Islam
Amerika Utara, Perikatan Muslim Amerika, Majlis Islam Amerika, Majlis Hubungan
Amerika-Islam, Islamic Circle of North America, dan Persatuan Ilmuwan Syari'ah
Amerika Utara. Di samping derma kewangan, banyak pertubuhan Islam yang
melancarkan kempen derma darah dan menyalurkan bantuan perubatan, makanan dan
tempat berteduh untuk para mangsa.

Kejadian ini dikecam oleh media massa dan kerajaan-kerajaan sedunia.
Bangsa-bangsa di serata dunia memberikan sokongan dan setiakawan pro-Amerika.
Serangan ini turut dikecam oleh negara Timur Tengah, kecuali Iraq yang
mengeluarkan kenyataan rasmi semerta bahawa "koboi-koboi Amerika mengaup hasil
jenayah-jenayah mereka terhadap kemanusiaan".

Berpuluh ribu orang cuba melarikan diri dari Afghanistan ekoran serangan itu
kerana bimbang akan tindak balas oleh Amerika Syarikat. Pakistan yang sudah
menjadi tempat tinggal ramai pelarian Afghan dari konflik Afghan yang terdahulu,
menutup sempadannya dengan Afghanistan pada 17 September. Kira-kira sebulan
selepas serangan, Amerika Syarikat mengetuai sebuah campuran tentera
antarabangsa yang besar untuk menggulingkan rejim Taliban kerana melindungi
pertubuhan al-Qaeda. Pihak berkuasa Pakistan bertindak secara berat hatinya
untuk berpakat dengan Amerika Syarikat untuk memerangi Taliban. Pakistan
menyediakan sebilangan lapangan terbang dan pangkalan tentera kepada Amerika
Syarikat untuk serangannya terhadap rejim Taliban lalu menangkap lebih 600 orang
yang disyaki ahli al-Qaeda lalu menyerahkannya kepada Amerika Syarikat.

Kebanyakan negara di dunia, termasuk Kanada, China, United Kingdom, Perancis,
Rusia, Jerman, India dan Pakistan memperkenalkan perundangan anti-pengganas
serta membekukan akaun bank perniagaan-perniagaan dan individu-individu yang
disyaki berhubungan dengan al-Qaeda. Agensi-agensi penguatkuasaan undang-undang
dan perisikan di beberapa negara, termasuk Itali, Malaysia, Indonesia, dan
Filipina turut memberkas pihak-pihak yang disyaki mereka sebagai pengganas
dengan menyatakan tujuan memecahkan sarang-sarang militan di seluruh dunia.

Di Amerika Syarikat, ini menimbulkan sedikit kontroversi kerana pihak
pembangkang seperti Jawatankuasa Pertahanan Perakuan Hak berhujah bahawa sekatan
lama terhadap pengawasan persekutuan (cth. pemantauan COINTELPRO terhadap
mesyuarat awam) "dimansuhkan" oleh Akta PATRIOT. Pertubuhan-pertubuhan pendesak
seperti Kesatuan Kebebasan Awam Amerika dan Liberty turut mendakwa bahawa akta
itu telah mencabuli sesetengah perlindungan hak awam.

Amerika Syarikat menubuhkan pusat penahanan di Teluk Guantánamo, Cuba untuk
menahan banduan-banduan yang ditakrifkan sebagai "penempur musuh haram".
Kewajaran penahanan ini telah dipersoal oleh Parlimen Eropah, Pertubuhan
Negara-Negara Amerika, dan Amnesty International, antara lainnya. Seperti di
Amerika Syarikat, serangan ini juga mengakibatkan meningkatnya ketegangan antara
Muslim dan bukan Muslim di negara-negara lain.

Dalam satu ucapan di Universiti Bar-Ilan, Benjamin Netanyahu menyentuh kejadian
serangan itu: "Kita (Israel) mendapat manfaat daripada…serangan terhadap Menara
Berkembar dan Pentagon dan perjuangan Amerika di Iraq," yang dikatakannya boleh
membuat "pendapat umum Amerika lebih menyebelahi kita."

Kejadian ini meninggalkan kesan ekonomi yang mendalam dalam pasaran Amerika
Syarikat dan dunia. Bursa Saham New York (NYSE), Bursa Saham Amerika (AMEX), dan
NASDAQ tidak dibuka pada 11 September dan kekal tutup sehingga 17 September.
Apabila pasaran saham dibuka semula, pasaran saham Indeks Perindustrian Dow
Jones (DJIA) menjunam 684 mata, atau 7.1%, kepada 8921, menjadikannya penurunan
mata sehari yang terbesar ketika itu.

Pada akhir minggu itu, DJIA susut 1,369.7 mata (14.3%), iaitu penurunan mata
seminggu yang terbesar dalam sejarah, sebelum diatasi pada tahun 2008 ketika
krisis kewangan sedunia. Saham A.S. kerugian nilai sebanyak $1.4 trilion pada
minggu itu. Ini adalah bersamaan dengan $1.74 trillion dari segi nilai masa
kini.

Di Bandar Raya New York, sekitar 430,000 bulan bekerja dan gaji sebanyak $2.8
bilion melayang dalam tiga bulan selepas serangan 9/11. Kesan ekonominya
tertumpu pada sektor-sektor ekonomi eksport bandaraya. KDNK bandaraya
dianggarkan susut $27.3 bilion pada tiga bulan terakhir 2001 dan seluruh tahun
2002. Kerajaan persekutuan menyediakan bantuan segera bernilai $11.2 bilion
kepada kerajaan Bandar Raya New York pada September 2001, dan $10.5 bilion lagi
pada awal tahun 2002 untuk keperluan pembangunan ekonomi dan prasarana.

Serangan 9/11 turut menjejaskan perusahaan-perusahaan kecil di Lower Manhattan
dekat World Trade Center. Sebanyak 18,000 perniagaan kecil lingkup atau terpaksa
berpindah kerana tragedi ini. Bantuan dihulurkan oleh pinjaman Pentadbiran
Perniagaan Kecil dan Geran Blok Pembangunan Masyarakat dan Pinjaman Bencana
Kerosakan Ekonomi (Community Development Block Grants and Economic Injury
Disaster Loans) daripada kerajaan persekutuan. Kira-kira31,900,000 kaki persegi
(2,960,000 m2) ruang pejabat di Lower Manhattan rosak atau musnah sepenuhnya.

Ramai yang tertanya-tanya adakah pekerjaan-pekerjaan dan asas cukai yang
terjejas itu akan pulih. Kajian terhadap kesan ekonomi 9/11 menunjukkan bahawa
keterjejasan pasaran hartanah pejabat Manhattan tidak seteruk yang diharapkan
dahulu disebabkan keperluan industri perkhidmatan kewangan untuk berinteraksi
secara bersemuka.

Ruang udara Amerika Syarikat ditutup selama beberapa hari selepas kejadian itu.
Selepas ruang udara dibuka semula, perjalanan udara di benua itu banyak merosot
sehingga muatan penerbangan terpaksa dipotong 20%, malah menerukkan masalah
kewangan dalam industri penerbangan A.S. yang sedang bertenggang ketika itu.

Beribu-ribu tan reruntuhan toksik yang terhasil akibat keruntuhan Menara
Berkembar mengandungi lebih 2,500 jenis bahan cemar, termasuk karsinogen. Ini
menimbulkan masalah kesihatan yang melesukan badan di kalangan para penyelamat
yang dikatakan ramai sebagai berkaitan langsung dengan keterdedahan kepada
reruntuhan. Misalnya, Pegawai NYPD Frank Macri meninggal dunia akibat barah
paru-paru yang merebak ke seluruh badannya pada 3 September 2007; keluarganya
mendakwa bahawa barah itu berpunca daripada dirinya yang berada terlalu lama di
tempat kejadian lalu memohon faedah kematian ketika bertugas, tetapi belum
diputuskan oleh pihak bandaraya hingga kini. Pentadbiran Presiden Bush
mengarahkan Agensi Perlindungan Alam Sekitar supaya mengeluarkan kenyataan untuk
menenteramkan orang awam mengenai kualiti udara ekoran serangan atas sebab
keselamatan negara; namun begitu, agensi tersebut tidak memutuskan bahawa
kualiti udara pulih kepada tahap sebelum 9/11 sehingga Jun 2002.

Kesan kesihatan turut meluas kepada beberapa penduduk, pelajar dan pekerja
pejabat di Lower Manhattan dan Chinatown. Beberapa kematian telah dikaitkan
dengan habuk toksik yang berpunca daripada keruntuhan World Trade Center, dan
nama-nama mangsa ini juga akan tertera dalam tugu peringatan World Trade Center.
Juga terdapat spekulasi saintifik bahawa pendedahan kepada pelbagai keluaran
toksik di udara boleh memudaratkan perkembangan janin. Disebabkan kemungkinan
bahaya ini, Pusat Kesihatan Persekitaran Kanak-Kanak Columbia sedang menganalisa
kanak-kanak yang dikandung oleh ibu mereka yang tinggal atau bekerja dekat World
Trade Center sewaktu kejadian. Kajian terhadap para pekerja penyelamat yang
dikeluarkan pada April 2010 mendapati bahawa kesemua pekerja penyelamat itu
mengalami kerosakan fungsi paru-paru, yang mana 30–40% pekerja melaporkan gejala
berulang-ulang yang timbul dalam tahun pertama selepas kejadian, tanpa pemulihan
yang ketara sejak itu.

Pertikaian undang-undang mengenai kos merawat penyakit yang berkenaan dengan
kejadian 9/11 masih berlonggok dalam sistem mahkamah. Pada 17 Oktober 2006,
Hakim Persekutuan, Alvin Hellerstein menolak keengganan pentadbiran Bandar Raya
New York untuk menanggung kos kesihatan untuk para pekerja penyelamat, sekaligus
membuka jalan kepada tuntutan mahkamah terhadap kerajaan bandaraya. Para pegawai
kerajaan dipersalahkan kerana menyeru orang awam supaya kembali ke Lower
Manhattan dalam beberapa minggu selepas kejadian. Christine Todd Whitman,
pentadbir Agensi Perlindungan Alam Sekitar sewaktu serangan itu berlaku, teruk
dikecam oleh Hakim Daerah AS, Deborah A. Batts kerana tersalah kata bahawa
kawasan tersebut selamat diduduki. Selain itu, Datuk Bandar Giuliani turut
dibidas kerana menyeru para kakitangan industri kewangan supaya cepat-cepat
kembali bertugas di kawasan Wall Street raya.

Sesetengah rakyat Amerika menjadi takut untuk menaiki kapal terbang dan lebih
rela memandu kereta untuk perjalanan jauh. Ini menyebabkan "lebihan" kira-kira
1,595 kematian di lebuh raya pada tahun berikutnya selepas kejadian.

Sejurus selepas kejadian ini, Biro Penyiasatan Persekutuan (FBI) melancarkan
PENTTBOM, iaitu siasatan jenayah yang terbesar dalam sejarah Amerika Syarikat.
FBI memberitahu Senat A.S. bahawa terdapat bukti yang "jelas dan tidak boleh
disangkal" bahawa serangan ini berkaitan dengan al-Qaeda dan Osama bin Laden.

Suruhanjaya Kebangsaan Tentang Serangan Pengganas ke atas Amerika Syarikat
(National Commission on Terrorist Attacks Upon the United States, atau
Suruhanjaya 9/11) yang dipengerusikan oleh bekas Gabenor New Jersey, Thomas
Kean, dibentuk pada akhir tahun 2002 untuk menyediakan keterangan terperinci
mengenai kejadian ini, termasuk kebersediaan dan gerak balas segera terhadap
serangan itu. Pada 22 Julai 2004, Suruhanjaya 9/11 mengeluarkan Laporan
Suruhanjaya 9/11. Suruhanjaya itu dan laporannya turut menerima kritikan
daripada pelbagai pihak.

Sebuah siasatan teknikal megenai keselamatan bangunan dan kebersediaan untuk
kebakaran terhadap Menara Berkembar dan 7 WTC telah dijalankan oleh Institut
Piawaian dan Teknologi Kebangsaan (NIST) Jabatan Perdagangan Amerika Syarikat,
dengan tujuan menentukan punca-punca keruntuhan bangunan, sejauh mana kecederaan
dan kehilangan nyawa yang dialami, dan langkah-langkah yang diambil dalam
perekaan dan pengurusan World Trade Center. Siasatan terhadap keruntuhan 1 WTC
dan 2 WTC berakhir pada tahun Oktober 2005, dan siasatan terhadap keruntuhan
7 WTC pula berakhir pada Ogos 2008.

Laporan tersebut membuat kesimpulan bahawa pengalisan api prasarana keluli
Menara Berkembar dilumpuhkan oleh impak hempasan pesawat, dan menara-menara
tersebut pasti masih berdiri andai kejadian ini tidak pernah berlaku. Hasil
kajian yang diterbitkan oleh para penyelidik Universiti Purdue mengesahkan
bahawa, jika penebatan haba dalam tiang-tiang utama disental dan suhu tiang
meningkat kepada kira-kira 700 °C (1,292 °F), maka kebakaran itu adalah
mencukupi untuk menyebabkan keruntuhan.

W. Gene Corley, pengarah usaha penyiasatan terawal, mengulas bahawa
"menara-menara itu benar-benar kuat bertahan. Bukan pesawat pengganas yang
tumbangkannya; sebaliknya ia tumbang kerana kebakaran yang menyusul. Sudah
terbukti bahawa bangunan itu masih boleh berdiri walaupun kehilangan dua pertiga
tiang dalam setiap menara." Kebakaran itu melesukan kekuda yang menyokong lantai
sehingga lantai melandut. Lantai yang melandut itu menarik pada tiang-tiang
keluli luaran sehingga tiang luaran itu melengkung ke dalam. Dengan kemusnahan
tiang teras, tiang luaran yang melengkok itu tidak mampu lagi menyokong
bangunan, sekaligus menyebabkan bangunan itu runtuh. Selain itu, laporan ini
menegaskan bahawa ruang-ruang tangga menara tidak diperkuat secukupnya untuk
menyediakan jalan keluar kecemasan untuk mereka di atas zon hempasan. NIST
membuat kesimpulan bahawa kebakaran yang tidak terkawal di 7 WTC menyebabkan
rasuk lantai dan galang kepanasan dan kemudiannya "menyebabkan tiang sokongan
genting menjadi lemah, sekaligus memulakan keruntuhan progresif aruhan kebakaran
yang menumbangkan seluruh bangunan".

Ketua Inspektor CIA menjalankan pemeriksaan dalaman prestasi CIA pra-9/11 dan
amat kecewa dengan para pegawai kanan CIA kerana tidak melakukan segala tindakan
yang termampu untuk berdepan menghadapi pengganasan. Beliau mengutuk kegagalan
mereka untuk menghalang dua orang perampas 9/11, iaitu Nawaf al-Hazmi dan Khalid
al-Mihdhar, ketika mereka memasuki Amerika Syarikat, serta kegagalan mereka
untuk berkongsi maklumat tentang kedua-dua perampas itu dengan FBI.

Pada Mei 2007, para senator dari kedua-dua parti Demokrat dan Republikan
mendrafkan perundangan yang diharapkan membentangkan laporan siasatan CIA
dalaman secara terbuka. Salah seorang penyokongnya, Senator Ron Wyden berkata
"Rakyat Amerika berhak untuk tahu apa yang dilakukan oleh Agensi Perisikan Pusat
dalam bulan-bulan tergenting sebelum 9/11.... Saya akan terus mendesaknya
sehingga orang awam tahu." Laporan berkenaan menyiasat tanggungjawab setiap
orang kakitangan CIA sebelum dan selepas serangan 9/11. Laporan tersebut siap
pada tahun 2005, tetapi butirannya belum lagi didedahkan kepada umum.

Pada hari serangan berlaku, Datuk Bandar Raya New York, Rudy Giuliani
mengumumkan, "Kita akan membina semula. Kami akan bangkit dengan lebih kuat lagi
daripada dahulu, iaitu lebih kuat dari segi politik mahupun ekonomi. Latar
langit akan pulih kembali." Perbadanan Pembangunan Manhattan Rendah yang
dipertanggungjawabkan menyelaras usaha pembangunan semula tapak World Trade
Center, mendapat bidasan kerana tidak banyak membuat apa-apa dengan dana besar
yang diajukan kepada usaha pembinaan semula.

Selain pembinaan semula 7 World Trade Center yang berdekatan dengan tapak utama
dan siap pada tahun 2006, dan stesen PATH yang dibuka pada lewat tahun 2003,
usaha pembinaan semula di atas tapak utama World Trade Center ditunda hingga
akhir tahun 2006, apabila pemegang pajak, Larry Silverstein dan Lembaga
Pelabuhan New York dan New Jersey mencapai persetujuan tentang pembiayaan
bangunan baru. One World Trade Center kini sedang dibina di tapak itu dan
dijangka siap pada tahun 2011. Pada ketinggian 1,776 kaki (541 m), ia akan
menjadi salah sebuah bangunan tertinggi di Amerika Utara, hanya mengekori Menara
CN di Toronto.

Tiga lagi menara dijangka dibina dari tahun 2007 hingga 2012 di atas tapak itu,
dan akan terletak satu blok di timur tapak menara asal. Selepas kemelesetan
akhir 2000-an, para pemilik tapak berkata bahawa pembinaan menara baru mungkin
ditunda hingga tahun 2036. Bahagian Pentagon yang musnah itu dibina semula dan
sedia digunakan tidak lebih setahun selepas kejadian berlaku.

Dalam beberapa hari selepas berlakunya serangan ini, upacara memperingati mangsa
diadakan hampir di seluruh dunia. Selain itu, orang ramai mengirim gambar foto
mangsa yang maut atau hilang di sekitar Ground Zero. Seorang saksi mengakui
kemustahilan "mengelakkan wajah-wajah mangsa korban yang tidak bersalah.
Gambar-gambar mereka di sana-sini, di pondok telefon, lampu jalan, mahupun
dinding stesen bawah tanah. Segalanya umpama sebuah upacara pengebumian
besar-besaran, semua orang berasa serba senyap dan sedih, tetapi juga berbudi.
Sebelum ini, New York memang dingin perasannya; sekarang orang ramai
menghulurkan tangan untuk saling membantu.”

Salah satu tugu peringatan yang terawal buat tragedi ini ialah Tribute in Light
(Penghormatan dalam Cahaya), suatu pasangan 88 biji lampu cari di tapak menara
World Trade Center yang memancarkan sepasang sorotan cahaya yang menegak ke
angkasa. Di New York, sebuah pertandingan diadakan untuk mereka bentuk sebuah
tugu peringatan yang sesuai untuk tapak kejadian. Reka bentuk yang menang, iaitu
Reflecting Absence (Bayangan Ketiadaan), dipilih pada Ogos 2006, dan terdiri
daripada sepasang kolam pembayang di tapak menara, dikelilingi oleh senarai
nama-nama mangsa dalam ruang tugu di bawah tanah. Rancangan untuk membina muzium
di tapaknya telah ditangguhkan ekoran pembatalan projek Pusat Kebebasan
Antarabangsa atas sebab menerima aduan daripada ramai saudara-mara mangsa.

Tugu Peringatan Pentagon siap dibina dan dibuka kepada umum pada ulang tahun
ketujuh kejadian, iaitu 11 September 2008. Ia terdiri daripada sebuah taman
lanskap dengan 184 buah bangku yang menghadap Pentagon. Apabila Pentagon dibaik
pulih pada tahun 2001–2002, ia dilengkapi oleh sebuah gereja kecil persendirian
dan memorial dalaman yang terletak di titik hempasan Penerbangan 77.

Di Shanksville, sebuah Tugu Peringatan Kebangsaan Penerbangan 93 dirancangkan
berupa sedusun pokok yang membentuk bulatan di keliling tempat hempasan yang
dibelah dua oleh laluan pesawat, dengan peranggu loceng angin yang dicap
nama-nama mangsa. Sebuah tugu peringatan sementara terletak 500 ela (457 m) dari
tapak hempasan. Pihak bomba Bandar Raya New York mendermakan sebuah tugu
peringatan kepada Jabatan Bomba Sukarelawan Shanksville. Ia berupa palang buatan
keluli dari sisa-sisa World Trade Center dan tercagak di atas pelantar yang
berbentuk Pentagon. Ia dipasang di luar balai bomba pada 25 Ogos 2008.

Di tempat-tempat lain juga didirikannya tugu-tugu peringatan tetap, serta juga
badan-badan amal dan biasiswa oleh saudara-mara mangsa, di samping banyak lagi
pertubuhan dan tokoh-tokoh individu.

Pada setiap hari ulang tahun, di Bandar Raya New York, nama-nama mangsa yang
terkorban di lokasi tersebut dibacakan berlatarkan muzik yang sayu. Presiden
Amerika Syarikat juga menghadiri upacara peringatan di Pentagon. Upacara kecilan
turut diadakan di Shanksville, Pennsylvania.

Berikutan kejadian serangan itu, Kambus Tanah Fresh Kills di Staten Island
dibuka semula buat sementara waktu untuk menerima dan memproseskan kebanyakan
reruntuhan puing kemusnahan World Trade Center. Reruntuhan ini mengandungi
tinggalan jasad ramai mangsa; kebanyakannya dalam bentuk habuk dan cebisan
kecil. Pada Ogos 2005, 17 orang plaintif yang mengaku mendapat sokongan daripada
1,000 saudara-mara lain, memfailkan kes di mahkamah untuk menggesa pihak Bandar
Raya New York memindahkan hampor sejuta tan bahan-bahan dari kambus tanah Fresh
Kills kepada sebuah lokasi lain di mana ia boleh diayak dan dikebumikan dalam
tanah perkuburan. Norman Siegel, peguam bagi pihak plaintif, berkata "Pokoknya
adalah begini: Adakah kita bersedia untuk membiarkan ratusan anggota badan dan
jasad manusia di dalam longgokan sampah?" James E. Tyrrell, peguam yang mewakili
pihak bandaraya pula berhujah "Anda mesti mampu memperincikan dan menyatakan
yang mana satu anggota badan anda. Yang tinggal sahaja di sini ialah setimbun
habuk yang tidak dibeza-bezakan."

Pada 26 Mac 2010, para keluarga mangsa 9/11 menerima pemberitahuan bahawa pihak
bandaraya akan menjalankan operasi pengayakan untuk tinggalan-tinggalan jasad
mangsa World Trade Center di kambus tanah Fresh Kills. Operasi ini dijadualkan
memakan masa tiga bulan pada kos dianggarkan $1.4 juta. Para ahli antropologi
dan pakar-pakar terlatih yang lain akan menilai dan mencari bahan-bahannya
secara teliti, dan yang kemungkinan besar tinggalan manusia akan dihantar untuk
ujian selanjutnya di makmal-makmal Pejabat Ketua Pemeriksa Perubatan.

Pada 4 Oktober 2010, Mahkamah Agung Amerika Syarikat menolak rayuan oleh
sebilangan keluarga mangsa 9/11 untuk mendesak pemeriksaan bahan tapak WTC yang
lebih teliti untuk mencari tinggalan manusia sebelum dilupuskan semula. Mereka
mendakwa bahawa sesetengah bahan itu (223,000 tan daripada sejumlah kira-kira
1.65 juta) sama ada langsung tidak ditapis atau tidak ditapis secukupnya, dan
berhujah bahawa kambus tanah tidak sesuai sebagai tanah persemadian untuk
bahan-bahan yang mungkin masih mengandungi tinggalan jasad mangsa. (Menurut
rekod mahkamah, tinggalan jasad kira-kira 1,100 daripada 2,752 orang yang
terbunuh di tapak masih belum ditemui atau dikenal pasti.) Para pegawai
bandaraya menyatakan bahawa mereka telah menghabiskan sekitar 10 bulan meneliti
bahan-bahan berkenaan untuk mencari tinggalan jasad manusia sebelum
menghantarnya balik kepada kambus tanah. Mahkamah persekutuan rendah sudah pun
menolak tuntutan mahkamah oleh para keluarga itu terhadap pemerintah Bandar Raya
New York.



https://ms.wikipedia.org/wiki/Dewan_Rakyat_Malaysia

Dewan Rakyat merupakan salah satu daripada dua dewan dalam Parlimen Malaysia.
Semua rang undang-undang perlulah diluluskan oleh kedua-dua dewan parlimen iaitu
Dewan Rakyat dan Dewan Negara - sebelum dihantar kepada Yang di-Pertuan Agong
untuk mendapat perkenan diraja. Ahli-ahli Dewan Rakyat juga dikenali sebagai
Ahli Parlimen dan Ahli Yang Berhormat. Sepertimana Dewan Negara, Dewan Rakyat
bersidang di Bangunan Parlimen Malaysia di Kuala Lumpur.

Status Dewan Rakyat diterangkan di dalam Perlembagaan Persekutuan seperti
berikut: "Kuasa perundangan Persekutuan hendaklah terletak hak pada Parlimen
yang hendaklah terdiri daripada Yang di-Pertuan Agong dan dua Majlis Parlimen
yang dikenali sebagai Dewan Negara dan Dewan Rakyat." Kuasa memanggil dewan
bersidang dijelaskan di dalam Perlembagaan sebagai hak dan tanggungjawab Yang
di-Pertuan Agong. Baginda tidak boleh membiarkan enam bulan dari tarikh terakhir
persidangan berlalu tanpa ada tarikh tetap untuk sesi bersidang seterusnya.

Dewan Rakyat bersidang selama maksimum lima tahun dan kemudian terbubar sendiri
melainkan jika dibubarkan lebih awal dari itu. Kuasa pembubaran ini terletak di
bawah budi bicara Yang di-Pertuan Agong. Baginda boleh membubarkan parlimen
walaupun sesi perkhidmatannya masih lagi awal ataupun jika Perdana Menteri tidak
lagi memiliki keyakinan dan kepercayaan majoriti ahli-ahli dewan kerana tewas
samada melalui undi tidak percaya atau meluluskan belanjawan. Namun begitu, Yang
di-Pertuan Agong juga boleh melantik seorang ahli parlimen lain yang menurut
budi bicaranya boleh memiliki keyakinan dan kepercayaan ahli-ahli dewan lain.

Perdana Menteri, yang lazimnya mengetuai parti politik atau kumpulan parlimen
yang memiliki jumlah kerusi terbanyak bertanggungjawab mengetuai badan eksekutif
yang mentadbir negara ini. Beliau turut berhak melantik ahli daripada kedua-dua
dewan di parlimen untuk menganggotai Jemaah Menteri. Badan eksekutif ini
berperanan membawa atau mencadangkan satu-satu undang-undang untuk dibahas,
dikaji dan diluluskan oleh parlimen.

Ahli-ahli Parlimen diberi kebebasan dan keistimewaan untuk memperkatakan sesuatu
perkara tanpa rasa gusar atau dikecam di luar dewan; satu-satunya badan yang
boleh mengecam seseorang ahli parlimen ialah Jawatankuasa Parlimen bagi Hak dan
Kebebasan. Kekebalan parlimen ini berkuatkuasa serta-merta setelah seseorang itu
mengangkat sumpah menjadi ahli parlimen dan hanya boleh digunapakai ketika ahli
tersebut dibenarkan bersuara. Kekebalan ini tidak boleh dipakai ke atas
kenyataan-kenyataan yang dibuat di luar dewan. Satu pindaan telah dibuat di
bawah Perkara 63 Perlembagaan berikutan Peristiwa 13 Mei dengan penambahan
Perenggan 4 yang menidakkan Fasal 2 Perlembagaan yang secara amnya memberikan
hak-hak kebebasan asasi. Perenggan 4 itu menerangkan bahawa sesiapapun termasuk
ahli Parlimen yang berucap di Dewan Rakyat boleh didakwa jika melakukan
kesalahan di bawah Fasal 4 Perkara 10 atau di bawah Akta Hasutan 1948. Selain
itu ahli-ahli Parlimen juga kehilangan hak-hak istimewanya jika menganjurkan
penghapusan kedudukan Yang di-Pertuan Agong atau mana-mana Raja di
negeri-negeri.

Sesebuah undang-undang yang ingin dicadangkan mestilah disediakan rangkanya
terlebih dahulu - kebiasaannya oleh Jemaah Menteri atau sesebuah kementerian
dengan dibantu oleh Jabatan Peguam Negara. Rangka tersebut yang dikenali sebaga
rang undang-undang kemudiannya dikaji dan dibincang bersama-sama oleh Jemaah
Menteri. Jika diputuskan untuk dicadangkan ke parlimen, rang itu kemudiannya
akan diagih-agihkan kepada semua ahli-ahli dewan rakyat.

Jika diluluskan, rang undang-undang itu akan dipersembahkan kepada Yang
di-Pertuan Agong untuk dipertimbangkan dalam tempoh 30 hari. Jika baginda tidak
bersetuju, rang undang-undang itu akan dikembalikan ke parlimen bersama-sama
dengan beberapa cadangan pindaan. Parlimen kemudiannya harus mengkaji semula
rang undang-undang tersebut dan pindaanya dan mengembalikannya semula kepada
Yang di-Pertuan Agong jika rang undang-undang itu diluluskan semula. Yang
di-Pertuan Agong mempunyai 30 hari lagi untuk memberikan perkenan diraja.
Setelah tempoh itu, rang undang-undang tersebut dianggap telah diluluskan
sebagai undang-undang yang boleh berkuatkuasa. Undang-undang ini hanya akan
berkuatkuasa setelah dimasyhurkan di dalam Warta Kerajaan.

Kerajaan sering memelihara kerahsiaan sesebuah rang undang-undang yang akan
dibahaskan. Ahli-ahli parlimen sering menerima salinan rang undang-undang
beberapa hari sebelum dibahaskan dan akhbar-akhbar tempatan jarang menerima
salinan tersebut. Dalam sesetengah kes, ahli-ahli dewan pernah diberikan salinan
pada hari yang sama sesebuah rang undang-undang itu dibentang di parlimen.
Contoh terbaik adalah sewaktu Pindaan Perlembagaan 1968 yang dilakukan tiga
bacaan pada hari yang sama. Dalam kes yang agak jarang berlaku, kerajaan pernah
mengeluarkan satu Kertas Putih yang mengandungi cadangan-cadangan kerajaan yang
akhirnya diluluskan sebagai undang-undang. Kes ini merujuk kepada penggubalan
Akta Universiti dan Kolej Universiti 1971.

Proses sebelum ini hanya menerangkan langkah-langkah sesebuah undang-undang itu
dibawa oleh pihak kerajaan. Namun begitu, wujud satu lagi proses yang dipanggil
Rang Undang-undang Persendirian yang memberi peluang kepada ahli-ahli dewan
mencadangkan undang-undang baru untuk dibahas di parlimen. Walaupunbegitu,
sebagaimana yang sering menjadi amalan di dalam sistem parlimen ala Westminster,
hanya sedikit bilangan ahli parlimen yang pernah memperkenalkan rang
undang-undang. Proses ini dimulakan dengan ahli yang terbabit memohon dewan
untuk berhenti daripada meneruskan persidangan bagi membahaskan rang
undang-undang yang ingin dibawanya sebelum diputuskan dalam undian. Senator dari
Dewan Negara juga dibenarkan untuk mencadangkan rang undang-undang di parlimen.
Tetapi hanya wakil kerajaan sahaja dibenarkan mencadangkan rang undang-undang
berkaitan hal-ehwal kewangan dan ini perlu dilakukan di Dewan Rakyat terlebih
dahulu.

Seringkali sesebuah rang undang-undang yang dicadangkan oleh wakil pembangkang,
yang harus menggunakan Rang undang-undang Persendirian, sering dipandang remeh
oleh parlimen. Sesetengahnya sampai pernah mendakwa bahawa hak-hak ahli parlimen
untuk mencadangkan rang undang-undang telah dihalang melalui pindaan terhadap
Aturan Urusan Mesyuarat yang membenarkan Yang di-Pertua dewan meminda cetakan
ucapan ahli parlimen sebelum ianya dapat diucapkan.

Setiap ahli Dewan Rakyat dipilih untuk mewakili satu kawasan parlimen melalui
pilihanraya pelbagai parti. Kawasan ini ditentukan melalui pensempadanan kawasan
pilihanraya yang dijalankan setiap lapan tahun sekali setelah dicadangkan oleh
Suruhanjaya Pilihanraya. Pensempadanan semula kawasan parlimen ini hanya boleh
diluluskan di Dewan Rakyat dengan mendapat sokongan daripada sekurang-kurang dua
pertiga ahli-ahli dewan.

Seorang ahli tidak boleh memegang jawatan kedua-dua Dewan Rakyat dan Dewan
Negara dalam satu masa.

Sebelum memegang sebarang kerusi dalam Parlimen, setiap ahli dimestikan
mengangkat sumpah di hadapan Yang di-Pertua Dewan Rakyat. Ahli tersebut
hendaklah bersumpah atau berjanji bahawa mereka akan taat menjalankan
tugas-tugas mereka sebagai ahli Dewan sebaik yang mungkin dan taat setia kepada
Malaysia serta mematuhi, menjaga dan mempertahankan Perlembagaan.

Dewan Rakyat dipengerusikan oleh seorang Yang di-Pertua dan dibantu oleh dua
orang Timbalan Yang di-Pertua. Yang di-Pertua tidak semestinya dipilih di
kalangan ahli-ahli parlimen tetapi timbalan-timbalannya haruslah dipilih di
kalangan anggota-anggota Dewan Rakyat yang lain. Mereka berperanan besar
mempengerusikan persidangan Dewan Rakyat. Selain itu, Yang di-Pertua turut
bertanggungjawab memastikan keadaan tenteram di parlimen selain berusaha sebaik
mungkin utuk melicinkan perjalanan persidangan.

Yang di-Pertua Dewan Rakyat bagi Parlimen ke-12 ketika ini ialah Tan Sri
Pandikar Amin Mulia dari Barisan Nasional. Beliau, yang merupakan Speaker Dewan
Rakyat yang ke-8 dan tidak mempunyai kerusi di parlimen adalah penjawat pertama
dari negeri Sabah. Timbalan-timbalannya ialah Yang Berhormat Datuk Dr. Wan
Junaidi bin Tuanku Jaafar (Santubong-BN) dan Yang Berhormat Datuk Ronald Kiandee
(Beluran-BN).

Pengundi-pengundi akan memilih seorang wakil rakyat daripada setiap 222 bahagian
pilihan raya. Pilihanraya di Malaysia dijalankan oleh Suruhanjaya Pilihan Raya
yang keahliannya dilantik oleh Yang di-Pertuan Agong setelah selepas berunding
dengan Majlis Raja-raja. Pemenang pilihanraya selalunya ditentukan menggunakan
prinsip majoriti tertinggi - calon yang mendapat undi terbanyak berbanding
calon-calon lain - yang turut diamalkan di dalam sistem berparlimen ala
Westminster.

Pilihanraya umum terakhir yang telah diadakan di Malaysia ialah pada 5 Mei 2013.

Parti politik atau gabungan parti-parti politik yang memenangi kerusi terbanyak
di Dewan Rakyat berhak untuk membentuk kerajaan yang baru. Kerajaan akan
diketuai oleh seorang ahli parlimen yang memiliki sokongan majoriti dewan dan
beliau dipanggil Perdana Menteri. Namun begitu, Perdana Menteri Malaysia tidak
dilantik oleh ahli-ahli parlimen. Jawatan ini hanya boleh dilantik oleh Yang
di-Pertuan Agong dengan mengikut budi bicara baginda unuk memilih seorang ahli
Dewan Rakyat yang dirasakan mendapat sokongan terbanyak ahli-ahli di Dewan
Rakyat. Perdana Menteri Malaysia ketika ini ialah Yang Amat Berhormat Datuk Seri
Mohd Najib bin Abdul Razak (Pekan-BN).

Mengikut tradisi berparlimen Westminster, seorang ahli Dewan Rakyat yang
memiliki sokongan terbanyak golongan minoriti di parlimen akan memain peranan
sebagai Ketua Pembangkang. Ketua Pembangkang di Parlimen Malaysia Ke-12 ialah
Yang Berhormat Datuk Seri Anwar Ibrahim (Permatang Pauh-PKR). Beliau telah
memenangi kerusi parlimen Permatang Pauh pada Pilihan Raya Kecil Parlimen
Permatang Pauh pada 26 Ogos 2008. Beliau menggantikan Ketua Pembangkang
terdahulu, Ahli Parlimen P44 Permatang Pauh Datuk Seri Wan Azizah Wan Ismail
dari Parti Keadilan Rakyat (PKR) meletakkan jawatannya pada 31 Julai 2008. Datuk
Seri Wan Azizah Wan Ismail merupakan wanita pertama di Malaysia yang diberi
penghormatan menjawat jawatan sebagai Ketua Pembangkang. Selepas Pilihan Raya
ke-13 iaitu pada 5 Mei 2013, sekali lagi Yang Berhormat Datuk Seri Anwar Ibrahim
telah dipilih sebagai Ketua Pembangkang apabila Pakatan Rakyat (Gabungan
PKR-DAP-PAS) berjaya memegang 89 daripada 222 kerusi parlimen, iaitu sebanyak
40.09%.

Mengikut Undang-undang Pilihanraya, jika seseorang Ahli Parlimen terpaksa
mengosongkan kerusinya dengan apa jua sebab sekalipun sewaktu Dewan Rakyat
berada di awal sesi perkhidmatannya dan tidak kurang daripada dua tahun sebelum
dewan terbubar, satu pilihan raya kecil perlu diadakan bagi memenuhi kekosongan
tersebut. Jika kekosongan itu berlaku kurang dari dua tahun sebelum dewan
terbubar pula, pilihanraya kecil hanya boleh diadakan jika Yang di-Pertua Dewan
Rakyat telah memastikan bahawa sokongan majoriti terhadap parti kerajaan telah
terjejas. Proses dan penganjuran satu pilihan raya kecil adalah sama seperti
pilihan raya umum dijalankan. Kebanyakan pilihan raya kecil adalah kurang
penting kerana kerajaan seringkali memiliki majoriti stabil di Dewan Rakyat.
Namun begitu, pilihan raya kecil boleh dijadikan kayu pengukur terhadap prestasi
semasa kerajaan.



https://ms.wikipedia.org/wiki/Tarian_singa

Tarian Singa (bahasa Cina: 舞獅; pinyin: wǔshī) adalah sebahagian daripada tarian
tradisional dalam adat warisan masyarakat Cina, yang mana penari akan meniru
pergerakan singa dengan menggunakan kostum singa. Kostum singa itu dimainkan
oleh dua penari iaitu seorang memainkan di bahagian hadapan dengan menggerakan
kepala kostum, manakala pasangan penari akan memainkan bahagian belakang kostum
singa tersebut. Kedua-dua penari itu akan bergerak seakan-akan singa di atas
pentas yang disediakan. Tarian singa ini akan diiringi oleh gong, dram, dan
dentuman mercun yang dikatakan akan membawa tuah.

Sejarah singa dianggap sebagai pelindung dalam kebanyakan adat orang Asia,
terutamanya bagi mereka yang berketurunan orang Cina. Tarian singa menjadi adat
di negara China, Taiwan, Jepun, Korea, Thailand,Malaysia dan Vietnam. Setiap
negara tersebut mempunyai corak dan bentuk tarian yang berbeza. Namun tarian ini
lebih terkenal sebagai warisan orang Cina, kerana dikatakan sejarahnya bermula
lebih 1,000 tahun lalu. Dua tarian singa yang amat popular ialah "Tarian Singa
Utara" dan "Tarian Singa Selatan".

Tarian singa Utara adalah berasal dari bahagian utara China yang menggunakan
tarian ini sebagai hiburan diraja. Kostum singa tersebut menggunakan warna
merah, jingga,(hijau dan kuning bagi kostum singa betina. Tarian Singa Utara ini
mempunyai lebih banyak pergerakan akrobatik dan bertujuan sebagai hiburan.

Tarian Singa Selatan menjadi lambang yang mempunyai ciri-ciri yang berkaitan
dengan alam sekitar. Tarian ini selalu dipersembahkan sebagai istiadat ataupun
upacara untuk membuang semangat jahat dan dipersembahkan sebagai upacara meminta
tuah. Tarian Singa Selatan menggunakan pelbagai warna. Kepala kostum mempunyai
mata yang lebih besar daripada Singa Utara, dan mempunyai cermin serta sebatang
tanduk di hadapan kepalanya.Mata singa itu pula berwarna hitam bersama-sama
warna putih atau merah bersama-sama warna putih. Hal ini bertujuan untuk
menunjukkan sifat singa yang pemalu.



https://ms.wikipedia.org/wiki/Sudirman_Haji_Arshad

Dato' Sudirman bin Haji Arshad, DSAP, JMN, AMN, AMP (25 Mei 1954 - 22 Februari
1992) merupakan salah seorang penyanyi yang terkenal di Malaysia. Beliau telah
memulakan kariernya sebagai seorang penyanyi apabila dinobatkan sebagai "Juara
Bintang RTM 1976" pada 11 Ogos 1976. Selain itu, beliau juga adalah satu-satunya
pemegang gelaran "Penghibur Nombor 1 Asia" (pada 19 Mac 1989) dari Pahang,
Malaysia sebelum kehadiran Siti Nurhaliza. Di samping itu, terdapat juga gelaran
yang lain untuk beliau seperti "Penghibur Milik Masyarakat", "Seniman Rakyat"
dan "Elvis Malaysia". Beliau juga mempunyai pelbagai kebolehan sebagai seorang
penyanyi, penghibur, penggubah lagu, peguam, penulis, pengarang (buku memoir dan
kanak-kanak), pelukis kartun, usahawan dan pelakon.

Sepanjang 16 tahun kerjayanya dalam lapangan seni suara tanah air, Sudirman
telah merakamkan 15 album studio, 52 album kompilasi dan puluhan lagu hitsnya
serta memenangi pelbagai anugerah tempatan dan antarabangsa. Sudirman meninggal
dunia di kediaman kakaknya, Datin Rodziah Arshad di Bangsar pada 22 Februari
1992 selepas tujuh bulan bertarung dengan penyakit radang paru-paru. Pada 2009,
17 tahun selepas pemergiannya, beliau telah dianugerahkan gelaran Dato' oleh
Sultan Pahang, Sultan Ahmad Shah dan pengiktirafan diwakili oleh kakaknya.

Beliau dilahirkan pada hari Rabu, 25 Mei 1954 di No. 48, Jalan Ibrahim,
Temerloh, Pahang. Beliau merupakan anak kepada Hajah Romlah binti Dahalan dan
Haji Arshad bin Haji Hassan. Bapanya mendapat ilham untuk menamakan beliau
sebagai "Sudirman" dengan mengikut sempena nama seorang pahlawan dari Indonesia,
Soedirman kerana mahukan anaknya menjadi seorang pahlawan yang hebat. Beliau
juga mesra disapa sebagai "Diman" oleh ahli keluarganya. Ibu bapanya pernah
menjual kain ela dan pakaian. Ibunya juga mengambil upah untuk membuat sulaman
dan membuka kelas jahitan. Banyak peniaga di sekitar kawasan pekan sering
mengambil upah dari ibunya.

Selain itu, ibunya juga seorang wanita yang aktif dalam arena politik sebagai
Ketua Kaum Ibu UMNO (perhubungan Negeri Pahang) dan Wakil Rakyat Pertama (1955)
mewakili kawasan Triang (bahagian Temerloh), telah meninggal dunia pada tahun
1959 pada usia muda iaitu 32 tahun (ketika Sudirman berumur 5 tahun) setelah
mengidap penyakit kanser. Bapanya adalah pengurus Syarikat Bas Temerloh
(Temerloh Bus Company), juga seorang ahli politik UMNO sebagai Timbalan Yang
Dipertua Majlis Perbandaran di Temerloh, Pahang. Selepas kematian isterinya,
bapanya pernah berkahwin dengan Mariam binti Mohamad yang berasal dari Kampung
Dala, Lancang. Pasangan ini telah dikurniakan dua orang anak iaitu Baharom dan
Maslina. Bapanya meninggal dunia pada tahun 1978 dan sempat untuk melihat
kejayaan anaknya yang kian meningkat.

Beliau memulakan persekolahannya di Sekolah Rendah Abu Bakar di Mentakab, Pahang
(1963-1968), Sekolah Kebangsaan Jalan Bahagia di Temerloh, Pahang (1969-1971)
sehingga beliau menamatkan Tingkatan 3 dan Sekolah Menengah Sultan Abu Bakar di
Kuantan, Pahang (1972-1975) sehingga beliau menamatkan Tingkatan 6. Sebelum
memasuki Tingkatan 6, beliau menjalani kursus persediaan di Universiti Teknologi
Mara (dahulunya dikenali sebagai Institut Teknologi Mara), Petaling Jaya. Beliau
mendapat tawaran melanjutkan pelajaran ke luar negeri tetapi dia menolak tawaran
itu.

Pada tahun 1976, beliau melanjutkan pelajaran dalam Fakulti Undang-Undang di
Universiti Malaya, Kuala Lumpur. Di sebalik kepadatan jadual dalam bidang seni,
beliau masih dapat membahagi masanya dengan baik di antara menyanyi dan kelas
tutorial di Universiti Malaya. Pada tahun 1980 beliau telah menerima Ijazah
undang-undang (LL.B) dengan mendapat Kepujian Kelas Ketiga. Tahun 1983, Sudirman
menjalani latihan guaman dan diiktiraf sebagai peguam pada tahun 1984.
Bagaimanapun, Sudirman meninggalkan bidang guaman kerana memilih bidang seni
sebagai kerjayanya.

Beliau mula mencipta namanya sebagai penyanyi apabila dia berjaya merebut
gelaran Johan Bintang RTM peringkat akhir yang diadakan di Dewan Pay Fong,
Melaka pada 11 Ogos 1976. Beliau mendendangkan lagu "Seruling Bamboo" dan "Big
Spender In The Cabaret". Pada peringkat awal saringan, beliau memberi jawapan
spontan seperti "seluar pinjam..." apabila disoal oleh pengacara rancangan
mengenai seluar yang menggeleber yang dipakainya. Para penonton menyukai caranya
yang berterus terang. Beliau mendendangkan lagu "Jali Jali", sebuah lagu klasik
dari Indonesia. Para penonoton telah melihat dengan jelas sekali bahawa suaranya
memang unik.

Beliau pernah menyertai World ABU Song Contest yang diadakan di Singapura pada
tahun 1985. Beliau mewakili Malaysia dan hanya berjaya mendapat tempat ke-5
daripada 14 peserta yang bertanding. Para peserta terdiri daripada 14 buah
negara di seluruh dunia termasuk Amerika Syarikat, Indonesia, Korea, Australia,
Sweden, Fiji dan beberapa negara yang lain. Beliau juga diiringi oleh komposer,
Manan Ngah. Beliau membawakan lagu ‘‘Pesta Dunia’’, sebuah lagu ciptaan Manan
Ngah manakala liriknya pula ditulis oleh Habsah Hassan. Perkara ini juga membawa
kepada tercetusnya idea Habsah Hassan untuk menghasilkan lirik lagu ‘‘Salam
Terakhir’’ apabila Sudirman meluahkan rasa hatinya dengan menyatakan bahawa dia
tidak mungkin hidup lama.

Pada tahun 1986, Pelancongan Malaysia telah melantiknya sebagai "Duta Nyanyian
Pelancongan Malaysia". Semasa Persidangan Pelancongan Asia Pasifik (PATA) yang
ke-35 di Kuala Lumpur, beliau mempopularkan lagu "Cintai Malaysia, Kenali
Malaysia" (To Know Malaysia Is To Love Malaysia) ciptaan Carol Connors dari
Amerika Syarikat. Lagu ini juga menjadi lagu tema semasa kempen Tahun Melawat
Malaysia.

Beliau juga dilantik sebagai duta bagi pelbagai syarikat terkenal seperti
Proton, Malaysia Airlines, Honda Cup dan "honored pioneer card member" dengan
Hong Leong Bank.

Pada 15 April 1986, Sudirman menempa nama di dalam Malaysian Book of Records
setelah mengadakan konsert gergasi percumanya di Jalan Chow Kit, Kuala Lumpur.
Beliau telah berjaya memikat serta memukau hampir 100 ribu warga kota untuk
berpusu-pusu membanjiri jalan itu. Lagu yang dinyanyikan oleh beliau ialah
‘‘Chow Kit Road! Chow Kit Road!’’ dan diakhiri dengan lagu patriotik sambil
memakai bendera Malaysia.

Pada 19 Mac 1989, Sudirman telah dinobatkan sebagai "Penghibur Nombor 1 Asia"
pada "Asian Popular Music Awards". Acara anugerah ini diadakan bersama-sama
dengan Saleem Music Awards Festival yang berlangsung di Dewan Royal Albert,
London. Beliau merupakan penyanyi yang pertama dari Malaysia yang pernah
memenangi anugerah tersebut. Sudirman telah mengalahkan 8 orang peserta dari
negara-negara Asia termasuk Hong Kong (Leslie Cheung), Filipina (Kuh Ledesma),
Singapura (Anita Sarawak), China, Taiwan, Jepun, Korea Selatan dan Thailand.
Dalam pertandingan tersebut, beliau telah menyanyikan dua buah lagu Inggeris
"One Thousand Million Smiles" dan "Send In The Clown" dengan menggayakan aksi
lucu ala-ala Charlie Chaplin yang cukup mempesonakan serta membolehkan beliau
mengalahkan wakil-wakil dari negara lain yang lebih hebat popularitinya.

Lagu "One Thousand Million Smiles" dirakamkan dalam bentuk single dan dipasarkan
di Eropah. Proses rakaman lagu itu dibuat di Studio Abbey Road, tempat rakaman
album bagi penyanyi berpengaruh seperti The Beatles. Lagu ini dipilih sebagai
lagu tema Malaysia semasa Hari Pertubuhan Bangsa-Bangsa Bersatu.

Sudirman merupakan seorang artis yang mempunyai daya tarikan yang tersendiri.
Beliau lincah dengan showmanship di pentas, sesuatu yang kurang kelihatan pada
zamannya, dan memiliki pelbagai koleksi pakaian beraneka fesyen yang digunakan
sewaktu persembahan. Sudirman pernah muncul dalam acara penutup Sukan SEA 1989
yang dianjurkan oleh Kuala Lumpur dengan penampilannya berbeza, beliau
mengenakan baju bendera sambil mengibarkan Jalur Gemilang (ketika itu Bendera
Malaysia) yang besar.

Semasa Pertandingan Juara Lagu TV3 1987, Sudirman memenangi Anugerah Persembahan
Terbaik kerana persembahannya begitu menyayat hati sewaktu mendendangkan lagu
"Merisik Khabar" dengan petikan pemetik api simbolik beliau.

Kejayaan Sudirman sebagai penghibur itu juga tidak dapat lari dengan lagu-lagu
popular gubahan komposer terkenal seperti Datuk Ahmad Nawab, Ooi Eow Jin, S.
Atan, Manan Ngah, Osman Ghani, Kassim Masdor dan M. Nasir, selain lirik puitis
oleh Habsah Hassan menerusi luahan rasa sebenar penyanyinya. Habsah Hasan turut
menulis skrip untuk Sudirman semasa membuat persembahan rancangan RTM dan majlis
makan malam.

Beliau juga aktif di dalam Persatuan Penyanyi, Pemuzik dan Penulis Lagu Tanah
Air (PAPITA) dan dilantik menjadi Timbalan Presiden PAPITA untuk satu penggal.
Semasa hayatnya, Sudirman sangat mengutamakan pemilikan hak cipta. Dia
mempertahankan nama dan haknya bagi memastikan tidak ada pihak ketiga mengambil
kesempatan.

Beliau mempunyai ramai kenalan rapat, diantaranya dari kalangan wartawan (Bahyah
Mahmood, Intan Zabidin, Saodah Ismail, Ku Seman Ku Hussain, Fauziah Samad, Adam
Salleh, Tajaiyah Ihsan, Fatimah Hassan, Mokhtar Alias, Mama Juwie, Huzz,
Muzlina, Zubairi Zabidin) dan kalangan artis (Noor Kumalasari, Sharifah Aini,
Anita Sarawak, Yusni Jaafar, Sarimah, Zaiton Sameon, Ramli MS).

Sudirman pernah mencoretkan catatan pada kulit album dalam bentuk piring hitam
yang bertajuk Abadi bahawa EMI dan penerbitnya ketika itu, S. Atan tidak yakin
untuk menerbitkan album patriotik kerana bimbang masyarakat tidak dapat
menerimanya. Tetapi demi kecintaannya kepada Malaysia, beliau berkata
sekurang-kurangnya biarlah ada satu album patriotik untuk seumur hidupnya. Dalam
album Abadi, terkandung lagu "Warisan", "8 Ke 4 ¼ (Punch Card)", "Kehadiranku",
"31 Ogos" dan "Tegakkan Bendera Kita". Album itu tidak mendapat sambutan
sebagaimana album komersilnya yang lain. Namun, tidak siapa menyangka, album
patriotik Sudirman itu mendapat perhatian sampai kini. Lagunya sering
berkumandang setiap tahun ketika negara menyambut hari kemerdekaan.

Suara bangga dan kagum pada negara, agama dan bangsa serta tokoh pemimpin
diluahkan oleh Sudirman menerusi lagu "Radio Malaysia", "Bapak" (ditujukan
kepada Bapa Kemerdekaan, Y. T. M. Tunku Abdul Rahman), "Kul it!" (mengenai
perpaduan kaum) serta "One Thousand Million Smiles".

Beliau turut menyanyikan lagu yang ditujukan khusus kepada Allahyarham Puan Sri
Saloma berjudul "Mama". “Mama (panggilannya kepada Saloma) tidak percaya bila
saya membuka mulut meminta kebenaran untuk saya cipta lagu untuknya. Kata Mama,
P. Ramlee enggan cipta lagu untuknya kerana Saloma adalah miliknya, dan tidak
perlu cipta lagu lagi,” kata Sudirman pada April 1983.

Sewaktu hayatnya, selama 10 tahun, Sudirman menjadi kolumnis ruangan
‘Teringat-ingat’ dalam majalah hiburan URTV, terbitan Utusan Melayu. Beliau juga
menjadi residen writer di Kumpulan Karangkraf. Tugasnya setiap hari ialah
menulis dan melukis untuk majalah-majalah terbitan Karangkraf waktu itu seperti
Bacaria, Nona, Media Hiburan, Mingguan Kanak-kanak dan Remaja. Idea itu adalah
ideanya sendiri, lukisannya sendiri. Malah beliau turut menulis di Mingguan
Malaysia dan menjadi kolumnis di beberapa buah akhbar mingguan tempatan,
antaranya dia pernah menemuramah dan menulis riwayat hidup pahit getir
perjuangan bekas Timbalan Perdana Menteri, Tun Abdul Ghafar bin Baba di dalam
sebuah akhbar tabloid.

Sudirman telah menceritakan kisah-kisah awal hidupnya melalui buku kartun
Sejarah Awal Sudirman yang diterbitkan oleh Kumpulan Karangkraf pada tahun 1991.
"Berbagai-bagai keterangan mengenai saya telah disiarkan di lipatan majalah dan
muka akhbar. Ada yang benar, dan ada yang tidak. Adatlah, apabila orang kedua
bercerita, kadang-kadang ada yang terkurang dan ada juga yang terlebih kata.
Tetapi buku ini cerita saya dan dari mata pena saya sendiri. Ceritanya tentu
akan merantaikan diri saya. Tetapi tidak apa, kerana cerita ini cerita benar
tentang diri saya. Buku ini merangkumi hidup saya dari saat kelahiran saya
hingga Mei 1972..." LAT, pelukis kartun tanahair yang ulung, merupakan sumber
inspirasi beliau.

Cerita-cerita ini pertama kali disiarkan melalui ruangan Cetusan Rasa kelolaan
Allahyarham Sudirman Haji Arshad yang terbit seminggu sekali melalui akhbar
BACARIA terbitan Karangkraf dari 5 Mei 1983 hingga 7 Ogos 1984. Edisi khas ini
dibuat pada bulan Disember 1986 kerana Allahyarham ingin berkongsi luahan dan
cerita untuk renungan bersama peminat yang menyayangi beliau.

Sudirman memenangi Hadiah Pertama dalam Mobil-Malaysian Association of Book
Publishers Awards, anugerah bagi novel sastera kanak-kanaknya iaitu Taming Si
Budak Pintar pada tahun 1995, yang memuatkan pelbagai cerita kanak-kanak bagi
melahirkan kanak-kanak pintar. Anak saudaranya, Johana Era Zainuddin menerima
anugerah tersebut bagi pihak beliau dari Datuk Peter Tinggom.

Selepas menamatkan pengajian di Universiti Malaya, pada 14 Februari 1981,
Sudirman menamatkan zaman bujangnya apabila berkahwin bersama kekasih pilihan
hati yang telah dikenali sejak kecil Kamariah "Kay" Jamaluddin, seorang gadis
yang bekerja di Petronas. Para peminat menyambut berita itu dengan gembira.
Bagaimanapun, perkahwinan itu cuma bertahan selama tiga tahun sahaja. Ia
berakhir dengan penceraian pada 25 Mei 1984 kerana tidak wujud lagi persefahaman
di antara mereka. Pasangan ini tidak mempunyai anak.

Sahabat baik Sudirman, Noorkumalasari pernah berkata bahawa suasana malam di
rumah Sudirman sangat sayu menjelang perpisahan antara mereka. "Apabila cerai
dilafazkan mereka bertangisan. Air mata tidak dapat dibendung," kata Noor yang
menyaksikan sendiri perceraian Sudirman dan Kay.

Dalam majalah Utusan Filem dan Fesyen (UFF) dalam kolum "Masih Kuingat Lagi",
beliau menulis, dua perkara yang sangat memilukan hatinya. Pertama, kehilangan
ibu pada usia yang sangat muda. Keduanya, perkahwinannya yang gagal.

Sudirman merakamkan kedukaannya melalui pahit getir penceraian menerusi lagunya
"Terasing" dan "Merisik Khabar", malah beliau turut mencipta lagu "Setiamu Tiada
Lagi" dendangan Ibnor Riza. Setelah bercerai, Sudirman menumpukan seluruh tenaga
kepada kariernya termasuk menulis, melukis, dan menubuhkan syarikatnya sendiri.

Pada 17hb. Julai 1991, Sudirman dimasukkan ke Unit Rawatan Rapi (ICU) di Pusat
Perubatan Tawakkal, Kuala Lumpur selama 4 hari. Beliau telah dilaporkan pengsan
setelah terjatuh. Selama 7 bulan beliau terlantar sakit, keluarga rapatnya
merahsiakan punca penyakit dan lokasi beliau dirawat. Dalam tempoh itu, dia
tidak ke mana-mana kecuali ke rumah kakaknya di Butterworth selama seminggu.

Pada 22 Februari 1992 (bersamaan 18 Syaaban 1412), hari Sabtu jam 4:00 pagi,
sebelum subuh, ketika berusia 37 tahun, Sudirman Hj Arshad telah kembali ke
Rahmatullah di rumah kakaknya, Datin Rudiah binti Haji Arshad yang beralamat di
No. 16, Jalan Taban Satu, Lucky Garden, Bangsar Park, Kuala Lumpur setelah 7
bulan menghidap penyakit radang paru-paru (pneumonia). Jenazah Allahyarham telah
dibawa pulang ke Temerloh dan disemadikan di Tanah Perkuburan Islam Kampung
Chengal, Temerloh pada hari yang sama, jam 3:45 petang - berdekatan dengan
pusara ibu bapanya (selang beberapa baris). Ribuan peminat setia termasuk
Perdana Menteri Malaysia ketika itu, Dato' Seri Dr. Mahathir Mohamad (sekarang
bergelar "Tun") telah menziarahi jenazah Allahyarham yang dianggap sebagai suatu
kehilangan yang besar bagi dunia hiburan tanah air.

Sudirman pernah menubuhkan Sudirman Usaha Dagang Industri (SUDI) Sdn Bhd dengan
modal kira-kira RM3 juta, yang mengeluarkan minuman tin berkarbonat jenama
‘‘Sudi’’. Kejayaannya dalam memasarkan ‘‘Sudi’’ telah mengangkat Sudirman
sebagai pemenang Anugerah Pengusaha Muda. Minuman ‘‘Sudi’’ yang terkenal telah
mengambil 5 peratus pasaran minuman karbonat dalam masa 6 bulan beroperasi
(dengan bantuan majalah bisnes dan program TV dari Australia ke Hong Kong
mengiklankan minuman Sudi).

Tahun 1983, Sudirman menubuhkan syarikatnya ‘‘Sudirman Productions’’ dengan
hanya seorang pekerja. Tahun 1987, Sudirman menghasilkan sebuah album berjudul
Sahabat untuk anak saudara kesayangannya Atai (Razman Azrai Zainudin) di bawah
Sudirman Productions. Beliau bersama pengurusnya, Mike Bernie Chin bercita-cita
menerbitkan video yang merakam aksinya ketika konsert. Walaubagaimana pun pada
Mac 1987, Mike Bernie mengundurkan diri daripada menjadi pengurus Sudirman
setelah ia merasa Sudirman tidak dapat 'diurus' lagi. Kemudian Sudirman melantik
Dharanee Dharan Kannan sebagai pengurusnya sehingga Jun 1991 apabila Dharanee
meletakkan jawatan. Sejak itu Sudirman mahu mengurus sendiri semua kegiatan
hiburannya.

Seperti ibunya, Sudirman diabadikan di ‘‘Muzium Tokoh Pahang’’, di Kuantan
sebagai mengenang jasanya dalam bidang seni kepada bangsa dan negara. Tempat ini
mempamerkan barang-barang berharga seperti trofi Anugerah Penghibur Terbaik Asia
milik Sudirman.

Pada tahun 2002, Siti Nurhaliza yang juga anak jati Kuala Lipis, Pahang telah
mengadakan konsert ‘‘Untukmu Sudir’’ sebagai mengenang jasa buat Sudirman
sebagai ‘‘Seniman Rakyat’’. Konsert ini juga bertempat di Istana Budaya dan
dihoskan oleh Jaafar Onn, Habsah Hassan dan Yusni Jaafar. Beliau telah
menyanyikan lagu-lagu Sudirman yang cukup sinonim apabila didengari seperti
“Dir”, “Chow Kit Road! Chow Kit Road!”, “Big Spender In The Cabaret”, “Balik
Kampung” dan “Salam Terakhir”.

Pada suatu ketika, Siti muncul di pentas dengan rangkaian baju yang sinonim
dengan Sudirman, iaitu baju yang bercorakkan Jalur Gemilang. Baju ini dibuat
semula dan direka oleh pereka fesyen kegemaran Sudirman iaitu Din Wahab. Siti
juga turut menjemput para penonton untuk bersama dengan beliau di atas pentas
bagi lagu yang bertajuk “Hujan”. Prop di atas pentas juga telah dibuat dengan
begitu lancar dan tersusun. Pada akhir konsert, penonton telah menyaksikan
tayangan klip video oleh Sudirman yang akhirnya menyebabkan Siti dan penonton
yang lain terharu serta menitiskan air mata. Konsert yang berjalan selama dua
hari ini telah mendapat kritikan balas yang positif serta berjaya mendapat
anugerah “Susunan Muzik Terbaik Di Dalam Lagu” melalui lagu “Merisik Khabar”.

Kementerian Penerangan, Komunikasi dan Kebudayaan Malaysia melalui Radio
Televisyen Malaysia (RTM) telah mengadakan “Konsert Suara Hati Sudirman” sebagai
penghargaan kepada Sudirman. Konsert ini adalah bersempena dengan ulang tahun
RTM yang ke-61 serta sambutan kemerdekaan yang ke-50. Konsert ini juga
diterbitkan oleh Ain Sabrina serta membariskan pelbagai artis 18 artis popular
tempatan pada masa kini. Pihak pengajur telah memilih Stadium Malawati, Shah
Alam sebagai tempat untuk mengadakan konsert tersebut pada 1 April 2007, jam
8.30 malam. Selain itu, pentas untuk persembahan juga turut dihiasi dengan mood
pencahayaan ketika ‘era Sudirman’. Selain itu, konsert ini juga tidak
menggunakan hos tetapi dengan suara latar yang berpandukan skrip yang ringkas
dan padat hasil tulisan Habsah Hassan.

Lagu pembukaan bagi konsert ini adalah “Dir”, nyanyian oleh Mawi dengan iringan
Orkestra RTM. Antara arits lain yang turut menjayakan konsert ini ialah Ramli
Sarip, Siti Nurhaliza, Misha Omar, Ning Baizura, Jaclyn Victor, Farawahida, Liza
Hanim, Izwan Pilus, Nita, Dayang Nurfaizah, Faizal AF dan Bob

Antara lagu popular yang turut dinyanyikan ialah “Salam Terakhir” dan “Tanggal
31”, nyanyian Siti Nurhaliza. Di samping itu, Ramli Sarip telah menyanyikan lagu
“Milik Siapakah Gadis Ini”. Seterusnya, Misha Omar telah mendendangkan lagu
“Terasing” dan Liza Hanim dengan lagu yang bertajuk “Hujan”. Lagu “Apa Khabar
Orang Kampung”, “Hidup Sederhana (Basikal Tua)”, “Aku Penghiburmu”, “Joget
Kenangan Manis”, “Chow Kit Road! Chow Kit Road!”, “Kul It!”, “Jauh Di Sudut
Hati”, “One Thousand Million Smiles”, “Merisik Khabar” dan “Di Dalam Sepi Itu”
turut dinyanyikan oleh artis yang hadir.

Pada 18 Jun 2009, beliau secara rasminya bergelar Dato' Sudirman Haji Arshad
setelah pemergiannya selama 17 tahun. Kakaknya, Datin Rodziah Arshad menerima
pengiktirafan itu sebagai mewakili beliau daripada Sultan Pahang (Sultan Ahmad
Shah) di Istana Abu Bakar, Pekan, Pahang.

Pada tahun 2011, Perbadanan Kemajuan Filem Nasional (FINAS) bersama AETN All
Asia Networks telah menerbitkan dokumentari di saluran History yang bertajuk
“Sudirman Arshad”. Dokumentari yang berbentuk biografi ini telah disiarkan pada
20 Februari 2011 (Ahad), jam 10.00 malam. Selain itu, dokumentari ini juga
menyiarkan beberapa klip gambar serta video yang menceritakan pengalaman pahit
dan getir sepanjang perjalanan beliau di dalam bidang seni. Di samping itu,
penonton akan menyaksikan sesi temuramah bersama beberapa teman rapat beliau
serta memahami dengan lebih mendalam mengenai kisah beliau. Dokumentari Sudirman
juga diulang siar di RTM pada 22 Februari 2015.

Pada 24 Februari 2012, Radio Televisyen Malaysia (RTM) telah sekali lagi
mengadakan konsert bagi memperingati beliau dengan iringan 40 pemuzik daripada
Orkestra RTM. Konsert ini juga mengetengahkan lagu-lagu Sudirman yang jarang
didengar oleh umum iaitu “Hilang Berganti”, “Hujan”, “Kehadiranku” dan “Jali
Jali”. Konsert ini juga menyenaraikan penyanyi seperti Adibah Noor, Jaclyn
Victor, Dayang Nurfaizah, Alyah, Bob, Shila Amzah, Tomok, Black, Aril dan Rey
(Bintang RTM).

Beliau pernah bercita-cita untuk menjadi seorang pengeluar filem. Menjelang
penghujung usianya, Sudirman memberitahu bahawa beliau telah menyiapkan skrip
filem Primadona dan bercita-cita untuk menjadi pengeluar dan pengarahnya.
Malangnya, hasratnya itu tidak kesampaian.



https://ms.wikipedia.org/wiki/Sabah

Sabah adalah salah satu daripada 13 negeri yang terdapat di Malaysia dan
merupakan negeri kedua terbesar di Malaysia selepas Sarawak yang terletak di
utara pulau Borneo, iaitu pulau ketiga yang terbesar di dunia. Di sebalik status
sebagai salah satu negeri di Malaysia yang diiktiraf di peringkat antarabangsa,
Filipina meletakkan tuntutan yang sangat aktif terhadap bahagian timur Sabah, di
mana Malaysia telah menolak ia sebagai "bukan isu". Ibu negeri Sabah ialah Kota
Kinabalu, yang dahulunya dikenali sebagai Jesselton. Sabah juga sering dirujuk
sebagai "Negeri di Bawah Bayu" kerana kedudukan negeri tersebut yang sangat
strategik di bawah laluan angin monsun.

Asal-usul nama "Sabah" dikatakan kurang jelas, dan terdapat banyak teori yang
telah timbul. Salah satu contoh teori ialah ketika Sabah masih dibawah
pemerintahan Kesultanan Brunei, ia dirujuk sebagai Saba kerana kehadiran pisang
saba, nama sejenis pisang yang dinamakan 'pisang Saba' oleh masyarakat Bajau
kerana pisang tersebut banyak sekali ditanam di sekitar pantai barat Sabah ,
pisang ini juga dikenali sebagai 'pisang menurun' oleh masyarakat tempatan di
kawasan berkenaan yang mana terdapat perbezaan di antara 'pisang Saba' dan
pisang lain yang terdapat di sekitar Kepulauan Borneo. Disebabkan juga lokasi
Sabah yang berhubung dengan Brunei, ianya telah dikatakan bahawa Sabah adalah
perkataan Melayu Brunei yang bermaksud hulu atau sebelah utara sungai. Satu lagi
teori mengatakan bahawa ia datang dari Sabak, perkataan Melayu yang ertinya
tempat di mana gula kabung diekstrak. Sabah juga merupakan perkataan Arab yang
bermaksud matahari terbit. Kehadiran pelbagai teori ini menjadikan ia sukar
untuk menentukan asal sebenar nama negeri ini.

Sesetengah teori juga mengatakan bahawa Sabah pernah dirujuk sebagai Seludang
dalam teks 1365 Jawa yang dikenali sebagai Nagarakretagama ditulis oleh Empu
Prapañca.

Bahagian barat Sabah amnya adalah kawasan pergunungan dengan Banjaran Crocker
merupakan banjaran yang mempunyai tinggi sekitar 1,000 hingga 4,000 meter. Pada
ketinggian 4,095 meter, Gunung Kinabalu merupakan gunung yang tertinggi di
Kepulauan Melayu (tidak termasuk New Guinea) dan diiktiraf sebagai gunung yang
kesepuluh tertinggi di Asia Tenggara.

Hutan belantara di Sabah dikategorikan sebagai hutan hujan tropika dan merupakan
tuan rumah kepada pelbagai jenis tumbuhan dan hidupan liar. Taman Negara
Kinabalu telah disenaraikan sebagai Tapak Warisan Dunia oleh UNESCO pada tahun
2000 kerana kekayaannya dalam kepelbagaian tumbuhan, juga digabungkan dengan
keadaan geologi, topografi serta iklim yang unik.

Berada berdekatan Gunung Kinabalu ialah Gunung Tambuyukon yang mempunyai
ketinggian 2,579 meter dan merupakan puncak ketiga tertinggi di negeri ini.
Bersebelahan dengan Banjaran Crocker pula ialah Banjaran Trusmadi dengan
puncaknya Gunung Trusmadi yang merupakan gunung kedua tertinggi di negeri ini
selepas Gunung Kinabalu dengan ketinggian 2,642 meter.

Bahagian tengah dan timur Sabah secara amnya terdiri daripada banjaran gunung,
dataran dan juga bukit. Sungai Kinabatangan bermula dari banjaran melalui
kawasan tengah ke arah pantai timur sehinggalah keluar ke Laut Sulu. Ia adalah
sungai kedua terpanjang di Malaysia selepas Sungai Rajang yang terdapat di
Sarawak. Hutan di sekeliling lembah sungai juga mengandungi pelbagai habitat
hidupan liar.

Lain-lain kawasan hidupan liar yang penting di Sabah termasuk Lembangan Maliau,
Lembah Danum, Tabin, Imbak Canyon dan Sepilok. Tempat-tempat ini adalah sama ada
ditetapkan sebagai taman negara, rizab hidupan liar, hutan rizab, atau hutan
simpan.

Penghijrahan manusia ke rantau ini dipercayai berlaku kira-kira 20,000-30,000
tahun dahulu. Dipercayai, bahawa manusia awal ini adalah daripada bangsa
Australoid dan juga Negrito. Gelombang penghijrahan manusia yang seterusnya
dipercayai adalah daripada bangsa Austronesia Mongoloid yang berlaku sekitar
3000 SM.

Pada awal abad ke-7, sebuah komuniti yang dikenali sebagai Vijayapura, juga
berkaitan dengan Empayar Srivijaya telah dijangkakan mempunyai kaitan dengan
Empayar Brunei yang wujud di sekitar pantai laut Borneo. Satu lagi kerajaan yang
disyaki telah wujud awal abad ke-9 adalah Po Ni, kerajaan ini telah dipercayai
wujud pada muara Sungai Brunei dan merupakan pendahulu kepada Kesultanan Brunei.
Kesultanan Brunei bermula selepas pemerintah Brunei memeluk Islam. Semasa
pemerintahan sultan kelima yang dikenali sebagai Bolkiah antara 1473-1524,
wilayah kekuasaan sultan merangkumi Sabah, Kepulauan Sulu dan Manila di utara,
dan Sarawak sehinggalah Banjarmasin di selatan. Pada tahun 1658, Sultan Brunei
menyerahkan bahagian utara dan timur Borneo kepada Sultan Sulu atas keberhasilan
dalam menyelesaikan sebuah perang saudara yang berlaku di Brunei, tetapi banyak
sumber mengatakan Brunei tidak pernah menyerahkan sedikit pun tanah di bahagian
Sabah kepada Kesultanan Sulu.

Pada tahun 1761, Alexander Dalrymple, seorang pegawai Syarikat Hindia Timur
British menyimpulkan satu perjanjian dengan Sultan Sulu untuk membolehkan beliau
menubuhkan sebuah pos perdagangan pada sebahagian kawasan Sabah yang terletak di
bawah kekuasaan Sulu, walaupun ramai yang menjangkakan ia akan menemui
kegagalan. Pada tahun 1846, pulau Labuan di pantai barat Sabah telah diserah
kepada pihak British oleh Sultan Brunei dan pada tahun 1848 ia telah menjadi
jajahan British dengan perjanjian penyerahan dari Sultan Brunei diperbaharui
pada 1877, manakala bahagian pantai timur Sabah diserahkan oleh Kesultanan Sulu
pada 1878. Berikutan satu siri pemindahan, hak ke atas Borneo Utara telah
dipindahkan ke Alfred Dent, dimana pada tahun 1881 telah dibentuk Persatuan
Provinsi Borneo Utara British yang merupakan pendahulu kepada Syarikat Borneo
Utara British. Pada tahun berikutnya, Syarikat Borneo Utara British telah
dibentuk dan Kudat telah dijadikan sebagai pusat pemerintahan. Namun pada tahun
1883, pusat pemerintahan telah dipindahkan ke Sandakan. Pada tahun 1885,
British, Sepanyol, dan Jerman menandatangani Protokol Madrid bagi mengiktiraf
kedudukan Sepanyol di Kepulauan Sulu dan sebagai balasan, Sepanyol melepaskan
semua tuntutannya ke atas Borneo Utara. Pada tahun 1888, Borneo Utara telah
menjadi naungan British.

Sebagai salah satu siri dalam Perang Dunia Kedua, tentera Jepun telah mendarat
di Labuan pada 1 Januari 1942 dan terus menguasai seluruh pulau Borneo. Dari
tahun 1942-1945, angkatan tentera Jepun telah menguasai Borneo Utara dan
pulau-pulau disekelilingnya. Pengeboman oleh Tentera Bersekutu juga telah
menyebabkan banyak kemusnahan bandar-bandar, antara yang paling teruk adalah
Sandakan. Di Sandakan juga telah dibina sebuah kem yang dikendalikan oleh pihak
Jepun bagi menyiksa tawanan perang British dan Australia. Tahanan tersebut
menderita pada keadaan yang sangat tidak berperikemanusiaan, dan pengeboman oleh
pihak Tentera Bersekutu telah menyebabkan Jepun terpaksa memindahkan kemnya ke
pedalaman Ranau yang berada pada 260 kilometer. Semua bilangan banduan telah
dikurangkan kepada 2,504 dan juga dipaksa untuk berarak ke Kawat Maut Sandakan.
Kecuali bagi enam tahanan Australia, dimana semua banduan telah meninggal dunia
ketika itu. Perang ini berakhir pada 10 September 1945. Selepas tentera Jepun
menyerah kalah, Borneo Utara telah ditadbir oleh Pentadbiran Tentera British dan
pada tahun 1946 negeri ini dengan rasminya menjadi Jajahan mahkota British.
Jesselton telah menggantikan Sandakan sebagai pusat pemerintahan dan British
terus memerintah Borneo Utara.

Selepas tamatnya Perang Dunia II, wilayah ini telah ditadbir oleh Pentadbiran
Tentera British dan kemudian dipindahkan kepada kerajaan Jajahan Mahkota pada
tahun 1946 disebabkan oleh Syarikat Borneo Utara British mengalami kesulitan
disebabkan kos yang tinggi untuk membina semula Borneo Utara. Tugas memulihkan
wilayah ini diambil alih oleh kerajaan jajahan Mahkota dengan gabenor Jajahan
Mahkota pertama yang dilantik ialah Edward Twining pada 5 Mei 1949. Ralph Hone
telah menggantikan beliau untuk meneruskan pembinaan semula Borneo Utara dan
kemudian Roland Turnbull sehingga gabenor terakhir Jajahan Mahkota William
Goode. Setelah semua projek pembinaan semula telah selesai, kerajaan Jajahan
Mahkota kemudian mengambil keputusan untuk memberikan pemerintahan sendiri
kepada Borneo Utara pada 31 Ogos 1963 iaitu 16 hari sebelum penubuhan
Persekutuan Malaysia pada 16 September 1963. Tarikh 31 Ogos 1963 juga merupakan
Hari Kemerdekaan Sabah.

Pada 31 Ogos 1963, Borneo Utara telah mencapai pemerintahan sendiri dan pada
tahun 1962, Suruhanjaya Cobbold telah ditubuhkan oleh pihak British bagi
memungut dan menentukan pandangan rakyat negeri ini dan juga Sarawak sama ada
menyokong cadangan untuk membentuk Persekutuan Malaysia ataupun sebaliknya.
Suruhanjaya ini ternyata digemari oleh penduduk dan kebanyakan pemimpin
masyarakat etnik Sabah seperti, Tun Mustapha yang mewakili umat Islam, Tun Fuad
Stephens mewakili pribumi yang bukan Islam, dan Khoo Siak Chew yang mewakili
kaum Cina menyokong pembentukan. Akhirnya pada 16 September 1963, Borneo Utara
dengan rasminya bersatu dengan Tanah Melayu, Sarawak dan juga Singapura bagi
membentuk Persekutuan Malaysia.

Sebelum pembentukan Malaysia sehingga tahun 1966, Indonesia telah mengamalkan
dasar bermusuhan ke atas pihak British yang berselindung disebalik Tanah Melayu,
dan apabila wujudnya Malaysia. Perang telah diisytiharkan berpunca dari apa yang
dianggap Presiden Indonesia iaitu Sukarno sebagai pengembangan pengaruh British
di rantau ini dan niat mereka untuk merampas kawalan ke atas keseluruhan Borneo
yang berada di bawah kekuasaan Republik Indonesia. Tun Fuad Stephens telah
menjadi ketua menteri Sabah yang pertama. Manakala, Tun Mustapha menjadi Yang
di-Pertua Negeri yang pertama. Sabah mengadakan pilihan raya negeri yang pertama
pada tahun 1967. Sehingga 2013, sebanyak 11 pilihan raya negeri telah diadakan.
Sehingga kini, Sabah sudah mempunyai 14 ketua menteri dan 10 Yang di-Pertua
Negeri. Mulai tahun 1970, pelarian Filipina dari Mindanao yang terdiri daripada
Orang Moro dan Suluk mulai tiba di Sabah hasil daripada Pemberontakan di Selatan
Filipina dan mula mengambil tempat dalam wilayah. Pada 14 Jun 1976, kerajaan
Sabah telah menandatangani perjanjian dengan Petronas, iaitu syarikat gali
minyak dan gas milik kerajaan persekutuan, namun pembahagian hak bagi
pengeluaran dan hasil daripada petroleum yang ditemui di perairan Sabah hanyalah
sebanyak 5%.

Kerajaan negeri Sabah telah menyerahkan Pulau Labuan dan 6 pulau kecil di
sekelilingnya kepada kerajaan persekutuan Malaysia dan pada 16 April 1984, ia
telah diisytiharkan sebagai Wilayah Persekutuan. Pada tahun 2000 pula, Kota
Kinabalu telah diisytiharkan status bandaraya, menjadikannya bandar ke-6 di
Malaysia dan merupakan bandar pertama di negeri ini. Juga pada tahun tersebut,
Taman Negara Kinabalu telah diiktiraf oleh UNESCO sebagai Tapak Warisan Dunia
menjadikan ia tapak warisan yang pertama di negara ini yang mendapat
pengiktirafan seperti itu. Pada tahun 2002, Mahkamah Keadilan Antarabangsa telah
memutuskan bahawa Pulau Sipadan dan Ligitan yang telah lama menjadi isu hangat
di antara Indonesia dan Malaysia adalah sebahagian dari Sabah dan juga Malaysia.

Pertikaian Borneo Utara adalah hasil daripada tuntutan pihak Filipina terhadap
kawasan bahagian timur Sabah di Malaysia (Sabah dikenali sebagai Borneo Utara
sebelum pembentukan Persekutuan Malaysia pada tahun 1963). Filipina, melalui
warisan Kesultanan Sulu menyatakan bahawa Sabah hanya dipajak oleh Syarikat
Borneo Utara British dan Sulu masih mempunyai kedaulatan ke atasnya. Walau
bagaimanapun, Malaysia menganggap pertikaian ini sebagai "bukan isu", kerana
sudah sememangnya tidak ada keinginan dari rakyat sebenar Sabah untuk menjadi
sebahagian daripada wilayah Filipina atau Kesultanan Sulu. Seperti yang telah
dinyatakan oleh Setiausaha Agung Pertubuhan Bangsa-Bangsa Bersatu yang ke-3
iaitu U Thant, kemerdekaan Borneo Utara adalah hasil daripada hasrat majoriti
rakyat wilayah tersebut sendiri pada pilihan raya 1963.

Negeri Sabah ditadbiri oleh Dewan Undangan Negeri dan Jemaah Menteri atau
Kabinet Negeri. Dewan Undangan Negeri merupakan kuasa tertinggi dalam menetapkan
polisi di dalam negeri. Kabinet Negeri bertanggungjawab kepada Dewan Undangan
Negeri yang diwakili oleh pelbagai Ahli Dewan Undangan Negeri (60 kawasan) yang
dipilih rakyat melalui Pilihanraya Umum setiap lima tahun. Ia diketuai oleh Yang
di-Pertua Negeri yang dilantik oleh Yang di-Pertuan Agong Malaysia. Jabatan
Ketua Menteri merupakan tiang pentadbiran negeri yang menempatkan pejabat Ketua
Menteri, Pejabat Setiausaha Kerajaan Negeri serta lain-lain pejabat.

Sabah terdiri dari lima bahagian yang seterusnya dibahagikan lagi kepada 25
daerah.

Semasa pemerintahan British, Residen telah dilantik untuk mentadbir setiap
bahagian dan disediakan dengan sebuah istana (Istana). Pentadbiran setiap
bahagian ini lebih kurang sama dengan pentadbiran di British Malaya. Namun kini,
jawatan Residen telah dimansuhkan dan digantikan dengan pegawai daerah bagi
memerintah setiap daerah.

Seperti di seluruh Malaysia, kerajaan tempatan berada di bawah bidang kuasa
kerajaan negeri. Walau bagaimanapun, sejak penggantungan pilihanraya kerajaan
tempatan ketika Darurat, dimana ianya sangat kurang sengit di Sabah berbanding
lain-lain negeri, tidak ada pilihan raya tempatan kerana pihak berkuasa tempatan
mempunyai pegawai mereka yang dilantik oleh majlis eksekutif kerajaan negeri.

Menjelang pembentukan Malaysia pada tahun 1963, kerajaan sementara Borneo Utara
telah menyerahkan Perjanjian 20 Perkara kepada kerajaan Malaya sebagai syarat
sebelum menyertai Persekutuan. Borneo Utara bersetuju dengan pembentukan
Malaysia dengan syarat bahawa hak-hak negeri mereka dilindungi. Pada mulanya,
negeri ini memasuki Malaysia sebagai wilayah autonomi. Walau bagaimanapun,
bermula dari tempoh kedua pentadbiran BERJAYA di bawah pimpinan Datuk Harris,
autonomi ini telah beransur-ansur terhakis di bawah pengaruh persekutuan dan
hegemoni. Antara perdebatan politik yang sering dibangkitkan oleh penduduk
negeri ini adalah penyerahan pulau Labuan kepada kerajaan Persekutuan dan
perkongsian yang tidak sama rata serta eksploitasi sumber petroleum. Ini telah
menyebabkan sentimen anti-persekutuan yang kuat sehingga terdapat panggilan
untuk berpisah dari Persekutuan di kalangan rakyat Sabah.

Sehingga pilihan raya umum Malaysia, 2008, Sabah, bersama-sama dengan negeri
Kelantan dan Terengganu, merupakan tiga negeri di Malaysia yang pernah
diperintah oleh parti pembangkang. Diketuai oleh Datuk Seri Joseph Pairin
Kitingan, PBS membentuk kerajaan selepas memenangi pilihan raya 1985 dan
memerintah Sabah sehingga 1994. Pada pilihan raya 1994, walaupun PBS memenangi
pilihanraya, pengambilalihan oleh komponen BN menyebabkan BN yang mempunyai
majoriti kerusi dan seterusnya mengambil alih pimpinan kerajaan negeri. Salah
satu ciri unik politik Sabah adalah ketika satu dasar dimulakan oleh bekas
Perdana Menteri Mahathir Mohamad pada tahun 1994 di mana jawatan ketua menteri
diputar di kalangan pihak gabungan setiap 2 tahun tanpa mengira parti pada masa
itu, teorinya telah memberikan satu jumlah sama rata bagi setiap kumpulan etnik
utama untuk memerintah negeri ini. Walau bagaimanapun, amalan sistem ini
bermasalah kerana waktu yang diberikan adalah terlalu singkat untuk mana-mana
pemimpin untuk membawa keluar pelan jangka panjang. Namun, amalan ini telah
berhenti sejak dengan kuasa yang kini dipegang oleh majoriti dalam Dewan
Undangan Negeri (DUN) oleh parti UMNO, yang juga memegang majoriti di parlimen
kebangsaan.

Campur tangan langsung politik oleh kerajaan persekutuan, contohnya pengenalan
[UMNO] dan pemansuhan pos ketua menteri pada awal Konflik PBS-BERJAYA pada tahun
1985, juga dengan bersama-sama memilih lantik puak saingan di Malaysia Timur
yang kadang-kadang dilihat sebagai taktik politik oleh kerajaan persekutuan
pimpinan UMNO untuk mengawal dan mengurus kuasa autonomi negeri-negeri Borneo.
Kerajaan persekutuan bagaimanapun cenderung untuk melihat bahawa tindakan ini
adalah wajar sebagai pandangan sempit terhadap orang di negeri ini yang kononnya
tidak harmoni dengan pembangunan negara. Ini merumitkan hubungan kerajaan
Persekutuan dan negeri sehingga menjadi sumber perdebatan utama dalam politik
Sabah.

Ekonomi negeri Sabah bergantung pada tiga sektor utama iaitu pembuatan,
pertanian, pembalakan dan pelancongan. Petroleum dan minyak sawit kekal sebagai
dua komoditi yang paling banyak dieksport. Import Sabah paling utama ialah dalam
industri automotif, produk petroleum, baja, makanan serta barangan perkilangan.

Terdapat beratus-ratus perusahaan kecil dan sederhana (PKS) dan industri kecil
(IKS) di Sabah. Beberapa syarikat juga telah mendapat nama seperti Gardenia.
Kerajaan Sabah juga serius dalam mengejar perindustrian selaras dengan Pelan
Koridor Pembangunan Sabah khususnya di kawasan Sepanggar dimana Taman
Perindustrian Kota Kinabalu dan Terminal Pelabuhan Kontena Sepanggar terletak.

Sabah juga terkenal dengan hasil kayu balak, tetapi dengan kekurangan yang
semakin meningkat pada kadar yang membimbangkan, usaha ekologi untuk
menyelamatkan baki hutan yang masih ada telah dibuat pada awal tahun 1982
melalui kaedah pemuliharaan hutan dengan mengumpul spesies benih kayu yang
berbeza dan menjalankan penanaman semula. Bagaimanapun, minyak sawit telah
muncul sebagai pilihan petani untuk ditanam sebagai tanaman pertanian. Lain-lain
produk pertanian penting dalam ekonomi Sabah termasuk juga getah dan koko.

Pelancongan, terutamanya eko-pelancongan, merupakan penyumbang utama kepada
ekonomi Sabah. Pada tahun 2012, kira-kira 2,327,476 pelancong telah melawat
Sabah dan dijangkakan bahawa jumlah itu akan terus meningkat berikutan pelbagai
aktiviti dan promosi yang diadakan oleh kerajaan negeri dan lembaga pelancongan
negara. Selain itu, faktor kestabilan dan keselamatan negeri ini juga telah
menjadikannya sebagai salah satu destinasi yang dipilih oleh para pelancong.
Antara destinasi yang menjadi tarikan utama pelancong adalah seperti Kolam air
panas Poring, Tanjung Simpang Mengayau, Taman Pertanian Sabah, Taman Hutan Hujan
Sandakan, Gunung Kinabalu, Lembah Danum, Sungai Padas, Pulau Sipadan, Pusat
Pemuliharaan Orang Utan Sepilok, Long Pasia, Taman Pulau Penyu dan Monyet
Proboscis Teluk Labuk.

Bahasa Melayu adalah bahasa kebangsaan yang dituturkan hampir seluruh etnik di
negeri ini dan dialek Sabah yang dipanggil Baku adalah sangat berbeza dengan
dialek Johor-Riau yang dituturkan di Johor. Sabah juga mempunyai slanga sendiri
yang banyak terdapat dalam bahasa Melayu mereka. Di samping itu, bahasa pribumi
seperti Kadazan, Dusun, Bajau, Brunei dan Murut mempunyai segmen mereka sendiri
pada siaran radio negeri Sabah.

Rakyat Sabah dibahagikan kepada 32 kumpulan etnik, di mana hanya 28 diiktiraf
sebagai Bumiputera, atau pribumi.

Kumpulan etnik terbesar yang bukan bumiputera adalah Bangsa Cina Han sebanyak
(13.2%). Manakala dialek Cina yang berpengaruh di Sabah adalah Hakka dan diikuti
oleh Kantonis dan Hokkien. Kebanyakan penempatan orang Cina di Sabah tertumpu di
bandar dan pekan utama, iaitu di Kota Kinabalu, Sandakan dan juga Tawau.
Kumpulan etnik pribumi yang terbesar di Sabah ialah Kadazan-Dusun, diikuti
dengan Bajau, Brunei dan Murut. Terdapat juga sebilangan kecil kaum India dan
lain-lain bangsa Asia di Sabah berbanding di Semenanjung Malaysia. Orang Cocos
juga merupakan salah satu etnik minoriti yang tinggal di Sabah terutamanya di
Bahagian Tawau. Secara umumnya, semua orang yang datang dari Sabah dikenali
sebagai "Orang Sabah" atau (Sabahan dalam bahasa Inggeris) dan mereka juga
menganggap diri mereka seperti itu.

Penduduk negeri ini terdiri dari berbagai kaum dengan latar belakang kebudayaan
masing-masing. Penduduk aslinya terdiri daripada sekurang-kurangnya 30 kumpulan
dengan menggunakan lebih dari 50 bahasa dan tidak kurang dari 90 dialek.
Antaranya ialah Kadazandusun, Bajau, Melayu Brunei, Murut, Kedayan, Bisaya,
Irranun, Rungus, Kimarang, Kwijau, Lundayeh, Ubian, Binadan, Orang Sungai,
Tatana, Tagaas, Suluk dan lain-lain.

Penduduk Sabah meningkat sebanyak 651,304 pada tahun 1970 dan meningkat lagi
kepada 929,299 selepas sedekad. Tetapi dalam dua dekad selepas tahun 1980,
populasi penduduk negeri ini meningkat dengan sangat ketara dengan mempunyai
penduduk sebanyak 1.5 juta secara mengejut dan mencapai 2,468,246 menjelang
tahun 2000. Sehingga tahun 2010, bilangan ini telah berkembang lagi sehingga
3,117,405, dengan warga asing yang menjadikan 27% daripada jumlah populasi di
negeri ini.

Jumlah penduduk Sabah pada tahun 2010 adalah 3,117,405 dan menunjukkan lebih
daripada 400 peratus peningkatan dari jumlah populasi pada tahun 1970 yang
sebanyak 651,304. Ini menunjukkan Sabah merupakan negeri ketiga yang mempunyai
paling ramai penduduk di Malaysia selepas Selangor dan Johor. Sabah mempunyai
kadar pertumbuhan tertinggi penduduk di negara ini sebagai salah satu hasil
daripada pendatang tanpa izin melalui Projek IC yang kebanyakannya datang dari
wilayah-wilayah Islam di selatan Filipina. Dan, kini penduduk Sabah yang
kebanyakannya beragama Kristian hanya menjadi kelompok minoriti dalam tanah air
mereka sendiri. Oleh itu, pada 1 Jun 2012, Perdana Menteri Malaysia Datuk Seri
Najib Tun Razak mengumumkan bahawa kerajaan persekutuan telah bersetuju untuk
menubuhkan sebuah Suruhanjaya Siasatan Diraja (RCI) bagi menyiasat masalah yang
berkaitan.

Populasi yang dianggarkan berdasarkan kumpulan etnik pada tahun 2010 adalah
seperti berikut:

Pendidikan di negeri ini telah bermula sejak zaman penjajah lagi, ketika itu
sebuah sekolah telah dibina pada tahun 1883 di Sandakan oleh pihak misionari
Roman Katolik. Pelaksanaan pendidikan di Sabah juga diteruskan ketika Perang
Dunia ke-II di mana ketika waktu pemerintahan Jepun, falsafah Jepun diajarkan
kepada penduduk tempatan. Namun ianya tamat apabila kekalahan Jepun dan
diteruskan kembali dengan pendidikan Barat. Pelan pendidikan lima tahun telah
dilaksanakan dan digubal semasa tempoh 1947–1952 oleh pihak British. Antara
perkara yang ditekankan dalam pelan pendidikan ini adalah seperti; enam tahun
pendidikan sekolah rendah untuk semua, pembanterasan buta huruf, pendidikan
kesihatan dan pertanian, pendidikan untuk kanak-kanak perempuan dan juga latihan
vokasional. Dalam sistem pendidikan berkenaan, bahasa Inggeris merupakan bahasa
utama. Setelah menyertai Persekutuan Malaysia, pendidikan di Sabah telah menjadi
tanggungjawab Kerajaan Persekutuan. Perihal pendidikan ini terkandung dalam Akta
Pendidikan 1961 yang kemudiannya dikembangkan ke Sabah pada tahun 1976.

Menurut perangkaan Banci Penduduk dan Perumahan Malaysia 2010 kira-kira 65.4%
penduduk Sabah beragama Islam, 26.6% lagi adalah Kristian, 6.1% Buddha, 1.6%
lain-lain dan 0.3% tidak beragama.

Sejak penyatuan pada tahun 1963, Sabah telah mengalami perubahan yang ketara
dalam komposisi agama, terutama dalam peratusan penduduknya yang menganut agama
Islam. Pada tahun 1960, peratusan umat Islam adalah 37.9%, manakala Kristian
16.6%, kira-kira satu pertiga lagi kekal mengamalkan fahaman animisme. Pada
tahun 2010, peratusan umat Islam telah meningkat kepada 65.4%, manakala mereka
yang menganut agama Kristian hanya meningkat sedikit iaitu pada 26.6% dan Buddha
pada 6.1%.

Ini disebabkan oleh aktiviti dasar pengislaman yang agresif pada tahun 1969-1975
ketika negeri itu berada di bawah pemerintahan USNO yang diketuai oleh Tun
Mustapha dengan sokongan kuat dari kerajaan pusat. Pada 14 Oktober 1969, USNO
telah membentuk Pertubuhan Islam Seluruh Sabah atau lebih dikenali sebagai
(USIA). Mereka telah menjalankan kempen pengislaman di seluruh negeri ini dengan
bantuan kerajaan Persekutuan yang menyemai nilai-nilai Islam ke dalam
pentadbiran kerajaan dan perkhidmatan awam Sabah. Sesiapa yang menentang akan
dianggap sebagai pelampau atau sesat dan beberapa orang telah ditahan di bawah
ISA.

Pada tahun 1973, USNO telah meminda Perlembagaan Sabah untuk menjadikan Islam
sebagai agama rasmi Negeri Sabah. USIA bersungguh-sungguh mempromosikan
penukaran agama pribumi penduduk Sabah kepada Islam dengan menawarkan pelbagai
ganjaran dan kedudukan pejabat, ditambah lagi melalui penghijrahan pendatang
asing beragama Islam dari Filipina dan Indonesia. Pemecatan mubaligh Kristian di
negeri ini juga telah dilakukan bagi mengurangkan penganut Kristian pribumi di
Sabah. Warga asing beragama Islam dari Filipina dan Indonesia malahan dari
Pakistan juga telah dibawa ke negeri itu dengan arahan dari ketua USNO pada masa
itu, Tun Mustapha dan diberikan kad pengenalan pada awal tahun 1990an untuk
membantu menjatuhkan kerajaan negeri PBS dan bagi membuatkannya dilantik sebagai
gabenor negeri ini, walaubagaimanapun rancangannya untuk menjadi gabenor negeri
ini tidak berjaya namun ramai pendatang tanpa izin telah mengubah demografi
Sabah.

Dasar ini diteruskan apabila Sabah berada di bawah pemerintahan BERJAYA yang
diketuai oleh Datuk Harris, di mana beliau secara terbuka menggesa semua umat
Islam di Sabah tentang pentingnya untuk mempunyai satu majoriti Islam bagi
mengawal populasi Kadazan-Dusun yang majoritinya beragama Kristian tanpa
memerlukan bantuan dari kaum minoriti Cina.



https://ms.wikipedia.org/wiki/Perancis

Perancis, secara rasmi dipanggil Republik Perancis (Bahasa Perancis: République
française, disebut [ʁepyblik fʁɑ̃sɛz] dalam bahasa Perancis), ialah sebuah
negara di mana wilayah metropolitannya (dipanggil Perancis Metropolitan)
terletak di Eropah Barat. Negara ini juga dibentuk oleh pulau-pulau dan wilayah
yang terletak di benua-benua yang lain, yang dipanggil Wilayah Luar Negeri
Perancis.

Perancis Metropolitan, iaitu wilayah Perancis yang utama, bersempadan dengan
Teluk Biscay dan Selat Inggeris, antara Belgium dan Sepanyol, tenggara United
Kingdom; bersempadan dengan Laut Mediterranean, antara Itali dan Sepanyol.
Wilayah ini juga mempunyai sempadan dengan negara Belgium, Jerman dan Luxembourg
di sebelah timur laut; Switzerland di sebelah timur; Itali dan Monaco di sebelah
tenggara; dan Andorra dan Sepanyol di sebelah barat daya. Selain itu, Wilayah
Luar Negeri Perancis Guiana Perancis juga berkongsi sempadan darat dengan Brazil
dan Suriname, dan Saint-Martin pula bersempadan dengan Antillen Belanda.
Perancis dihubungkan dengan United Kingdom melalui Terowong Selat, yang berlalu
di bawah Selat Inggeris.

Perancis adalah antara anggota pertama Kesatuan Eropah, ahli NATO, dan ahli
tetap Majlis Keselamatan PBB.

Sempadan Perancis moden lebih kurang sama seperti sempadan Gaul purba yang
pernah diduduki oleh orang Gaul Celtic. Gaul ditakluki oleh Rom di bawah Julius
Caesar pada abad pertama SM, maka orang Gaul mula bertutur dalam bahasa orang
Rom (bahasa Latin, yang berevolusi menjadi bahasa Perancis) serta juga budaya
Rom. Agama Kristian mula bertapak pada abad ke-2 dan ke-3 Masihi, lalu kuat
bertapak pada abad ke-4 dan ke-5 sehingga St. Jerome pernah mencatat bahawa Gaul
satu-satunya kawasan yang "bebas daripada kekafiran".

Pada abad ke-4 M, sempadan timur Gaul sepanjang Sungai Rhine dicerobohi
puak-puak Jerman, terutamanya orang Frank, iaitu punca terhasilnya nama kuno
"Francie". Nama zaman sekarang "France" berasal daripada nama kawasan feudal
Raja-Raja Capet di Perancis sekitar Paris. Orang Frank merupakan puak pertama
antara penakluk Jermanik di Eropah setelah terjatuhnya Empayar Rom untuk memeluk
mazhab Katolik dan bukan Arianisme (namun Raja Clovis memeluknya pada tahun
498); maka Perancis digelar "Saudari Tertua Gereja" (La Fille Ainée de
l'Eglise), maka orang Perancis menerimanya sebagai justifikasi bagi menggelar
diri mereka sebagai "Kerajaan Perancis Paling Beragama Kristian". Kewujudan
Perancis sebagai entiti berasingan bermula dengan Perjanjian Verdun (tahun 843),
dengan pembahagian Empayar Carolignian Charlemagne menjadi Francia Timur,
Francia Tengah dan Francia Barat. Francia Barat hampir sama keluasannya dengan
wilayah Perancis zaman kini, dan menjadi pelopor kepada Perancis moden dan juga
negeri Perancis pertama.

Wangsa Carolingian memerintah Perancis sehingga 987, apabila Hugh Capet
dimahkotakan sebagai Raja Perancis. Pewaris-pewarisnya, Wangsa Capet, Wangsa
Valois dan Wangsa Bourbon, menyatukan negara Perancis melalui peperangan dan
pewarisan dinasti. Perang Salib Albigensian dilancarkan pada tahun 1209 untuk
menghapuskan penganut Cathar dari Occitania (di kawasan selatan Perancis masa
kini), dan berakhir dengan kehancuran penganut Cathar dan kemerdekaan Perancis
selatan. Pada tahun 1337, sebelum gelombang pertama Maut Hitam, England dan
Perancis berperang dalam Perang Seratus Tahun. Dalam peristiwa paling
menggerunkan ketika Perang-perang Keagamaan Perancis (1562–98), ribuan warga
Huguenot dibunuh pada Hari St. Bartholomew pada tahun 1572. Pemerintahan beraja
mencapai kemuncaknya pada abad ke-17 di bawah pemerintahan Louis XIV, apabila
Perancis mempunyai jumlah penduduk teramai di Eropah dan amat kuat berpengaruh
terhadap politik, ekonomi dan budaya Eropah. Bahasa Perancis menjadi bahasa
perantara hubungan dan hal ehwal antarabangsa sehingga abad ke-20. Kebanyakan
peristiwa Zaman Kesedaran berlaku dalam lingkungan cendekiawan Perancis,
sementara abad ke-18 menyaksikan para saintis Perancis mencapai kejayaan besar
dalam bidang sains. Selian tiu, Perancis banyak menakluki wilayah jajahan di
benua-benua Amerika, Afrika dan Asia.

Perancis diketuai raja-raja sehingga Revolusi Perancis pada tahun 1789. Raja
Louis XVI dan ratu baginda, Marie Antoinette, dihukum mati, bersama beribu-ribu
warga Perancis yang lain ketika Pemerintahan Ganas. Setelah berlalunya beberapa
skim kerajaan yang tidak tahan lamanya, Napoleon Bonaparte mengambil alih
pemerintahan Republik pada tahun 1799, menjadikan diri beliau Konsul Pertama,
dan kemudiannya Maharaja Empayar Perancis Pertama (1804–1814). Sepanjang
beberapa peperangan, bala tenteranya menakluki kebanyakan tanah besar Eropah,
sementara kerabat diraja Bonaparte dilantik sebagai raja negeri-negeri baru yang
bernaung dalam empayar tersebut. Kira-kira sejuta warga Perancis terkorban
sepanjang perang Napoleon.

Setelah kekalahan terakhir Napoleon pada tahun 1815 sewaktu Perang Waterloo,
pemerintahan beraja Perancis dipulihkan, namun dengan batasan perlembagaan baru.
Pada tahun 1830, pemberontakan sivil menubuhkan Kerajaan July berpelembagaan
yang bertahan sehingga tahun 1848. Republik Kedua yang juga singkat hayatnya
tamat pada tahun 1852 apabila Louis-Napoléon Bonaparte mengisytiharkan Empayar
Perancis Kedua. Louis-Napoléon diturunkan dari takhta setelah kalah dalam Perang
Perancis-Prusia pada tahun 1870 dan rejimnya digantikan oleh Republik Ketiga.

Perancis mempunyai milikan penjajahan dalam pelbagai bentuk, sejak awal abad
ke-17 sehingga 1960-an. Pada abad ke-19 dan ke-20, empayar jajahannya di seluruh
dunia merupakan yang kedua terbesar selepas Empayar British. Pada zaman
kemuncaknya, antara tahun 1919 dan 1939, empayar jajahan Perancis kedua mencapai
tanah seluas 12,347,000 kilometer persegi. Termasuk Perancis metropolitan,
jumlah keluasan wilayah di bawah kedaulatan Perancis mencapai 12,898,000
kilometer persegi pada 1920-an dan 1930-an, iaitu 8.6% daripada jumlah tanah di
Bumi.

Meskipun menang di Perang Dunia I, Perancis dengan teruknya kehilangan nyawa
manusia dan harta benda, menjadikannya kian lemah dalam dekad-dekad seterusnya.
Era 1930-an menyaksikan banyak pembaharuan sosial yang diperkenalkan kerajaan
Barisan Popular. Apabila Perang Dunia II terletus, Perancis melaksanakan saut
siri kempen penyelamatan yang kurang berjaya di Norway, Belgium dan Belanda dari
tahun 1939 hingga 1940. Menjelang pencerobohan tiba-tiba pada pertengahan tahun
1940 oleh Jerman Nazi yang disokong Itali Fasis sejak 10 Jun 1940, kepimpinan
politik Perancis menolak cadangan Winston Churchill mengenai Kesatuan
Perancis-British lalu menandatangani penyerahan Gencatan Senjata Kedua di
Compiègne pada 22 Jun 1940. Dasar berpakat dengan musuh yang dibangkang
sesetengah pihak, mencetuskan pembentukan Angkatan Pembebasan Perancis di luar
Perancis serta penentangan Perancis dalam negara. France dibebaskan dengan usaha
bersama Amerika Syarikat, United Kingdom, Kanada, Angkatan Pembebasan Perancis
dan penentangan Perancis pada tahun 1944. Kemudian Nouvelle Armée Française
("tentera Perancis baru") ditubuhkan dengan bantuan bahan dan kelengkapan buatan
Amerika Syarikat secara besar-besaran, lalu menyertai perjuangan bersama pihak
Berikat dalam pelbagai pertempuran termasuk kempen Itali.

Republik Perancis Keempat ditubuhkan selepas Perang Dunia II untuk cuba
mengekalkan status ekonomi dan politiknya sebagai negara yang dominan. Perancis
cuba menguatkan genggamannya pada empayar penjajahannya, tetapi kemudiannya
menghadapi masalah. Cubaan mengawal semula Indochina secara tidak
bersungguh-sungguh pada tahun 1946 mengakibatkan Perang Indochina Pertama, yang
berakhir dengan kekalahan Perancis di Pertempuran Dien Bien Phu pada tahun 1954.
Cuma beberapa bulan kemudian, Perancis menghadapi konflik terbaru yang kian
ganas dalam jajahan terlamanya, Algeria.

Perdebatan mengenai sama ada terus mengawal atau tidak bumi Algeria yang
dijadikan tempat tinggal lebih sejuta penduduk Eropah, merapuhkan lagi negara
dan nyaris mencetuskan perang saudara. Pada tahun 1958, Republik Keempat yang
lemah memberi laluan kepada Republik Kelima yang bercirikan kedudukan Presiden
yang lebih kukuh. Selaku presiden Republik Kelima, Charles de Gaulle berupaya
memastikan perpaduan negara sambil mengambil langkah menamatkan perang. Perang
Algeri dan Perang Saudara Perancis-Perancis yang terletus di ibu kota Algiers,
diakhiri dengan rundingan damai pada tahun 1962 yang membolehkan kemerdekaan
Algeria.

Kebelakangan ini, pendamaian dan kerjasana Perancis dengan Jerman terbukti
penting kepada persepaduan politik dan ekonomi untuk evolusi Kesatuan Eropah,
termasuk pengenalan matawang euro pada bulan Januari 1999. Perancis telah
menerajui negara-negara ahlu Kesatuan Eropah yang hendah memperoleh faedah
daripada kekuatan kesatuan kewangan ini untuk mencipta sistem politik,
pertahanan dan keselamatan Kesatuan Eropah yang lebih bersatu dan berkebolehan.
Namun, para pengundi Perancis tidak merestui ratifikasi Perjanjian Perlembagaan
Eropah pada Mei 2005.

Republik Perancis ialah sebuah republik semiberpresiden kesatuan dengan tradisi
demokratik yang kukuh. Perlembagaan Republik Kelima diluluskan melalui pungutan
suara pada 28 September 1958 dan banyak mengukuhkan kekuasaan cabang eksekutif
berhubungan dengan parlimen. Cabang eksekutif itu sendirinya dipimpin dua orang
ketua, iaitu: Presiden Republik yang diundi secara langsung oleh hak undi dewasa
universal untuk penggal 5 tahun (dahulunya 7 tahun) dan merupakan Ketua Negara,
dan Kerajaan, yang dipimpin Perdana Menteri yang dilantik oleh Presiden.

Parlimen Perancis ialah sebuah badan perundangan dwidewan yang terdiri daripada
sebuah Dewan Undangan Negara (Assemblée Nationale) dan sebuah Senat.
Timbalan-timbalan Dewan Undangan Negara mewakili kawasan-kawasan pengundian
setempan dan diundi secara langsung untuk penggal 5 tahun. Dewan Undangan
berkuasa melucutkan Kabinet, dan maka itu majoriti dalam Dewan Undanganlah yang
menentukan pilihan kerajaan. Senator-senator pula dipilih oleh sebuah kumpulan
pengundi untuk penggal 6 tahun (asalnya 9 tahun), dan separuh kerusi-kerusinya
diserahkan kepada pilihanraya setiap tahun bermula September 2008. Kuasa
perundangan Senat adalah terhad; sekiranya timbul perselisihan antara kedua-dua
dewan, Dewan Undanganlah yang menentukan keputusan muktamad, kecuali bagi
undang-undang perlembagaan dan lois organiques (undang-undang yang disediakan
secara langsung oleh perlembagaan) dalam sesetengah kes. Kerajaan berpengaruh
kuat terhadap pembentukan agenda Parlimen.

Politik Perancis disifatkan oleh dua kelompok yang bertentangan haluan politik:
satunya berhaluan kiri, berpusatkan Parti Sosialis, dan yang lain itu berhaluan
kanan, mula-mulanya berpusatkan Rassemblement pour la République (RPR) dan kini
pewarisnya Kesatuan Pergerakan Popular. Cabang eksekutif kini didominasi ahli
UPM.

Perancis terbahagi kepada 26 kawasan pentadbiran, dengan 22 daripadanya di
Perancis Metropolitan. 26 daerah pentadbiran ini dibahagikan lagi kepada 100
jabatan.

Sementara Perancis Metropolitan terletak di Eropah Barat, Perancis juga
mempunyai sebilangan wilayah di Amerika Utara, Caribbean, Amerika Selatan,
bahagian selatan Lautan Hindi, Lautan Pasifik, dan Antartika. Wilayah-wilayah
ini mempunyai bentuk kerajaan yang berbeza-beza dari jabatan seberang laut
hingga kolektiviti seberang laut.

Perancis Metropolitan meliputi 551,695 kilometer persegi (213,010 batu persegi)
menjadikannya negara yang terbesar dari segi keluasan dalam Kesatuan Eropah,
hanya sedikit lebih besar berbanding Sepanyol. Perancis memiliki pelbagai
landskap, dari dataran pantai di utara dan barat hingga banjaran gunung Alp di
tenggara, Massif Central (Pusat Puncak Gunung) di selatan tengah dan Pyrenee di
barat daya. Pada ketinggian 4,807 meter (15,770 kaki) atas paras laut, puncak
tertinggi di Eropah Barat, Mont Blanc, terletak di banjaran Alp pada sempadan
antara Perancis dan Itali. Perancis Metropolitan juga mempunyai sistem sungai
menyeluruh seperti Sungai Loire, Garonne, Seine dan Rhône, yang memisahkan
Massif Central daripada Alp dan mengalir ke laut Mediterranean di Camargue,
titik terendah di Perancis (2 m / 6.5 kaki bawah paras laut). Corsica terletak
di luar pesisiran Mediterranean.

Jumlah keluasan tanah Perancis, termasuk jabatan-jabatan dan wilayah-wilayah
seberang lautnya (kecuali Tanah Adélie), ialah 674,843 kilometer persegi
(260,558 batu persegi), iaitu 0.45% jumlah keluasan tanah Bumi. Namun begitu,
Perancis memiliki Zon Ekonomi Eksklusif kedua terbesar di dunia, meliputi
11,035,000 kilometer persegi (4,260,000 batu persegi), iaitu kira-kira 8% jumlah
keluasan segala Zon Ekonomi Eksklusif di dunia, mengekori Amerika Syarikat
(11,351,000 km² / 4,383,000 batu persegi) dan mendahului Australia
(8,232,000 km² / 3,178,000 batu persegi).

Perancis Metropolitan terletak di antara selarian 41° dan 50° Utara, pada sisi
barar Eropah dan maka itu, terletak dalam lingkungan zon sederhana utara.
Bahagian utara dan barat laut mengalami iklim sederhana, namun, satu gabungan
pengaruh maritim, latitud dan altitud menghasilkan kepelbagaian iklim di
baahgian-bahagian lain dalam Perancis Metropolitan. Bahagian tenggara didominasi
iklim Mediterranean. Di barat, iklimnya ditakluki iklim lautan dengan curahan
hujan yang banyak, musim sejuk yang ringan dan musim panas yang nyaman. Di
pedalaman, iklimnya lebih cenderung kepada iklim benua dengan musim panas yang
terik dan diselubungi ribut, musim sejuk yang lebih dingin dan kurangnya hujan.
Iklim Alp dan kawasan pergunungan lain terutamanya beriklim Alp secara semula
jadi dengan bilangan hari-hari yang mengalami suhu di bawah paras beku melebihi
150 setiap tahun dan liputan salji bertahan sehingga enam bulan.

Ekonomi Perancis menggabungkan keusahawanan swasta berleluasa (hampir 2.5 juta
syarikat berdaftar) dengan campur tangan kerajaan yang banyak (namun kian
merosot) (lihat dirigisme). Kerajaan masih berpengaruh besar terhadap
segmen-segmen penting dalam sektor prasarana, melalui milikan majoriti
firma-firma kereta api, elektrik, pesawat, dan telekomunikasi. Kerajaan selama
ini telah meringankan pegangannya terhadap sektor-sektor inis sejak awal
1990-an. Kerajaan sedang beransur-ansur menjual pegangannya dalam France
Télécom, Air France, serta industri insuran, perbankan dan pertahanan.

Perancis selaku ahli kumpulan negara-negara berindustri peneraju G8 merupakan
ekonomi keenam terbesar di dunia pada tahun 2005, mengekori Amerika Syarikat,
Jepun, Jerman, Republik Rakyat China dan United Kingdom. France menyertai 11
negara ahli Kesatuan Eropah yang lain untuk melancarkan matawang Euro pada 1
Januari 1999, manakala duit syiling dan wang kertas euro menggantikan franc
Perancis (₣) sepenuhnya pada awal tahun 2002.

Menurut OECD, pada tahun 2004 Perancis adalah pengeksport kelima terbesar dan
pengimport keempat terbesar barang buatan kilang. Pada tahun 2003, Perancis
adalah penerima pelaburan langsung asing kedua terbesar di kalangan
negara-negara OECD pada $47 bilion, mengekori Luxembourg (yang pelaburan
langsung asingnya pokoknya merupakan pindahan kewangan ke bank-bank yang
terletak di negara itu) tetapi mengatasi Amerika Syarikat ($39.9 bilion), United
Kingdom ($14.6 bilion), Jerman ($12.9 bilion), atau Jepun ($6.3 bilion). pada
tahun yanf sama, syarikat-syarikat Perancis melabur $57.3 bilion di luar
Perancis, menjadikan Perancis pelabur langsung di luar negara kedua terpenting
dalam OECD, mengekori Amerika Syarikat ($173.8 bilion), dan mendahului United
Kingdom ($55.3 bilion), Jepun ($28.8 bilion) dan Jerman ($2.6 bilion).

Dengan menerima 82 juta pelancong asing setiap tahun., Perancis merupakan tempat
destinasi pelancongan teratas di dunia, mengatasi Sepanyol (55.6 juta pada tahun
2005) dan Amerika Syarikat (49.4 juta pada tahun 2005). Perangkaan ini tidak
termasuk sesiapa yang menetap selama kurang 24 jam di Perancis, seperti orang
Eropah utara yang merentasi Perancis dalam perjalanan ke Sepanyol atau Itali
pada musim panas. Perancis menampilkan bandaraya-bandaraya yang penuh dengan
kepentingan kebudayaan (Paris sebagai peneraju), pantai-pantai dan resort-resort
tepi laut, resort-resort ski, dan kawasan laur bandar di mana keindahan dan
ketenangan boleh dinikmati (pelancongan hijau). Selain pelancongan kasual,
Perancis menarik ramai jemaah-jemaah keagamaan ke Lourdes, sebuah bandar di
département Hautes-Pyrénées, yang merumahkan beberapa juta pelancong setiap
tahun.

Perancis mempunyai industri aeroangkasa penting yang diterajui konsortium Eropah
Airbus, dan merupakan satu-satunya kuasa Eropah (tidak termasuk Rusia) yang
mempunyai spaceport kebangsaan sendirinya (Centre Spatial Guyanais). Perancis
juga merupakan negara barat yang paling kurang bergantung kepada tenaga kerana
pelaburan besar-besaran dalam kuasa nuklear yang menjadikan Perancis penghasil
karbon dioksida yang paling kurang di kalangan tujuh negara paling berindustri
di dunia. Oleh sebab pelaburan besar-besaran dalam teknologi nuklear, kebanyakan
tenaga elektrik yang dihasilkan dalam negara ini dijana oleh loji tenaga nuklear
(78.1% pada tahun 2006, iaitu meningkat dari cuma 8% pada tahun 1973, 24% pada
tahun 1980, dan 75% pada tahun 1990).

Dengan jumlah penduduk yang dianggarkan pada 64 juta orang, Perancis ialah
negara ke-23 paling ramai penduduknya di dunia. Bandaraya-bandaraya terbesar di
Perancis ialah Paris, Lyon, Marseille, Lille, Toulouse, Bordeaux, Nice,
Strasbourg, Nantes dan Rennes.

Pada tahun 2003, pertumbuhan populasi semulajadi Perancis (tidak termasuk
imigrasi) merupakan punca terbesar keseluruhan perumbuhan populasi semulajadi
dalam Kesatuan Eropah. Pada tahun 2004, kadar pertumbuhan populasi ialah 0.68%
dan kemudian pada tahun 2005 kadar kelahiran dan kesuburan terus meningkat.
Peningkatan semula kelahiran berbanding kematian meningkat kepada 299,800 pada
tahun 2006. Kadar kesuburan sepanjang hayat meningkat ke 2.00 pada tahun 2007,
berbanding 1.92 pada tahun 2004.[1]

Pada tahun 2004, sejumlah 140,033 orang berhijrah ke Perancis; antaranya 90,250
orang berasal dari Afrika dan 13,710 orang pula dari Eropah. Pada tahun 2005,
tahap imigrasi jatuh sedikit pada 135,890. Perancis ialah sebuah negara yang
pelbgai kaum. Menurut Institut Kebangsaan Perancis untuk Kajian Statistik dan
Ekonomi, Perancis mempunyai kira-kira 4.9 juta orang pendatang kelahiran asing,
antaranya 2 juta have sudah meraih kewarganegaraan Perancis. Perancis merupakan
destinasi leading perlindungan utama di Eropah Barat dengan anggaran 50,000
permohonan pada tahun 2005 (jatuh 15% dari tahun 2004). Kesatuan Eropah
membenarkan pergerakan bebas antara negara-negara ahlinya. Meskipun UK (serta
Ireland) tidak mengenakan apa-apa sekatan, namun Perancis pula mengenakan in
sekatan untuk mengawal penghijrahan Eropah Timur.

Menurut Artikel 2 Perlembagaan, bahasa Perancis ialah satu-satunya bahasa rasmi
Perancis sejak tahun 1992. Ini menjadikan Perancis satu-satunya negara Eropah
barat (tidak termasuk negara kecil) yang mempunyai satu bahasa rasmi sahaja.

Budaya Perancis dibentuk oleh geografinya, melalui peristiwa-peristiwa
bersejarah yang mendalam, serta kuasa-kuasa dalam dan luar negara. Negara
Perancis, khusunya ibu kota Paris, memainkan peranan penting sebagai pusat
kebudayaan tinggi dan seni perhiasan seluruh Eropah sejak abad ke-17, dan
seluruh dunia sejak abad ke-19. Sejak akhir abad ke-19, Perancis juga memainkan
peranan penting dalam seni moden, wayang gambar, fesyen dan masakan. Kepentingan
budaya Perancis turun naik mengikut peredaran zaman, bergantung pada kepentingan
ekonomi, politik dan tenteranya. Budaya Perancis masa kini diketengahkan oleh
perbezaan sosioekonomi dan serantau yang besar serta kencenderungan kesatuan
yang teguh.



https://ms.wikipedia.org/wiki/Tulisan_Jawi

Tulisan Jawi (爪哇文 توليسن جاوي), juga dipanggil Yawi di Pattani. Menurut Kamus
Dewan Edisi Keempat, tulisan Jawi bermaksud tulisan yang menggunakan huruf Jawi.
Manakala huruf Jawi bermaksud huruf Arab dengan beberapa huruf tambahan yang
digunakan untuk menulis dalam bahasa Melayu.

Tulisan Jawi merupakan salah satu daripada dua sistem tulisan rasmi di Brunei,
dan juga dijadikan sistem tulisan alternatif di Malaysia. Dari segi
penggunaannya, tulisan Jawi dahulunya merupakan abjad piawai bahasa Melayu
tetapi sudah diganti oleh abjad Rumi, maka penulisan Jawi hanya terhad kepada
kegunaan keagamaan dan kebudayaan. Penulisan Jawi seharian dipelihara di
kawasan-kawasan yang diduduki masyarakat Melayu yang lebih konservatif, misalnya
Sulu di Filipina, Pattani di Thailand, Kelantan di Malaysia dan beberapa kawasan
petempatan Melayu di Indonesia.

Tulisan Jawi telah wujud sejak sekitar tahun 1300 M di Kepulauan Melayu.
Perkembangannya berhubung kait dengan ketibaan Islam, khususnya daripada orang
Parsi. Abjad Arab yang diperkenalkan ini diubah suai agar sesuai dengan bahasa
Melayu klasik lisan. Tulisan Jawi ditulis dari kanan ke kiri, dan ditokok dengan
6 huruf yang tiada dalam bahasa Arab, iaitu ca pa, ga nga va dan nya.

Tulisan Jawi berpunca daripada kesusasteraan Arab yang diperkenalkan oleh orang
Parsi kepada Kerajaan Melayu Jambi yang terletak di utara Palembang, Sumatera,
Indonesia, dan bertutur dalam bahasa Melayu klasik. Barangkalinya, mereka yang
memeluk agama Islam memilih untuk menulis dalam abjad Jawi kerana ia
berhubungkait rapat dengan kebudayaan Islam, daripada menggunakan tulisan Jawa
yang diterbitkan daripada sistem-sistem tulisan yang digunakan di
kawasan-kawasan beragama Hindu atau Buddha di Asia Selatan. Nama "Jawi"
membayangkan akar umbinya di Jawa, bak hujah sesetengah ilmuwan. Bagaimanapun,
oleh sebab tidak banyak ditemui meskipun memang pernah digunakan di Jawa,
kemungkinan besar perkataan Jawi ini merupakan gelaran am bagi kawasan di bawah
penguasaan atau pengaruh Jawa. Selain itu, nama Jawi itu mungkin berpunca
daripada kerajaan Javaka kuno yang merupakan pendahulu kerajaan-kerajaan
Majapahit dan Srivijaya yang pernah menjalin hubungan dengan saudagar dan
mubaligh Arab.

Tinggalan tulisan Jawi purba yang terawal ditemui pada Batu Bersurat Terengganu
yang bertarikh 1303 M (702 H) dan juga Syair Bidasari tulisan sekitar 1300–1399
M yang ditemui di Sumatera, sementara penggunaan terawal abjad Rumi untuk bahasa
Melayu datang dari akhir abad ke-19.

Kawasan Terengganu berada dalam lingkungan pengaruh Srivijaya selewat abad
ke-13, sementara Kesultanan Terengganu hanya diasaskan seawal abad ke-18. Ini
menguatkan hujah bahawa tulisan Jawi berasal dari Jambi oleh kerajaan abdi Pasai
di bawah Srivijaya.

Tulisan Jawi berkembang pesat sejajar dengan penyebaran Islam, setelah bangsa
Melayu mendapati bahawa tulisan Pallava yang digunakan mereka selama ini tidak
sesuai sekali sebagai wahana penyebaran perihal agama baru ini. Orang Melayu
memandang tinggi tulisan Jawi sebagai gerbang kepada pemahaman Islam dan kitab
sucinya, al-Qur'an. Penggunaan tulisan Jawi merupakan faktor utama yang
memangkin kebangkitan bahasa Melayu sebagai serantau di samping penyebaran agama
Islam. Tulisan Jawi digunakan secara meluas di negeri-negeri kesultanan Melaka,
Johor, Brunei, Sulu, Patani, Ache dan Ternate seawal abad ke-15, untuk tujuan
surat-menyurat diraja, titah-perintah, puisi dan juga kaedah perhubungan utama
sesama saudagar di pelabuhan Melaka. Ikhtisar-ikhtisar perundangan purbakala
seperti Hukum Kanun Melaka dan bahan-bahan terbitannya, termasuk Hukum-Hukum
Kanun Johor, Kedah dan Brunei semuanya ditulis dalam Jawi. Bahasa Melayu dalam
tulisan Jawi merupakan bahasa perantaraan seluruh lapisan masyarakat, baik para
raja, bangsawan, ilmuwan agama mahupun orang keramaian, di samping menjadi
lambang tradisi kebudayaan dan tamadun Melayu. Proses pengislaman rantau Melayu
telah melariskan abjad Jawi sebagai sistem tulisan yang paling berkuasa.

Sebagai contoh, surat-surat diraja ditulis, dihiasi dan disampaikan dengan penuh
istiadat. Contoh-contoh surat diraja yang masih terpelihara ialah surat antara
Sultan Abu Hayat dari Ternate dan Raja João III dari Portugal (1521); surat
daripada Sultan Iskandar Muda dari Aceh kepada Raja James I dari England (1615);
dan surat daripada Sultan Abdul Jalil IV dari Johor kepada Raja Louis XV dari
Perancis (1719). Kebanyakan karya sastera baik hikayat, puisi mahupun prosa
bertulisan Jawi. Ia merupakan kemuncak tamadun Melayu klasik. Antara karya-karya
epik bersejarah yang dikarang oleh orang Melayu dalam tulisan Jawi termasuk
Sulalatus Salatin (Sejarah Melayu) yang tersenarai dalam Kenangan Dunia oleh
UNESCO, dan puisi-puisi Sufi karya Hamzah Fansuri antara lainnya yang menyumbang
kepada kekayaan dan kedalaman tamadun Melayu.

Sewaktu zaman penjajahan, tulisan Jawi masih menguasai Kepulauan Melayu,
terutamanya dalam bidang sastera dan kesenian, teologi, falsafah dan mistik
Islam, perdagangan, dan juga perundangan negeri. Tulisan Jawi merupakan abjad
rasmi Negeri-negeri Melayu Tidak Bersekutu sewaktu zaman naungan British. Apatah
lagi, Pemasyhuran Kemerdekaan 1957 bagi negara Malaysia antara lain juga
tertulis dalam abjad Jawi.

Bagaimanapun, salah satu kelemahan utama amalan penulisan Jawi ialah
ketidakseragaman sesama pengguna dari segi ejaan, yang mana menurut Pendeta
Za'ba, "kebiasaan penulis-penulis yang ramai ... ada banyak tentangnya yang
berlain-lain pada lain-lain orang", apatah lagi terdapat ketidaksepakatan sesama
kamus-kamus bahasa Melayu yang sedia pada zaman dahulu. Hal inilah yang
mendorong beliau untuk menggubal satu sistem ejaan Jawi yang baru pada tahun
1938.

Semenjak tulisan Rumi semakin bertapak di dunia Melayu, tulisan Jawi kini
dipelihara terutamanya untuk wacana keagamaan dan kebudayaan Melayu di
negeri-negeri Terengganu, Kelantan, Kedah, Perlis dan Johor di Malaysia, Patani
di Thailand, dan juga Sulu dan Marawi di Filipina. Pelbagai usaha dijalankan
untuk menghidupkan kembali tulisan Jawi di Malaysia dan Brunei disebabkan
peranannya yang penting dalam lingkungan budaya Melayu dan Islam, misalnya
"Pedoman Ejaan Jawi yang Disempurnakan" sebagai ganti ejaan Za'ba yang
diperkenalkan oleh Dewan Bahasa dan Pustaka pada tahun 1986. Tulisan Jawi juga
kelihatan di muka belakang wang kertas Ringgit Malaysia dan dolar Brunei.

Mengimbau kembali akar-umbinya di zaman kerajaan Majapahit, Indonesia kurang
berminat dengan tulisan Jawi yang dipandang oleh masyarakat setempat sebagai
"kampungan" dan tidak seanggun, seindah dan semasyhur tulisan Jawa. Walau
apapun, tulisan Jawi masih digunakan secara meluas di madrasah-madrasah
tradisional di seluruh Jawa, tetapi dalam bentuk lainan yang bernama Pegon.

Seorang pakar tulisan Jawi berbangsa Korea, Prof Dr. Kang Kyoung Seok, daripada
Pusan University of Foreign Studies, mula mengkaji tulisan Jawi sejak 1974 dan
menganggapnya sebagai satu keunikan milik Malaysia. Menurutnya, tulisan Jawi
sedang "tenat" dan jika keadaan itu berterusan, ia mungkin pupus satu hari
nanti. Menurutnya, "Malaysia perlu mendidik generasi muda dalam tulisan Jawi.
Sekarang terlalu ramai pakar saya kenali sudah bersara tanpa ada pengganti. Bila
pakar sudah tiada, siapa akan menerajui usaha pemeliharaan tulisan jawi nanti?"

Sistem pengoperasian Vista/XP menyokong UNICODE, dan ini membolehkan pengguna
menulis jawi dengan mudah. Dalam penulisan jawi di Vista/XP, ia memerlukan enjin
paparan yang akan memaparkan tulisan jawi secara betul. Pada XP, enjin ini
adalah c:\windows\system32\usp10.dll. Versi yang digunakan adalah versi 1.40.
Versi ini menyokong penulisan kanan-ke-kiri tetapi tidak dapat memaparkan semua
huruf jawi dengan betul. Contohnya, pengguna tidak boleh memaparkan huruf 'gaf'
atau 'kaf' dengan betul.

Pada Vista, enjin usp10.dll adalah versi 1.61, dan enjin ini menyokong semua
huruf jawi dengan betul. Anda boleh menukar usp10.dll' anda kepada versi yang
terkini.

Untuk sistem pengoperasian Windows 7, anda boleh menulis Jawi tanpa sebarang
masalah. Sistem ini mempunyai banyak fon yang mempunyai huruf Jawi seperti Times
New Roman, dan Arabic Typesetting.

Perisian Linux juga menyokong UNICODE dan dengan itu menyokong penggunaan jawi.
Dua jenis fon percuma yang dapat digunakan ialah Scheherazade dan Lateef yang
dihasilkan Summer Institute of Linguistics, Inc (SIL). Kedua-dua fon menyokong
jawi sepenuhnya.

Untuk Windows 7, susunatur papan kekunci jawi boleh diperolehi di sini. satu
susunatur papan kekunci jawi. Anda boleh mereka-cipta papan kekunci dengan mudah
dengan menggunakan perisian MSKLC. Umpamanya, anda boleh menggunakan kaedah
ponetik, umpamanya huruf a dipadankan dengan ا, huruf b dengan ب dan sebagainya.

Kebanyakan perisian dewasa ini menyokong UNICODE dan tulisan kanan-ke-kiri.
Contohnya, OpenOffice (percuma dan berdasarkan sumber terbuka), Microsoft
Office, notepad.exe and wordpad.exe. Anda tidak perlukan sebarang perisian mahal
untuk menulis jawi.



https://ms.wikipedia.org/wiki/Rozita_Che_Wan

Rozita Abu Bakar (atau lebih dikenali sebagai Rozita Che Wan dan Che Ta) ialah
seorang pelawak, pelakon, pengacara dan penerbit yang terkenal di Malaysia.
Beliau cukup terkenal dengan siri komedi Kiah Pekasam yang berjaya meletakkannya
sebagai salah seorang pelakon komedi wanita yang cukup digemari. Biarpun
terkenal dengan watak-watak komedi hingga beberapa kali dicalonkan di Anugerah
Bintang Popular Berita Harian, beliau pernah dicalonkan untuk gelaran Pelakon TV
Wanita Terbaik Anugerah Skrin 2011 dan Pelakon Pembantu TV Wanita Terbaik
Anugerah Skrin 2008 untuk lakonan serius dalam drama Masih Ada Harapan dan
Wasiat Fitrah. Selain terkenal dengan dunia lakonan, beliau juga merupakan
antara selebriti wanita yang cukup panas di media sosial dan sering mendapat
perhatian umum, terutama mengenai perhubungan dan perkahwinannya dengan pelakon
komedi yang popular dengan sitkom "Oh My English!", Zain Saidin.

Beliau dilahirkan pada 9 Mac 1973 dan berasal dari Alor Setar, Kedah. Anak kedua
daripada tujuh beradik ini menyertai Penerbangan Malaysia (MAS) sebagai
pramugari pada 1992 dan bertugas kira-kira tiga tahun. Selepas meninggalkan MAS,
dia menyertai kegiatan modeling selama enam bulan.

Tidak lama kemudian, beliau bertemu jodoh dengan juruterbang MAS, Azuar Effendy
Zulkaply, 41, apabila disatukan secara sah pada 26 Ogos 1995. Namun, jodoh
mereka tidak berkekalan apabila bercerai secara sah pada 8 Mei 2003. Hasil
perkahwinan, mereka dikurniakan dua cahaya mata - Ammar Effendy, 18, dan Aniq
Ezzra, 16. ( pada 2014) . Rozita bergerak aktif sebagai pelakon drama mulai 2005
bersama adiknya, Ayu Raudhah setelah bercerai dengan suaminya pada tahun 2005.
Namun sebelum itu beliau pernah bertugas di sebuah firma arkitek selama setahun.
Drama pertama lakonannya ialah "Cinta Terhalang". Beliau juga terlibat dalam
bidang pengiklanan seperti iklan Petronas, iklan 999, iklan Rorine dan
sebagainya.

Rozita mula menempa nama pada tahun 2006 apabila membintangi siri komedi Diari
Ramadhan Rafique dan drama bersiri Sesuci Cinta Sofiya bersama Rosyam Nor serta
menjadi model video muzik lagu "Juwita Citra Terindah" dendangan M. Nasir.
Sehingga kini, Rozita sudah membintangi lebih 60 judul drama TV yang kebiasannya
bergenre komedi. Bagi 2007 sahaja, dia sudah menjayakan kira-kira 19 drama.
Antara drama lakonan beliau ialah Manjalara, Jelatang dan Susuk 2.

Setelah dua tahun aktif berlakon pelbagai genre drama, Rozita mendapati
lakonannya menerusi karekter komedi lebih mendapat perhatian penonton. Maka
sejak itu dia lebih selesa memegang watak komedi, apatah lagi bakat lakonan
komedinya membawa beliau ke kemuncak populariti apabila siri komedi Kiah Pekasam
yang dijayakan oleh beliau dari tahun 2010 hingga 2013 dalam 3 musim menjadi
antara drama kegemaran ramai. Rozita yang sememangnya berpersonaliti ceria dan
mudah berjenaka sangat dikenali dengan dialek utara yang sering di bawakannya
dalam drama televisyen mahupun ketika ditemubual wartawan. Antara drama komedi
lain lakonan Rozita yang mendapat rating tinggi adalah Iparku Diva dan Miss
Octopus.

Pada tahun 2011, Rozita pernah mengumumkan mahu bersara daripada bidang lakonan
ekoran rimas dengan perhatian yang berlebihan diberikan kepadanya, namun perkara
itu tidak menjadi kenyataan apabila tawaran lakonan buatnya masih banyak dan dia
dipujuk oleh ramai penerbit untuk terus berlakon. Rozita membuktikan bakat
lakonannya tidak hanya pada drama-drama komedi sebaliknya boleh digilap menerusi
watak dramatik. Lakonannya sebagai doktor dalam "Masihkah Ada Sinar" melayakkan
beliau bertanding dalam kategori Pelakon Wanita Terbaik (Drama) Anugerah Skrin
pada tahun tersebut. Malahan Rozita diundang menjadi hos acara tersebut bersama
pengacara terkenal Ally Iskandar. Ekoran popularitinya yang meningkat naik,
beliau sering dihimpit kontroversi percintaan hingga hampir membuat keputusan
untuk bersara. Populariti luar biasanya seolah mengulangi kejayaan karier
dramatis terdahulu seperti Lydiawati dan Aida Khalida yang meraih populariti
luar biasa setelah berusia lebih dari 35 tahun. Rozita sering menjadi pilihan
majalah-majalah hiburan dan fesyen serta karekternya sering menjadi bualan.
Dalam sejarah penganjuran Anugerah Bintang Popular Berita Harian yang
mengiktiraf populariti artis, Rozita pernah melayakkan diri bertanding bersama
pelakon-pelakon muda yang lain menerusi kategori Pelakon TV Wanita Popular
(ABPBH) sebanyak tiga (3) kali iaitu untuk edisi tahun 2007, 2009 dan 2011. Di
layar perak, Rozita tidak begitu menyerlah biarpun membintangi beberapa buah
filem seperti "Dunia Baru The Movie", "Misteri Balan Balan" dan "Adik Manja
Returns".

Selain itu, pada tahun 2012 Che Ta membuka langkah baru ke dunia pengacaraan
apabila diberi peluang mengendalikan program bual bicara Primadona bersama Erra
Fazira dan Raja Azura. Program itu bersiaran secara mingguan dan ditayangkan di
Astro Prima dari tahun 2012 hingga 2015. Selain berbakat dalam dunia lakonan dan
pengacaraan, Che Ta juga terkenal kerana kemahiran memasak dan kulinari. Beliau
menyertai program realiti Masterchef Selebriti Malaysia pada tahun 2013 yang
sekaligus memperkenalkan bakat memasaknya kepada peminat-peminat. Biarpun tidak
memenangi pertandingan itu, gaya lucu Che Ta yang suka bersolek dan berdandan
rapi di dapur mencuri perhatian penonton. Pada tahun 2014 Che Ta bergelar
penerbit menerusi produksi Padusi Pictures yang dikongsinya bersama suami, Zain
Saidin. Produksi itu menerbitkan program TV seperti Rahsia Memikat Suami (2014)
dan Aku Yang Masak Kau Yang Panas (2015) kedua-duanya dikendalikan oleh pelawak
Jihan Muse. Che Ta juga pernah menjadi jurucakap produk bagi Rorine dan Safi
Rania Gold.

Ketika di awal kemunculann, Rozita Che Wan sering dikaitkan isu hubungan sulit
dengan orang kenamaan.

Setelah itu Che Ta dikaitkan pula dengan hubungan istimewa bersama lelaki-lelaki
yang jauh lebih muda daripadanya. Antara yang mendapat perhatian adalah penyanyi
Shahir Zawawi yang rapat dengannya pada tahun 2010. Tidak lama selepas itu
Rozita menerima komen negatif terhadap foto mesranya bersama Zain Saidin dalam
laman Instagram milik Zain. Puncanya, apabila gambar yang dimuat naik bersama
Zain yang mengundang komen negatif peminat terhadap Rozita apabila dia
mengenakan skirt pendek dalam gambar dalam keadakan duduk bersimpul sehingga
menampakkan betisnya. Susulan dari kontroversi itu juga Rozita Che Wan atau
panggilan manjanya Che Ta ditegur oleh Pakar Perunding Obstetriks & Ginekologi
di Hospital Universiti Kebangsaan Malaysia (HUKM) dan Naib Presiden Jamaah Islah
Malaysia (JIM), Profesor Madya Dr Harlina Halizah Siraj. .

Pada 13 Disember 2013, Che Ta & Zain Saidin telah sah bergelar suami isteri
dengan sekali lafaz dan pasangan ini dinikahkan oleh Ketua Pendaftar Nikah
Negeri Selangor, Ustaz Alwi Parman. Rozita diwalikan oleh adiknya Roshidi Che
Wan . Beliau menerima sebanyak sembilan peti hantaran termasuklah cek wang
hantaran RM23,200, mas kahwin RM9,300 serta cincin nikah bernilai RM93,000.
Majlis resepsi diadakan di Setia Alam Convention Centre dan dihadiri kenalan
artis dan kenamaan. Ketika itu mereka menjadi polemik media apabila mengesahkan
telah menerima menerima kira-kira RM13 Juta tajaan untuk perkahwinan mereka
daripada 28 penaja untuk 3 majlis iaitu majlis berinai, majlis nikah dan majlis
bersanding .

Pada 1 November 2014, Che Ta selamat melahirkan bayi perempuan kira-kira pukul
2.18 petang di Pusat Perubatan Ampang Puteri, Ampang. Menurut pengurus Rozita,
Afiq Wahab, pelakon itu melahirkan bayi seberat 2.8 kilogram secara normal dan
kedua-dua ibu serta bayi itu berada dalam keadaan baik. Bayi itu diberi nama
Aaisyah Dhia Rania Zain, dan detik-detik manis kehamilan dan menyambut kelahiran
anak sulung Zain, dan anak ketiga Che Ta itu dirakam untuk siaran istimewa
program TV Pureen Chak Chak Che Ta & Zain di Astro.



https://ms.wikipedia.org/wiki/Proses_pilihan_raya_di_Malaysia

Selepas peristiwa Perang Dunia Kedua berakhir pada tahun 1945, diikuti dengan
pengunduran Tentera Jepun dari Tanah Melayu, semangat nasionalisme di kalangan
rakyat Tanah Melayu ketika itu amat ketara. Tertubuhnya parti-parti politik
untuk memperjuangkan kemerdekaan Tanah Melayu. Mereka ini mendapat kuasa melalui
pilihan raya yang diadakan untuk memilih kerajaan.

Tujuan utama parti-parti politik ini bertanding ialah untuk memperoleh majoriti
kerusi di Parlimen (Dewan Rakyat Malaysia) atau Dewan Undangan Negeri supaya
boleh menubuhkan Kerajaan Persekutuan atau Negeri. Calon-calon yang memperoleh
majoriti undi di bahagian yang mereka bertanding akan diisytihar menang.

Pilihan raya umum Malaysia diadakan secara berkala bagi melantik wakil-wakil
rakyat ini. Dan sekiranya berlaku kekosongan di antara tempoh pilihan raya umum,
pilihan raya kecil boleh diadakan bagi mengisi kekosongan tersebut.

Sebagai sebahagian daripada fungsi utamanya, Suruhanjaya Pilihan Raya Malaysia
(SPR) bertanggungjawab untuk mengkaji semula sempadan Bahagian-bahagian Pilihan
Raya Parlimen dan Negeri. Seperti yang tertera di dalam Perlembagaan
Persekutuan, Suruhanjaya Pilihan Raya perlu menjalankan kajian ini setiap tidak
kurang daripada 8 tahun. Bagaimanapun, ia boleh ditangguhkan sekiranya terdapat
peristiwa besar, seperti pilihan raya umum.

Seseorang calon yang mewakili sesuatu parti politik boleh menggunakan simbol
parti jika dia mendapat kebenaran bertulis daripada ketua parti berkenaan.
Calon-calon bebas perlu memilih mana-mana simbol yang telah disediakan oleh
Suruhanjaya Pilihan Raya, untuk dicetak pada kertas-kertas undi.

Di petak mengundi, pengundi dikehendaki membuat satu tanda yang menunjukkan
pilihan mereka pada setiap kertas undi. Tanda ini, seperti tanda 'X', tanda
semak ataupun titik, perlu dibuat pada lajur calon yang dipilih sahaja.



https://ms.wikipedia.org/wiki/Piala_AFF_2016

Kejohanan Bola Sepak ASEAN 2016 (juga dikenali sebagai Piala Suzuki AFF 2016
disebabkan oleh penajaan syarikat) akan menjadi edisi kesebelas Kejohanan Bola
Sepak ASEAN, sebuah kejohanan bola sepak negara-negara yang bergabung dengan
Persekutuan Bola Sepak ASEAN. Peringkat kumpulan Kejohanan (Separuh Akhir dan
seterusnya boleh diadakan di mana-mana negara yang mara) dianjurkan oleh Myanmar
dan Filipina sebagai tuan rumah bersama kejohanan. Kejohanan ini akan
berlangsung dari 19 November hingga 17 Disember 2016.

Pada Majlis mesyuarat Persekutuan Bola Sepak ASEAN (AFF) ke-11 di Naypyidaw pada
21 Disember 2013, Myanmar dan Filipina telah dinamakan sebagai tuan rumah
bersama kejohanan itu. Ini akan menandakan kali pertama kedua-dua negara akan
menjadi tuan rumah kejohanan serantau.

Filipina dilaporkan menarik diri sebagai tuan rumah bersama di peringkat
kumpulan pada bulan Februari 2016, memetik isu-isu dengan Stadium bola sepak
Rizal Memorial dan juga tiadanya tempat lain. Tuan rumah menggantikannya akan
diumumkan pada 12 Mac 2016, dengan Malaysia dan tuan rumah bersama 2014
Singapura dan Vietnam mengumumkan mereka telah atau akan memohon. Filipina juga
kemudian mengumumkan bahawa mereka akan merayu untuk menjaga hak-hak mereka
sebagai tuan tumah.

Pada 7 Mac, AFF menerima rayuan daripada Filipina manakala Malaysia telah
dinamakan sebagai tuan rumah siap sedia, dengan Vietnam dan Singapura menarik
balik tawaran mereka. Filipina diberikan tempoh sehingga 11 Mac untuk
mendapatkan kontrak untuk menggunakan Stadium Sukan Filipina (PSS) sebagai venue
perlawanan. Stadium Rizal Memorial adalah dicadangkan sebagai venue kedua. Pada
12 Mac 2016, ia telah disahkan bahawa Filipina mengekalkan hak-hak sebagai tuan
rumah berikutan Mesyuarat Majlis AFF di Da Nang, Vietnam. PFF membentangkan
kontrak dengan PSS untuk AFF serta surat jaminan dari Suruhanjaya Sukan
Filipina.

Semasa Mesyuarat Majlis AFF di Naypyidaw, Myanmar, Kemboja telah dinamakan
sebagai tuan rumah bagi kejohanan kelayakan. Tujuh pasukan teratas di kejohanan
lepas Piala Suzuki AFF 2014 termasuk kelayakan, secara automatik layak untuk
pusingan akhir. Myanmar dan Filipina, sebagai tuan rumah layak secara automatik
ke pusingan akhir.

Persatuan Bola Sepak Indonesia (PSSI) digantung oleh FIFA dan mereka tidak akan
dapat mengambil bahagian dalam kejohanan jika penggantungan dikenakan ke atas
mereka tidak ditarik balik dalam masa untuk kejohanan ini. AFF telah memberikan
Indonesia sehingga 5 Ogos 2016 untuk membatalkan penggantungan.

FIFA menarik balik penggantungan ke atas Indonesia (PSSI) semasa Mesyuarat
Kongress FIFA yang ke-66.

Cabutan untuk Kejohanan AFF 2016 dijadual akan dibuat pada 2 Ogos 2016, dengan
Indonesia diletakkan di dalam balang terakhir selepas penggantungan baru-baru
ini.

Kumpulan-kumpulan tersebut ditentukan melalui pungutan mata (3 mata untuk
menang, 1 mata untuk seri, 0 mata untuk kekalahan). Jika terikat pada mata,
pemecah seri digunakan dalam perintah yang berikut:

Pada peringkat kalah mati, pasukan yang mara ke separuh akhir atau pentas akhir
akan bermain perlawanan di tempat sendiri dan tempat lawan secara timbal balik
dan pemenang perlawanan akan disahkan menerusi keputusan agregat ataupun
peraturan gol tempat lawan. Jika berlaku satu keputusan terikat antara pasukan
berkenaan, masa tambahan akan digunakan dan jika masih terikat, penalti akan
terus dimainkan bagi menentukan pemenang.

Indonesia menang 4 – 3 menerusi agregat dan mara ke pentas akhir Piala AFF 2016.

Thailand menang 3–2 menerusi agregat sekaligus dinobatkan sebagai Juara Piala
AFF 2016.

Kedudukan berdasarkan keputusan keseluruhan perlawanan, jika kemenangan pada
penalti, keputusan hanya dicatatkan sebagai seri.

Bola rasmi untuk Piala AFF Suzuki 2016 menggunakan Mitre Delta Fluo Hyperseam.
Berdasarkan reka bentuk Delta Hyperseam, bola akan menjadi bola berwarna fluo
pertama dalam perlawanan rasmi Piala AFF Suzuki 2016.

Pada 23 November 2016 bersamaan 23 Safar 1438 Hijrah, tiga hari sebelum
perlawanan antara Malaysia dan Myanmar, Menteri Belia dan Sukan Malaysia Khairy
Jamaluddin berkata, beliau telah mengemukakan petisyen kepada persatuan bola
sepak negaranya untuk memboikot Myanmar sebagai tuan rumah kumpulan B kerana
kerajaan Myanmar dikatakan melakukan penganiayaan kepada orang Islam Rohingya
selepas mendapat panggilan dari individu Melayu Islam Semenanjung Malaysia dan
kumpulan politik dari Pertubuhan Kebangsaan Melayu Bersatu (UMNO), Parti Islam
Se-Malaysia (PAS), Parti Keadilan Rakyat (PKR), Parti Amanah Negara (AMANAH) dan
juga dari kumpulan ekstrem Melayu Pertubuhan Pribumi Perkasa untuk memboikot
negara ini. Sebagai tindak balas, Persekutuan Bola Sepak ASEAN (AFF) memberi
amaran kepada Malaysia jika mereka tiba-tiba menarik diri daripada pertandingan
yang sedang berlangsung tanpa memberi apa-apa sebab yang sah untuk masalah
pasukan hanya kerana kebimbangan politik, Persatuan Bola Sepak Malaysia (FAM)
akan menghadapi sekatan jangka panjang dari FIFA dengan membiarkan penyebaran
campur tangan politik ke dalam persatuan itu. Dua hari kemudian pada 25
November, FAM menyatakan bahawa mereka tidak akan akan memboikot kejohanan itu
dan berkata mereka akan terus bermain perlawanan kumpulan terakhir mereka
menentang Myanmar, dengan kedua-dua jurulatih pasukan bermain dengan
mengenepikan isu-isu yang terjadi sebelum perlawanan. Walau bagaimanapun dalam
perlawanan terakhir kumpulan B, Myanmar mengalahkan Malaysia dengan keputusan
1-0 dan mara ke separuh akhir buat kali pertama sejak 2004, manakala Malaysia
gagal mara buat kali pertama sejak 2010.



https://ms.wikipedia.org/wiki/Orang_Cina_Malaysia

Orang Cina Malaysia (Cina Ringkas: 马来西亚华人; Cina Tradisional: 馬來西亞華人; pinyin:
Mǎláixīyà Huárén atau Cina Ringkas: 马来西亚唐人; Cina Tradisional: 馬來西亞唐人; pinyin:
Mǎláixīyà Tángrén) adalah penghijrah orang berbangsa Han luar negara yang
menjadi warganegara atau penduduk tetap di Malaysia. Kebanyakan mereka ialah
keturunan pendatang dari Dinasti Qing, Republik China di Taiwan dan Republik
China (1912–1949), jangan dikeliru oleh Republik Rakyat China yang tiba di Tanah
Melayu sekitar abad ke-15 hingga pertengahan abad ke-20. Di Malaysia, lazimnya
kaum ini dirujuk sebagai Bangsa Han dalam semua bahasa. Istilah Orang Cina
Malaysia agak jarang dipakai di negara ini. Mereka juga digelar mahua (Cina
Ringkas: 马华; Cina Tradisional: 馬华; pinyin: Mǎhuá).

Bangsa Han gelombang pertama datang pada abad kelima belas semasa zaman
Kesultanan Melayu Melaka. Hubungan diplomatik antara kerajaan China dan Melaka
memuncak semasa dibawah pemerintahan Sultan Mansur Shah dimana baginda berkahwin
dengan Puteri Hang Li Poh lalu membawa bersama golongan bangsawan,
pengikut-pengikut, dan hamba dari negara China ke Melaka. Kebanyakan daripada
mereka terdiri daripada berketurunan Fujian. Rombongan tersebut membawa masuk
Bangsa Han yang kemudiannya berkahwin dengan penduduk tempatan lalu membentuk
kumpulan masyarakat Peranakan. Makam mereka boleh didapati di Bukit Cina. Kini,
Keturunan keturunan masyarakat ini kebanyakannya dari wilayah Fujian, dimana ia
digelar Baba (lelaki) dan Nyonya (perempuan).

Pada abad ke 19 dan ke 20, Bangsa Han berhijrah secara beramai-ramai ke Malaya.
Mereka dari selatan China terutamanya dari daerah Fujian, Guangdong, Guangxi
,dan Hainan. Mereka membentuk penempatan di negeri Perak, Selangor dan Negeri
Sembilan terutamanya di lombong-lombong bijih timah untuk bekerja sebagai buruh
lombong dengan sokongan British. Selain itu, mereka juga menetap di
Negeri-Negeri Selat seperti Singapura dan Pulau Pinang. Kebanyakan Bangsa Han
mudah dijumpai di zon selatan dan juga pantai Barat terutamanya negeri Johor,
Negeri Sembilan, Selangor dan Perak. Manakala, Bangsa Han merupakan kaum
majoriti di Negeri-Negeri Selat seperti Pulau Pinang dan Singapura.

Manakala di negeri Johor, Sultan Abu Bakar memperkenalkan sebuah perlembagaan
dan menubuhkan sebuah sistem pentadbiran yang cekap dan berkesan. Dibawahnya,
Johor menikmati pembangunan ekonomi yang cemerlang. Permintaan lada hitam dan
gambir yang tinggi pada abad ke-19 menyebabkan pembukaan ladang-ladang baru dan
kemasukan buruh Cina secara beramai-ramai. Sultan Abu Bakar kemudiannya dikenali
sebagai "Bapa Johor Moden". Bangsa Han dibawa masuk melalui Sistem Kangchu untuk
bekerja sebagai buruh di ladang lada hitam dan gambir. Melalui Sistem Kangchu,
Bangsa Han digalakkan berpindah dari Singapura dan menetap di Johor serta
membuka ladang lada hitam dan gambir di bawah pengawasan seorang Kangchu iaitu
ketua puak-puak Bangsa Han. Setiap Kangchu dipertanggungjawabkan untuk mengawal,
membayar sewa bagi kawasan yang dibuka serta menyelesaikan segala masalah yang
dihadapi oleh buruh Cina di bawah pengelolaannya. Pada tahun 1860-an, seramai
15,000 Bangsa Han telah dibawa masuk ke Johor melalui sistem Kangchu ini.

Pada akhir abad ke-19, pihak British telah memberikan galakan terhadap kemasukan
imigran Cina ke Tanah Melayu kerana pihak British memerlukan tenaga buruh yang
ramai supaya dapat membantu mengeluarkan bijih timah yang banyak untuk keperluan
Revolusi Perindustrian di Britain.

Etnik Cina di Malaysia terdiri daripada beberapa suku dialek. Terdapat enam
kumpulan dialek utama: Hakka, Kantonis, Hokkien, Teochew, Hainan dan Fuzhou.
Adalah terbukti bahawa orang yang tergolong dalam golongan suku dialek tertentu
tertumpu dalam bahagian komuniti berbeza di Malaysia.

Orang Hakka membentuk kumpulan dialek terbesar di Malaysia Timur (Sabah dan
Sarawak), bahagian-bahagian di Johor terutamanya Kulai, Selangor-Kuala Lumpur
dan Pahang. Suku Hakka juga didapati di Pulau Pinang, Johor Bahru dan Perak, di
mana mereka mungkin dijadikan suku dialek terbesar di tempat-tempat tersebut.

Suku Kantonis membentuk suku dialek terbesar di Selangor, Kuala Lumpur, Pahang,
Negri Sembilan dan Perak di mana golongan ini membentuk peratusan besar dalam
populasi. Suku Kantonis juga membentuk suku dialek terbesar di Johor timur dan
Sandakan, Sabah. Sandakan pernah bergelar "Hong Kong Kecil" kerana bandar itu
pernah dijadikan tempat tinggal kedua bagi kebanyakan pendatang dari Guangdong,
di mana pemandangannya menyerupai Hong Kong pada 1970-an dan 1980-an. Media
bahasa Kantonis juga disiarkan dalam saluran televisyen Malaysia, terutamanya
RTM2,NTV7 dan 8TV.

Sementara itu, suku Hokkien membentuk suku dialek terbesar di Pulau Pinang,
Melaka, Kedah, Terengganu, Kelantan, Selangor -- terutamanya di Klang dan
kawasan pantai Selangor serta Johor barat. Bahasa Hokkien juga ditutur di ibu
negeri Sarawak, iaitu Kuching. Kebelakangan ini saluran televisyen Malaysia
menampilkan rancangan berbahasa Hokkien dari Taiwan untuk mengimbangkan
kandungan dialek-dialek Cina dalam media Malaysia.

Suku Teochew ditumpukan di beberapa bahagian tertentu di Pulau Pinang,
kebanyakan pulau-pulau di Sabah dan Johor selatan, terutamanya Johor Bahru dan
Pontian.

Maka, secara amnya terdapat tiga kumpulan sub-linguistik orang Cina Malaysia
yang selari dengan tiga pusat metropolitan. Kumpulan Pulau Pinang dan Melaka
kebanyakannay bertutur dalam bahasa Hokkien manakala kumpulan Kuala Lumpur,
Seremban dan Ipoh kebanyakannya berbahasa Kantonis dan Hakka. Di selatan
semenanjung Malaysia, terutamanya Johor, bahasa Mandarin paling banyak ditutur
oleh masyarakat Cina di sana, sebagai kesan daripada pengaruh media berbahasa
Mandarin dari Singapura, serta penggunaan bahasa Mandarin dalam pendidikan
formal. Ini telah menyebabkan ramai orang, terutama generasi muda, untuk
menyisihkan penggunaan dialek-dialek Cina yang lain seperti Teochew dan
Kantonis. Di Malaysia Timur pula, bahasa Hakka and Mandarin laris ditutur,
kecuali Sibu yang cenderung kepada bahasa Foochow serta Sandakan dengan bahasa
Kantonis.

Pergerakan terkini untuk menyatukan dan menyusun masyarakat-masyarakat Cina
Malaysia, Singapura dan Indonesia memperkenalkan Bahasa Mandarin Baku sebagai
bahasa nasionalisme etnik diaspora.

Rakyat Malaysia diberi pendidikan percuma sehingga peringkat menengah. Terdapat
beberapa jenis sekolah wujud di Malaysia. Setiap sekolah tersebut menggunakan
bahasa yang berbeza sebagai bahasa pengantar. Contohnya Bahasa Melayu, Mandarin,
dan Tamil. Walaubagaimanapun, Bahasa Melayu dan Bahasa Inggeris turut
disampaikan di sekolah. Fenomena kanak-kanak Cina dididik di sekolah Inggeris,
sekolah kebangsaan dan sekolah Cina merupakan kejadian yang biasa.

Orang Cina Malaysia sejak sekian lama mendominasi ekonomi Malaysia, tetapi
semenjak adanya Dasar Ekonomi Baru yang diperkenalkan oleh kerajaan Malaysia
untuk memberi kesamarataan dalam kek ekonomi negara, dominasi mereka dalam
ekonomi menyusut. Sungguhpun demikian, mereka masih membentuk majoriti golongan
berpendapatan sederhana dan tinggi di Malaysia. Hingga 2004, mereka menjadi
bangsa terkaya di Malaysia dengan penguasaan 40.9 peratus jumlah ekuiti hak
milik ekonomi negara.

Pendapatan rumah tangga Cina merupakan yang tertinggi di antara 3 kumpulan
etnik. Menurut Sulaiman Mahbob, pada Disember 2007, pendapatan rumah tangga
bulanan rata-rata berada di 4437 ringgit Sebagai hasilnya, orang Cina menjadi
penyumbang terbesar cukai pendapatan dan pelbagai cukai kerajaan kepada dana
kerajaan.

Ye Lin-Sheng, penulis The Chinese Dilemma, mengatakan polisy ekonomi Mahathir
Mohamad 's Dasar Ekonomi Baru memanfaat Melayu, yang menerima layanan istimewa
dalam pendidikan dan perniagaan, sedangkan meninggalkan masyarakat Cina dengan
perasaan bahawa mereka diketepikan oleh dasar itu.

Menurut The Encyclopedia of Malaysia: Languages & Literature m/s 52-53, bilangan
penutur bahasa Cina meningkat dari 2,667,452 pada tahun 1957 kepada 5,365,846
pada tahun 2000, iaitu 30% daripada keseluruhan populasi di Malaysia. Sumber
data ini berasal dari Banci Penduduk dan Perumahan 2000, dan bilangan mereka
menurut suku dialek ialah:

Kuala Lumpur Kepong, Cheras, Bukit Bintang, Jalan Klang Lama, Sri Petaling,
Pudu, Segambut.

Johor Johor Bahru, Batu Pahat, Kluang, Muar, Kulaijaya, Segamat, Ledang,
Pontian.

Selangor Subang Jaya/USJ, Puchong, Petaling Jaya, Damansara Jaya/Utama, Bandar
Utama, Serdang, Bandar Klang.

Sarawak Kuching, Sibu, Bintulu, Miri, Sarikei, Sri Aman, Marudi, Lawas, Mukah,
Limbang, Kapit, Serian, Bau

Sabah Kota Kinabalu dan Sandakan. Tawau, Kudat dan kawasan-kawasan yang
bertaburan di selatan (terutama sekali Beaufort dan Keningau) juga mempunyai
komuniti kecil tetapi kawasan penting Cina

Sebelum Mandarin meenrima populariti di kalangan orang Cina Malaysia pada abad
ke-20-an, tulisan pinyin pada nama-nama mereka di Malaysia sesuai dengan dialek
Cina masing-masing. Sebagai contoh, nama Hakka 叶亚来 akan ditulis "Yap Ah Loy",
dan nama Hokkien 林梧桐 akan ditulis sebagai "Lim Goh Tong".

Selaras dengan kewujudan Mandarin sebagai lingua franca di kalangan Cina
Malaysia pada separuh akhir abad ke-20, orang Cina Malaysia di kalangan orang
muda lebih cenderung untuk mengekalkan sebutan dialek dari nama keluarga mereka
semasa menggunakan sebutan bahasa Mandarin untuk nama yang diberikan.

Sebagai contoh, nama Kantonis 陳永聰 (s 陈永聪, p Chen Yongcong) adalah perumian
sebagai Chan Weng Choong.

Lebih-lebih lagi baru-baru ini, nama yang diberikan akan ditulis dalam secara
rasmi sebagai perumian pinyin tersebut, walaupun sering mempertahankan
kecenderungan Cina Malaysia untuk melakukan setiap watak sebagai perkataan yang
berasingan. Chan Yung Choong mungkin mula menulis namanya sebagai Chan Yong
Cong.

Beberapa orang Cina Malaysia juga menggunakan nama yang digunakan Inggeris. Nama
yang digunakan Inggeris biasanya ditulis sebelum nama orang Cina. Sebagai
contoh, 杨紫琼 diikuti dengan nama Michelle Yeoh Choo Kheng.

Orang bukan Islam yang berkahwin dengan seorang Islam di Malaysia perlu memeluk
agama Islam. Saudara baru tersebut biasanya menggunakan nama Islam untuk
digunakan sebagai tambahan kepada nama asal mereka. Ini bukan biasanya panjang
nama Arab tetapi hanya sesuatu yang lebih pendek  – contohnya, Abdullah Tan Yew
Leong, Adam Corrie Lee Bin Abdullah.

Kebanyakan orang Cina di Malaysia dikategorikan sebagai penganut agama Buddha
atau Taoism . Secara tipikalnya, orang Cina mengamalkan sejenis agama integrasi
nilai-nilai budaya trdisional China , Buddha, Taoism, Konfusianisme , dan
penyembahan nenek moyang.Walaubagaimanapun terdapat minoriti masyarakat Cina
menganuti agama Kristian , Hindu ,Islam ,dan sebagainya.

Senario politik di Malaysia sangat dibahagikan mengikut jenis kaum, dengan orang
yang berasal dari etnik yang berbeza umumnya menyokong ahli politik yang berasal
dari kaum mereka sendiri. Penduduk Cina diwakili dalam parti pemerintah Barisan
Nasional terutamanya oleh Persatuan Cina Malaysia (MCA), walaupun sokongan untuk
parti itu di kalangan orang Cina Malaysia berbeza dan kadangkala lemah. Sokongan
jumlah parti yang lebih kecil Gerakan, pihak-pihak lain yang dikuasai Cina dalam
gabungan itu termasuklah Parti Rakyat Bersatu Sarawak. Sejumlah besar kaum Cina
Malaysia menyokong parti pembangkang Parti Tindakan Demokratik yang sangat kuat
di kawasan bandar majoriti kaum Cina seperti di negeri Pulau Pinang, Kuala
Lumpur, Perak, Selangor, Johor dan Negeri Sembilan. Walau bagaimanapun, terdapat
juga kaum Cina yang menyokong parti politik yang berbilang kaum seperti Parti
Keadilan Rakyat.

Sejak sekian mereka menetap di Malaysia, mereka telah mencipta karya sastera
mereka sendiri.

Makanan Cina Malaysia adalah sama dengan makanan di selatan China seperti yang
terutama berasal dari makanan Hokkien, Kantonis, Hakka dan Teochew.

Beberapa hidangan tradisional Cina telah dikembangkan, sama ada dengan
menggunakan bahan-bahan tempatan atau melalui penemuan baru ke dalam hidangan
tempatan. Sebagai contoh, terdapat ciptaan tempatan seperti Loh Mee (滷面), mi
tebal dalam kuah yang nyata (di Lembah Klang) dan kuah gelap (di Pulau Pinang).
Bak Kut Teh (肉骨茶) asalnya dari Klang dan bukannya China. Makanan jalanan seperti
char kway teow dan nasi ayam Hainan biasa terdapat di Malaysia dan Singapura
khususnya untuk rantau tersebut. Sempena tahun Baru Cina, Cina Malaysia juga
makan makanan seperti Yusheng yang dikembangkan terutamanya di Kuala Lumpur.

Pertemuan budaya yang berbeza di Malaysia telah menghasilkan makanan yang
menunjukkan unsur-unsur dari masyarakat yang berbeza. Pengaruh dari kepedasan
masakan Melayu juga boleh didapati dalam penemuan tempatan seperti mi kari, kari
ayam dan cili ketam. Masakan campuran Melayu-Cina tertentu adalah masakan yang
terkenal dari kalangan Baba dan Nyonya atau Peranakan. Pengaruh masakan
Peranakan boleh didapati dalam hidangan seperti Laksa dan Mi Siam.

Dalam konteks penghijrahan, orang Cina Malaysia antara kaum yang terbesar yang
berhijrah ke luar negara berbanding kaum lain di Malaysia. Ia dijangka bahawa
kadar peratus kaum Cina di Malaysia daripada jumlah penduduk Malaysia akan jatuh
daripada 45% pada tahun 1957 kepada 18.6% pada tahun 2035 jika gaya kini
berterusan. Kepesatan ekonomi China telah menjadikan ianya sebagai destinasi
yang menarik bagi kebanyakan kaum Cina di Malaysia. Walau bagaimanapun,
sebahagian besar daripada kaum Cina di Malaysia yang berminat untuk berhijrah ke
negara-negara Barat seperti Australia, Amerika Syarikat, New Zealand, United
Kingdom, Kanada dan Eropah. Sebahagian kecil daripada mereka yang berhijrah ke
negara-negara lain dalam rantau ini seperti ke Singapura, terutamanya dengan
tujuan untuk bekerja.



https://ms.wikipedia.org/wiki/Iban

Iban atau Dayak Iban (dalam Bahasa Iban Iban bermaksud orang atau manusia),
adalah salah satu rumpun Dayak yang terdapat di Sarawak, Kalimantan Barat,
Brunei, Sabah dan Johor. Mengikut sejarah lisan, pembentukan dan perkembangan
budaya sosial kaum Iban khasnya atau bangsa Dayak amnya terjadi semasa zaman
kegemilangan Kerajaan Dayak di Tampun Juah, sebelum kaum Iban dan bangsa Dayak
berpecah kepada beberapa subsuku-subsuku yang ada sekarang. Semasa zaman
kolonial Inggeris di Sarawak dan Belanda di Kalimantan Barat, kaum Iban
sebelumnya dikenal sebagai Dayak Laut dalam pengertian Bahasa Iban Laut
bermaksud Melayu (merujuk kepada kaum Melayu). Jika diistilah secara betul Dayak
Laut dalam Bahasa Iban bermaksud Dayak Melayu. Fakta ini juga disokong kerana
ada satu lagi rumpun bangsa Dayak Laut iaitu Dayak Malayik atau Dayak Melayu
yang tinggal di Kalimantan Barat dan Kalimantan Tengah. Fakta ini disokong
kerana bahasa Iban adalah bahasa yang paling dekat dengan Bahasa Melayu dan
bahasa Iban sendiri berasal dari rumpun Malayic dan berparas rupa serta fizikal
dari ras Malayoloid. Kekadang asal-usul maksud Dayak Laut ditafsirkan dalam
bahasa Melayu dan diterjemah kepada Bahasa Inggeris bermaksud Sea Dayak sebagai
menggenapi maksud Land Dayak yang digunapakai oleh kaum Bidayuh kerana dalam
bangsa Dayak dibahagikan kepada 4 subbangsa iaitu Dayak Laut, Dayak Darat, Dayak
Orang Ulu dan Dayak Barito.

Sekarang (bancian 2010) kaum Iban dengan jumlah sebanyak 2,745,400 iaitu 60%
daripada jumlah penduduk Sarawak. Kaum Iban merupakan kumpulan etnik yang
terbesar di Sarawak dan kaum ketiga terbesar di Malaysia selepas kaum Melayu,
dan Cina. Mereka mendiami setiap daerah, kabupaten dan bahagian di Sarawak,
Brunei, Kalimantan Barat serta 6 daerah di Johor (Kota Tinggi, Johor Bahru,
Kulai Jaya, Pontian, Kluang dan Batu Pahat) dan 2 bahagian di Sabah (Pedalaman
dan Tawau), tetapi kepadatan kependudukan Iban tertumpu di 4 kabupaten iaitu
Sanggau, Sekadau, Sintang dan Kapuas Hulu di Kalimantan Barat serta 9 bahagian
iaitu Samarahan, Serian, Sri Aman, Betong, Sarikei, Sibu, Kapit, Bintulu dan
Miri di Sarawak. Sekarang, kaum Iban telah tersebar besar hingga ke Brunei dan
Sabah di utara Borneo serta Johor dan Selangor di Semenanjung Malaysia.
Kebanyakan kaum Iban tinggal berkampung di rumah panjang yang kebiasaanya
terletak di tebingan sungai dan di tepi jalan raya ini adalah bagi
mempermudahkan aktiviti kerja, berhubung dan berkomunikasi antara satu sama
lain. Amalan cara hidup yang diamalkan adalah berlandaskan hukum adat,
pantang-larang, tolak-ansur (tolenransi), dan berteraskan perhubungan
persaudaraan yang erat antara satu sama lain. Kebanyakan masyarakat Iban pada
hari ini menerima agama Kristian sebagai pegangan hidup, tetapi dalam masa yang
sama masih mengekalkan nilai adat resam dan ciri-ciri kebudayaan yang menjadi
lambang tradisi masyarakat Iban.

Orang Iban biasanya menduduki di lembah Sungai Lupar, Sungai Saribas, Sungai
Kalaka, Sungai Rajang, Sungai Sadong, Sungai Sarawak, Sungai Balingian, Sungai
Kemena, Sungai Baram, Sungai Limbang dan Sungai Lawas. Kaum Iban adalah kaum
yang mengamalkan banyak budaya yang menarik. Mereka hidup bermasyarakat dan
mendiami rumah-rumah panjang. Diketuai oleh ketua kampung yang dipanggil Tuai
Rumah. Kebanyakkan masyarakat Iban sekarang telah menetap di bandar-bandar besar
di sekitar Negeri Sarawak. Namun demikian,ciri=ciri asal tradisi mereka tetap
dikekalkan

Mengikut buku yangditulis oleh Bendict Sandin, perlanggaran adat-adat ini akan
dihukum mengikuti sistem tunggu dengan nilainya yang dipanggil mungkul iaitu
satu mungkul sama dengan satu dollar ($1.00). Jadi, lebih berat atau besar
kesalahan seseorang itu, maka lebih tinggilah jumlah mungkul yang akan
diputuskan oleh ketua rumah atau penghulu.

Ada beberapa jenis tajau seperti berikut mengikuti nilainya: Jenis tajau = Nilai
dalam dollar ($) pada masa dahulu kala: Salang-alang = 150.00 Rusa Salang-alang
= 200.00 Begeri = 200.00 Rusa Begeri = 200.00 Rusa Randok = 250.00 Betanda
Begeri = 200.00 Betanda Bendar = 280.00 Menaga = 300.00 – 350.00 Ningka Menaga =
320.00 – 370.00 Ningka Bendar = 400.00 Ningka Betanda = 320.00 Sergiu = 600.00 –
900.00 Guchi = 700.00 – 1,000.00

Perayaan Gawai merupakan pesta utama bagi suku kaum Iban sebagai upacara
keagamaan dan kepercayaan asal untuk menyembah para dewa. Jenis-jenis Hari Gawai
adalah seperti Gawai Dayak (Pesta Kehasilan Menuai), Gawai Burung dengan
sembilan peringkat yang berturut-turut untuk memyembah Sengalang Burong dan
keluarganya sebagai dewa perang atau pengubatan secara ajaib, Gawai Kenyalang
(untuk menandakan kejayaan seseorang dalam kehidupannya), Gawai Umai seperti
upacara manggul semasa mencari tapak umai, Gawai Batu untuk mengasah tajam
peralatang besi sebelum menebas dan menebang, Gawai Ngalihka Tanah untuk memajak
tanah yang tidak subur lagi, Gawai Benih untuk menimang benih padi supaya sihat,
subur dan berhasil, Gawai Ngemali Umai untuk mengubati padi huma yang sakit,
upacara Matah untuk memulakan penuaian padi, Gawai Bersimpan Padi selepas
menuai, Gawai Pangkong Tiang apabila pindah ke rumah baru, Gawai Tuah untuk
mencari dan memasukan nasib baik ke bilih keluarga, Gawai Lelabi (Melah Pinang /
Majlis Nikah), Gawai Sakit untuk mengubati pesakit selain begama (bersentuh),
belian (berubat oelh manang), besugi sakit dan berenong sakit, Gawai Antu untuk
menghormati orang yang telah meninggal, Gawai Bertambah Bulu untuk menjahit
sehelai baju kesihatan dan Gawai Nangga Langit untuk memohon pengampunan
daripada dewa. Antaranya sambutan Hari Gawai Dayak yang dijalankan antara hari
pertama mulanya pada 1 May dan hari kedua pada bulan 1 Jun adalah terpenting.
Biasanya, [Tarian Ngajat]] ditarikan dalam sambutan Hari Gawai sebagai tanda
kesyukuran dalam kehasilan menuai padi sepanjang tahun ini. Tuai rumah merupakan
orang yang bertanggungjawab untuk menguruskan sambutan yang penting ini.
Perayaan Gawai juga tidak akan lengkap, sekiranya Tuak tidak dihidangkan.
Minuman yang diperbuat daripada ragi dan beras ini boleh didapati di rumah
panjang.

Kaum Iban dikenali dengan "Master of Language" oleh dunia. Prof Derek Freeman
adalah salah seorang di kalangan pengkaji Bahasa Iban yang menyatakan bahawa
orang Iban sememangnya master of language. Prof Derek Freeman turut menyatakan
bahawa Orang Iban pandai dalam menggunakan bahasa, di setiap baris ayat,
mencipta serta membina puisi dengan cantik, bijak dalam memilih dan menyusun
ayat sereta mempunyai banyak jenis puisi yang menggunakan penyusunan ayat yang
sesuai dengan bunyi, seperti yang digunakan dalam puisi dan prosa dalam Bahasa
Inggeris.

Orang Iban yang mempunyai bahasanya yang tersendiri, iaitu Bahasa Iban, bahasa
Iban adalah tidak jauh berbeza di setiap tempat (kecuali dari segi intonasinya)
bukan sahaja di Sarawak tetapi di Kalimatan, Sabah, Malaya dan seluruh dunia.
Bahasa Iban merupakan bahasa yang seragam (homogenous). Masyarakat Dayak-Iban
merupakan satu-satunya bangsa pribumi di Malaysia yang mempunyai sistem tulisan
bergambar yang disebut 'papan turai' untuk membantu proses ingatan kepada puisi
rakyat (leka main) seperti tusut, pengap dan sabak yang sungguh panjang dan
mengambil masa semalaman untuk dilafazkan pada upacara dan gawai tertentu.
Sistem papan turai ini berkesan apabila orang Iban dapat merujuk keturunan
sehingga berpuluhan generasi yang terdahulu dengan darjah ketepatan yang
mengagumkan dan juga merekodkan peristiwa-peristiwa penting dengan bukti-bukti
fizikal dan kewujudan adat-adat dan budaya asal sehingga ke hari ini.



https://ms.wikipedia.org/wiki/Baitulmuqaddis

Baitulmuqaddis, juga dieja sebagai Baitulmaqdis (tulisan Arab/Jawi: بيت المقدس)
atau Jerusalem (bahasa Ibrani: יְרוּשָׁלַיִם  (audio) (bantuan·maklumat)
Yerushaláyim, bahasa Arab: القدس atau أورسالم  (audio) (bantuan·maklumat)
al-Quds atau, Ūrsālim;[ii] lihat juga nama-nama Baitulmuqaddis) ialah sebuah
kota lama yang terletak di Timur Tengah dan juga merupakan Ibukota dan Bandar
raya terbesar bagi Negara Palestin yang kini ditadbir oleh Pertubuhan
Bangsa-Bangsa Bersatu (PBB). Baitulmuqaddis memainkan peranan penting bagi Agama
Islam, Agama Kristian, dan juga Agama Yahudi. Ia merupakan kota paling suci bagi
Agama Kristian dan serta Agama Yahudi dan juga merupakan tempat ketiga paling
suci dalam Agama Islam.

Baitulmuqaddis ialah sebuah kota yang kaya dengan tamadun dan budaya. "Kota
Lama" Baitulmuqaddis (juga dikenali sebagai Baitulmuqaddis Timur') dikelilingi
dengan tembok yang dibina sejak kurun ke-15 lagi. Kota lama ini terbahagi kepada
empat kawasan: Islam, Kristian, Yahudi, dan Armenia.

Kedudukan kota ini hangat diperkatakan. Perjanjian yang ditandatangani pada
tahun 1949 di antara Israel dan Jordan menyebabkan kota ini terbahagi kepada
dua. Baitulmuqaddis Barat menjadi milik Israel manakala Baitulmuqaddis Timur
(Kota Lama) menjadi milik Palestin (dahulunya milik Jordan sebelum negara
Palestin mencapai kemerdekaan). Sejak kemenangan Israel pada perang tahun 1967,
Israel menguasai kesuluruhan kota tersebut dan menuntut hak kedaulatan
undang-undang terhadap Baitulmuqaddis. Israel juga menjadikan Baitulmuqaddis
sebagai ibu negara tetapi pengisytiharan ini tidak diiktiraf oleh masyarakat
Islam. Palestin juga menuntut supaya kesuluruhan Baitulmuqaddis ataupun
sebahagian daripadanya yakni Baitulmuqaddis Timur menjadi ibu negaranya.

Menurut orientalis Barat, Baitulmuqaddis mula menjadi tumpuan selepas Nabi Daud
a.s. menakluk Baitulmuqaddis daripada masyarakat yang bernama Jebusite. Nabi
Daud a.s. kemudiannya dikatakan mula mengembangkan kota ini dan menjadikannya
ibu kota kerajaannya. Baitulmuqaddis kemudian dikatakan diperintah oleh Nabi
Sulaiman a.s.. Mengikut ahli sejarah Yahudi, Nabi Sulaiman a.s. telah membina
sebuah kuil yang diberi nama Kuil Sulaiman.

Tidak lama kemudian tentera Babylon mula menguasai Baitulmuqaddis daripada orang
Yahudi. Nebuchadnezzar II, raja Babylon kemudiannya menakluk Baitulmuqaddis dan
memusnahkan Kuil Sulaiman. Dia kemudiannya menghalau orang Yahudi daripada
Baitulmuqaddis. Selepas beberapa dekad, tentera Parsi menakluk Babylon. Cyrus
II, raja Parsi membenarkan orang Yahudi kembali ke Baitulmuqaddis dan membina
semula kuil mereka. Kuil Kedua kemudiannya dibina oleh Herod Si Agung tetapi
selepas kematiannya, kota ini jatuh ke tangan Rom.

Semasa pemerintahan Rom, masyarakat Yahudi di Baitulmuqaddis memberontak.
Akibatnya tentera Rom mematahkan pemberontakan tersebut dan memusnahkan Kuil
Kedua orang Yahudi. Yang tinggal hanyalah sebahagian daripada kuil itu yang
dikenali sebagai Tembok Barat.

Selepas pemberontakan tersebut, orang Yahudi dibenarkan tinggal di situ tetapi
dalam jumlah yang kecil. Pada kurun kedua, Maharaja Rom memerintahkan supaya
Baitulmuqaddis dibina semula dan membina sebuah kuil orang Rom di situ sambil
menghalang kegiatan keagamaan orang Yahudi. Orang Yahudi kembali memberontak
tetapi berjaya dipatahkan tentera Rom. Baitulmuqaddis dinamakan semula menjadi
Aelia Capitolina.

Orang Yahudi dilarang memasuki Baitulmuqaddis. Selama 150 tahun selepas itu,
kota ini menjadi tidak penting bagi kerajaan Rom. Namun demikian, Maharaja
Byzantine iaitu Constantine I membina Baitulmuqaddis sebagai pusat keagamaan
Kristian dengan membina Gereja Makam Suci pada tahun 335 masihi. Orang Yahudi
tetap tidak dibenarkan memasuki Baitulmuqaddis kecuali semasa pemerintahan
singkat Empayar Parsi pada tahun 614 hingga tahun 629.

Walaupun Al-Quran tidak menyebut mengenai nama "Baitulmuqaddis" tetapi hadith
ada menyebut mengenainya. Menurut hadith sahih, adalah di Baitulmuqaddis Nabi
Muhammad s.a.w. naik ke syurga semasa peristiwa Israk Mikraj. Kota itu
kemudiannya ditawan oleh angkatan tentera Islam pada tahun 638 Masihi. Saidina
Umar Al-Khatab secara peribadi pergi ke Baitulmuqaddis untuk menerima penyerahan
Baitulmuqaddis kepada kerajaan Islam. Beliau seterusnya ditawarkan bersembahyang
di dalam Gereja Makam Suci tetapi menolaknya dan sebaliknya meminta supaya
dibawa ke Masjidil Aqsa Al Haram Al Sharif. Beliau mendapati tempat itu terlalu
kotor dan mengarahkan supaya pembersihan dijalankan. Beliau kemudiannya membina
sebuah masjid kayu di tempat yang sekarang merupakan kompleks bangunan Masjid Al
Aqsa.

Enam tahun kemudian, Qubbat As-Sakhrah dibina. Struktur ini terdiri daripada
sebuah batu yang dikatakan tempat Nabi Muhammad s.a.w. berdiri sebelum naik ke
syurga semasa peristiwa Israk Mikraj. Perlu diingatkan bahawa kubah yang
bersalut emas dan berbentuk oktagon ini tidak sama seperti Masjid Al Aqsa di
sebelahnya yang dibina tidak lama kemudian. Semasa pemerintahan awal Islam,
terutamanya semasa pemerintahan kerajaan Ummaiyyah (650-750) dan kerajaan
Abbasiyyah (750-969), kota Baitulmuqaddis berkembang. Ramai orang berpendapat
Baitulmuqaddis pada ketika itu merupakan tanah yang paling subur di Palestin.

Pemerintahan awal Islam juga mewujudkan sebuah tolenrasi di antara kaum. Namun
semasa pemerintahan Al-Hakim Amr Allah, seorang khalifah kerajaan Fatimiyyah,
beliau mengarahkan supaya semua gereja dan rumah ibadat bukan Islam dimusnahkan.
Hal ini menyebabkan berlakunya Perang Salib. Pada tahun 1099, tentera Kristian
Eropah menakluk Baitulmuqaddis. Mereka kemudiannya membunuh kesemua penduduk
bukan Kristian yakni Muslim dan Yahudi.

Baitulmuqaddis kemudian dijadikan ibu kota Kerajaan Jerusalem. Kerajaan ini
kekal sehingga tahun 1291; Baitulmuqaddis sendiri ditawan oleh Salahuddin Al
Ayyubi pada tahun 1187. Salahuddin juga membenarkan semua orang beribadat di
Baitulmuqaddis tidak kira sama ada Kristian, Muslim atau Yahudi. Pada tahun
1243, Baitulmuqaddis jatuh kembali ke tangan orang Kristian sebelum jatuh
kembali ke tangan orang Islam pada tahun berikutnya.

Pada tahun 1517, Baitulmuqaddis ditawan oleh Empayar Turki Uthmaniyyah. Sulaiman
al-Qanuni membina semula tembok Baitulmuqaddis yang dapat kita lihat sehingga ke
hari ini.

British berjaya menewaskan Empayar Turki Uthmaniyyah semasa Perang Dunia I.
Dengan kemenangan mereka itu, tentera British di Mesir memasuki Baitulmuqaddis
pada 11 Disember 1917. Pihak British kemudiannya membina rumah-rumah baru di
sini dan menyebabkan Baitulmuqaddis berkembang sehingga luar daripada temboknya.
Pemerintahan British menandakan bermulanya suasana kelam kabut di sini.
Pendatang-pendatang Yahudi yang mendapat perhatian daripada kerajaan British
menyebabkan orang Islam amnya dan orang Arab khususnya mendapat layanan yang
tidak adil. Keganasan ini terus meningkat sepanjang tahun 1930-an dan 1940-an.

Pada 29 November 1947, Perhimpunan Agung Pertubuhan Bangsa-Bangsa Bersatu (UNGA)
meluluskan satu pelan untuk memisahkan Pentadbiran Mandat British di Palestin
kepada dua buah negeri: satu untuk orang Yahudi, satu untuk orang Arab. Hal ini
mengakibatkan berlaku pemberontakan di Baitulmuqaddis yang kemudiannya
menyebabkan Perang Arab-Israel 1948 berlaku selepas pemerintahan Mandat British
berakhir.

Semasa Perang Arab-Israel 1948, Baitulmuqaddis terbahagi kepada dua. Bahagian
baratnya yang meliputi bandar baru menjadi sebahagian daripada Israel manakala
Bahagian timurnya termasuklah kota lama Baitulmuqaddis menjadi milik Jordan.

PBB mencadangkan supaya Baitulmuqaddis berada di bawah pentadbiran antarabangsa.
Walau bagaimanapun, pada 23 Januari 1950, Parlimen Israel meluluskan satu
resolusi untuk menjadikan Baitulmuqaddis sebagai ibu negara Israel.
Baitulmuqaddis Timur kemudiannya ditawan oleh tentera Israel dalam Perang Enam
Hari pada tahun 1967.

Walaupun Israel membenarkan penganut agama di Baitulmuqaddis akses ke tempat
suci mereka, terdapat banyak kerisauan mengenai beberapa serangan ke atas Masjid
Al-Aqsa seperti kebakaran pada tahun 1969 yang disebabkan oleh seorang pelancong
Australia yang gila. Status Baitulmuqaddis Timur tetap menjadi satu isu yang
kontroversi.

Menurut satu pelan PBB, Baitulmuqaddis sepatutnya menjadi sebuah bandaraya
antarabangsa dan bukan sebahagian daripada negeri orang Arab ataupun negeri
orang Yahudi. Sempena Perang Arab-Israel 1948, Baitulmuqaddis Barat diduduki
oleh Israel manakala Baitulmuqaddis Timur menjadi milik Jordan.

Pada tahun 1967, semasa Perang Enam Hari, Israel menawan Baitulmuqaddis Timur
dan mula mengambil langkah untuk menyatukan Baitulmuqaddis di bawah penguasaan
Israel. Pada tahun 1988 Jordan menarik balik semua tuntutannya ke atas Tebing
Barat (termasuklah Baitulmuqaddis) bagi menyokong Pertubuhan Pembebasan Palestin
(PLO).

Bagi Muslim, Baitulmuqaddis ialah tempat ketiga paling suci dalam Islam. Apabila
kembali ke sejarah Baitulmuqaddis kita dapat melihat bahawa kota ini mengalami
kesengsaraan sebelum kedatangan Islam. Apabila orang Islam menakluk kota ini
barulah kota ini mencapai ketenangan dan keamanan. Ramai pedagang-pedagang Arab
berdagang di sini termasuklah dari Makkah dan Madinah. Kota ini juga menjadi
kiblat pertama umat Islam sebelum beralih ke Makkah ketika Rasulullah SAW masih
hidup. Apabila tentera Salib menguasai kota ini ketika Perang Salib, semua
penduduk kota ini yang bukan beragama Katolik Rom dibunuh dengan kejam.

Selepas Salahuddin Al-Ayyubi menawan kota ini kembali, Baitulmuqaddis kembali ke
zaman kegemilangannya. Orang Islam, Kristian, dan Yahudi dapat beribadat tanpa
sebarang gangguan.



https://ms.wikipedia.org/wiki/Playboy_Itu_Suami_Aku

Playboy Itu Suami Aku?! merupakan drama yang menggantikan drama Love You Mr.
Arrogant dalam Slot Akasia di TV3. Drama ini diapdatasikan dari novel "Playboy
Itu Suami Aku?!" terbitan Kaki Novel karya Suri Ryana. Drama 28 episod, terbitan
Temenggong Pictures ini mula ditayangkan pada 11 November 2013 di Slot Akasia,
TV3 pada setiap hari Isnin hingga Khamis. Drama arahan Azmi Hatta ini dibintangi
oleh Fattah Amin, Risteena Munim, Chacha Maembong dan Putri Najuwa.

Afina Aulia (Risteena Munim), seorang gadis lemah lembut dan sopan santun
ditemukan jodoh dengan Raja Adrian Benjamin (Fattah Amin), seorang playboy.
Afina mempunyai seorang adik kembar tidak seiras, Afisya Aulia (Chacha Maembong)
ataupun Fisya yang suka bersosial dan merupakan salah seorang teman wanita
kepada Adrian.Dia juga seorang playgirl dan Adrian merupakan salah seorang dari
teman lelaki Fisya.

Selepas sedar dari koma, Afina berubah menjadi seorang yang lebih kasar dan
berani melawan. Afina tidak lagi bersabar dengan karenah Adrian dan permintaan
yang bukan-bukan daripadanya. Malah, Afina juga menuntut cerai. Mereka kerap
kali bertegang urat dan saling membuli hingga memutikkan bunga-bunga cinta di
taman hati masing-masing. Di saat Adrian bersedia membuka pintu hatinya dan mula
mencintai Afina, Afina telah meninggalkan Adrian tanpa pesanan.Fisya pula yang
sudah pulang ke Malaysia merancang untuk merampas Adrian dari Afina. Dia
mengugut Afina jika dia tidak meninggalkan Adrian, Adrian akan dibunuh.Akhirnya,
Afina membawa diri ke Seoul dan tinggal bersama Syaf yang melanjutkan pelajaran
disana. Akhirnya kejahatan Fisya terbongkar. Adrian berjumpa dengan Afina dengan
bantuan Syaf.Adrian menceritakan segalanya termasuklah Fisya yang meninggal
akibat dilanggar oleh Nazri akibat tidak menunaikan janjinya. Afina dan Adrian
akhirnya hidup bahagia selamanya.

Lagu tema drama ini ialah "Rindukanlah" nyanyian Encik Mimpi. Selain lagu ini,
terdapat beberapa buah lagu lagi yang menghiasi setiap babak yang menarik dalam
drama Playboy Itu Suami Aku antaranya adalah seperti berikut:



https://ms.wikipedia.org/wiki/Wikipedia

Wikipedia (tulisan Jawi:ويكيڤيديا) ialah sebuah ensiklopedia yang boleh diubah
suai dan dibina secara kerjasama dengan menggunakan perisian wiki. Wikipedia
dikendalikan oleh Yayasan Wikimedia yang tidak mengambil apa-apa keuntungan
daripada khidmat yang diberikan. Sebagai tambahan kepada matlamat ensiklopedia
iaitu untuk memberikan pengetahuan, Wikipedia juga memasukkan maklumat yang
lebih kerap dikaitkan dengan almanak dan jurnal, dan juga perkara semasa.
Kandungan Wikipedia dibina sepenuhnya oleh para penggunanya. Tidak ada seorang
pun yang dapat memiliki maklumat yang terdapat dalamnya dan tidak ada rencana
yang akan ditamatkan. Satu lesen yang dikenali GFDL telah dicipta untuk
memastikan setiap orang mengakui bahawa setiap orang mempunyai hak untuk
memperbaiki setiap rencana.

Wikipedia berkandungan terbuka, bermaksud ia boleh digunakan secara bebas, boleh
disunting secara bebas, dan bebas untuk disalin dan disebarkan. Ringkasnya,
Wikipedia ialah kerja keras yang unik yang tidak wujud dalam ensiklopedia
tradisional. Ia mempunyai sistem baik pulih sendiri dalam perjalanannya melalui
cabaran-cabaran ini.

Wikipedia bermula sebagai projek Bahasa Inggeris pada 15 Januari, 2001, dan
kemudiannya mendapat bahasa lainnya yang pertama, Perancis, pada 23 Mac, 2001.
Wikipedia bahasa Melayu pula bermula pada 28 Januari 2003. Terdapat banyak usaha
yang telah terlibat untuk membuatkannya berbilang bahasa, dan pada masa ini ia
telah mengandungi lebih 18 juta rencana dan lebih 4 juta ialah rencana dalam
bahasa Inggeris .

Sejak kejatuhannya yang disebabkan oleh masalah teknikal dan proses meningkat
upaya, Wikipedia telah beroperasi sejak 15 Januari, 2001. Lihat sejarah
Wikipedia untuk maklumat lanjut. Lihat juga sejarah Wikipedia bahasa Melayu.

Gagasan untuk mengumpulkan semua pengetahuan seluruh dunia di satu tempat boleh
dikesan semula kepada sejarah Perpustakaan Alexandria dan Pergamon. Idea moden
untuk ensiklopedia am bercetak hanya bermula kembali dengan ahli ensiklopedia
Denis Diderot dan pada abad ke-18. Lihat Ensiklopedia untuk keterangan lanjut.

Gagasan pengunaan mesin pengautomatan melebihi pengeluaran bercetak untuk
membina ensiklopedia yang lebih berguna boleh dijejak daripada cerita pendek H.
G. Wells World Brain (1937) dan pandangan ke depan Vannevar Bush berdasarkan
filem mikro Memex, dalam As We May Think (1945). Satu titik penting sepanjang
laluan juga ialah projek Ted Nelson iaitu Project Xanadu (1960).

Dengan pembangunan Internet, ramai orang yang cuba membangunkan projek
ensiklopedia dalam talian. Lihat Projek ensiklopedia internet. Penyokong
perisian percuma, Richard Stallman telah menulis kebaikan Free Universal
Encyclopedia and Learning Resource pada 1999. Beliau telah menerangkan maklumat
Wikipedia sebagai "berita yang mengujakan," dan Free Software Foundation
memberikan perangsang kepada orang ramai "untuk melawat dan menghantar ke laman
ini".

Terdapat tiga sifat penting untuk projek Wikipedia, yang menerangkan fungsinya
pada Jaringan Sejagat:

Satu isu yang kerap diperkatakan di Wikipedia ialah "vandalisme" atau laku
musnah, iaitu membuat kerosakan terhadap rencana. Sebagai contoh, Sarah Lane,
penyampai "Sarah's Blog Report", sebahagian program TV The Screen Savers di
TechTV, "melaku musnah" laman Wikipedia mengenai monkeypox semasa bersiaran
langsung - hingga menyebabkan peningkatan laku musnah pada laman tersebut oleh
penonton rancangan TV itu. Lane kemudian menulis "Walaupun ia mengujakan saya
disebabkan oleh kemudahan dan keringkasannya, ia menakutkan saya serba sedikit.
Maksud saya jika saya sebaliknya menulis 'Majikan saya seorang yang gemuk
gedempol **** dan no. telefonnya ialah ****'? Tentunya seseorang akan
memadamkannya, tetapi ini memerlukan moderator yang berdedikasi."

"Disebabkan Wikipedia adalah percuma, projek terbuka, ia menarik unsur anarki,"
Larry Sanger, pengasas bersama Wikipedia, mengakui kepada Wired News. "Walaupun
begitu, kebanyakan kita mahu mengambil pendekatan memerangi vandalisme ... dan
membuangnya dengan segera."

Menurut rencana Wall Street Journal pada Februari 2004, pengkaji telah menjumpai
bahawa setiap kerja vandalisme kerap kali dibaiki: Kajian yang terbaru oleh
sekumpulan IBM menjumpai bahawa kebanyakan vandalisme yang dilakukan di
Wikipedia telah dibaiki hanya dalam masa lima minit. Begitu pantas: "Kami
terkejut akan bagaimana kerapnya kami menjumpai perbuatan vandalisme, dan
terkejut sekali lagi bagaimana cepatnya ia diperbetulkan," kata Martin
Wattenberg, seorang pengkaji di IBM TJ Watson Research Centre, di Cambridge,
Mass.

Setiap orang/pihak yang mengambil bahagian dalam Wikipedia akan ditakrifkan
sebagai pengguna atau (Ahli Wikipedia). Dan pengguna/ahli Wikipedia ini biasanya
mematuhi, dan dipaksa mematuhi, beberapa ketetapan penting yang terkandung dalam
Wikipedia:Dasar dan garis panduan.

Pertamanya, kerana terdapat berbagai-bagai jenis pengguna yang mengambil
bahagian dalam Wikipedia yang mempunyai pelbagai ideologinya tersendiri yang
hadir dari seluruh dunia, Wikipedia bertekad untuk membuatkan semua rencananya
kurang berat sebelah sebaik mungkin. Bagaimanapun, terdapat kritikan daripada
pihak tertentu yang mengatakan terdapatnya kewujudan suatu agenda yang digelar
"berat sebelah bersistematik" yang dibikini oleh para peserta mampu mewarnai
nilai keberkecualian sesuatu rencana. Matlamat mereka adalah untuk menulis
rencana dari satu sudut pandangan sahaja, sudut pandangan bersifat objektif —
pemahaman ini merupakan pemahaman yang salah, dan sewajarnya warga Wikipedia
menanganinya menurut peruntukan dasar dan garis panduan yang tersedia.

Keduanya, perlu mengikuti dasar penamaan tajuk rencana; sebagai contoh, apabila
terdapatnya kewujudan beberapa nama untuk sesuatu subjek khusus, nama yang
menjadi kebiasaan oleh Wikipedia akan diguna pakai.

Keempat, terdapat beberapa kemasukan yang tidak begitu digalakkan untuk
membentuk rencana ensiklopedia ini. Contohnya, definisi kamus dan semua sumber
bahan tambahan seperti teks undang-undang serta ucapan tidak diterima. (Walau
bagaimanapun, beberapa projek kembar Wikipedia, seperti Wiktionary and
Wikisource, direka sebagai tempat menyimpan untuk menyimpan pengetahuan yang
bernilai, seperti yang telah disebut dalam ayat sebelum ini, yang tidak begitu
tepat dimasukkan ke dalam Wikipedia.)

Kelima, terdapat berbagai-bagai larangan yang kadang-kala bertentangan dengan
petunjuk, polisi, dan tingkah laku kebiasaan yang telah dipraktikkan dan
disahkan praktisannya oleh komuniti Wikipedia secara sepersetujuan bersama.
Apabila sesuatu peraturan itu dicabar atau diabaikan, ia akan diputuskan satu
perkara demi satu perkara sama ada untuk mengenakan peraturan yang lebih ketat
atau tidak.

Wikipedia telah disunting oleh berjuta-juta orang di seluruh dunia. Wikipedia
menamakan orang yang menyuntingnya sebagai Wikipedian (orang Wikipedia).

Tidak ada istilah untuk ketua editor (penyunting). Dua orang yang telah
membentuk Wikipedia ialah Jimmy Wales (CEO syarikat kecil Internet Bomis, Inc.)
dan Larry Sanger. Nama domain Wikipedia.com telah didaftarkan di bawah nama
Wales. Untuk 13 bulan yang pertama, Sanger telah dibayar oleh Bomis untuk
bekerja di Wikipedia. Sanger telah dikatakan seringkali menjadi perantara dan
membuat keputusan berkaitan isu-isu yang hangat didebatkan. Hal ini bukanlah
berasaskan kepada autoriti rasmi tetapi berdasarkan permintaan daripada
pengguna-pengguna secara keseluruhannya. Dana habis untuk bayaran kedudukannya,
mendorongnya berhenti pada Februari 2002. Pekerja semasa dan masa lalu Bomis
yang membuat kerja[Penjelasan diperlukan] pada ensiklopedia termasuk Tim Shell,
salah seorang pengasas bersama Bomis, yang juga termasuk pengatur cara Jason
Richey dan Toan Vo.

Versi asal perisian wiki yang digunakan oleh Wikipedia ialah UseModWiki yang
ditulis oleh Clifford Adams ("Fasa I"). Pada mula-mulanya, ia memerlukan
CamelCase untuk mencipta pautan; tidak lama kemudian, kaedah pautan dengan tanda
kurung kembar yang kini digunakan diperkenalkan. Pada Januari 2002, Wikipedia
mula dikendalikan dengan perisian wiki PHP yang didasarkan pangkalan data MySQL.
Perisian ini yang menambahkan banyak ciri (dan membatalkan tindakan kata-kata
CamelCase menjadi pautan secara automatik), ditulis khusus untuk projek
Wikipedia oleh Magnus Manske ("Fasa II"). Tidak lama kemudian, tapak itu
beransur-ansur menjadi perlahan sehingga penyuntingan hampir tidak dapat
dilakukan; banyak kali pengubahsuaian kepada perisian itu hanya memberikan
penyelesaian sementara. Kemudian, Lee Daniel Crocker menulis semula seluruh
perisian; versi yang baharu yang merupakan suatu peningkatan utama yang telah
digunakan sejak Julai 2002; perisian "Fasa III" ini kini dipanggil MediaWiki.
Sejak itu, Brion Vibber telah bertanggungjawab atas tugas membetulkan pepijat
dan menalakan prestasi pangkalan data.

Projek ini sekarang berjalan di sembilan komputer pelayan yang tersendiri yang
terletak di Florida. Tatarajah baru sekarang termasuklah satu pelayan pangkalan
data dan empat pelayan web, yang memberikan laman yang diminta, membuat
peredaran untuk semua Wikipedia. Untuk menambahkan kelajuan, laman pengguna akan
disimpan dalam sistem fail sehingga apa yang dipapar adalah tidak sah,
membolehkan pemaparan laman diabaikan untuk keseluruhan laman yang paling kerap
dicapai. Permintaan laman yang telah disimpan dilayan oleh dua pelayan Squid;
pelayan-pelayan tersebut dihubungkan antara satu sama lain melalui dua sistem
fail pelayan NFS (satu sebagai simpanan kecemasan - komputer pelayan NFS utama
juga sekarang ini digunakan sebagai pelayan e-mel).

Jikalau ada individu mahu menggunakan kandungan terbuka Wikipedia untuk sesuatu
yang tidak begitu sesuai untuk digunakan di Wikipedia, mereka boleh memuat turun
versi terbaharu bagi keseluruhan pangkalan data rencana untuk digunakan bagi
pelbagai tujuan, sebagaimana yang terdapat dalam terma GFDL. [4]



https://ms.wikipedia.org/wiki/Usman_Awang

Dato' Usman Awang (12 Julai 1929 - 29 November 2001) ialah seorang Sasterawan
Negara Malaysia. Terkenal dengan nama penanya Tongkat Warrant, beliau ialah
seorang penyair dan ahli drama yang prolifik ketika hayatnya. Usman Awang juga
dikenali dengan nama Adi Jaya, Amir, Atma Jiwa, Manis, Pengarang Muda, Rose
Murni, Setiabudi, U.A., Zaini dan barangkali lain-lain lagi. Dalam tahun 1991,
beliau telah dianugerahi Darjah Kebesaran Dato’ Paduka oleh Sultan Perak Darul
Ridzuan yang membawa gelaran Dato’.

Usman lahir di Kampung Tanjung Lembu, Kuala Sedili, Kota Tinggi, Johor, pada 12
Julai 1929. Beliau diberi nama Wan Osman Wan Awang tetapi menukar namanya ke
Usman Awang. Ibunya bernama Halimah, telah meninggal dunia sewaktu beliau masih
kecil lagi. Ayahnya seorang nelayan yang mencari dan menjual rotan pada waktu
musim tengkujuh. Usman melalui alam kemiskinan semasa alam kanak-kanaknya yang
menyebabkan beliau hanya mampu belajar setakat darjah enam sahaja.

Ketika Jepun menjajah Malaya bermula dari tahun 1942, Usman Awang ialah seorang
anak tani di Segamat. Tidak lama kemudian beliau menjadi buruh paksa Jepun
selama 6 bulan di Singapura. Beliau berjaya melepaskan diri dan pulang ke
Segamat. Usman Awang pernah menjadi ‘budak pejabat’ di Pejabat Taliair Segamat.
Kemudian, beliau memasuki Botai iaitu pasukan polis Jepun, tetapi selepas
beberapa minggu menjalani latihan, pihak Jepun menyerah kalah.

Usman Awang menjadi anggota polis apabila Inggeris kembali memerintah semula
pada tahun 1946. Beliau menjalani latihan di Johor Bahru sebelum menjalankan
tugasnya di Melaka. Pada tahun 1951, beliau berhenti dan berhijrah ke Singapura
dan bekerja sebagai pembaca pruf dengan Melayu Raya selama enam bulan sebelum
menjadi pemberita. Sesudah itu, beliau bekerja di Mingguan Melayu sebagai sidang
pengarang.

Pada tahun 1952, Usman Awang mendapat tawaran bekerja di Utusan Melayu sebagai
sidang pengarang akhbar Utusan Kanak-Kanak. Beliau diangkat menjadi pengarang
Utusan Zaman dan majalah Mastika selepas itu. Pada tahun Malaya mencapai
kemerdekaan, Utusan Melayu berpindah ke Kuala Lumpur. Usman Awang turut serta
berhijrah dengan memegang jawatan yang sama. Dalam tahun 1961, beliau terlibat
dalam peristiwa pemogokan Utusan Melayu. Akibatnya beliau berhenti dan
menganggur seketika.

Pada tahun 1962, Usman Awang bekerja di Penerbitan Federal selama lapan bulan.
Kemudian beliau berkhidmat sebagai sidang pengarang di Dewan Bahasa dan Pustaka.
Jawatan pertamanya adalah sebagai sidang pengarang untuk majalah Dewan Bahasa.
Kemudian beliau menjadi pengarang untuk majalah Dewan Masyarakat, Dewan Sastera
dan Dewan Budaya. Jawatan yang disandang beliau ketika itu ialah Pegawai
Penyelidik Kanan. Usman kemudian ditukarkan ke Bahagian Pembinaan dan
Pengembangan Sastera. Mulai Mei 1982 beliau menjadi ketua bahagian ini sehingga
persaraannya pada bulan Julai 1985.

Selepas bersara daripada Dewan Bahasa Dan Pustaka, Usman Awang bergiat cergas
dalam beberapa pertubuhan masyarakat. Antaranya ialah Persatuan Persahabatan
Malaysia-Cina. Sementara itu dalam tahun 1991, beliau dilantik sebagai Ahli
Jemaah Kolej Selatan. Perlantikan ini disifatkan oleh beliau sebagai pemangkin
ke arah meningkatkan hubungan antara kaum dalam proses pembentukan satu bangsa
Malaysia. Jawatan ini dipegang hingga tahun 2001. Selain itu beliau dilantik
sebagai Penasihat Sastera Maybank mulai 1991 hingga 2001.

Usman Awang pernah diundang melawat Amerika Syarikat, Indonesia, Filipina, China
dan Rusia, sebagai salah seorang penyair terkenal dari Malaysia. Beberapa buah
karyanya telah diterjemahkan ke dalam bahasa Inggeris, China, Jepun, Korea,
Perancis, Thai, Czechkoslovakia, Danish, Tamil, Itali, Rusia dan lain-lain.
Beliau di anggap sebagai seorang yang berjiwa besar dalam bidang sastera yang
tidak jemu-jemu memperkayakan budaya negara.

Novel : Tulang2 Berserakan Cerpen : Untuk Malaya Merdeka, Turunnya Sebuah
Bendera, Kami Yang Terlibat dan lain-lain. Drama : Muzika Uda dan Dara, Degup
Jantung, Malam Kemerdekaan, Tamu Di Bukit Kenny, Matinya Seorang Pahlawan –
Jebat, Serunai Malam dan lain-lain. Sajak : Pak Utih, Ke Makam Bonda, Salam
Benua, Gadis Di Kuburan, Kekasih, Bunga Popi dan lain-lain.

Dalam kegiatan dan organisasi penulis tanahair, sumbangan dan penyertaan Usman
Awang amat dirasakan. Beliau banyak terlibat secara aktif dalam banyak aktiviti
penulis. Bukan saja hidupnya sebagai pencipta karya yang asli dan halus tetapi
juga sebagai penggerak yang berani memberi inspirasi dan semangat kepada ramai
penulis muda. Sejak tahun 1950-an beliau merupakan salah seorang pengasas Ikatan
Persuratan Melayu Melaka (IPM), Setiausaha Angkatan ASAS 50 di Singapura dan
Ketua PENA yang pertama (1962-1965). Beliau juga adalah salah seorang yang
mengambil daya inisiatif untuk mengadakan Hari Puisi, Cempaka Berbunga, Malam
Gema Puisi dan Gentar Rasa di Panggung Anniversary, Manifestasi Dua Seni dan
banyak lagi aktiviti lain. Kumpulan Puisi “Keranda 152” dan “Telok Gong” juga
adalah daya usaha Usman Awang bersama penyair lain.

Dalam bidang penulisan beliau lebih terkenal dengan lebih 200 puisi dan drama.
Antara judul sajak yang sinonim dengan Usman Awang ialah

Pada tahun 1983, beliau dianugerahkan gelaran "Sasterawan Negara", SEA Write
Award 1982 dan Ijazah Kehormat Doktor Persuratan Universiti Malaya 1983 serta
Zamalah Sastera 1985. Pada tahun 1991 dianugerahi Darjah Kebesaran Dato' Paduka
oleh Baginda Sultan Perak yang membawa gelaran Dato'.

Antara lain, Dato Usman pernah berkata “Saya menentang prejudis terhadap bahasa
Melayu ini. Saya hampa kerana pemimpin negara sendiri yang tidak percaya kepada
kemampuan bahasa kebangsaan.”

Pada tanggal 29 November 2001, pada bulan Ramadhan, beliau meninggal dunia
setelah lama menghidap penyakit jantung. Beliau ketika itu berusia 72 tahun.
Usman meninggalkan empat anak, Haslina (57 tahun), Iskandar (44 tahun), Mohamad
Yamin (40 tahun) dan Mayawati (29 tahun). Isteri Allahyarham, Hasnah Zain telah
meninggal dunia pada 5 Februari 1999. Jenazah Allahyarham selamat dikebumikan
selepas solat Zuhur di Tanah Perkuburan Islam Bukit Kiara, Bukit Kiara, Taman
Tun Dr Ismail, Kuala Lumpur di mana bersemadinya dua Sasterawan Negara, Keris
Mas dan kini Tongkat Warrant. Penulis-penulis yang mengenali beliau turut hadir,
antara lain Dr Anwar Ridhwan, Sutung Umar RS, Dato A. Samad Said, Dato Baha
Zain, Dato Shanmugalinggam dan Profesor Muhammad Haji Salleh.

Sekolah Kebangsaan Dato Usman Awang di Johor telah dinamakan bersempena dengan
nama beliau.



https://ms.wikipedia.org/wiki/Sarawak

Sarawak merupakan sebuah negeri terbesar di Malaysia. Sebelum pembentukan negara
Malaysia, Sarawak telah bebas dari kolonial British pada 22 Julai 1963. Pada
peringkat awalnya, Sarawak merupakan sebuah wilayah yang bergabung bersama-sama
Sabah, Singapura dan Tanah Melayu membentuk negara Malaysia pada 16 September
1963. Akibat masalah ekonomi dan politik, idea penggabungan telah diterima oleh
masyarakat Sarawak. Sarawak memiliki kawasan yang terbesar di Malaysia. Sarawak,
Labuan dan Sabah dikenali sebagai Malaysia Timur.

Sarawak merupakan salah satu daripada dua wilayah yang membentuk Malaysia Timur.

Sarawak dipisahkan sejauh 600Km dari Semenanjung Malaysia oleh Laut Cina Selatan
di sebelah barat dan bersempadan dengan negeri Sabah di timur laut, kesultanan
Brunei di utara dan Kalimantan, Indonesia di sebelah timur.

Bandar-bandar utama di negeri Sarawak adalah Kuching (pop. 700,000), Miri (pop.
358,000), Sibu (pop. 257,000), Bintulu (pop. 200,000), Sarikei (pop. 56,798),
Sri Aman (pop. 64,905) dan Limbang (pop. 40,959). Kini, Sarawak mempunyai dua
buah bandar raya utama, iaitu Kuching dan Miri. Kuching telah diisytiharkan
sebagai bandar raya pada 1 Ogos 1988 manakala Miri mendapat status bandar raya
pada 20 Mei 2005.

Pada penghujung abad ke 15, kepulauan Borneo dan sebahagian dari Kepulauan
Filipina diperintah oleh Kesultanan Brunei. Pada peringkat awal sejarah
pembentukan negeri Sarawak, istilah Sarawak merujuk kepada kawasan yang kini
dikenali dengan nama Kuching. Pembentukan negeri Sarawak yang bermula di bawah
pemerintahan Kesultanan Brunei selepas wilayah Sarawak (kini Kuching) dibuka
oleh Pangeran Muda Tengah bin Sultan Muhammad Hasan, Sultan Brunei ke-9. Wilayah
Sarawak terkenal dengan gelaran Darul Hana telah didirikan secara rasmi sebagai
sebuah Kesultanan Islam selepas Pangeran Muda Tengah bin Sultan Muhammad Hasan
ditabalkan menjadi Sultan Pertama Sarawak. 

Lebih dari 150 tahun yang lalu,Sarawak merupakan sebahagian daripada wilayah
Kesultanan Brunei. Sarawak yang kaya dengan sumber alam menyebabkan James Brooke
berusaha untuk menguasai Sarawak.Cita-citanya tercapai setelah beliau berjaya
mengatasi kebangkitan rakyat tempatan terhadap pemerintahan wakil Kesultanan
Brunei.Keluarga Brooke telah memerintah Sarawak sebagai Raja Putih Sarawak.Dari
tahun 1841 hingga 1941,Sarawak telah diperintah oleh James Brooke,Charles Brooke
dan Charles Vyner Brooke.

Pada akhir kurun ke-15,Sarawak berada di bawah pengaruh Kesultanan Brunei.
Pembesar-pembesar tempatan telah dilantik oleh sultan Brunei untuk mentadbir
Sarawak.Mereka berkuasa mentadbir Sarawak tanpa campur tangan Kesultanan Brunei.

Walau bagaimanapun pada kurun ke-19,sultan Brunei telah melantik seorang
pembesar Brunei iaitu Pangeran Indera Mahkota sebagai wakil pemerintah
Kesultanan Brunei di Sarawak.Beliau telah mengambil alih kuasa politik pembesar
tempatan.Pangeran Indera Mahkota telah memerintah dengan tidak adil,ini
menyebabkan penduduk tempatan tidak puas hati.Berikutan kegagalan beliau
itu,sultan Brunei telah menghantar Pangeran Raja Muda Hashim untuk membantu
Pangeran Indera Mahkota menamatkan kebangkitan penduduk tempatan.

Pada tahun 1840,Pangeran Raja Muda Hashim menerima kunjungan seorang pedagang
British ynag bernama James Brooke..Beliau telah menerima bantuan daripada James
Brooke untuk menamatkan kebangkitan tersebut.Pangeran Raja Muda Hashim berjanji
akan melantik James Brooke menjadi Gabenor Sarawak sekiranya kebangkitan itu
dapat ditamatkan.Dengan bantuan dan kekuatan tentera James Brooke,Pangeran Raja
Muda Hashim berjaya menamatkan kebangkitan rakyat Sarawak.Pangeran Raja Muda
Hashim menyedari tindakannya melantik James Brooke sebagai Gabenor Sarawak tidak
akan mendapat persetujuan Sultan Brunei.Oleh itu,dia melengahkan pelantikan
James Brooke.Tindakannya menyebabkan James Brooke marah lalu membedil bandar
Kuching.Keadaan ini memaksa Pangeran Raja Muda Hashim melantik James Brooke
menjadi Gabenor dan Raja Sarawak yang pertama.

Sarawak ditadbir oleh Dewan Undangan Negeri dan Majlis Mesyuarat Kerajaan Negeri
sendiri. Dewan Undangan Negeri merupakan kuasa tertinggi dalam menetapkan polisi
di dalam negeri. Ahli Dewan Undangan Negeri bertanggungjawab kepada Dewan
Undangan Negeri yang diwakili oleh pelbagai orang yang dilantik setiap lima
tahun. Ia diketuai oleh Yang di-Pertua Negeri yang dilantik oleh Yang di-Pertuan
Agong Malaysia.

Jabatan Ketua Menteri adalah tiang pentadbiran negeri yang meletakkan pejabat
Ketua Menteri, Pejabat Setiausaha Kerajaan Negeri serta lain-lain jabatan.

Di Sarawak terdapat banyak kaum etnik. Kaum etnik yang terbesar di Sarawak ialah
Iban. Bidayuh, Kenyah,Kayan, Kedayan, Penan, Kelabit, Bisaya, Lun Bawang,
Melayu, Melanau dan banyak lagi.



https://ms.wikipedia.org/wiki/Nabi_Isa_a.s.

Isa (عيسى) merupakan seorang nabi yang penting dalam agama Islam. Dalam Kitab
Suci Al Qur'an, ia digelar Isa ibni Maryam atau Isa al-Masih. Kata ini
diperkirakan berasal dari bahasa Aram, Eesho atau Eesaa/ didalam teks asli yang
dibaca E( Ye ) dan menghasilkan pelbagai perubahan bahasa/loghat sehingga sering
disebut sebagai Yesus di Indonesia dan Jesus di Malaysia juga di peringkat
antarabangsa. Jesus Christ atau Jesus Dari Nazareth adalah nama yang umumnya
diguna pakai oleh pengganut Kristian untuk menyebutnya, sedangkan orang Arab
Kristian pula menyebutnya dengan Yasu' al-Masih (يسوع المسيح).

Mengikut Al-Quran, keturunan Isa bermula dari kelahiran Maryam iaitu anak
perempuan Imran, berlanjut dengan tumbuh kembangnya didalam asuhan Zakaria,
serta kelahiran Yahya. Kemudian Qur'an menceritakan keajaiban kelahiran Isa
sebagai anak kepada Maryam tanpa ayah.

Cerita tentang Isa kemudian diteruskan dengan pengangkatannya sebagai seorang
utusan Allah, penolakan oleh Bani Israel dan berakhir dengan pengangkatannya ke
syurga.

Berdasarkan Al-Quran, Nabi Isa Al-Masih telah dilahirkan di bawah sebatang pokok
tamar (kurma) di suatu tempat yang diberi nama Bethlehem (Baitul lahm), Palestin
(filistin). Kelahiran Isa dianggap ajaib, diceritakan dalam beberapa ayat dalam
Al-Quran. Dalam cerita Islam disebutkan datangnya malaikat kepada Maryam
mengkhabarkan bahawa dia akan segera melahirkan seorang putera (lihat kembali
ayat 45 surah Ali Imran pada bahagian awal artikel). Maryam kemudian terkejut
dan menjawab kepada Malaikat itu bahawa dia tidak pernah disentuh seorang lelaki
pun. Jibril kemudian menjawab:

Berdasarkan maklumat yang diperolehi dari pakar-pakar sejarawan seperti Ibnu
Kathir, Imam Qurtubi, serta kitab-kitab Qisasul Anbiya' telah dijelaskan bahawa
Nabi Isa Al-Masih (Jesus Christ) mempunyai 12 orang sahabat. Dalam Quran mereka
digelar sebagai Al-Hawariyun (الحواريون). Masyarakat Kristian pula menggelar
mereka 12 diciples. kadangkala juga disebut appostle. Menurut Kristian, anggota
Al-Hawariyun dikatakan terdiri daripada penama-penama berikut:

Al-Quran menerangkan dalam surat An Nisaa':157 bahawa Nabi Isa tidaklah dibunuh
mahupun disalib oleh orang-orang Kafir. Adapun orang yang mereka salib adalah
orang yang bentuk dan rupanya diserupakan oleh Allah SWT seperti Nabi Isa
as.(sebahagian ulama berpendapat orang yang diserupakan adalah muridnya yang
mengkhianatinya yang bernama Judas Iscariot)

Walaubagaimanapun, sebilangan besar umat Islam mempercayai Nabi Allah Isa telah
diangkat beserta dengan jasad-jasadnya sekali ke Sisi-Allah. Hal ini berdasarkan
kepada peristiwa yang berlaku ketika Nabi Allah Isa bersama kaum Hawariyyun (12
orang) menjamah makanan moreh terakhir bersama dalam peristiwa Santapan Terakhir
(The Last Supper). Pada waktu itu Nabi Isa ada menyebutkan yang salah seorang
dari kaum Hawariyyun akan mengkhianatinya .

Dan tatkala ketika Nabi Isa bersama dengan kaum Hawariyyun di (Taman Gethsemane,
Baitul Maqdis, Jerusalem) selepas makan moreh (untuk bertahannuth, bertaqarrub,
bertasbih, dan berdoa kepada Allah) datang salah seorang dari kaum hawariyyun
itu kepada Nabi Allah Isa yang digelar Judas Iscariot cuba untuk membisikkan
sesuatu kepada nabi Allah Isa, sekumupulan kecil dari tentera Rom turut hadir
dan menunggu diluar Taman Gethsemani bagi memastikan orang yang pertama yang
keluar dari taman itu adalah Isa Al-Masih yang dimaksudkan. Namun kuasa Allah
Yang Maha Tinggi dan Terpuji serta kasih kepada Rasul dan hambanya, Allah telah
menyelamatkan Nabi Isa ke langit dan serta merta menukarkan paras rupa Judas
supaya seiras dengan raut wajah Nabi Isa. Apabila tentera Rom mendapati bahawa
orang yang keluar dari taman itu adalah berparas rupakan seseorang yang mirip
dengan Isa putera Maryam, mereka menangkap Judas dan dibawa ke muka pengadilan
supaya dapat disalibkan.

Namun begitu, para pembesar Israel, Kesatria Rom dan majlis kehakiman
benar-benar bertelagah dan berasa was-was adakah orang yang dimaksudkan itu
adalah Isa atau orang lain, hal ini kerana walaupun mukanya mirip muka Isa,
namun perwatakan orang itu amat berbeza sekali dengan Nabi Isa. 11 orang kaum
Hawariyyun yang lain pada peristiwa itu telah pun berpisah dan melarikan diri
bagi mengelakkan diri mereka dikesan oleh para pembesar Israel. Namun tidak
berapa lama kemudian mereka bertemu semula untuk memastikan diantara mereka
sentiasa mempraktikkan segala ilmu duniawi dan ukhrawi yang telah diajarkan oleh
Nabi Isa sebelumnya. Mereka juga mengharapkan kedatangan pemimpin yang masyhur
yang dijanjikan kedatangannya oleh Allah iaitu Nabi Muhammad Rasullullah.

Nabi Isa as. sehingga kini masih hidup dan hanya Allah SWT saja tahu dimana Nabi
Isa ditempatkan. Dari keterangan hadis Nabi Muhammad saw. diceritakan bahawa
menjelang hari kiamat / akhir zaman, Nabi Isa akan di turunkan oleh Allah SWT
dari langit ke bumi (The Second Coming dalam versi Kristian).

Hal pertama yang dilakukan Nabi Isa setelah turun dari langit adalah menunaikan
solat sebagaimana yang dijelaskan oleh hadis-hadis di atas. Nabi Isa akan
menjadi makmum dalam solat yang diimamkan oleh Imam Mahdi.

Kedatangan Nabi Isa akan didahului oleh keadaan dunia yang dipenuhi kezaliman,
kesengsaraan & peperangan besar yang melibatkan seluruh penduduk dunia, setelah
itu kemunculan Imam Mahdi yang akan menyelamatkan kaum muslimin, kemudian
kemunculan dajjal yang akan berusaha membunuh Imam Mahdi , setelah dajjal
menyebarkan fitnahnya selama 40 hari , maka Nabi Isa akan diturunkan dari langit
untuk menumpaskan dajjal

Salah satu tugas besar beliau setelah membunuh dajjal adalah menyelamatkan ummat
manusia dari fitnah Ya’juj dan Ma’juj (Gog dan Magog dalam versi Kristian).

Catatatan dalam versi Kristian "orang-orang beriman akan diselamatkan dibawa ke
awan"

Berdasarkan sumber bertulis Islam, Nabi Isa adalah dipilih oleh Illahi untuk
mengkhabarkan mesej agama monoteisme yakni suatu kepercayaan kepada kepada Tuhan
(Allah) Yang Maha Esa dan tunduk kepada kehendak Allah kepada Bani Israel (banī
isrā'īl). Muslim percaya kepada Allah wahyu diturunkan kepada Nabi Isa (Jesus
Christ), adalah Al-Kitab Injīl (gospel), sementara juga menyatakan kebenaran
diatas ayat-ayat sebelumnya – dari Al-Kitab Taurat (Torah) dan Zabur (Psalms).
Tidak jelas atau tidak diketahui apakah Yesus menyatakan kebenaran daripada
kitab suci lain Islam pada waktu itu, para suhuf Ibrahim. Ditulis 700 tahun
selepas kehidupan Yesus di bumi, Al-Quran bercakap positif daripada ‘’Injil,
yang menggambarkan sebagai Kitab Suci yang mengisi hati para pengikutnya dengan
kelembutan dan belas kasihan. Muslim percaya bahawa Manuskrip Biblikal
(kedua-dua Al-Kitab Torah dan Injīl) telah menjadi terdistorsi dari masa ke
semasa di dalam teks, tafsiran, atau keduanya.

Al-Quran menyatakan bahawa Nabi Isa itu dibantu oleh sekumpulan murid
(hawāriyūn) dimana mempercayai kebenaran mesej ucapan yang disampaikan oleh
(Nabi Isa) Jesus, dan mengistilahkan diri mereka sebagai ansār ("penolong")
Allah. Dia juga diperkuatkan oleh roh kudus yang sama melawat ibunya Maryam.
Nabi Isa/Yesus turut digambarkan dalam Islam sebagai seorang Nabi Allah yang
dikurniakan nikmat Mukjizat sebagai bukti untuk menguatkan lagi misi
kerasulannya untuk menarik umat kearah keimanan pada Tuhan Allah Yang Maha Esa
yang tiada anak dan tidak diperanakkan. Sebagai contoh mukjizat, seluruh
persembahan mukjizat adalah datangnya dari kurniaan kuasa Allah Taala,
termasuklah: berbicara ketika masih dalam buaian ibunya Maryam; menghidupkan
model burung yang baru dicipta dari tanah liat; mengubati seorang pesakit kusta
dan orang buta seumur hidup; menghidupkan orang yang dah mati; dan meminta
turunnya meja dan hidangan yang enak dari langit untuk tujuan menyambut hari
raya, atas permohonan murid-Nya. Sebahagian catatan Muslim mengaitkan Rasul
Islam Nabi Yahya a.s. ibn Zakariyya (juga dikenali sebagai John the Baptist atau
Yahya Pembaptis) melawat ke Palestin dan bertemu dengan Nabi Isa (Yesus) di
Sungai Jordan untuk membaptiskan Nabi Isa.



https://ms.wikipedia.org/wiki/Harimau

Harimau (Panthera tigris) (juga dipanggil harimau belang atau pak belang)
merupakan spesies binatang terbesar di kalangan empat jenis "kucing besar" dalam
genus Panthera, dan anggota famili Felidae. Harimau yang berasal dari Asia timur
dan selatan ini ialah sejenis haiwan pemangsa dan maging. Subspesies harimau
yang lebih besar boleh mencecah panjang 3.3 meter (11 kaki) dan berat 300
kilogram (660 paun). Selain kebesaran dan kegagahannya, ciri-ciri terpenting
yang dimiliki harimau ialah corak belang menegak berwarna gelap yang melapisi
bulunya yang berwarna keputihan atau merah kejinggaan.

Harimau yang mempunyai ciri amat mudah menyesuaikan diri dengan persekitaran
baru, terdapat dari kawasan taiga Siberia, ke padang rumput terbuka, ke paya
bakau tropika, antara lainnya. Harimau ialah haiwan yang biasanya gemar
bersendiri dan berkelakuan kewilayahan, dan sering memerlukan kawasan habitat
yang amat luas untuk menampung keperluan memburu mangsanya. Dan kerana mudah
didapati di sebilangan kawasan di dunia yang paling padat kependudukan
manusianya, menyebabkan sering terjadinya konflik antara harimau dan manusia.
Tiga daripada sembilan subspesies harimau moden sudah diisytiharkan pupus dan
enam yang selebihnya digolongkan sebagai terancam. Punca-punca utama harimau
terancam ialah kemusnahan dan fragmentasi habitat, dan juga kegiatan memburu.
Harimau yang pernah menduduki kawasan-kawasan seluas Mesopotamia dan Caucasus
hingga Asia Selatan dan Timur, kini semakin berkurangan bilangannya. Walaupun
semua spesies yang masih ada diberi perlindungan

undang-undang, namun pemburuan, kemusnahan habitat dan kemurungan pembiakbakaan
dalam tetap menjadi ancaman.

Walau apapun, harimau tetap menjadi salah sejenis megafauna berkarisma yang
paling terkenal di dunia. Harimau banyak memainkan peranan penting dalam mitos
dan budaya rakyat, di samping masih mendapat tempat dalam bidang perfileman dan
kesusasteraan moden. Lukisan harimau sering dijumpai pada bendera dan jata
negara, sebagai maskot sukan, dan haiwan kebangsaan sebilangan negara Asia,
termasuk Malaysia.

Pada 1758, Linnaeus pertama kalinya menggambarkan spesies ini dalam karyanya
Systema Naturae di bawah nama saintifik Felis tigris. Pada 1929, ahli taksonomi
British Reginald Innes Pocock mengetepikan spesies ini di bawah genus Panthera
di bawah nama saintifik Panthera tigris.

Perkataan Panthera mungkin berasal usul Orient dan boleh dijejak semula ke
perkataan bahasa Yunani Purba panther, perkataan bahasa Latin panthera,
perkataan bahasa Perancis Kuno pantere, mungkin sekali bermaksud "haiwan
kekuningan", atau daripada pandarah bermaksud kuning keputihan. Pemerolehan
daripada pan- ("semua") bahasa Yunani dan ther ("binatang") mungkin merupakan
etimologi rakyat yang membawa kepada dongeng aneh.

Perkataan tigris boleh dijejak semula ke perkataan bahasa Latin tigris yang
bermaksud anjing pemburu harimau berbintik dari Actaeon. Perkataan tigris bahasa
Yunani mungkin diperoleh daripada sumber bahasa Parsi.

Perkataan "harimau" bahasa Melayu pula berpunca daripada "*qari-maquŋ" dalam
bahasa Austronesia Purba. Perkataan "harimau" juga sepunca dengan bahasa lain
seperti rimuëng bahasa Aceh dan maung bahasa Sunda.

Kawasan harimau biasanya mempunyai tiga ciri utama: Ia akan memiliki
perlindungan bagus, terletak berhampiran air dan terdapat banyak mangsa. Harimau
Benggala tinggal di semua jenis hutan, termasuk hutan basah, malar hijau,
separa-malar hijau Assam dan timur Benggala; hutan bakau Delta Ganges; hutan
daun luruh Nepal dan hutan duri Barat Ghats. Berbanding singa, harimau lebh
menyukai tumbuh-tumbuhan tebal, kerana penyamarannya lebih sesuai, dan di mana
pemangsa tunggal tidak kekurangan kelebihan berbanding kawanan. Antara kucing
besar, cuma harimau dan jaguar yang pandai berenang; harimau sering ditemui
mandi dalam kolam, tasik dan sungai. Berbeza dengan kucing lain, yang cenderung
mengelak air, harimau mencarinya secara aktif. Semasa waktu panas hari, harimau
sering dijumpai menyejukkan diri di dalam air. Harimau merupakan perenang baik
dan dapat berenang sehingga 4 batu. Harimau juga sering didapati membawa mangsa
yang dibunuhnya merentasi tasik.

Di China dan Jawa, telah dijumpai tinggalan seekor kucing seakan-akan harimau,
iaitu Panthera palaeosinensis, yang pernah hidup sekitar 2 juta tahun dahulu,
ketika bermulanya zaman Pleistosen, tetapi lebih kecil berbanding harimau zaman
sekarang. Fosil-fosil harimau sebenar terawal yang dikenal pasti dijumpai di
Jawa, berusia antara 1.6 hingga 1.8 juta tahun. Fosil-fosil yang berbeza dari
zaman awal dan pertengahan Pleistosen juga ditemui dalam mendapan tanah dari
China dan Sumatera. Satu subspesies bernama harimau Trinil (Panthera tigris
trinilensis) pernah hidup sekitar 1.2 juta tahun dahulu, dan fosil-fosilnya
ditemui di Trinil, Jawa.

Harimau mula menjejak kaki di India dan Asia Utara pada zaman akhir Pleistosen,
mencapai Beringia (tetapi tidak benua Amerika), Jepun, dan Sakhalin. Fosil-fosil
yang ditemui di Jepun menandakan harimau-harimau tempatan dahulu kala, seperti
subspesies yang masih wujud di kepulauan tersebut, adalah lebih kecil berbanding
harimau di tanah besar. Ini mungkin disebabkan oleh kaitan saiz badan dengan
ruang persekitarannya, ataupun kurangnya bekalan mangsa. Sehingga zaman Holosen,
harimau juga berhabitat di Borneo dan juga pulau Palawan di Filipina.

Harimau merupakan spesies kucing liar yang paling terkenal (selain singa).
Harimau biasanya berbulu kemerahan atau perang berkarat, bulu dadanya berwarna
keputihan, "berjambul" putih melilit mukanya, dan belang-belang yang berwarna
perang, kelabu atau hitam. Setiap subspesies harimau memiliki bentuk dan
kepadatan belang yang berlainan dari subspesies yang lain (di samping juga corak
warna bulunya; misalnya, harimau Siberia berwarna lebih pudar berbanding
subspesies yang lain). Kebanyakan harimau memiliki lebih 100 batang belang.
Setiap harimau memiliki corak belang yang unik kepadanya, oleh itu mungkin ada
gunanya untuk mengenal pasti harimau individu, seperti mana cap jari digunakan
untuk mengenal pasti orang. Walaupun begitu, ini bukan cara yang biasa digunakan
kerana sukarnya merakam corak belang seekor harimau liar. Mungkin sekali belang
berfungsi sebagai alat penyamaran untuk membantu harimau menyorokkan diri dalam
bayang bertelau-telau dan rumput panjang di persekitarannya, sambil menghendap
mangsanya. Apabila bulu harimau dicukur, corak belang yang sama dengan bulunya
juga kelihatan. Seperti spesies kucing besar yang lain, terdapat bintik putih di
belakang kedua-dua belah telinga harimau.

Harimau juga digeruni sebagai kucing yang paling berat di hutan belantara.
Harimau juga memiliki kaki dan bahu yang amat kuat, yang membolehkannya
mengheret mangsa yang lebih berat daripada dirinya. Bagaimanapun, setiap
subspesies berlainan saiznya dengan satu sama lain, apalagi lebih tinggi latitud
habitatnya maka lebih besar subspesiesnya, selaras dengan hukum Bergmann. Maka,
harimau Siberia (Panthera tigris altaica) jantan yang lebih besar boleh mencapai
kepanjangan 3.5 m "ikut lengkung" (3.3 m. "ukuran lurus") dan berat
306 kilogram, iaitu lebih besar berbanding harimau-harimau yang tinggal di
kepulauan seperti harimau Sumatera, iaitu subspesies hidup yang terkecil dengan
berat badan setakat 75–140 kg sahaja. Harimau betina lebih kecil berbanding
harimau jantan dalam setiap subspesies. Perbezaan saiz antara harimau jantan dan
betina lebih ketara dalam subspesies yang lebih besar, iaitu berat harimau
jantan bersamaan dengan 1.7 kali berat harimau betina. Selain itu, harimau
jantan lebih luas tapak kaki depannya berbanding harimau betina. Perbezaan ini
sering digunakan oleh ahli biologi untuk menentukan jantina harimau apabila
memerhati kesan tapak kakinya. Tengkorak harimau amat serupa dengan tengkorak
singa, cuma bahagian hadapannya tidak begitu tertekan atau rata, dengan kawasan
postorbital yang lebih panjang sedikit berbanding tengkorak singa yang lebih
lebar lubang hidungnya. Namun begitu, disebabkan perbezaan tengkorak kedua-dua
spesies tersebut tidak begitu ketara, spesies pemilik tengkorak biasanya hanya
dapat ditentukan melalui struktur rahang bawahnya.

Pengacukan antara kucing-kucing besar, termasuk sekali harimau, mula-mula
dikonsepkan pada abad ke-19, ketika pihak zoo berminat untuk mencari haiwan aneh
untuk dipamerkan demi mengaut keuntungan. Adalah diketahui bahawa singa boleh
membiak bersama harimau (terutamanya subspesies Amur dan Benggala) untuk
melahirkan kacukan yang bergelar liger dan tiglon (atau tigon). Kacukan sebegini
pernah sering dibakakan dalam zoo, tetapi kini tidak digalakkan kerana penekanan
diberi kepada pemuliharaan spesies dan subspesies. Sungguhpun begitu, kacukan
sedemikian masih dibakakan dalam taman haiwan persendirian di China.

Liger ialah hasil kacukan singa jantan dengan harimau betina (Bahasa Inggeris:
'lion + tiger''). Disebabkan singa jantan menurunkan gen penggalak pertumbuhan
tanpa dipadani oleh gen pembantut pertumbuhan dari harimau betina, maka liger
membesar lebih cepat berbanding kedua-dua induknya, selain mencampuri
sifat-sifat fizikal dan tabii dari kedua-dua spesies induknya (bintik dan belang
kelihatan pada latar perang muda). Liger yang jantan adalah mandul, tetapi yang
betina pula biasanya subur. Liger jantan cuma ada 50% peluang bersurai, jika ya
pun, surainya cuma separuh tebalnya berbanding singa sejati. Liger biasanya
berukuran antara 10 hingga 12 kaki panjangnya, dan juga boleh mencapai berat
antara 800 dan 1,000 paun atau lebih lagi.

Lebih jarang ditemui pula ialah tigon, yang merupakan kacukan antara harimau
jantan dan singa betina (Bahasa Inggeris: ''tiger + lion'').

DHasil daripada mutasi, wujudnya harimau putih atau chinchilla albinistic yang
jarang ditemui di alam liar, tetapi banyak terdapat dalam zoo. Cubaan membiak
baka harimau putih sering mengakibatkan pembiakbakaan dalam (kerana ciri ini
adalah resesif). Banyak inisiatif telah diambil untuk mengawankan harimau putih
bersama harimau jingga untuk menyelesaikan masalah ini, termasuk mencampurkan
subspesies. Pembiakbakaan dalaman sebegini boleh menyebabkan harimau putih
mengalami kecacatan fizikal seperti lelangit rekah dan skoliosis (kelengkungan
tulang belakang). Lebih-lebih lagi, harimau putih cenderung bermata juling
(iaitu strabismus). Walaupun kelihatan sihat, hayat harimau putih selalunya
tidak sepanjang harimau jingga. Catatan mengenai harimau putih mula-mula
dirakamkan pada awal abad ke-19. Harimau putih hanya lahir kepada kedua-dua
induk yang membawa gen jarang yang ditemui dalam harimau putih; dihitungkan
hanya satu daripada 10,000 kelahiran yang berjaya mewarisi gen ini. Harimau
putih ini bukan subspesies yang berasingan, cuma sekadar kelainan warna;
memandangkan subspesies Benggala sahajalah yang diperhatikan adanya harimau
putih di kalangannya dalam alam liar (di samping semua harimau putih dalam
kurungan sekurang-kurangnya berkacukan Benggala), maka adalah sangkaan ramai
bahawa gen resesif inilah yang menyebabkan pemutihan ini hanya dibawa oleh
harimau Benggala, itupun tidak diketahui sebab-sebabnya.

Selain harimau putih, wujudnya satu lagi jenis gen resesif yang boleh
menzahirkan kelainan warna "belang emas" (golden tabby) atau "strawberi" yang
luar biasa sekali. Dari segi warna, harimau belang emas berbulu emas muda,
berkaki pucat dan berbelang jingga pudar. Bulunya juga lebih tebal dari biasa.
Dalam kurungan cuma ada 30 ekor harimau ini. Seperti harimau putih juga, harimau
strawberi ini sekurang-kurangnya berkacukan Benggala. Sesetengah harimau belang
emas, iaitu harimau heterozigot, membawa gen harimau putih, dan apabila dua ekor
harimau sebegini mengawan, maka boleh terlahirnya anak harimau putih tanpa
belang. Kedua-dua harimau putih dan belang emas selalunya lebih besar berbanding
harimau Benggala yang biasa.

Pada pokoknya, harimau merupakan haiwan yang berkelakuan bersendirian dan
kewilayahan. Saiz liputan tempat tinggal harimau banyak bergantung pada
kecukupan mangsa dan peluang mengawan. Seekor harimau betina boleh menguasai
wilayah seluas 20 kilometer persegi, manakala harimau jantan pula lebih luas
wilayahnnya, iaitu sekitar 60–100 km2. Liputan wilayah seekor harimau jantan
sering bertindan dengan beberapa wilayah harimau betina.

Hubungan antara harimau individu agak kompleks, kerana nampaknya harimau tidak
mengikuti apa-apa "ketetapan" berkenaan hak kewilayahan dan pencerobohan
wilayah. Contohnya, walaupun sering mengelakkan diri dari satu sama lain, namun
pernah dirakamkan juga harimau jantan mahupun betina berkongsi habuan buruannya.
Misalnya, George Schaller memerhati seekor harimau jantan berkongsi habuan
dengan dua ekor harimau betina dan empat ekor anak harimau. Harimau betina
biasanya keberatan untuk membenarkan harimau jantan mendekati anak-anaknya,
tetapi Schaller memerhati harimau betina tersebut tidak berbuat apa-apa untuk
melindungi anak-anaknya dari harimau jantan, jadi mungkin sekali harimau jantan
itu merupakan bapa kepada anak-anak harimau itu. Harimau jantan membenarkan
harimau betina dan anak-anaknya memakan habuan dahulu. Lebih-lebih lagi, harimau
kelihatan agak berbaik-baik berkongsi habuan, berbanding dengan singa yang
cenderung berkelahi dan berbalah. Pernah diperhatikan juga harimau bukan saudara
memakan mangsa bersama-sama. Rangkap berikut dipetik dari buku Stephen Mills
yang berjudul Tiger, yang mana beliau mengisahkan peristiwa yang disaksikan oleh
Valmik Thapar dan Fateh Singh Rathore di Ranthambhore:

Harimau betina muda cenderung mengasaskan wilayah pertamanya berhampiran dengan
kawasan induknya. Lama-kelamaan pertindanan wilayah harimau betina muda itu
dengan ibunya semakin berkurangan. Harimau jantan pula lebih berjauhan dari
induk berbanding harimau betina, iaitu keluar pada usia yang agak muda untuk
menandakan kawasan sendiri. Seekor harimau jantan muda memperoleh wilayahnya
sama ada dengan mencari liputan yang tiada harimau jantan yang lain, atau
tinggal dalam wilayah harimau jantan lain buat seketika, sehingga usianya dan
kekuatannya mencukupi untuk mencabar tuan rumahnya. Kadar kematian tertinggi
(30-35% setahun) di kalangan harimau jantan berlaku di kalangan harimau jantan
muda yang baru meninggalkan kawasan induknya untuk mencari wilayah sendiri.

Harimau jantan lebih tidak tahan dengan kehadiran jantan yang lain dalam
wilayahnya berbanding harimau betina terhadap betina yang lain. Walaupun begitu,
perbalahan wilayah selalunya dileraikan dengan sekadar menakut-nakutkan satu
sama lain daripada tindakan agresif terang-terangan. Beginilah yang diperhati
dalam peristiwa-peristiwa sedemikan, yang mana harimau menandakan penyerahan
kalah dengan bergolek pada belakangnya sambil mendedahkan dadanya secara postur
menyerah. Selepas itu, harimau jantan yang dominan boleh bertoleransi dengan
peserahnya dalam liputannya, asalkan tidak terlalu berhampiran sesama sendiri.
Perbalahan yang ganas sekali boleh tercetus antara dua ekor harimau jantan
apabila seekor harimau betina sedang mengalami estrus, hingga boleh berakhir
dengan kematian sebelah pihak, inipun jarang berlaku.

Untuk menandakan wilayahnya, harimau jantan membuang air pada pokok, di samping
meninggalkan jejak dengan tinjanya. Harimau jantan mengerut mukanya apabila
mengesan kesuburan seekor harimau betina dengan menghidu air kencing harimau
betina.

Pelbagai teknik telah digunakan untuk mengkaji harimau di alam liar. Pada
awalnya, bilangan harimau dianggarkan dengan mengisi kesan jejak kakinya dengan
acuan lepa, sehingga kaedah ini didapati kurang berkesan lalu diganti oleh
cubaan kaedah menggunakan rakaman kamera. Teknik-teknik terkini yang menggunakan
DNA yang dipetik pada tinjanya juga dinilai. Kaedah relang leber radio juga
diterima secara meluas untuk menjejaki harimau liar untuk tujuan penyelidikan.

Di alam liar, harimau biasanya memakan haiwan bersaiz besar atau sederhana.
Sambar, seladang, rusa bintik, babi hutan, nilgai dan kerbau merupakan mangsa
kegemaran harimau di India. Adakalanya, harimau juga memburu harimau bintang,
ular sawa, beruang sloth dan buaya. Di Siberia, spesies mangsa utamanya ialah
wapiti Manchuria, babi hutan, rusa sika, moose, kijang, dan rusa kesturi. Di
Sumatera pula, sambar, kijang, babi hutan, dan tenuk dimangsakan pula. Seperti
haiwan pemangsa yang lain, harimau mencuri peluang memakan mangsa yang lebih
kecil seperti monyet, burung merak, kelinci, dan ikan.

Gajah dewasa sememangnya terlalu besar untuk dijadikan mangsa utama harimau,
tetapi selalunya terjadi perbalahan antara harimau dan gajah. Pernah
diperhatikan juga seekor harimau membunuh seekor Badak Sumbu India. Adakalanya
anak gajah dan anak badak dijadikan mangsa harimau, begitu juga dengan haiwan
jinak seperti anjing, lembu, kuda dan keldai.

Harimau yang berusia lanjut atau tercedera, hingga tidak mampu mengejar mangsa
semula jadinya, boleh bertukar menjadi pemakan manusia, terutamanya di seluruh
India. Di kawasan Sundarban pula, adanya juga harimau sihat yang mengejar
nelayan dan penduduk kampung yang mencari hasil hutan, menjadikan manusia
sebagai sebahagian kecil dalam pemakanan harimau. Sekali-sekala harimau memakan
tumbuh-tumbuhan untuk memperoleh serabut diet, terutamanya sekali buah Careya
arborea.

Harimau biasanya berburu pada waktu malam, secara bersendirian dan menyerang
hendap mangsa seperti jenis-jenis kucing yang lain, mengatasi mangsa dari
mana-mana sudut, menggunakan kebesaran dan kekuatannya untuk menjatuhkan mangsa
yang besar. Walau begitu berat sekalipun, harimau boleh berlari sepantas
49-65 kilometer sejam (35-40 batu sejam), tetapi hanya boleh memecut untuk masa
yang singkat kerana stamina yang terhad. Oleh itu, harimau mesti cukup dekat
dengan mangsa sebelum menyerang. Harimau begitu hebat lompatannya, iaitu
dilaporkan melompat secara mengufuk melebihi 10 meter, tetapi biasanya banyak
melompat sepanjang separuh jarak tersebut. Sungguhpun demikian, hanya satu
daripada dua puluh buruan berjaya memperoleh habuan.

Ketika memburu mangsa yang lebih besar, harimau lebih gemar menahan mangsa pada
tanah dengan kaki hadapannya, sambil menggonggong kerongkong mangsa sehingga
mati. Dengan cara inilah, seladang dan kerbau seberat satu tan pun boleh tewas
kepada harimau yang hanya seberat satu perenam berat mangsanya. Bagi mangsa yang
lebih kecil, harimau menggigit tengkuknya hingga terpatah saraf tunjangnya,
menusuk salur udaranya, atau memutuskan urat jugulum atau arteri karotid amnya.
Walaupun jarang diperhatikan, ada sebilangan harimau yang dicatatkan memukul
mangsa hingga mati dengan tapak kakinya yang cukup kuat untuk menghancurkan
tengkorak lembu ternakan, mahupun mematahkan tulang belakang beruang sloth.

Pada 1980-an, seekor harimau bernama "Genghis" di Taman Negara Ranthambhore
diperhatikan sering memburu mangsa melalui air tasik yang dalam, iaitu corak
kelakuan yang tidak pernah disaksikan sepanjang dua abad lebih pemerhatian
harimau. Lebih-lebih lagi, Genghis menunjukkan prestasi cemerlang sebagai seekor
harimau kerana sebanyak 20% buruan berjaya dibunuhnya.

Harimau boleh mengawan bila-bila masa sepanjang tahun, tetapi bulan November
hingga April menjadi pilihan kebanyakan haiwan ini. Seekor harimau betina hanya
membuka dirinya kepada pasangan selama beberapa hari, dan ketika inilah
pengawanan kerap berlaku. Sepasangan harimau bersanggama dengan kerap dan
bisingnya, seperti jenis kucing yang lain. Tempoh kebuntingan harimau adalah
selama 16 minggu, kemudian menghasilkan seperinduk tiga atau empat anak harimau
yang beratnya 1 kilogram (2.2 lb) seekor dan lahir dalam keadaan buta dan lemah.
Ibu harimau bersendirian melindungi anaknya dengan melindunginya jerumun seperti
belukar dan rekahan batu. Bapa harimau pula biasanya tidak berbuat apa-apa pun
untuk menjaga anak-anaknya. Harimau jantan yang tiada pertalian saudara juga
boleh membunuh anak harimau semata-mata untuk membukakan hati harimau betina,
kerana harimau betina boleh beranak lagi dalam masa 5 bulan sekiranya kehilangan
anak-anak yang sebelumnya. Kadar kematian anak harimau agak tinggi, iaitu
kira-kira separuh darinya tidak sempat mencecah usia dua tahun.

Dalam setiap seperinduk wujudnya seekor anak harimau dominan, biasanya jantan.
Anak ini biasanya menguasai adik-beradiknya ketika bermain dan selalunya lebih
cukup aktif sehingga boleh meninggalkan induknya lebih awal dari biasa. Pada
usia lapan minggu, anak-anak harimau sedia mengikuti induknya keluar dari
jerumun, tetapi tidak bersiar-siar bersama induknya yang merayau-rayau di
wilayahnya sehingga usianya cukup matang. Anak harimau mula berdikari pada usia
sekitar 18 bulan, tetapi ketika mencecah usia 2–2½ tahun barulah boleh menjauhi
ibunya. Harimau betina mencapai kematangan seks pada usia 3–4 tahun, manakala
yang jantan pula 4–5 tahun.

Sepanjang hayatnya, seekor harimau betina melahirkan bilangan anak jantan dan
betina yang lebih kurang sama rata. Harimau juga membiak dengan sihat dalam
kurungan, hinggakan bilangan harimau dalam kurungan di Amerika Syarikat mampu
mengatasi bilangan harimau liar sedunia.

Harimau belang sekali-sekala boleh membunuh pemangsa yang cukup menggerunkan
seperti harimau bintang, ular sawa dan buaya, walaupun haiwan pemangsa biasanya
menjauhi satu sama lain. Apabila ditangkap oleh buaya, harimau boleh menyerang
mata buaya dengan tapak kakinya. Harimau bintang mengelak persaingan harimau
belang dengan memburu mangsa yang berlainan pada waktu yang berlainan.
Disebabkan begitu banyak mangsanya, harimau belang dan harimau bintang kelihatan
tidak sukar hidup bersama tanpa terjejas oleh persaingan atau hierarki
kedominanan antara spesies yang lebih kerap ditemui di kawasan savana. Diketahui
juga bahawa harimau boleh menindas serigala di kawasan-kawasan yang diduduki
bersama oleh kedua-dua spesies. Diperhatikan juga gerombolan anjing hutan
bermati-matian menyerang lalu membunuh harimau kerana merebut makanan. Harimau
Siberia dan beruang perang boleh bersaing sesama sendiri dan selalunya mengelak
daripada bertembung; namun demikian, harimau boleh membunuh anak beruang dan
adakalanya beruang dewasa juga. Beruang hitam Asia dan beruang perang merupakan
5-8% makanan harimau di Timur Jauh Rusia. Juga dicatatkan pula beruang perang
membunuh harimau sama ada untuk mempertahankan diri mahupun merebut makanan.
Sebilangan beruang yang bangun dari hibernasi boleh cuba mencuri habuan harimau,
namun adakalanya harimau sedia melindungi makanannya. Beruang sloth agak agresif
dan adakalanya mengusir harimau muda agar menjauhi makanannya, walaupun adalah
lebih kerap bagi harimau Benggala menjadikan beruang sloth sebagai mangsa.

Harimau merupakan antara haiwan buruan yang utama Asia, diburu secara
besar-besaran dari abad ke-19 hingga awal abad ke-20 di kawasan India, sebagai
kegiatan sukan yang digemari oleh penjajah British dan juga golongan maharaja
dan bangsawan yang memerintah negeri-negeri kecil yang wujud sebelum kemerdekaan
India. Kegiatan memburu harimau dilakukan oleh pemburu bersenjata yang berjalan
kaki atau menunggang gajah, ataupun dengan menyediakan perangkap yang diisi
umpan kambing atau kerbau. Sekali-sekala, penduduk kampung memalun gendang
secara berkumpulan untuk mengumpan harimau ke akhir riwayatnya. Terdapat panduan
terperinci untuk menguliti harimau, di samping dibantu oleh ahli taksidermi yang
berkepakaran menyediakan kulit harimau.

Walaupun jarang memakan manusia, namun harimau telah membunuh lebih ramai orang
berbanding mana-mana kucing, khususnya di kawasan-kawasan di mana pertumbuhan
kependudukan manusia, kegiatan pembalakan, dan pertanian telah menjejaskan
habitat harimau. Kebanyakan harimau pemakan manusia lanjut usia dan kehilangan
gigi, dan beralih ke daging manusia kerana tidak mampu menawan jenis mangsa yang
lebih digemari. Hampir kesemua harimau yang dikenal pasti sebagai pemakan
manusia ditangkap, ditembak, atau diracuni begitu sahaja. Harimau yang tegar
memakan manusia sebenarnya jarang mencerobohi kawasan penempatan manusia,
sebaliknya berdiam di pinggiran kampung sahaja. Apapun, harimau juga boleh
menyerang dalam kampung. Harimau pemakan manusia menjadi satu masalah di India
dan Bangladesh, khususnya di Kumaon, Garhwal dan paya bakau Sundarban di
Benggala, di mana diketahuinya beberapa ekor harimau yang sihat yang memburu
manusia. Berikutan kemusnahan habitat secara mendadak dan perubahan iklim, maka
banyaklah lagi serangan harimau terhadap manusia di kawasan Sundarban.

Ramai penduduk negara China percaya bahawa sesetengah anggota badan harimau
menyimpan sifat perubatan, seperti pengubat kesakitan dan afrodisiak. Namun,
tiadanya bukti saintifik yang menyokong dakwaan-dakwaan tersebut. Penggunaan
anggota badan harimau dalam penghasilan perubatan farmasi di China sudahpun
diharamkan, manakala pihak kerajaannya telah menetapkan kesalahan undang-undang
berkenaan pemburuan harimau yang boleh dikenakan hukuman mati. Lebih-lebih lagi,
segala kegiatan perdagangan anggota badan harimau adalah haram di sisi
Konvensyen Perdagangan Spesies Terancam Fauna dan Flora Liar Antarabangsa
sementara China telah mengharamkan perdagangan bahan-bahan sedemikian sejak
tahun 1993. Sungguhpun begitu, masih terdapat sebilangan ladang harimau di
negara itu yang dikhususkan menternak harimau untuk tujuan keuntungan.
Dianggarkan bahawa antara 4,000 dan 5,000 ekor haiwan yang separa jinak tinggal
dalam ladang-ladang sedemikian hari ini.

Persatuan Zoo dan Akuarium menganggarkan sebanyak 12,000 ekor harimau dibela
sebagai haiwan peliharaan persendirian di Amerika Syarikat, iaitu jauh lebih
banyak berbanding jumlah harimau liar di dunia, termasuk 4,000 ekor di negeri
Texas sahaja.

Salah satu punca bilangan harimau begitu banyak di Amerika ialah
undang-undangnya, yang mana hanya 19 buah negeri mengharamkan pemilikan harimau
secara persendirian, 15 negeri sekadar mewajibkan lesen, dan 16 negeri pula
langsung tiada peraturannya.

Kejayaan program pembiakan di taman haiwan dan sarkas Amerika telah menyebabkan
bilangan anak harimau lahir terlalu ramai pada 1980-an dan 1990-an, sekaligus
menjatuhkan harga haiwan-haiwan tersebut. SPCA menganggarkan kini terdapat 500
ekor singa, harimau dan kucing besar yang lain yang dimiliki persendirian di
kawasan Houston sahaja.

Harimau menduduki takhta Raja Segala Haiwan di kebanyakan budaya Asia timur,
melambangkan kerajaan, keberanian dan kemarahan.

Sebagai salah seekor haiwan terpenting dalam mitos dan kebudayaan Cina, harimau
mendapat tempat di kalangan 12 haiwan dalam zodiak Cina. Harimau digambarkan
sebagai lambang duniawi menyaingi naga yang melambangkan rohani, bagai buku
bertemu ruas. Sebenarnya, seni bela diri Hung Ga dari Cina Selatan adalah
berasaskan pergerakan harimau dan burung jenjang. Sewaktu negara China
diperintah oleh maharaja, harimau mempersonifikasi perang dan melambangkan
panglima tentera tertinggi, sementara maharaja dan maharani masing-masing
dilambangkan oleh naga dan cenderawasih. Buruj Harimau Putih ialah salah satu
daripada Empat Lambang dalam ilmu buruj Cina. Buruj tersebut adakalanya dikenali
sebagai Harimau Putih Barat, kerana melambangkan arah barat dan musim luruh.

Dalam agama Buddha, harimau merupakan salah satu daripada Tiga Makhluk Jahil,
iaitu melambangkan kemarahan, di samping monyet sebagai lambang ketamakan dan
rusa sebagai ketagihan cinta.

Orang Tungus memuja harimau Siberia seolah-olah separa dewa dan sering
memanggilnya "datuk" atau "orang tua". Orang-orang Udege dan Nanai memanggilnya
"Amba". Orang Manchu menggelar harimau Siberia sebagai "Hu Lin", iaitu raja.

Dewi Hindu Durga berupa wirawati berlengan sepuluh yang menunggang harimau (atau
singa) betina yang bernama Damon ketika berperang. Di India selatan, dewa
Aiyappa berlambangkan harimau.

Harimau juga menjadi bahan penting dalam bidang sastera. Dalam novel The Jungle
Book karya Rudyard Kipling, si harimau Shere Khan ialah musuh ketat kepada watak
utama, Mowgli. Songs of Experience karya William Blake juga menggambarkan
harimau sebagai makhluk yang ganas dan menggerunkan. Berlawanan dengan
karya-karya tadi, harimau juga boleh dijadikan baik dan lembut seperti Tigger
dalam cerita Winnie-the-Pooh oleh A. A. Milne. Dalam novel Life of Pi, watak
utama Pi Patel, satu-satunya mangsa manusia yang terselamat dari nahas kapal di
Lautan Hindi, bersahabat dengan seekor harimau Benggala gergasi yang pernah
menaiki kapal tersebut. Komik Calvin and Hobbes dibintangi seorang kanak-kanak
bernama Calvin dan anak patung harimaunya, Hobbes.

Harimau ialah haiwan kebangsaan negara-negara Bangladesh, Nepal, India (Harimau
Benggala) Malaysia (Harimau Malaya), Korea Utara dan Korea Selatan (Harimau
Siberia).

Di Malaysia, selain Jata Negara yang mempamerkan dua ekor harimau yang berdiri
di kedua-dua belah perisai sebagai lambang kekuatan dan keberanian, lambang
harimau juga terdapat pada logo syarikat tersohor di Malaysia seperti Maybank
dan Proton.

Kegiatan memburu harimau untuk bulunya serta kemusnahan habitat telah
mengakibatkan bilangan harimau liar menjunam dengan teruk sekali. Pada permulaan
abad ke-20, dianggarkan ada lebih 100,000 ekor harimau di dunia, tetapi kini
tinggal kira-kira 2,000 ekor harimau liar sahaja.

India selaku negara yang paling banyak bilangan harimau liar di dunia, sedang
menjalankan sebuah usaha pemuliharaan bersepadu besar-besaran bernama Project
Tiger sejak tahun 1973, melibatkan pembukaan hutan-hutan simpanan baru untuk
memulihkan populasi harimau Benggala liar. Selain itu, langkah-langkah juga
diambil oleh pihak kerajaan India untuk membasmi kegiatan memburu harimau secara
haram, ditambah dengan pemindahan beratus-ribu penduduk kampung jauh dari
habitat harimau agar mengurangkan pertembungan yang tidak diingini antara
manusia dan harimau. Setakat ini terdapat kira-kira 1,400 ekor harimau Benggala.

Harimau Siberia menghampiri kancah kepupusan dengan 40 ekor yang tinggal pada
1940-an, tetapi akhirnya diselamatkan apabila pihak pentadbiran Kesatuan Soviet
menetapkan kawasan terlindung untuk membasmi kegiatan memburu. Pada 1990-an,
kegiatan memburu harimau untuk pasaran China serta pembasmian hutan menjadi
cabaran utama kepada usaha pemuliharaan subspesies harimau ini. Antara
langkah-langkah yang diambil termasuklah memujuk para pemburu untuk memberi
tumpuan kepada serigala, kerana harimau tidak banyak mengehadkan bilangan mangsa
berbanding serigala, oleh itu ada baiknya mengawal populasi serigala. Kini,
terdapat 400-550 ekor harimau Siberia yang liar.

Pertubuhan Save China's Tigers berusaha memperkenalkan Harimau Cina Selatan yang
dikurung di Afrika Selatan ke dalam habitat aslinya yang dijadikan hutan
simpanan, yang mana harimau-harimau berkenaan dilatih semula untuk mengasah
kemahiran memburu seperti haiwan liar, di samping membiak secara semula jadi.



https://ms.wikipedia.org/wiki/Lesen_memandu

Lesen memandu merupakan dokumen rasmi yang memberi kebenaran kepada seseorang
individu untuk mengendalikan sesebuah kenderaan bermotor seperti kereta,
motosikal, lori atau bas. Peraturan pelesenan pemandu adalah berbeza mengikut
negara; ada negara yang mewajibkan pemandu untuk lulus ujian memandu sebelum
lesen dikeluarkan manakala ada juga negara yang memerlukan pemandu mendapatkan
lesen sebelum mula memandu. Terdapat beberapa kelas lesen memandu yang berbeza
mengikut jenis kenderaan. Tahap kesukaran ujian memandu juga adalah berbeza
mengikut tahap penguatkuasaan serta beberapa faktor lain seperti umur serta
keperluan tahap dan tempoh latihan.

Lesen memandu pertama di dunia pertama kali dikeluarkan kepada pencipta kereta
moden, Karl Benz, pada tahun 1888. Disebabkan bunyi bising serta bau asap kereta
Motorwagen ciptaannya yang menimbulkan bantahan di kalangan penduduk Mannheim,
Benz memohon dan menerima kebenaran bertulis dari pihak berkuasa Grand Ducal
untuk membolekannya mengendalikan keretanya di atas jalan raya awam.

Sehinggalah permulaan abad ke-20, pihak berkuasa di Eropah mengeluarkan lesen
memandu secara ad hoc. Pihak berkuasa tempatan yang mula-mula sekali mewajibkan
permohonan dan ujian bagi mendapatkan lesen memandu adalah Prussia, pada 29
September 1903. Dampfkesselüberwachungsverein ("Persatuan Pengawasan Dandang
Wap") diberi kuasa untuk mengendalikan ujian, yang kebanyakannya melibatkan
pengetahuan mekanikal pemandu. Pada tahun 1910, kerajaan imperial Jerman
mewajibkan pelesenan pemandu di peringkat kebangsaan, mewujudkan satu keperluan
sistem pendidikan serta ujian memandu yang menjadi model kepada undang-undang
pelesenan pemandu di negara-negara lain.

Oleh kerana banyak negara termasuklah Australia, New Zealand, Kanada, United
Kingdom dan Amerika Syarikat tiada sistem kad pengenalan serta oleh kerana
penggunaan kereta yang berleluasa, lesen memandu seringkali digunakan sebagai
bentuk pengenalan diri piawai secara de facto.

Kebanyakan negara Eropah dan Kanada mewajibkan pemandu mempamerkan lesen memandu
mereka jika diminta semasa memandu. Di negara sedemikian, pemandu wajib membawa
bersama lesen memandu mereka semasa memandu. Di United Kingdom pula pemandu
tidak wajib membawa lesen memandu mereka ketika memandu. Walau bagaimanapun,
jika mereka ditahan, pemandu boleh mengemukakan lesen mereka di balai polis
berhampiran tempat mereka ditahan dalam tempoh 7 hari. Bagi tujuan ini, pihak
polis mengeluarkan satu borang khas.

Di Republik Rakyat China, Republik Dominica dan Venezuela, angka pada lesen
memandu adalah sama seperti angka pada kad pengenalan (sehingga sepanjang 18
digit).

Arab Saudi juga memrlukan pemandu membawa bersama kad pengenalan berserta lesen
memandu serta mempamerkan kedua-duanya semasa diminta. Penggunaan lesen memandu
sahaja hanya dibenarkan jika diminta di kawasan pemeriksaan atas tapak, seperti
di checkpoint. Pemandu luar mungkin perlu turut mempamerkan visa mereka.

Di Malaysia, fungsi lesen memandu turut ditambah pada kad pengenalan pintar
MyKad, tetapi kedua-dua kad pengenalan serta lesen memandu wajib dipamerkan
semasa pemeriksaan.



https://ms.wikipedia.org/wiki/Kadazan-Dusun

Kaum Kadazandusun merupakan nama kaum bumiputera asli yang terbesar di Sabah.
Kaum ini juga dikenali sebagai "Momogun" atau "Mamasok" yang masing-masingnya
bermaksud "orang asal" ataupun "orang asli". Kaum etnik Kadazandusun ini
menggunakan pelbagai bahasa dan dialek dengan pelbagai kebudayaan dan adat resam
tradisional. Terdapat 27 suku kaum di dalamnya. Antaranya ialah Dusun Liwan,
Dusun Tindal, Dusun Pahu, Dusun Lotud, Bagahak, Dusun Labuk, Dusun Kimaragang,
Tagahas, [[Tangara]Rungus, Orang Sungai, Kuijau, Tambanuo, dan sebagainya.

Pada mulanya Tun Fuad Stephens, Huguan Siou (Pemimpin Agung) pertama Kadazan,
mencadangkan istilah Kadazan digunakan bagi menyatukan 14 suku kaum yang
berkongsi kumpulan bahasa bagi memberikan mereka suara yang lebih besar. Ini
dipersetujui oleh ramai, tetapi sesetengah orang Dusun mahukan atonomi lebih
besar, dengan itu istilah Kadazan-Dusun dipilih sebagai tolak-ansur.

Lazimnya masyarakat daripada subetnik yang disebut di atas adalah berasal
(mendiami) daripada kawasan-kawasan (daerah) tertentu umpamanya Kimaragang di
daerah Kota Marudu, Lotud di daerah Tuaran, Orang Sungai di daerah Kinabatangan,
Sugut, Paitan dan Pitas. Kebanyakan orang Kadazan-Dusun menganuti agama
Kristian. Bagi Orang Sungai yang tinggal di daerah Pitas, mereka menganut agama
Islam manakala daerah-daerah lain seperti Kinabatangan (Tongod) dan Paitan,
Orang Sungai beragama Islam dan Kristian. Masyarakat Lotud (Suang Lotud) turut
mendiami kawasan Pantai Barat Selatan negeri Sabah terutamanya Tuaran,
Tamparuli, Telipok dan dan sedikit di Kota Belud (Tempasuk). Mereka hidup secara
kolektif dengan mendiami rumah panjang yang mengumpulkan beberapa keluarga,
iaitu antara 150 - 200 orang. Walau bagaimanapun, pada masa kini, rumah panjang
jarang dilihat dalam etnik ini. Kebanyakannya telah mengalami pembangunan
fizikal dan mental.

Istilah Kadazandusun ini wujud dari hasil penggabungan etnik Kadazan dan Dusun
serta beberapa etnik kecil lain. Penggabungan ini adalah akibat pertelingkahan
politik. Lagipun, perbezaan antara kaum Kadazan dan Dusun tidaklah begitu
berbeza dan kasar.Beza antara bahasa Kadazan dan Dusun ialah seperti bahasa
Malaysia dan bahasa Indonesia.

Pesta Kaamatan (Menuai) disambut oleh Kadazandusun sebagai meraikan tuaian baik,
tetapi Pesta Kaamatan juga disambut oleh semua kaum lain Sabah seperti Murut.
Pesta Kaamatan disambut sepanjang bulan Mei walaupun perayaan ini hanya pada 30
dan 31 Mei. Kemuncak perayaan Kaamatan adalah peraduan Ratu Cantik atau Unduk
Ngadau, tarian tradisi, dan upacara kemuncak yang dijalankan oleh
Bobohizan[Kadazan]/Bobolian[Dusun]/Babalian[Murut] "ketua pendita"

Pesta Kaamatan bagi kaum Kadazan juga dikenali sebagai 'Tadau Ka'amatan' dalam
bahasa Kadazandusun.

Menurut kepercayaan Kadazan, semangat padi merupakan Kinoingan (Kinorohingan
dalam dialek Dusun) yang dikenali sebagai Bambaazon, disembah sebagai pencipta
dan berkuasa sumber kepada kewujudan. Semangat padi
Bambaazon[Kadazan]/Bambarayon[Dusun] dimuliakan pada pokok padi, beras, dan
nasi. Ramai yang mempercayai bahawa "Tanpa padi, tiada kehidupan."

Ketika pesta Kaamatan, penduduk Sabah mengenakan pakaian tradisi mereka dan
bersuka-ria. Selain menari Sumazau dengan alat muzik tradisi, tapai (arak beras)
dihidangkan sebagai minuman istimewa. Penduduk Sabah akan menyapa sesama mereka
dengan ucapan 'Kopivosian Tadau Ka'amatan' atau 'Selamat Hari Menuai'. Sepanjang
perayaan ini diadakan, pertandingan Unduk Ngadau akan dijalankan di seluruh
daerah di Sabah, dan para pemenang setiap daerah akan seterusnya bertanding di
bahagian peringkat negeri. Acara ini merupakan acara yang ditunggu-tunggu oleh
seluruh penduduk Sabah setiap tahun pada bulan Mei.

Antara makanan tradisi yang terkenal di kalangan kaum Kadazan-Dusun ialah
Hinava, Noonsom, Pinaasakan, Bosou, Tuhau, Sup Kinoring Bakas (tidak halal) dan
Sup Manuk Lihing. Makanan-makanan ini dapat disediakan dengan pelbagai cara
mengikut kebiasaan amalan tradisi kaum Kadazan-Dusun.

Tarian Sumazau merupakan tarian tradisi suku kaum Kadazandusun yang terkenal di
seluruh Malaysia. Tarian ritualnya memenuhi pelbagai fungsi seperti mengucap
kesyukuran yang berkaitan dengan kegiatan menanam dan menuai padi dan untuk
menolak bala, menyemah semangat, dan mengubati penyakit. Juga melaluinya
ibu-bapa/keluarga dapat menonton dan memilih bakal menantu yang
berpotensi.Dikatakan bahawa tarian ini adalah berasal daripada cara burung
helang terbang dan ditiru oleh petani-petani KadazanDusun yang sedang duduk
berehat di sebuah pondok yang dipanggil 'Suhap(Kadazan)/Sulap(Dusun)' oleh warga
tempatan selepas penat bekerja menguruskan padi-padi mereka.



https://ms.wikipedia.org/wiki/Amelia_Thripura_Henderson

Amelia Thripura Henderson (lahir 20 Oktober 1995) atau lebih dikenali sebagai
Amelia Henderson ialah seorang pelakon wanita Malaysia. Beliau kini menjadi duta
dan pengacara di saluran Go Asean, sebuah saluran TV hasil kerjasama Astro dan
ASEAN.

Beliau mula menceburi bidang seni sebagai seorang model melalui iklan Mothercare
sewaktu berusia setahun. Selepas itu, beliau berjaya membintangi sitkom Keluarga
Adam. Beliau juga pernah mementaskan persembahan muzikal teater iaitu The King
and I dan Peter Pan di Istana Budaya, Kuala Lumpur pada tahun 2007. Di samping
itu, beliau berpeluang untuk mengembangkan bakatnya ke Amerika Syarikat. Beliau
merupakan salah seorang kanak-kanak di Malaysia yang menjadi pelakon suara untuk
filem animasi popular iaitu Barbie in a Christmas Carol. Beliau bernasib baik
kerana ditawarkan untuk menjadi suara latar di dalam filem animasi ini. Beliau
akhirnya bersetuju untuk merakamkan suara di dalam filem animasi ini kerana
beliau amat fasih berbahasa Inggeris dengan menggunakan slanga British dan
Amerika. Tambahan pula, beliau diberikan tempat untuk berlakon di dalam filem
tempatan iaitu Talentime hasil arahan Yasmin Ahmad. Beberapa tahun selepas itu,
beliau ditawarkan untuk menjadi hos rancangan The English Room iaitu rancangan
bagi mempertingkatkan penggunaan bahasa Inggeris dalam kalangan pelajar.

Beliau amat menggemari tarian balet dan pernah memenangi Kategori 3 dalam
program Cecchetti International Summer School yang diadakan di Melbourne,
Australia.

Ibu beliau adalah seorang doktor gigi yang berketurunan India dan Sri Lanka
bernama Jaya Rudralingam. Selain itu, bapa beliau adalah seorang arkitek yang
berketurunan Scotland bernama Graham Henderson. Beliau mempunyai dua
adik-beradik dan merupakan anak yang sulung. Adiknya pula bernama Alexander
Rudrakeith Henderson.

Amelia Henderson yang kini memeluk Islam dengan nama barunya Datin Putri Noor
Amelia Thripura Henderson binti Abdullah sah bergelar isteri kepada Tunku Dato'
Harrunnarrassheed Putra, 29, anak kepada Tunku Bendahara Kedah Almarhum Tunku
Tan Sri Annuar Al-Haj Ibni Almarhum Sultan Haji Sir Badlishah dan Toh Puan Noor
Suzanna pada 14 Ogos 2015, yang bertempat di Carcosa Seri Negara.



https://ms.wikipedia.org/wiki/Sejarah_Johor

Sejarah Johor sudah pun bermula pada tahun 801 M sebagai suatu petempatan
perdagangan yang penting. Semasa abad ke-14, kawasan itu menjadi wilayah
tanggungan Empayar Majapahit sehingga pemerintahan Kesultanan Melaka (1400-1511)
yang mana negeri Johor menjadi pula salah sebuah jajahan pemerintahannya. Pada
tahun 1511, Melaka dikuasai oleh pihak Portugis dan Sultan Mahmud Shah , Sultan
Melaka ketika itu, melarikan diri ke Pahang dan kemudiannya ke Bentan di Johor.
Kesultanan Johor ditubuhkan oleh Sultan Alauddin Riayat Shah II, anakanda Sultan
Mahmud Shah, Melaka pada tahun 1528 dimana wilayah jajahan yang diperintah oleh
kerajaan ini ialah Johor, Riau, wilayah yang terbentang dari Sungai Klang hingga
ke Linggi dan Tanjung Tuan, Muar, Batu Pahat, Singapura, Pulau Tinggi dan
pulau-pulau lain di pantai timur Semenanjung Tanah Melayu serta Kabupaten
Karimun, Bintan, Bulang, Lingga, Bungaran, Kota Baru, Kampar dan Siak di
Sumatera.

Pada tahun 1946, negeri Johor menjadi sebahagian daripada Malayan Union. Dua
tahun kemudian, Johor menyertai Persekutuan Tanah Melayu dan seterusnya
persekutuan Malaysia pada tahun 1963.

Di Bentan, Sultan Mahmud Shah mengumpulkan semula semua askarnya dan menyerang
Melaka beberapa kali dan membuat sekatan perdagangan. Portugis merana kerana
banyak serangan dilakukan oleh Sultan Mahmud Shah. Beberapa percubaan untuk
menewaskan askar-askar Sultan Mahmud Shah dilakukan. Akhirnya, pada tahun 1526,
seangkatan kapal yang besar di bawah Pedro Mascarenhaas dihantar oleh Portugal
untuk memusnahkan bandar Bentan. Sultan Mahmud Shah terpaksa melarikan diri
melintasi Selat Melaka ke Kampar, Sumatera di mana baginda mangkat disana.
Baginda meninggalkan beberapa orang putera dan puteri antaranya Raja Mudzaffar
dan Raja Ali.[petikan diperlukan]

Raja Mudzaffar seterusnya menjadi Sultan Perak manakala Raja Ali menjadi sultan
Johor yang pertama. Kesultanan Johor juga dikenali sebagai "Kesultanan
Johor-Riau-Lingga".

Sultan Alauddin Riayat Shah II menubuhkan sebuah kota di Johor Lama yang
terletak di tebing Sungai Johor dan dari situ terus melancarkan serangan ke atas
kedudukan Portugis di Melaka. Baginda sentiasa bekerjasama dengan saudaranya di
Perak dan juga dengan Sultan Pahang untuk menawan semula Melaka (pada ketika itu
kota A Famosa telah dibina).

Di sebelah utara Sumatera pula pada masa yang sama, Aceh mula mengembangkan
pengaruhnya untuk menguasai Selat Melaka. Selepas kejatuhan Melaka kepada
Portugis yang beragama Kristian, pedagang-pedagang Muslim mula menjauhkan diri
daripada Melaka dan singgah di Aceh. Melihat keadaan itu Portugis merasa
tercabar kerana hasil perdagangannya semakin kurang.

Semasa Perang Tiga Segi, Jambi yang berada di bawah kekuasaan Johor menjadi
tumpuan ekonomi dan politik. Pada tahun 1666, Jambi cuba membebaskan diri
daripada kekuasaan Johor dan di antara tahun 1666 hingga tahun 1673 terjadilah
peperangan di antara Johor dan Jambi. Ibu kota Johor iaitu Batu Sawar
dimusnahkan oleh angkatan Jambi. Hal ini menyebabkan ibu kota Johor sentiasa
berpindah-randah.

Sepanjang perang itu, Jambi yang sentiasa mendapat keuntungan. Tetapi pada tahun
1679, Laksamana Tun Abdul Jamil mengupah askar upahan Bugis untuk bersama-sama
dengan tentera Johor menentang Jambi. Tidak lama kemudian Jambi pun tewas.

Krisis antara Johor dan Jambi bermula apabila kedua-dua pihak berselisih faham
mengenai perebutan kawasan yang bernama Tungkal. Pada masa ini Johor diperintah
oleh Sultan Abdul Jalil Shah III dan peranan pentadbiran lebih banyak dimainkan
oleh Raja Muda. Dalam usaha untuk mendapatkan semula Tungkal dari tangan orang
Jambi, orang Johor telah menghasut penduduk Tungkal untuk memberontak. Hal ini
menimbulkan kemarahan Pemerintah Jambi. Namun kekuatan ketenteraan Johor yang
disegani pemerintah Jambi pada waktu itu menyebabkan Jambi memilih untuk
berdamai. Ketegangan antara Johor dan Jambi telah dapat diredakan menerusi
perkahwinan antara Raja Muda Johor dengan Puteri Sultan Jambi pada tahun 1659.

Sultan Mahmud Shah II mangkat pada tahun 1699 tanpa meninggalkan sebarang waris.
Melihatkan keadaan itu, Bendahara Abdul Jalil melantik dirinya sebagai sultan
baru dengan digelar Sultan Abdul Jalil Riayat Shah IV. Tetapi timbul perasaan
tidak puas hati di kalangan pembesar-pembesar lain di atas perlantikan itu.

Orang Bugis yang memainkan peranan penting sewaktu Perang Johor-Jambi mempunyai
pengaruh yang kuat di Johor. Selain daripada orang Bugis, orang Minangkabau juga
mempunyai pengaruh yang kuat. Orang Bugis dan Minangkabau percaya dengan
kematian Sultan Mahmud II, mereka dapat mengembangkan pengaruh mereka di Johor.
Dalam kalangan orang Minangkabau terdapat seorang putera dari Siak iaitu Raja
Kecil yang mengaku dirinya sebagai waris tunggal Sultan Mahmud II. Raja Kecil
menjanjikan kepada orang Bugis bahawa sekiranya mereka menolongnya menaiki
takhta dia akan melantik ketua orang-orang Bugis sebagai Yang Dipertuan Muda
Johor. Pada masa itu orang-orang Bugis telah memberikan alasan untuk pergi ke
Selangor bagi mengumpul orang-orangnya sebelum melancarkan serangan. Walau
bagaimanapun, pada tahun 1717, Raja Kecil dan askar dari Siak (Minangkabau)
telah menyerang Johor terlebih dahulu setelah terlalu lama menunggu kedatangan
orang-orang Bugis. Pada 21 Mac 1718, Raja Kecil telah menawan Panchor. Raja
Kecil melantik dirinya sebagai Yang di-Pertuan Besar Johor dan bergelar Sultan
Abdul Jalil Rahmat Shah. Setelah Raja Kecil berjaya menduduki tahta Johor
orang-orang Bugis telah datang menuntut janji untuk dilantik sebagai Yang
Pertuan Muda. Permintaan ini telah tidak diperkenankan oleh Raja Kecil kerana
orang-orang Bugis tadi telah tidak memberikan bantuan sebagaimana yang diminta
oleh Raja Kecil.

Tidak puas hati dengan perlantikan Raja Kecil, bekas Bendahara Abdul Jalil
meminta Daeng Parani ketua orang Bugis untuk menolongnya mendapatkan semula
takhta. Permintaan ini telah dipersetujui oleh orang-orang Bugis kerana mereka
juga kecewa kerana tidak dapat menuntut jawatan Yam Tuan Muda. Pada tahun 1722,
Raja Kecil terpaksa meletakkan takhta kerana pengaruh Bugis. Anak Bendahara
Abdul Jalil kemudiannya dilantik menjadi sultan dengan gelaran Sultan Sulaiman
Badrul Alam Shah. Tetapi Sultan Sulaiman hanyalah seorang sultan tetapi tidak
mempunyai kuasa kerana Daeng Merewah, daripada orang Bugis yang memegang kuasa
sebagai Yang Dipertuan Muda.

Kesultanan Johor meneruskan sistem pentadbiran terdahulu seperti yang diamalkan
di Melaka. Kuasa pemerintah tertinggi ialah Yang di-Pertuan yang dikenali juga
sebagai Sultan. Sultan dibantu oleh Majlis Orang Kaya yang berperanan menasihati
Sultan. Ahli majlis ini ialah Bendahara, Temenggong, Laksamana, Shahbandar dan
Seri Bija Diraja. Pada kurun ke 18, Bendahara tinggal di Pahang dan Temenggong
Johor di Teluk Belanga, Singapura. Setiap mereka berperanan mentadbir kawasan
mereka itu dengan kuasa yang diberikan oleh Sultan Johor. Oleh itu, kuasa pusat
Empayar Johor dipecahkan.Ia menjadikan Empayar Johor terdiri dari 4
vasal/wilayah pegangan atau wilayah yang dipertanggungjawabkan kepada pembesar
tertentu. Wilayah Muar dibawah Raja Temenggung Muar, Pahang dibawah kekuasaan
Bendahara Johor, Riau dibawah Yang Dipertuan Muda dan tanah besar Johor dan
Singapura dibawah kekuasaan Temenggung Johor.Sultan hanya berkuasa di Lingga dan
pulau-pulau sekitarnya sahaja.Seluruh empayar Johor diketuai oleh Sultan yang
bersemayam di Pulau Lingga. Semua Orang Kaya kecuali Raja Temenggong Muar
melapor terus kepada Sultan, Raja Temenggong Muar adalah berdaulat dan diakui
oleh Sultan kerana Muar adalah jajahan yang dikurniakan oleh sultan kepada
pembesar yang bergelar Dato' Pasir Raja.Muar kemudiannya diambil oleh Sultan Abu
Bakar dari wangsa Temenggung dengan syarat dibayar pencen setiap bulan kepada
pewaris Raja Temenggong Muar untuk selama-lamanya.

Sebagai Kesultanan menggantikan Kesultanan Melayu Melaka, maka pengaruh
wilayahnya meliputi semenanjung selatan Malaysia, bahagian selatan-timur
Sumatera dan Kepulauan Riau dan kawasan sekitarnya. Empayar ini termasuk negeri
Pahang, Muar, Johor darat, Kepulauan Riau dan Pulau Lingga. Pentadbiran pusat
kekuasaan telah beberapa kali berpindah di Sayong Pinang, Kota Kara, Seluyut,
Johor Lama, Batu Sawar dan Kota Tinggi, semua di Johor darat dan kemudian ke
Riau dan Pulau Lingga. Kemudian beralih dengan kelahiran Kesultanan Johor moden
di Tanjung Puteri, yang sekarang dikenali sebagai Johor Bahru.

Pada abad ke-17, Belanda tiba di Asia Tenggara. Belanda bukanlah sekutu atau
kawan Portugis dan ini menyebabkan Belanda bersekutu dengan Johor untuk
memerangi Portugis di Melaka. Akhirnya pada tahun 1641, Belanda dan Johor
berjaya menewaskan Portugis. Melaka kemudiannya menjadi milik Belanda
sehinggalah Perjanjian Inggeris-Belanda 1824 ditandatangani.

Pada tahun 1818, Sir Stamford Raffles dilantik sebagai Gabenor Bengkulu di
Sumatera Barat. Namun, ia yakin bahawa Inggeris diperlukan untuk mendirikan
pangkalan baru di Asia Tenggara untuk bersaing dengan Belanda. Meskipun banyak
di British East India Company menentang idea seperti itu, Raffles berjaya
meyakinkan Lord Hastings ketua Syarikat, kemudian Gabenor Jeneral India, untuk
menyokongnya. Dengan persetujuan gabenor jeneral, dia dan ekspedisi berangkat
untuk mencari markas baru.

Ekspedisi Raffles tiba di Singapura pada 29 Januari 1819. Ia terjumpa sebuah
penempatan kecil Melayu di kuala Sungai Singapura yang dipimpin oleh seorang
gabenor (Temenggung) Johor. Walaupun pulau itu ukuran dasar diperintah oleh
kesultanan, situasi politik di sana sangat keruh. Sultan saat ini, Sultan Abdul
Rahman, berada di bawah pengaruh Belanda dan Bugis. Oleh kerana itu, dia tidak
akan pernah bersetuju untuk menubuhkan pangkalan British di Singapura. Namun,
Tengku Abdul Rahman adalah penguasa hanya kerana abangnya, Tengku Hussain atau
Tengku Long, telah pergi di Pahang berkahwin ketika bapa mereka meninggal dunia
pada tahun 1812. Dia dilantik oleh Yam Tuan Muda Riau, Raja Jaafar kerana
menurut dia, dalam tradisi Melayu, pengganti sultan itu harus berada di sisi
sultan ketika sultan mangkat agar boleh dianggap sebagai penguasa baru. Namun
hal ini harus diputuskan oleh Bendahara sebagai penjaga "adat".

Bendahara Ali (Raja Bendahara Pahang, Bendahara Empayar Johor) sedar akan
masalah ini dan memutuskan untuk bertindak. Dia telah menyiapkan armada kapal ke
Riau untuk "memulihkan adat". Inggeris setelah mengetahui hal ini mengutus
armada dan mengepung angkatan Bendahara Ali untuk menghalangnya pergi ke Riau.
Dengan bantuan Temenggung, Raffles berjaya menyeludup Tengku Hussain , yang
tinggal dalam buangan di salah satu Kepulauan Riau, kembali ke Singapura.
Berdasarkan surat antara Tengku Hussain yang diutuskan kepada saudaranya (Sultan
Abdul Rahman), ia berangkat ke Singapura kerana bimbang tentang keselamatan
anaknya. Sayangnya dia ditangkap oleh Raffles dan dipaksa untuk membuat
perjanjian. Perjanjian mereka menyatakan bahawa Inggeris akan mengakui Tengku
Hussain sebagai 'penguasa sah' "Johor", dan dengan demikian Tengku Hussain dan
Temenggung akan menerima gaji tahunan dari Inggeris itu. Sebagai ganjaran,
Tengku Hussein akan membolehkan Raffles mendirikan pos perdagangan di Singapura.
perjanjian ini telah disahkan pada 6 Februari 1819. Bendahara Ali diminta oleh
Inggeris untuk mengakui Tengku Hussain sebagai Sultan yang sah. Namun, Bendahara
Ali telah menyatakan bahawa ia tidak ada hubungannya dengan kejadian di
Singapura, kerana ia merupakan tanah kekuasaan Temenggung dan menyatakan bahawa
kesetiaannya terletak pada Sultan Johor sebenar di Lingga.

Inggeris berjaya dikesampingkan pengaruh politik Belanda dengan mewartakan
Tengku Hussain sebagai Sultan Johor dan Singapura untuk mendapatkan pengakuan
hukum dalam lingkup pengaruh mereka di Singapura dan Semenanjung Malaysia.
Legitimasi proklamasi Sultan Hussein sebagai Sultan Johor dan Singapura, adalah
tidak diakui oleh semua pemerintah Melayu dan gelaran 'sultan'nya hanya sekadar
nama. kedudukan Temenggong Abdul Rahman, di sisi lain, diperkuatkan sebagai
penandatanganan perjanjian yang mengasingkannya dari pengaruh Raja Ja'afar (Yam
Tuan Muda Riau). Sementara itu, Sultan Abdul Rahman Muazzam Shah dilantik
sebagai Sultan Johor dan bersemayam di Pulau Lingga pada bulan November 1822,
lengkap dengan alat-alat kebesaran diraja Empayar Johor. Sultan Abdul Rahman,
seorang yang warak, menjadi puas hati dengan lingkup politik pengaruhnya di
Lingga, di mana keluarganya terus mempertahankan rumah tangganya pentadbiran di
bawah arahan Raja Ja'afar yang memerintah di bawah naungan dari Belanda.

Para pelakon di atas pentas ini adalah tiga pihak iaitu kuasa Penjajah Inggeris
dan Belanda, para bangsawan yang membuat perjanjian dengan Belanda iaitu Raja
Jaafar, Yam Tuan Muda dari Riau dan Temenggung Abdul Rahman, dari Johor dan
Singapura, pihak istana Johor yang terdiri dari Sultan Abdul Rahman Muazzam Shah
dan Bendahara tidak menyedari perjanjian ini kerana perjanjian ini tidak
ditandatangani tanpa pengetahuan mereka. Disebabkan perjanjian tidak diiktiraf
oleh Sultan dan Bendahara, orang Melayu tidak memberi memperhatikan setiap
tindakan kuasa penjajah.

Yam Tuan Muda (Gabenor Riau) telah melakukan pengkhianatan dengan "menjual"
kedaulatan Johor, tetapi tidak Sultan atau Bendahara kerana mereka bukan
merupakan pihak yang terlibat dalam perjanjian. Adalah salah untuk membuat
penilaian bahawa Sultan tidak mematuhi perjanjian 1830. Perjanjian itu
ditandatangani secara rahsia dan butirannya hanya diketahui pada tahun 1855.
Pada kenyataannya, Sultan adalah memiliki hak kedaulatan dan menuntut taat setia
dari semua pembesar Empayar Johor. Adapun Temenggung, ia menguatkan kedudukannya
dalam persiapan perubahan nasib Kesultanan Johor, bersiap-siap untuk memiliki
persahabatan dengan United Kingdom dan berkongsi kekayaan dengan British di saat
keruntuhan Kesultanan Johor. Hal ini terbukti benar berlaku apabila anak
Temenggung Daeng Ibrahim, Temenggong Abu Bakar (kemudian menjadi Sultan Abu
Bakar) bercita-cita menjadi Sultan Johor.

Sultan Abdul Rahman Muazzam Shah meninggal dunia pada tahun 1832 dan digantikan
oleh puteranya, Sultan Muhammad II Muazzam Shah (berkuasa 1832-1841). Raja
Jaffar, Yam Tuan Muda Riau meninggal dan Sultan tidak tergesa-gesa untuk
mengangkat pengganti. Sultan melihat kerosakan yang dilakukan ke Istana dalam
kerajaan ayahnya dan memutuskan untuk memperbetulkan dan mengembalikan adat
sebagai peraturan yang mengatur perilaku peribadi dan politik. Dia memanggil
Bendahara Ali (Raja Bendahara Pahang) untuk Lingga. Di Lingga, pendalaman fungsi
adat diadakan. Bendahara melakukan upacara (sesuai adat) yang bertujuan untuk
mendidik bangsawan dan Sultan tentang tugas dan tanggung jawab masing-masing.
Islam dan politik telah dibahas. Ini dihadiri oleh seluruh bangsawan dari
seluruh Empayar Johor, maka, membuktikan bahawa 'Sultan' di Singapura (Tengku
Hussain) tidak diakui oleh orang Melayu. Upacara juga meliputi penabalan Tengku
Mahmud (kemudian memerintah sebagai Sultan Mahmud IV Muzaffar Shah) sebagai
putera mahkota dan Tun Mutahir sebagai bakal Bendahara.

Pada tahun 1841, Bendahara Ali melantik Temenggung Ibrahim untuk menggantikan
ayahnya yang meninggal pada 1825. Jarak waktu yang lama ini kerana
ketidaksenangan Bendahara atas isu Singapura. Syarat telah dikenakan selama
pelantikan termasuk dikehendaki membuat kunjungan kepada Sultan Mahmud Muzaffar
yang berkuasa di Lingga sebagai tanda taat setia yang mengembirakan Tuanku
Sultan. 'Sultan Hussein' Singapura telah meninggal pada tahun 1835 dan
puteranya, Tengku Ali berharap legitimasi yang diberikan kepada Temenggung
Ibrahim dberlakukan juga kepadanya. Inggeris meneruskan permintaan itu pada
tahun 1841 kepada Bendahara. Bendahara Ali menolak untuk mengambil bahagian
dalam pengkhianatan ini.

Setelah menunggu sejak 1835 untuk ditabalkan sebagai Sultan, pada tahun 1852
Tengku Ali memutuskan untuk 'kembali ke Johor' dengan menyatakan penghormatan
dan taat setia kepada Sultan Mahmud IV Muzaffar Shah di Pulau Lingga. Selama
tiga tahun Empayar Johor bersatu kembali lagi kecuali Singapura. Bimbang dengan
keadaan keadaan ini, Inggeris memanggil Tengku Ali kembali ke Singapura dan
mengancam untuk membatalkan persaraannya. Di Singapura, ia sering dikunjungi
oleh Sultan Mahmud IV Muzaffar Shah dan hubungan mereka rapat.

Kebimbangan Inggeris telah memaksa mereka melaksanakan perjanjian 1855 antara
Tengku Ali dan Temenggung Ibrahim. Dalam pertukaran untuk pengakuan sebagai
'Sultan', Tengku Ali bersetuju untuk 'menyerahkan semua Johor'. Perjanjian itu
hanya mengesahkan terus kekuasaan Temenggung di wilayahnya di tanah daratan
Johor. Perjanjian ini bertujuan untuk menguatkan kedudukan Temenggung Ibrahim,
sekutu utama Inggeris. Bendahara Ali ditanya oleh Sultan Mahmud IV Muzaffar Shah
tentang perjanjian 1855. Dalam jawapannya, Bendahara menegaskan kembali tentang
Temenggung seharusnya bersumpah setia kepada baginda dan perbuatan Tengku Ali,
Bendahara tidak mengetahuinya. Beliau juga menegaskan bahawa dia bukan merupakan
pihak yang terlibat dalam sebarang perbincangan dengan Inggeris atau Belanda.
Belanda juga sangat bimbang. Tampaknya Sultan bertindak sendiri dan tidak mahu
mendengar nasihat Yam Tuan Muda Riau yang dipengaruhi Belanda dan bangsawan
Bugis.

Hal ini mencetuskan menjadi pertikaian terbuka antara Sultan Mahmud IV Muzaffar
Shah dan bangsawan Bugis atas perlantikan Yam Tuan Muda Riau yang baru. Calon
untuk jawatan itu dipersetujui oleh bangsawan Bugis dan Belanda. Sultan tidak
suka mempunyai Yam Tuan Muda yang dipengaruhi kuasa asing. Kebuntuan ini
menyebabkan sultan belayar ke Singapura untuk bertenang. Semasa Sultan Mahmud IV
Muzaffar Shah berada di Singapura, baginda disingkirkan dari jawatan Sultan
Empayar Johor oleh bangsawan Bugis pada 1857.

Setelah penggulingan bekas Sultan Johor, bangsawan Bugis melantik sultan baru,
Sultan Sulaiman II Badrul Alam Shah, Sultan "baru" bagi kerajaan Riau-Lingga
didirikan atas sisa Empayar Johor. Sultan Sulaiman menandatangani perjanjian
dengan Belanda. Dalam perjanjian tersebut baginda bersetuju untuk mengakui
kedaulatan Belanda terhadap kerajaannya. Hanya dengan sebatang pena, dia
memecahkan Empayar Johor menjadi 2 bahagian besar dan telah menyerah kedaulatan
bahagian wilayah kekuasaannya kepada Belanda. Ini juga menandakan berakhirnya
kesultanan Johor sebagai penerus Kesultanan Melaka. Pembahagian ini berlangsung
tetap hingga ke hari ini sebagai sempadan Malaysia-Indonesia.

Selepas Sultan Mahmud Muzaffar digulingkan dan Sultan baru menyatakan wilayahnya
yang baru sebagai berasingan dari Empayar Johor dahulu, itu mirip dengan seekor
kambing disembelih dengan Sultan (sebagai badan) dan Riau-Lingga yang diwakili
oleh kepala. Bendahara sekarang ini menjadi ketua besar kepada sisa-sisa Empayar
Johor berperanan sebagai pelindung adat. Temenggung Ibrahim dari Johor memahami
situasi ini dan akan menandatangani perjanjian dengan Bendahara Tun Mutahir dari
Pahang pada 1861. Perjanjian itu mengakui wilayah Johor (darat), dimiliki oleh
keturunan Temenggung dan keturunannya untuk memerintah, pengakuan perlindungan
bersama antara Pahang dan Johor. Dengan penandatanganan perjanjian ini,
sisa-sisa Empayar menjadi 2 negara merdeka, Johor dan Pahang.

Pada 10 Mac 1855, di bawah perjanjian di antara British di Singapura dan Sultan
Ali dari Johor, kuasa memerintah Johor diserahkan kepada Raja Temenggung Tun
Daeng Ibrahim dengan Muar masih lagi di bawah kekuasaan sultan. Muar kemudiannya
diserahkan kepada Temenggung Ibrahim pada tahun 1877. Temenggung Ibrahim membuka
sebuah bandar iaitu Bandar Tanjung Puteri di selatan Johor dan menjadikannya
sebagai sebuah bandar utama. Bandar Tanjung Puteri kemudiannya dikenali sebagai
Johor Bahru.

Temenggung Ibrahim kemudiannya digantikan oleh anaknya, Temenggung Abu Bakar
yang kemudiannya memegang gelaran Seri Maharaja Johor. Pada tahun 1866, dia
dilantik menjadi sultan Johor secara rasmi. Sultan Abu Bakar Daeng Ibrahim
memperkenalkan sebuah perlembagaan dan menubuhkan sebuah sistem pentadbiran yang
cekap dan berkesan. Baginda juga memerintahkan dibinanya Istana Besar, tempat
tinggal rasmi sultan. Sultan Abu Bakar kemudiannya dikenali sebagai Bapa Johor
Moden.

Pada 11 Disember 1885, Sultan Abu Bakar telah menandatangani perjanjian
persahabatan dengan wakil kerajaan British, Sir Frederick Arthur Stanley yang
merupakan Setiausaha Tanah Jajahan British. Melalui perjanjian ini, kerajaan
British mengiktiraf Johor sebagai sebagai sebuah negeri yang bebas dan
berdaulat. Baginda juga diiktiraf sebagai Sultan Johor. Baginda bersetuju
menerima seorang pegawai British yang bertugas sebagai Konsul British di Johor
dan bukan sebagai penasihat. British juga bersetuju melindungi Johor jika
berlaku sebarang ancaman dari luar.

Johor juga menikmati pembangunan ekonomi yang cemerlang. Permintaan lada hitam
dan gambir yang tinggi pada kurun ke-19 menyebabkan pembukaan ladang-ladang baru
dan kemasukan buruh Cina secara beramai-ramai. Sistem Kangchu dilaksanakan.

Pada 12 Mei 1914, Sultan Sir Ibrahim Al-Masyhur ibni Sultan Abu Bakar telah
menandatangani perjanjian dengan Sir Arthur Henderson Young, Gabenor
Negeri-Negeri Selat. Dalam perjanjian ini, jawatan Konsul ditukar kepada
Penasihat Am. Dengan ini, Douglas Graham Campbell yang merupakan Residen British
di Negeri Sembilan yang kelapan telah dilantik sebagai Penasihat Am British
pertama di Johor. Ini juga telah menukarkan taraf Johor daripada sebuah negeri
yang bebas dan berdaulat kepada sebuah negeri naungan British.

Walaupun Sultan Sir Ibrahim menerima Penasihat Am British, kuasa pemerintahan
baginda kekal dan tidak berkurangan seperti raja-raja Melayu yang lain di mana
kuasa mereka dikawal oleh Residen dan Penasihat British. Mereka hanya berkuasa
terhadap agama Islam dan adat-istiadat Melayu sahaja.

Perang Dunia II meletus pada tahun 1939. British yang bertanggungjawab dalam
aspek pertahanan Johor dikalahkan dengan mudah oleh tentera Jepun. Jepun
menduduki Johor dari tahun 1941 hingga tahun 1945. Pendudukan Jepun di Johor
menggantikan British tidak membawa apa-apa perubahan kepada pemerintahan Johor
malahan tentera dan pegawai Jepun amat menghormati baginda Sultan Sir Ibrahim
kerana baginda memiliki 'Order of The Rising Sun', darjah kebesaran Jepun yang
dikurniakan oleh Maharaja Meiji pada tahun 1934.

Jepun meneruskan dasar British dengan meletakkan seorang penasihat negeri di
Johor untuk membantu Sultan Sir Ibrahim dalam urusan pentadbiran negeri. Ini
menjadikan Johor sebahagian daripada Empayar Jepun. Ini juga berbeza dengan
negeri-negeri Melayu yang lain di mana setiap negeri ditadbir oleh seorang
Gabenor Wilayah dan raja-raja Melayu tidak lagi menjadi pemerintah negeri
tersebut. Berikut ialah senarai penasihat negeri di Johor semasa zaman
pendudukan Jepun di Tanah Melayu:

Selepas tamatnya peperangan, British kembali ke Johor dan pada tahun 1946, Johor
menjadi sebahagian daripada Malayan Union. Nasionalisme Melayu yang diketuai
oleh Dato' Onn Jaafar daripada UMNO menyebabkan Malayan Union dibatalkan.
Selepas itu, Perjanjian Persekutuan Tanah Melayu dimeterai di King House (kini
Carcosa Seri Negara) pada 21 Januari 1948. Mengikut perjanjian ini, 11
negeri-negeri Melayu termasuk Pulau Pinang dan Melaka bergabung dan membentuk
Persekutuan Tanah Melayu dan seterusnya mencapai kemerdekaan.

Walau bagaimanapun, Sultan Sir Ibrahim masih tidak yakin dengan cadangan
kemerdekaan Tanah Melayu. Pada bulan September 1953, Sultan Sir Ibrahim menulis
surat bertajuk "Straits Settlement Forever" (Negeri-Negeri Selat Selama-lamanya)
kepada akhbar The Straits Times yang berharap agar sistem Penasihat British
dapat diteruskan dan negeri Pulau Pinang dan Melaka tidak perlu berada di dalam
Persekutuan Tanah Melayu dan patut bersama-sama Singapura menjadi tanah jajahan
British sampai bila-bila.

Sultan Sir Ibrahim juga telah menyuarakan hasrat baginda untuk menolak
kemerdekaan Tanah Melayu semasa sambutan Jubli Intan pemerintahan baginda pada
17 September 1955. Baginda juga memberi amaran kepada negeri-negeri Melayu untuk
menolak cadangan kemerdekaan dengan berkata "You Will Suffer If British Go!"
(Kamu Akan Sengsara Jika British Pergi!).

Penolakan Sultan Sir Ibrahim terhadap kemerdekaan Tanah Melayu membawa kepada
penubuhan Persatuan Kebangsaan Melayu Johor (PKMJ) pada 22 Oktober 1955 oleh
seorang kerabat istana Johor iaitu Ungku Abdullah bin Ungku Omar. PKMJ bukan
saja menyokong saranan Sultan Sir Ibrahim untuk terus berada di bawah naungan
British tetapi berusaha untuk memisahkan Johor dari Persekutuan Tanah Melayu dan
seterusnya menggagalkan kemerdekaan Tanah Melayu.

PKMJ bukan saja mendapat tentangan daripada Ketua Menteri Persekutuan Tanah
Melayu, Tunku Abdul Rahman dan Parti Perikatan, tetapi turut mendapat kecaman
daripada orang Johor sendiri. Pada bulan November 1955, penduduk daerah Segamat
yang mengelarkan kumpulan mereka 'Pasok Melaya Daerah Segamat' mengugut untuk
meninggalkan daerah Segamat dari negeri Johor jika Johor tidak menyertai
Persekutuan Tanah Melayu.

Menjelang kemerdekaan, semakin ramai ahli-ahli PKMJ meninggalkan persatuan itu
dan akhirnya persatuan ini terkubur. Ini bermakna cadangan Sultan Sir Ibrahim
untuk menolak kemerdekaan dan dibawa oleh Ungku Abdullah melalui PKMJ tidak
dapat diterima oleh rakyat Johor sendiri.

Pada ketika itu, Sultan Sir Ibrahim sedang gering. Baginda menghabiskan hayatnya
selama 2 tahun di Rumah Grosvenor, London dengan menonton televisyen, melawat
teater bersama isterinya yang ke-6, Marcella Mendl dan puterinya, Tunku Meriam.
Baginda telah menyerahkan pentadbiran Johor kepada puteranya, Tunku Ismail.
Ungku Abdullah telah menasihati Tunku Ismail agar tidak menandatangani
Perlembagaan Kemerdekaan tetapi beliau tidak diendahkan dan baginda terus
menandatangani perlembagaan tersebut sejurus menjadikan Johor sebagai salah
sebuah negeri yang menyertai Malaysia dan mencapai kemerdekaan pada 31 Ogos
1957.



https://ms.wikipedia.org/wiki/Pertubuhan_Bangsa-Bangsa_Bersatu

Pertubuhan Bangsa-Bangsa Bersatu atau PBB ialah sebuah pertubuhan antarabangsa
yang dibentukkan di San Francisco, California pada 24 Oktober 1945 selepas
Perang Dunia II. Keahliannya terbuka kepada semua negara di seluruh dunia.
Matlamat-matlamat utamanya, sebagaimana yang ditetapkan dalam piagam PBB, adalah
untuk mengelakkan perulangan pertikaian yang hebat, menegaskan hak asasi manusia
yang utama, menjamin rasa hormat akan undang-undang antarabangsa, serta
memperbaiki taraf hidup penduduk di seluruh dunia.

PBB telah ditubuhkan semata-mata untuk menggantikan Liga Bangsa-bangsa yang
telah dibubarkan setelah gagal menghalang Perang Dunia II. Ibu pejabat asal PBB
terletak di San Francisco, akan tetapi PBB kini beroperasi di New York yang
merupakan ibu pejabat sejak 1946.

Istilah "Pertubuhan Bangsa-Bangsa Bersatu" ("United Nations") dicetuskan oleh
Franklin D. Roosevelt sewaktu Perang Dunia II berlangsung untuk merujuk kepada
Pihak Berikat yang terdiri daripada dari 26 negara. Nama ini digunakan secara
rasmi buat pertama kali pada 1 Januari 1942 dalam "Pengisytiharan Pertubuhan
Bangsa-Bangsa Bersatu". Pengisytiharan ini bertujuan untuk mengikat ahli-ahli
Pihak Berikat kepada prinsip-prinsip Piagam Atlantik serta untuk menerima sumpah
daripada ahli-ahlinya supaya tidak menuntut keamanan daripada Kuasa Paksi.
Selepas pengistytiharan itu, Pihak Berikat menggunakan nama Gagasan untuk PBB
telah diperincikan dalam pengisytiharan-pengisytiharan yang ditandatangani dalam
persidangan-persidangan Pihak Berikat di Moscow, Kaherah dan Tehran sewaktu
masih berperang pada tahun 1943. Dari Ogos sehingga Oktober 1944, wakil-wakil
daripada Perancis, Republik China, United Kingdom, Amerika Syarikat dan Kesatuan
Soviet bertemu untuk memperincikan rancangan-rancangan di Estet Dumbarton Oaks,
Washington, D.C.. Perbincangan ini dan perbincangan yang kemudian menghasilkan
cadangan-cadangan yang menggariskan tujuan-tujuan pertubuhan itu, keahlian dan
alat-alatnya, serta pengurusan untuk memeliharakan keamanan dan keselamatan
antarabangsa serta kerjasama ekonomi dan sosial antarabangsa. Cadangan-cadangan
ini telah dibincangkan dan diperdebatkan oleh kerajaan-kerajaan dan
rakyat-rakyat sejagat.

Pada 25 April 1945, "Persidangan PBB tentang Pertubuhan-Pertubuhan Antarabangsa"
bermula di San Francisco. Selain kerajaan-kerajaan, pertubuhan-pertubuhan bukan
kerajaan, termasuknya Kelab Lions Antarabangsa, telah dijemput untuk membantu
menggubal piagam. 50 negara yang menghadiri persidangan ini menandatangani
"Piagam Pertubuhan Bangsa-Bangsa Bersatu" dua bulan kemudian pada 26 Jun. Poland
tidak menghadiri persidangan itu, tetapi satu tempat telah diuntukkan kepadanya,
dan ia kemudian menandatangani piagam itu.

Perhimpunan Agung pertama yang diadakan di Rumah Church, London, United Kingdom
pada 10 Januari 1946 disertai oleh 51 negara. Pada April 2004, sebanyak 191
negara telah menyertai pertubuhan ini.

Bangunan ibu pejabat PBB terkini dibina di sebelah Sungai East (East River), New
York City pada tahun 1949. Bagaimanapun, bangunan ini bukannya hak milik Amerika
Syarikat. Ia dibina di atas tanah yang dibeli daripada John D. Rockefeller, Jr.
dengan derma sebanyak AS$8.5 juta, dan direka bentuk oleh sepasukan arkitek
antarabangsa, termasuknya Le Corbusier (Perancis) yang termasyhur, Oscar
Niemeyer (Brazil), dan wakil-wakil daripada banyak negara yang lain. Pasukan itu
diketuai oleh Wallace K. Harrison, pengetua Harrison & Abramovitz (NYC).

Ibu pejabat PBB di New York dibuka secara rasmi pada 9 Januari 1951. Sedangkan
ibu pejabat PBB yang utama ditempatkan di New York, terdapatnya agensi-agensi
utama yang terletak di Geneva, Hague, Vienna, Montreal, Bonn, dan tempat-tempat
yang lain. Alamat ibu pejabat PBB ialah 760, United Nations Plaza, New York, NY
10017, USA.

Oleh sebab bangunan utama PBB telah lama, PBB adalah dalam proses mengubah suai
serta memperbesar bangunan ini. Untuk kegunaan sementara waktu, sebuah ibu
pejabat yang direkabentuk oleh Fumihiko Maki telah dibina di antara Jalan Ke-41
dan Jalan Ke-42 (41st dan 42nd Street) di New York.

Bagaimanapun, terdapatnya juga banyak agensi khas untuk tujuan-tujuan yang
tertentu. Untuk nama agensi-agensi PBB yang lain, sila lihat bahagian: Senarai
badan-badan PBB yang lain.

Presiden ECOSOC dipilih untuk tempoh satu tahun daripada kalangan ahlinya yang
merupakan kuasa kecil ataupun tengah. ECOSOC bertemu setiap tahun pada bulan
Julai untuk sidang selama empat minggu. Sejak 1998, ia telah mengadakan lagi
sebuah mesyuarat pada setiap April untuk bertemu dengan menteri-menteri kewangan
yang mengetuai jawatankuasa utama dalam Bank Dunia dan Tabung Kewangan
Antarabangsa (IMF).

Majlis Peramanahan PBB telah ditubuhkan untuk membantu memastikan bahawa
wilayah-wilayah bukan perintah diri ditadbirkan melalui penjagaan kepentingan
penduduk-penduduk serta keamanan dan keselamatan antarabangsa. Kini, kesemua
wilayah amanah ini — kebanyakannya merupakan mandat Liga Bangsa-bangsa ataupun
wilayah yang diambil daripada negara-negara yang ditewaskan pada akhir Perang
Dunia II — telah memperoleh kerajaan sendiri ataupun kemerdekaan, baik sebagai
negara tersendiri, mahupun melalui penggabungan dengan negara jiran yang
merdeka. Palau merupakan wilayah yang terakhir, dan telah menjadi ahli PBB pada
Disember 1994.

Selepas misinya telah siap, Majlis Peramanahan menggantungkan operasinya pada 1
November 1994, dan walaupun ia masih wujud pada kertas, penghapusannya yang
rasmi memerlukan penyemakan Piagam PBB. Bagaimanapun, pada Mac 2005, Setiausaha
Agung Kofi Annan mencadangkan reformasi yang meluas, termasuknya penghapusan
Majlis Peramanahan.

Mahkamah Keadilan Antarabangsa (dikenali dalam bahasa basahan sebagai "Mahkamah
Dunia" atau ICJ} merupakan alat kehakiman yang utama untuk PBB. Ia ditempatkan
di Peace Palace, Hague, Belanda.

Ditubuhkan pada tahun 1945, Mahkamah ini merupakan waris kepada Mahkamah
Keadilan Antarabangsa. Mahkamah ini harus tidak dikeliru dengan Mahkamah Jenayah
Antarabangsa (Belgium) yang juga mempunyai kuasa "sejagat". Bahasa Inggeris dan
bahasa Perancis merupakan bahasa rasminya.

PBB mempunyai enam bahasa rasmi iaitu bahasa Arab, Cina, Inggeris, Perancis,
Rusia, dan Sepanyol. Manakala bahasa kerja yang digunakan di Perhimpunan Agung
ialah Inggeris, Perancis dan Sepanyol (dalam Majlis Keselamatan PBB ia terhad
kepada dua bahasa sahaja iaitu bahasa Inggeris dan Perancis sahaja).

PBB telah menubuhkan berbagai-bagai forum untuk menujukan persoalan-persoalan
pelucutan senjata berbilang hala. Forum-forum yang utama termasuk "Jawatankuasa
Pertama Perhimpunan Agung" dan "Suruhanjaya Pelucutan Senjata PBB".
Perkara-perkara dalam agendanya merangkumi pertimbangan kebaikan dan
keburukannya terhadap pengharaman ujian nuklear, kawalan senjata angkasa lepas,
usaha untuk mengharamkan senjata kimia, pelucutan senjata nuklear dan senjata
biasa, pengurangan peruntukan tentera, serta langkah-langkah untuk mengukuhkan
keselamatan antarabangsa.

Pengaman-pengaman PBB dihantar ke kawasan-kawasan di mana pertikaian bersenjata
baru-baru sahaja tamat, supaya dapat menguatkuasakan syarat-syarat persetujuan
keamanan serta untuk tidak menggalakkan askar-askar daripada memulakan
pertempuran, umpamanya di Timor Timur sehingga kemerdekaannya pada tahun 2001.
Pasukan-pasukan ini dibekalkan oleh ahli-ahli negara PBB. PBB tidak mempunyai
sebarang tentera sendiri. Kesemua operasi penjagaan keamanan harus diluluskan
oleh Majlis Keselamatan.

Pasukan pengaman PBB menerima "Hadiah Keamanan Nobel" pada tahun 1988. Pada
tahun 2001, PBB dan Setiausaha Agung Kofi Annan memenangi Hadiah Keamanan Nobel
"kerana usaha-usaha mereka untuk mencapai dunia yang lebih teratur dan lebih
aman."

PBB mengekalkan siri Pingat PBB yang dianugerahkan kepada ahli-ahli perkhidmatan
tentera yang menguatkuasakan persetujuan PBB. Pingatnya yang sulung ialah Pingat
Perkhidmatan PBB yang dianugerahkan kepada angkatan PBB yang menyertai Perang
Korea. Pingat NATO direka bentuk melalui konsep yang serupa dan kedua-duanya
dianggap sebagai pingat antarabangsa dan bukannya pingat tentera.

Perjuangan untuk hak-hak asasi manusia merupakan alasan yang utama untuk
mencipta PBB. Kekejaman Perang Dunia II dan pembunuhan kaum telah menyebabkan
sepersetujuan serta-merta bahawa pertubuhan baru harus berusaha untuk mencegah
nahas yang serupa pada masa akan datang.

Piagam PBB memerlukan kesemua ahli-ahli negaranya mempromosikan "rasa hormat
sejagat ke atas dan pematuhan kepada hak asasi manusia" serta mengambil
"tindakan bersama dan berasingan" untuk mencapainya. Suruhanjaya mengenai Hak
Asasi Manusia PBB, di bawah ECOSOC, merupakan badan PBB yang utama untuk
mempromosikan hak asasi manusia, khususnya melalui penyiasatan dan pemberian
bantuan teknikal. Contoh yang baik ialah sokongan PBB kepada negara-negara yang
hendak berubah kepada sistem demokrasi. Bantuan teknikal untuk menyediakan
pilihan raya yang bebas dan adil, perbaikan struktur kehakiman, bantuan mendraf
perlembagaan, latihan untuk pegawai-pegawai hak asasi manusia, serta pengubahan
gerakan-gerakan bersenjata menjadi parti-parti politik nyata sekali amat
menyumbang kepada proses pendemokrasian di seluruh dunia.

Bersama-sama dengan pertubuhan yang lain, seperti Persatuan Palang Merah, PBB
membekalkan makanan, air minuman, tempat perlindungan dan perkhidmatan
kemanusian yang lain kepada penduduk-penduduk yang mengalami kebuluran, terpaksa
berpindah akibat perang, atau menderita disebabkan bencana yang lain.

Cabang kemanusiaan PBB yang utama termasuk Program Makanan Dunia (yang membantu
memberi makanan kepada lebih daripada 100 juta orang setiap tahun di 80 negara),
Pesuruhjaya Tinggi bagi Pelarian dengan projeknya di 116 buah negara, serta
projek penjagaan keamanan di 24 buah negara. PBB juga terlibat dalam penyokongan
perkembangan ekonomi, umpamanya perumusan Matlamat Pembangunan Milenium. Program
Pembangunan PBB (UNDP) merupakan sumber berbilang hala untuk tabung bantuan
teknikal di dalam dunia. Pertubuhan seperti Pertubuhan Kesihatan Sedunia, UNAIDS
dan Tabung Dunia untuk Membasmi AIDS, Tuberkulosis dan Malaria ialah
institusi-institusi yang utama dalam pembasmian penyakit AIDS di seluruh dunia,
khususnya di negara-negara yang miskin. Tabung Kependudukan PBB yang merupakan
pembekal utama untuk perkhidmatan pembiakan telah membantu mengurangkan kematian
bayi dan maternal di 100 negara.

PBB telah membantu menjalankan pilihan raya di negara-negara yang tidak
mempunyai banyak sejarah demokrasi, termasuknya pada masa kebelakangan ini,
Afghanistan dan Timor Timur. Ia juga menjalankan tribunal jenayah antarabangsa,
termasuknya Tribunal Jenayah Antarabangsa untuk Rwanda (ICTR) dan bekas
Yugoslavia (ICTY), serta Mahkamah Khas untuk Sierra Leone, dan Mahkamah Ad Hoc
untuk Timor Timur.

Pada 9 Mac 2006 Setiausaha Agung PBB Kofi Annan melancarkan Tabung Pusat Gerak
Balas Kecemasan (CERF) untuk mereka di Tanduk Afrika yang diancam oleh
kebuluran.[1]

PBB merundingkan persetiaan seperti Konvensyen PBB mengenai Undang-undang Laut
untuk mengelakkan kemungkinan pertikaian antarabangsa. Pertikaian mengenai
penggunaan lautan dihakimi oleh mahkamah khas.

Mahkamah Keadilan Antarabangsa (ICJ) yang merupakan mahkamah PBB yang utama
bertujuan untuk menghakimi pertikaian-pertikaian di antara negara-negara.
Kes-kes terutama yang dihakiminya termasuk:

Perhimpunan Agung telah mewujudkan prinsip bahawa PBB harus tidak terlalu
bergantung kepada mana-mana satu ahli dalam pembiayaan operasinya. Oleh itu, PBB
mengenakan had maksimum untuk sumbangan taksiran bagi peruntukan biasa. Pada
Disember 2000, Perhimpunan menyemak semula skala taksirannya untuk membayangkan
keadaan dunia yang terkini. Antara perubahan daripada penyemakan itu, had
maksimum diturunkan daripada 25% ke 22%. Amerika Syarikat merupakan ahli yang
tunggal yang mencapai had maksimum ini, tetapi ia masih menunggak bayaran
sebanyak beratus-ratus juta dolar (sila lihat: Amerika Syarikat dan Pertubuhan
Bangsa-Bangsa Bersatu. Di bawah skala taksiran yang diamalkan pada tahun 2000,
penyumbang-penyumbang utama (selain Amerika Syarikat) untuk peruntukan PBB yang
biasa bagi tahun 2001 adalah seperti berikut: Jepun (19.63%), Jerman (9.82%),
Perancis (6.50%), United Kingdom (5.57%), Itali (5.09%), Kanada (2.57%),
Sepanyol (2.53%), dan Brazil (2.39%).

Rancangan-rancangan untuk agensi-agensi PBB yang khas (seperti UNICEF, UNDP,
UNHCR, dan WFP) tidak termasuk dalam peruntukan biasa, dan dibiayai secara suka
rela oleh kerajaan ahli-ahli. Sehingga tahun 2001, sumbangan ini daripada
Amerika Syarikat sahaja dianggarkan berhampiran AS$1.5 bilion pada jumlahnya.
Sebahagian daripada ini adalah dalam bentuk barangan pertanian yang diderma
kepada penduduk-penduduk yang menderita, tetapi sebahagian besarnya masih
merupakan sumbangan dalam bentuk wang.

Pada tahun-tahun kebelakangan ini, terdapatnya banyak seruan untuk membuat
reformasi pada PBB. Tuduhan pada tahun 2004 dan 2005 mengenai salah pengurusan
dan rasuah mengenai Program Minyak untuk Makanan untuk Iraq di bawah Saddam
Hussein telah menyebabkan seruan yang baru untuk reformasi.

Sebuah rancangan reformasi yang rasmi telah dimulakan oleh Setiausaha Agung PBB,
Kofi Annan tidak lama selepas beliau memegang jawatan itu pada 1 Januari 1997.
Reformasi yang telah dikemukakan termasuk:

Walaupun PBB menumpukan sebahagian besar daripada usaha-usahanya dalam bidang
keamanan dan keselamatan, dalam banyak kes, ahli-ahli PBB telah menunjukkan
keberatan untuk mencapai ataupun menguatkuasakan ketetapan-ketetapan Majlis
Keselamatan. Pada 2003, Amerika Syarikat mengetuai serangan terhadap Iraq di
tengah-tengah rasa tidak setuju yang kuat antara kebanyakan ahli-ahli PBB. Untuk
hampir sedekad, Israel menentang ketetapan yang memerlukannya menghapuskan
petempatan-petempatan di Tebing Barat dan Gaza. Kegagalan-kegagalan ini berpunca
daripada sifat antara kerajaan PBB — dalam banyak hal, ia merupakan persatuan
yang terdiri daripada 191 ahli negara yang harus mencapai sepersetujuan, dan
bukannya sebuah pertubuhan yang bebas. Walaupun tindakan-tindakan telah
diberikan mandat oleh Majlis Keselamatan, Sekretariat jarang diberikan
sumber-sumber yang mencukupi untuk melaksanakannya.

Telah dilaporkan bahawa pengaman-pengaman daripada beberapa negara telah
menganiayai dan bergilir-gilir merogol kanak-kanak perempuan semuda umur 12 di
Republik Demokratik Congo. Penganiayaan ini dilaporkan telah berlaku secara
meluas dan masih berlaku walaupun terdapatnya banyak pendedahan dan penyiasatan
oleh "Pejabat Perkhidmatan Kealpaan Dalaman PBB". [2][3]

Penyiasatan dalaman PBB pada tahun 2005 mendapati bahawa penganiayaan seks yang
serupa juga telah dilaporkan di lima negara yang lain di mana pengaman-pengaman
PBB telah diatur kedudukan, termasuknya Burundi, Côte d'Ivoire dan Liberia. [4]

Pemasukan Sudan dan Libya yang mempunyai rekod hak asasi manusia yang tidak
terhingga ke dalam Suruhanjaya PBB untuk Hak Asasi Manusia, dan pelantikan Libya
sebagai pengerusi Suruhanjaya ini telah menjadi satu perbalahan. Bagaimanapun,
negara-negara itu memperdebatkan bahawa negara-negara Barat, dengan sejarah
keganasan dan kekejaman penjajahan, tidak ada hak untuk berdebat tentang
keahlian Suruhanjaya ini.

Program "Minyak untuk Makanan" diwujudkan oleh PBB pada tahun 1996 untuk
membenarkan Iraq menjual minyaknya kepada pasaran dunia sebagai tukaran untuk
keperluan kemanusiaan untuk rakyat Iraq, tanpa membenarkan kerajaan Iraq membina
semula tenteranya selepas Perang Teluk pertama.

Bagaimanapun, rancangan itu telah ditamatkan pada akhir tahun 2003 di
tengah-tengah tuduhan penyalahgunaan dan rasuah. Bekas Pengarah Benon Sevan dari
Cyprus meletakkan jawatan sewaktu Interim Report.pdf laporan kemajuan interim
daripada penyiasatan PBB menyimpulkan bahawa Sevan telah menerima rasuah
daripada rejim Iraq.[5]

Juga terlibat dalam skandal itu ialah Kojo Annan, anak lelaki kepada Kofi Annan,
yang telah dikatakan mendapat kontrak "Minyak untuk Makanan" PBB untuk Coctecna,
sebuah syarikat Switzerland. Menteri Luar Negeri India juga telah dipecat kerana
peranannya dalam skandal ini.



https://ms.wikipedia.org/wiki/Kelantan

Kelantan Darul Naim (Jawi: کلنتن دار النعيم; Sebutan tempatan: [klaˈtɛ]) atau
nama pendeknya Kelantan merupakan sebuah negeri daripada 13 buah negeri di
Malaysia yang kaya dengan k asli. Mempunyai keluasan lebih kurang 14,922 km²,
terletak di timur laut Semenanjung Malaysia, berhadapan dengan Laut China
Selatan, dan bersempadan dengan Provinsi Narathiwat, Thailand (lihat peta).
Kelantan ialah sebuah negeri agraria (pertanian) yang mempunyai banyak kawasan
tanaman padi dan perkampungan nelayan.

Berdasarkan pada Bancian Tahun 2000, Kelantan mempunyai seramai 1,313,014 orang
penduduk. Kaum Melayu merupakan kaum yang terbesar dengan 95%, diikuti dengan
kaum Cina 3.8%, kaum India 0.3% dan lain-lain kaum 0.9%. Berdasarkan bancian
tersebut, 95% beragama Islam, diikuti dengan agama Buddha 4.4%, Kristian 0.2%,
Hindu 0.2% dan lain-lain agama 0.2%.

Bandar-bandar utama di negeri Kelantan termasuklah Kota Bharu (ibu negeri),
Pasir Puteh, Pasir Mas, Tanah Merah, Kuala Krai, Jeli, Rantau Panjang dan
Pangkalan Chepa.

Negeri Kelantan mengalami iklim tropika yang baik, di mana hampir setiap tahun
hujan turun dengan berselang-seli mengikut bulan tertentu. Biasanya, hujan yang
lebat akan berterusan selama beberapa hari atau selama beberapa bulan.
Bulan-bulan yang mengalami hujan yang paling kerap ialah bulan November,
Disember dan Januari, iaitu pada musim tengkujuh. Suhu setiap hari dianggarkan
lebih kurang 28 °C.

Nama "Kelantan" dikatakan pencemaran daripada perkataan "gelam hutam", iaitu
nama Melayu bagi pokok Melaleuca leucadendron. Ada juga yang mengatakan bahawa
namanya datang daripada perkataan "kilatan" atau "kolam tanah". Selain itu
Negeri Kelantan juga dikenali dengan nama Tanah Serendah Sekebun Bunga, Tanjung
Pura, Negeri Cik Siti Wan Kembang dan Serambi Mekah pada masa dahulu.

Sejarah awal Kelantan tidak begitu jelas, tetapi temuan arkeologi
mempertunjukkan kesan petempatan manusia di zaman prasejarah. Kelantan awal
mempunyai perhubungan dengan Empayar Funan, Empayar Khmer, Srivijaya dan Siam.
Kira-kira 1411, Raja Kumar, raja Kelantan, membebaskan negeri itu dari Siam.
Beliau memakai gelaran Sultan Iskandar Shah apabila memeluk Islam. Kelantan
kemudian menjadi sebuah pusat perdagangan yang penting pada akhir abad ke-15.

Pada 1499, Kelantan menjadi negeri vasal Kesultanan Melaka. Dengan kejatuhan
Melaka pada 1511, Kelantan dibahagikan dan diperintah oleh ketua-ketua kecil.
Dengan ancaman oleh Siam pada 1603, kebanyakan ketua kecil Kelantan bernaung di
bawah Persekutuan Pattani Besar. Kerajaan pusat di Pattani membahagikan Kelantan
kepada 4 wilayah iaitu Kelantan Timur, Kelantan Barat, Legeh dan Ulu Kelantan.
Kira-kira 1760, seorang putera raja Kelantan Barat berjaya dalam penyatuan
wilayah Kelantan sekarang. Tidak lama kemudian, pada 1764, Long Yunus iaitu
putera raja Kelantan Timur, anak Long Sulaiman berjaya merampas takhta kerajaan
dan mengisytiharkan diri sebagai Raja Kelantan. Walaubagaimanapun, dengan
kemangkatannya, Kelantan dipengaruhi oleh Terengganu.

Pada 1800, Raja Muhammad mengisytiharkan diri sebagai sultan pertama Kelantan.
Pada 1812, baginda melepaskan diri daripada pengaruh Terengganu dan menjadi
negara ufti Siam yang berasingan. Pada 1820-an, Kelantan merupakan salah satu
daripada negeri yang terbanyak penduduk serta termakmur di Semenanjung Tanah
Melayu kerana berjaya mengelakkan perang dan pertikaian yang menimpa
negeri-negeri di selatan dan barat. Siam terus memainkan peranan yang mustahak
di Kelantan pada seluruh abad ke-19.

Di bawah syarat Perjanjian British-Siam pada 1909, Siam menyerahkan tuntutan
Kelantan, Terengganu, Kedah dan Perlis kepada Britain, dan Kelantan menjadi
salah satu daripada Negeri-negeri Melayu Tidak Bersekutu di bawah Residen
British.

Kelantan merupakan tempat pertama di Malaya yang ditakluk oleh Jepun yang
menyerangnya pada 8 Disember 1941. Semasa pendudukan Jepun, Kelantan sekali lagi
dikawal oleh Siam, tetapi selepas kekalahan Jepun pada Ogos 1945, Kelantan
kembali kepada pemerintahan British.

Kelantan menjadi sebahagian Persekutuan Tanah Melayu pada 1 Februari 1948 dan
bersama-sama dengan negeri lain, mencapai kemerdekaan pada 31 Ogos 1957. Pada 16
September 1963, Kelantan menjadi salah satu daripada negeri-negeri yang
membentuk Persekutuan Malaysia.

Sultan Negeri Kelantan merupakan Ketua Perlembagaan Negeri. Di bawah
perlembagaan negeri, kuasa perundangan dipunyai oleh Dewan Undangan Negeri.
Dewan ini melantikkan ahli Dewan untuk membentukkan Majlis Mesyuarat Kerajaan
(EXCO).

EXCO, yang diketuai oleh Menteri Besar, memegang kuasa eksekutif dan merupakan
badan yang membuat dasar kerajaan negeri. Menteri Besar yang dilantik oleh
Sultan adalah daripada parti politik yang memenangi kerusi yang terbanyak di
dalam Dewan Undangan. Menteri Besar Kelantan sekarang ialah Datuk Ahmad Yakob
yang menggantikan Tuan Guru Dato' Nik Abdul Aziz Nik Mat yang juga merupakan
Mursyidul Am kepada parti yang memerintah negeri Kelantan, Parti Islam
Se-Malaysia(PAS).

Kelantan merupakan negeri yang berjiran dengan wilayah-wilayah selatan Thailand
yang dikenali dahulu sebagai Negeri Patani Darul Salam. Dari segi sejarahnya,
Kelantan mempunyai hubungan sejarah yang sangat akrab dengan Kesultanan Melayu
Patani yang didokongi oleh Kesultanan Melayu Islam. Di mana Kesultanan Melayu
Kelantan mempunyai pertalian darah dengan Kesultanan Melayu Patani dan juga
Kesultanan Melayu Negeri Champa. Setelah Kesultanan Melayu Patani dikhianati
oleh Siam dan British maka ia telah demonisasi oleh Thailand. Negeri Patani
telah dipecahkan kepada wilayah-wilayah kecil yang terdiri dari Yala(Jala),
Narathiwat(Menara), Patani dan Songkla(Senggora).

Kelantan juga kaya dengan makanan tradisional dan berlainan dengan makanan
Melayu di negeri lain. Di antara makanan tradisional Kelantan yang berkhasiat
dikenali sebagai budu.Budu salah satu makanan yang paling popular di negeri
kelantan.Sekarang masyrakat makin mengenali budu dan semakin tahu khasiat
budu.Di samping itu nasi kerabu juga popular di negeri kelantan , hanya
masyarakat kelantan dapat menghasilkan nasi kerabu yang sedap.Terdapat
macam-macam makanan yang sedap-sedap dinegeri kelantan.

Penduduk di Kelantan kebanyakan menggunakan bahasa Melayu Kelantan, bahasa ini
merupakan loghat dari bahasa Melayu piawai. Bahasa ini berbeza dengan bahasa
Melayu Terengganu tetapi di gunakan sehingga di Pulau Perhentian dan bahagian
utara daerah Besut Terengganu.



https://ms.wikipedia.org/wiki/Kebudayaan_Cina

Kebudayaan Cina (Bahasa Cina: 中國文化) ialah penempatan kepada salah satu tamadun
tertua dan paling kompleks yang meliputi sejarah lebih 5,000 tahun. Negara China
meliputi kawasan geografi besar yang penuh adat dan tradisi yang banyak berbeza
antara pekan, bandar dan wilayah.

Kebudayaan Cina ialah istilah umum yang mengertikan asas kebudayaannya, juga di
kalangan kawasan berbahasa Cina di luar Tanah Besar China.

Di China wujudnya banyak kelompok etnik. Dari segi perangkaan pula, kelompok
etnik yang terbesar ialah bangsa Han. dalam sejarah, banyak kelompok telah
berasimilasi dengan etnik lain atau lenyap tanpa meninggalkan kesan. Pada masa
yang sama, ramai dalam identiti Han telah memelihara tradisi bahasa dan budaya
setempat yang berbeza-beza. Istilah Zhonghua Minzu digunakan untuk menghuraikan
anggapan nasionalisme China secara am. Kebanyakan identiti kebudayaan
tradisional dalam lingkungan komuniti mesti berkaitan dengan membezakan nama
keluarga.

Sejak zaman Tiga Tokoh Murni dan Lima Maharaja, seseorang raja China pernah
menjadi pemerintah terhadap segalanya. Zaman-zaman berbeza dalam sejarah
menetapkan nama-nama berbeza untuk pelbagai kedudukan dalam masyarakat. secara
konsepsi, setiap zaman maharaja atau feudal amat serupa, yang mana pegawai
kerajaan dan tentera berpangka tinggi dalam hierarki, sementara
penduduk-penduduk lain pula di bawah undang-undang China biasa. Sejak akhir
Dinasti Zho (1046–256 BCE), masyarakat China tradisional disusun menjadi sistem
hierarki golongan socio-ekonomi yang dikenali sebagai empat pekerjaan.
Bagaimanapun, sistem ini tidak meliputi semua golongan sosial sementara
pembezaan antara semua golongan menjadi kabur sejak pengkomersialan masyarakat
China pada Dinasti Song (960–1279 CE). Pendidikan China Kuno juga panjang
sejarahnya; sejak Dinasti Sui (581–618 CE) calon-calon berpendidikan membuat
persediaan untuk peperiksaan diraja yang mengerah lulusan peperiksaan ke dalam
kerajaan sebagai birokrat sarjana. Kemahiran dagangan dan kraf biasanya diajar
oleh sifu. Sejarawan wanita Ban Zhao mengarang Pengajaran untuk Wanita pada
Dinasti Han dan menggariskan empat nilai yang harus dituruti kaum wanita,
sementara sarjana-sarjana seperti Zhu Xi dan Cheng Yi turut mengembangkan
nilai-nilai ini. Perkahwinan Cina dan amalan seks Tao adalah antara
adat-istiadat yang dijumpai dalam masyarakat.

Kebanyakan nilai sosial diterbitkan dari Konfusianisme dan Taoisme dengan
kombinasi konservatisme. Perkara mengenai fahaman mana paling berpengaruh selalu
menjadi bahan perdebatan kerana timbulnya banyak konsep seperti
Neo-Konfusianisme, agama Buddha dan banyak lagi. Penjelmaan dan konsep-konsep
kelahiran semula lain ialah satu peringatan akan hubungan antara hidup sebenar
dan alam seterusnya.

Bahasa Cina lisan terdiri daripada sebilangan dialek Cina sepanjang sejarah.
Ketika Dinasti Ming, bahasa Mandarin baku dinasionalkan. Sengguhpun begitu,
barulah ketika zaman Republik China pada awal abad ke-20 apabila kelihatan
apa-apa hasil yang nyata dalam memupuk satu bahasa seragam di China.

Pada zaman kuno, bahasa Cina Klasik menjadi standard penulisan selama
beribu-ribu tahun, tetapi banyak terhad kepada golongan sarjana dan
cendekiawana. Menjelang abad ke-20, jutaan rakyat, termasuk yang di luar kerabat
diraja buta huruf. Hanya selepas Gerakan 4 Mei baru bermulanya usaha beralih ke
bahasa Cina Vernakular yang membolehkan rakyat biasa membaca kerana dirangka
berasaskan linguistik dan fonologi bagi suatu bahasa lisan.

Sebahagian besar budaya Cina berasaskan tanggapan bahawa wujudnya sebuah dunia
roh. Berbagai-bagai kaedah penelahan telah membantu menjawab soalan, dan
dijadikan pun alternatif kepada ubat. Budaya rakyat telah membantu mengisi
kekosongan untuk segala hal yang tiada penjelasannya. Kaitan antara mitos, agama
dan fenomena yang aneh memang rapat sekali. Dewa-dewi menjadi sebahagian
tradisi, antara yang terpenting termasuk Guan Yin, Maharaja Jed dan Budai.
Kebanyakan kisah-kisah ini telah berevolusi menjadi perayaan tradisional Cina.
Konsep-konsep lain pula diperluas ke luar mitos menjadi lambang kerohanian
seperti dewa pintu dan singa penjaga. Di samping yang suci, turut dipercayai
yang jahat. Amalan-amalan seperti menghalau mogwai dan jiang shi dengan pedang
kayu pic dalam Taoisme adalah antara konsep yang diamalkan secara turun-temurun.
Upacara penilikan nasibCina masih diamalkan pada hari ini selepas bertahun-tahun
mengalami perubahan.



https://ms.wikipedia.org/wiki/Jinbara

Jinbara (duhulunya dikenali sebagai Tropika) merupakan kugiran rock yang berasal
dari Kampung Kemensah ,Malaysia. Ia mempunyai anggota seramai 5 orang yang
kesemuanya adalah lelaki.

Jinbara membuat kemunculan pertama mereka menerusi album pertama mereka yang
dikeluarkan pada tahun 2001 dengan judul Pui-Aiya-Hoi. Dua tahun berikutnya,
iaitu pada tahun 2003, mereka keluar lagi dengan album kedua, Shing Kuang dan
diikuti oleh album Suatu Evolusi pada tahun 2005. Suatu Evolusi adalah kali
terakhir penyanyi asal mereka, Yabang berada di dalam kugiran ini sebelum
digantikan oleh Tiar.

Album Patah Pusing (2007) oleh Jinbara edaran Warner Music mengukuhkan lagi nama
Jinbara di ingatan khalayak kerana single pertama mereka, Farhana "(Puteri Bumi
Kenyalang)" yang pada ketika itu kerap diputarkan di radio.

Album Patah Pusing memuatkan lagu "Resah", "Farhana (Puteri Bumi Kenyalang)",
"Patah Pusing", "Nilai Cinta", "Jerangkung Bernyawa" dan banyak lagi. Ia
diterbitkan oleh Andi Rahman dengan Jinbara sendiri selaku penolong penerbit,
album ini menjadikan persembahan pada setiap karya begitu bersahaja dan menambat
jiwa. Bermula dengan lagu Farhana yang berada di trek pertama ke lagu Resah
karya penuh Andy Rahman yang begitu emosi, Patah Pusing sedikit garang dalam
gaya Jinbara. Sementara Cinta Semalam punya kekuatan tersendiri. Melodi dan
susunan muzik karya penuh Yob ini segar, terutama pada permulaan lagu. Dan
apabila masuk ke korus, vokal Tiar begitu menangkap perhatian.



https://ms.wikipedia.org/wiki/Eyka_Farhana

Wan Atiqa Farhana binti Wan Sarmizi (lahir 3 Februari 1995) atau lebih dikenali
sebagai Eyka Farhana merupakan seorang pelakon wanita Malaysia yang mula bergiat
aktif dalam bidang lakonan sejak 2011. Selain itu, wajahnya dikatakan agak
seiras dengan pelakon Fazura.

Beliau kini di bawah pengurusan A Klasse Management milik Asyraf Khalid, anak
tiri kepada penyanyi No. 1 negara, Datuk Siti Nurhaliza.

Eyka Farhana dilahirkan pada 3 Februari 1995 di Ampang, Selangor dan dibesarkan
di Kuala Lumpur sebagai Wan Atiqa Farhana binti Wan Sarmizi. Beliau merupakan
anak kedua daripada empat beradik dan berpendidikan Sijil Pelajaran Malaysia.

Beliau mula menerjah ke bidang lakonan pada 2011 dengan hasrat untuk membantu
keluarganya. Bakat beliau mula dikesan sebaik saja melakonkan watak tambahan
dalam drama TV3, Gemilang. Eyka membintangi drama Juvana yang juga bersiaran di
TV3, beliau memegang watak sebagai Nadia, seorang pembantu kantin di Sekolah
Juvana Wira Bakti. Beliau juga terkenal sebagai Ema dalam siri Ema Emilyana,
selain itu beliau turut berbakat dalam pengacaraan apabila mengacarakan
rancangan travelog Pada Suatu Ketika di TV1. Biarpun seringkali dikecam kerana
berpenampilan yang terlalu seksi, namun itu tidak menghalang Eyka untuk terus
berjaya dalam bidang seni.



https://ms.wikipedia.org/wiki/Empayar_Uthmaniyah

Empayar Turki Uthmaniyyah (Turki Uthmaniyyah: Devlet-i Aliye-i Osmaniye; Turki
Moden: Osmanlı İmparatorluğu; Arab: الدولة العثمانية, al-Dawlaṭ al-'Uthmānīyyaṭ)
keluarga Bani Osmani ini ialah sebahagian kecil keseluruhan suku-suku bangsa
Turki yang dikenali sebagai bangsa Turki yang masuk ke Asia Kecil semenjak abad
kesebelas yang lalu. Bangsa ini ialah pemimpin-pemimpin yang terus-menerus
berjuang menentang Byzantine, terutama setelah mereka bergerak ke barat laut
Anatolia di abad ke-13. Pengikut-pengikutnya terkenal sebagai ghazi atau lebih
mudah dikenali sebagai parajurit yang berjuang memerangi Kristian kerana jihad
untuk menegakkan Islam, dan mengecapi kejayaan. Di sinilah wujudnya empayar atau
kerajaan Uthmaniah, yang menampung kerajaan-kerajaan kecil bangsa Turki yang
lain. Pemerintah Uthmaniyyah melihat diri mereka sebagai "pemerintah sejagat"
dan waris kepada Empayar Rom dan Islam, maka terjadilah "penyatuan kebudayaan".

Pada tahun 1357 mereka menyeberangi Dardanelles menuju ke semenanjung Gallipoli
dan sebelum akhir abad ke-14 mereka telah menduduki beberapa kawasan dibawah
kerajaan Byzantine, termasuk Greece dan Bulgaria. Constantinople (kemudian
ditukar nama kepada Istanbul) setelah jatuh ke tangan kerajaan Uthmaniyyah pada
tahun 1453. Pada tahun 1526 sebagian besar wilayah Hungary telahpun berada di
bawah kekuasaan Uthmaniyyah. Kerajaan Uthmaniyyah mempunyai angkatan laut yang
handal di Laut Mediterranean dan melaksanakan tugasnya dalam peperangan dengan
Sepanyol dan kuasa-kuasa Eropah yang lain. Algeria segera mereka kuasai dan
akhirnya menambahkan Tunisia sebagai wilayah kerajaan Uthmaniyyah. Uthmaniyyah
juga meluaskan kuasanya dengan menuju ke bahagian tenggara, menduduki Iraq dan
bahagian-bahagian wilayah Arab yang lain. Bagi bangsa Eropah Barat, kemajuan
Uthmaniyyah merupakan keganasan Islam. Dengan ini mereka menegaskan bahawa Islam
ialah agama kekejaman dan agama pedang yang menakutkan. Maka tidak hairanlah
pada tahun 1542, Dewan Kota Praja Basel di Switzerland membekukan penerbitan
terjemahan Al-Quran yang diterjemahkan oleh Robert dari Ketton. Dewan Kota Praja
ini membantah dengan mengatakan "dongeng dan bida'ah yang dibuat-buat" dalam
Al-Quran itu akan mengganggu penganut Kristian Pada akhir abad ke-17, kelemahan
kerajaan Uthmaniyyah mulai terserlah selepas satu setengah abad berkuasa.
Pengepungan ke atas Vienna di tahun 1683 turut menemui kegagalan dan kerajaan
Uthmaniyyah kini pula menghadapi persekutuan dari Austria, Poland, Venice dan
Paus, dan bangsa Rusia.

Semenjak tahun 1699 mereka telah banyak menemui kekalahan dan di dalam
perjanjian damai Karlovitz, Uthmaniyyah dipaksa bersetuju untuk menyerahkan
wilayah-wilayahnya kepada Austria, Venice dan Poland. Walaupun demikian, mereka
tetap mempertahankan hak mereka di bahagian tenggara Eropah, termasuk pantai
barat dan utara Laut Hitam. Namun pada abad ke-19, kerajaan Uthmaniyyah kembali
kehilangan sebahagian besar dari wilayah taklukkannya yang dimulai dengan
kemerdekaan Greece pada tahun 1829 dan pendudukan Perancis ke atas Algeria pada
tahun 1830. Kerajaan Uthmaniyyah menjadi "Orang sakit Eropah" dan hanya
persaingan mereka inilah yang mencegah terjadinya perpecahan-perpecahan yang
dahulunya pernah terjadi. Setelah kekalahannya dalam Perang Dunia I pada tahun
1912-1919, kesemua wilayah ini masih tetap berada di bawah Kerajaan Uthmaniyyah,
dengan wilayah Eropahnya ialah kawasan di sekitar Istanbul meluas sampai ke
sebelah utara Edirne (Adrianople) dan ke barat sampai ke Gallipoli. Bangsa Turki
di bawah kekuasaan Mustafa Kamal Ataturk telah menghapuskan nama kerajaan
Uthmaniyyah pada 1922 dan diganti dengan Republik Turki. Wilayah-wilayah jajahan
di Asia dan Afrika dahulu telah hilang kecuali Anatolia yang masih berada di
wilayah Republik Turki ini.

Wilayah Uthmaniyyah pada mulanya dikenali sebagai Beylik di dalam Kerajaan Turki
Seljuk pada kurun ke-13. Pada tahun 1299, Uthman I mengisytiharkan kemerdekaan
Wilayah Uthmaniyyah dan mengasaskan Kerajaan Turki Uthmaniyyah.

Semasa penubuhan dan perkembangan Empayar Uthmaniyyah, karakteristik empayar ini
tidak boleh disoal lagi lebih-lebih lagi semasa pemerintahan Sultan Muhammad
al-Fatih. Hal ini menjadikan Empayar Uthmaniyyah istimewa dalam sejarah
ketamadunan manusia.

Sepanjang kurun ke-16, Empayar Uthmaniyyah terus berkembang daripada segi
wilayah dan kekuasaan dengan mengembangkan kekuasaan sehingga ke Afrika Utara di
barat daya dan Parsi di sebelah timur. Semasa Pertempuran Chaldiran, di sebelah
timur Anatolia, (sekarang di barat Tabriz, Turki) pada tahun 1514, tentera
Uthmaniyyah di bawah pimpinan Sultan Selim I memenangi pertempuran menentang
tentera Parsi. Hal ini memastikan keselamatan wilayah Uthmaniyyah di sebelah
timurnya. Selepas itu tumpuan Empayar Uthmaniyyah beralih kepada bahagian barat
empayar terbabit. Sultan Sulaiman I, selepas menaiki takhta pada tahun 1518,
mengetuai beberapa siri ketenteraan di Balkan. Di bawah Suleiman yang juga
merupakan seorang strategis yang hebat, tentera Uthmaniyyah mara ke utara dengan
menguasai Belgrade (1521), mengalahkan Hungary (1526), dan menyerang Vienna
(1529).

Kejayaan pengembangan kuasa Uthmaniyyah pada kurun ke-16 adalah kerana kemahiran
bersenjata api dan taktik peperangan di samping kesempurnaan sistem ketenteraan.
Tentera Uthmaniyyah juga amat mahir dalam melakukan serangan dan kepungan kerana
serangan seperti ini mendatangkan kesan kemusnahan yang teruk terhadap musuh
mereka.

Salah satu contoh terbaik untuk menunjukkan kemahiran mereka menyerang atau
membuat pengepungan ialah semasa peristiwa penaklukan Constantinople (Istanbul)
pada tahun 1453. Semasa serangan terbabit, meriam-meriam besar digunakan bagi
memusnahkan tembok yang tinggi dan tebal. Meriam-meriam ini diperbuat daripada
gangsa dan dibawa berdekatan dengan kota ini menggunakan banyak tenaga manusia
disamping penggunaan kerbau dan lembu kerana berat yang melampau meriam-meriam
ini. Meriam-meriam ini kemudiannya ditanam di sebelah hujung bagi menyerap
tekanan letupannya. Seorang panglima Austria pernah berkata bahawa tentera
Uthmaniyyah amat "kebal" semasa musim panas. Keterangan ini nyata benar
memandangkan banyak kejayaan dicapai semasa kempen-kempen perangnya.

Perkembangan kekuasaan Uthmaniyyah boleh dikategorikan kepada dua zaman. Zaman
pertama boleh dikatakan semasa berlakunya penaklukan dan perkembangan kuasa;
iaitu bermula daripada penawanan Constantinople pada tahun 1453 sehinggalah
kemangkatan Sultan Sulaiman al-Qanuni (Suleiman the Magnificent) pada tahun
1566. Selepas berakhirnya zaman pertama, zaman kedua pula muncul iaitu semasa
struktur pentadbiran mula menunjukkan kelemahannya akibat daripada perebutan
kuasa dan rasuah iaitu dari tahun 1566 sehinggalah kegagalan serangan ke atas
Vienna pada tahun 1683.

Bagi meluaskan pengaruh dan kawasan Empayar Uthmaniyyah semasa zaman perluasaan
kuasanya, pemimpin memilih untuk menyebarkan melalui laluan air yakni laut.
Selim I menawan Parsi sebelum tewas kepada tentera Parsi tidak lama kemudian.
Parsi kemudian menewaskan tentera Uthmaniyyah dan menawan sebahagian kawasan
milik Uthmaniyyah di timur empayar itu. Mereka juga berjaya menawan Baghdad.
Empayar Uthmaniyyah menubuhkan tentera laut di Laut Merah bagi mengatasi
pengaruh Portugis dalam perdagangan rempah. Semasa zaman ini, Empayar
Uthmaniyyah bersaing dengan kuasa-kuasa Eropah di Lautan Hindi. Empayar
Uthmaniyyah juga menghantar tentera lautnya bersama-sama dengan kelengkapan
perang dan askar ke Kenya dan Aceh bagi membantu pemerintah-pemerintah Muslim di
sana, di samping mempertahankan perdagangan rempah dan hamba. Di Aceh, Empayar
Uthmaniyyah membina kubu dan mempertahankannya menggunakan meriam, selain itu
Sultan Aceh,Sultan Alauddin Riayat Shah Al Qahar telah memimpin sebuah armada
perang dibantu oleh tentera turki Uthmaniyyah dengan meriam-meriam besar dari
Istanbul menggempur Portugis di Melaka. Empayar Turki Uthmaniyyah juga merupakan
kuasa yang bertanggungjawab dalam membantu perjuangan pihak Protestan Belanda
bagi menghadapai konflik mereka dengan golongan Katolik Sepanyol. Tentera laut
Uthmaniyyah juga mempunyai banyak pengaruh di Laut Mediterranean menjadikan
perdagangan di sana berkembang dengan pesat disebabkan kestabilan perdagangan di
situ. Zaman ini kemudiannya dikenali sebagai zaman "Pax Ottomanica" oleh orang
Barat.

Serangan ke atas Vienna bukanlah satu siri pengembangan kuasa Empayar
Uthmaniyyah terhadap Jerman. Sebenarnya pihak Turki Uthmaniyyah hanyalah ingin
bertindak terhadap campur tangan Hapsburg Sepanyol ke atas Hungary. Hal ini juga
menyebabkan sesetengah sekutu Uthmaniyyah membelot terhadap Empayar Uthmaniyyah.
Paus di Itali kemudiannya meninggalkan kepentingan sekularnya bagi membangkitkan
semangat anti-Islam di samping ingin melancarkan Perang Salib yang baru. Dalam
masa yang akan datang, Empayar Uthmaniyyah bukan sahaja sebuah kuasa penakluk
tetapi juga sebuah instrumen politik Eropah. Perang di Vienna membawa kepada
zaman kemerosotan terhadap Empayar Utmaniyyah.

Selepas tewasnya tentera Uthmaniyyah dalam perang di Vienna pada tahun 1683 yang
menunjukkan bahawa Empayar Uthmaniyyah bukan lagi kuasa besar di Eropah. Pada
tahun 1699, buat pertama kali dalam sejarahnya, Empayar Uthmaniyyah mengakui
bahawa Austria adalah sama taraf dengannya. Bukan sahaja itu, Empayar
Uthmaniyyah juga kehilangan wilayah besar dikuasainya sejak sekian lama.
Terdapat banyak sultan yang dilantik selepas itu yang tidak sekuat generasi
Mehmed II, Selim I dan Suleyman I.

Semasa zaman kemerosotan ini, Empayar Uthmaniyyah lemah kerana masalah dalaman
dan luarannya disebabkan peperangan yang amat mahal terutamanya menentang Parsi,
Persekutuan Poland-Lithuania, Rusia, Austria-Hungary. Perang Rusia-Turki ialah
peperangan antara Rusia dan Empayar Uthmaniyyah semasa kurun ke-17, ke-18, dan
ke-19 masihi (kesemuanya 10 peperangan). Ia merupakan di antara konflik yang
paling lama dalam sejarah Eropah yang berlarutan selama 241 tahun; lebih lama
daripada Perang Seratus Tahun di antara England dan Perancis. Sebelum itu,
Empayar Uthmaniyyah tewas dalam Perang Lepanto pada tahun 1571.

Perjanjian Passarowitz menghasilkan satu era yang aman di antara tahun
1718-1730. Pentadbiran Uthmaniyyah mula berubah dengan memajukan kota-kota
sekitar Balkan yang akan menjadi benteng pertahanan mereka sekiranya peperangan
meletus dengan kuasa Eropah. Pelbagai perubahan dilakukan seperti mendapat
pandangan rakyat, mengurangkan cukai, memperbaiki kemudahan awam, dan
berbagai-bagai lagi perubahan. Walau bagaimanapun, Empayar Uthmaniyyah gagal
bersaing dalam bidang teknologi dengan musuhnya di Eropah, terutamanya Rusia.

Pada penghujung kurun kelapan-belas menyaksikan Empayar Uthmaniyyah ketinggalan
jauh berbanding kuasa Barat. Peperangan berlaku dan mengakibatkan Uthmaniyyah
kehilangan banyak wilayah kepada Rusia dan Austria. Kawasan seperti Mesir juga
mencapai kemerdekaan. Semasa zaman ini, bermula dengan pemerintahan Sultan Selim
III terdapat usaha-usaha untuk memodenkan sistem-sistem di Turki. Banyak
reformasi yang dilakukan oleh pemerintah dihalang oleh golongan-golongan
konservatif di dalam Turki Uthmaniyyah sendiri sama ada oleh golongan keagamaan
atau oleh golongan Janissari yang pada masa ini telah menjadi rasuah. Walaupun
tentera elit Janissari ini dimansuhkan pada tahun 1826, usaha ini masih mendapat
tentangan.

Proses kemerosotan dan kejatuhan Empayar Uthmaniyyah dibentuk oleh pengstukturan
semula dan transformasi dalam setiap aspek Empayar Uthmaniyyah. Walau
bagaimanapun, usaha yang berterusan tidak membantu dalam menghalang proses
kemerosotan sistem Uthmaniyyah. Satu perubahan yang signifikan hanyalah apabila
Empayar Uthmaniyyah mula menjadi sekutu kuasa-kuasa Eropah. Terdapat beberapa
siri pakatan dengan beberapa negara Eropah seperti Perancis, Belanda, Britain
dan Rusia. Salah satu contoh yang nyata ialah semasa Perang Krimea, yang mana
Perancis, Britain, dan Uthmaniyyah berpakat menentang Tsar Rusia.

Terdapat pada satu masa iaitu antara tahun 1839 dan 1876, reformasi
dilaksanakan. Semasa zaman ini tentera moden ditubuhkan. Sistem perbankan juga
disusun semula di samping pembinaan kilang-kilang yang moden. Dari struktur
ekonomi pula, pihak pentadbir Uthmaniyyah menghadapi kesukaran membayar balik
pinjaman yang dibuat dengan bank-bank di Eropah. Dari segi ketenteraan, ia
menghadapi masalah mempertahankan dirinya daripada diduduki kuasa-kuasa asing
(cth: Mesir diduduki Perancis pada 1798; Cyprus diduduki British pada 1876,
dll.).

Dalam semua idea Empayar Uthmaniyyah dapati daripada kuasa Barat seperti
nasionalisme etnik. Kebangkitan nasionalisme etnik mengancam kestabilan
Uthmaniyyah kerana rakyatnya yang berbilang bangsa. Banyak peristiwa
pemberontakan atas nama nasionalisme muncul dan mengugat Empayar Uthmaniyyah.

Kebangkitan nasionalisme memaksa Empayar Uthmaniyyah untuk bertindak. Sepanjang
enam abad yang lalu banyak yang telah berubah kecuali sistem kerajaan. Ada juga
sekumpulan orang dari Uthmaniyyah yang mempunyai pendidikan barat berpendapat
bahawa konsep raja berpelembagaan dapat mengurangkan tekanan di dalam negara.
İttihat ve Terakki Cemiyeti (Perhimpunan Perpaduan dan Kemajuan) mempunyai
hubungan yang istimewa dalam kumpulan ini. Menurut buku yang dikeluarkan oleh
İttihat ve Terakki Cemiyeti, kejayaan dapat dicapai sekiranya perubahan
dilakukan terhadap institusi sosial dan politik Uthmaniyyah. Menerusi sebuah
penggulingan ketenteraan, İttihat ve Terakki Cemiyeti memaksa Sultan Abdul Aziz
untuk menyerahkan takhta kepada Murad V. Bagaimanapun, Murad V mempunyai masalah
mental. Sultan Abdul Aziz terpaksa dipanggil semula dengan syarat baginda akan
mengubah sistem politiknya. Sultan Abdul Aziz mengubah struktur pentadbiran yang
berusia ratusan tahun ini 23 November 1876. Baginda mengubah nama perlembagaan
baru ini kepada "Kanun-i Esasi". Perlembagaan ini bertahan sehinggalah
bermulanya Perang Krimea.

Dari sudut sosial, kebangkitan semangat nasionalisme dan perubahan untuk
demokrasi menjadikan rakyat semakin tidak tenteram. Hal ini akhirnya menyebabkan
beberapa siri perebutan kuasa yang mengakibatkan konsep raja berperlembagaan
ditubuhkan yang mana sultan mempunyai sedikit kuasa manakala Parti Jawatankuasa
Pembangunan dan Kemajuan, lebih dikenali sebagai Turki Muda, memerintah
keseluruhan Empayar Uthmaniyyah.

Tiga buah negara Balkan yang baru terbentuk pada penghujung abad kesembilan
belas. Keseluruhan wilayah itu termasuk Montenegro mencari kawasan tambahan di
dalam wilayah Albania, Macedonia, dan Thrace yang berada di bawah pentadbiran
Uthmaniyyah. Dengan dorongan dari Rusia, beberapa siri perjanjian
ditandatangani: antara Serbia dan Bulgaria (Mac 1912) dan antara Greece dan
Bulgaria (Mei 1912). Perjanjian di antara Serbia dan Bulgaria mendesak kepada
perpisahan Macedonia yang mengakibatkan Perang Balkan I. Selepas itu terjadi
pula Perang Balkan II.

Dalam usaha terakhir untuk memastikan wilayah-wilayah terbabit kekal dalam
kekuasaan Uthmaniyyah, Enver Pasha menyertai kuasa tengah dalam Perang Dunia
Pertama. Semasa waktu ini, Landasan Kereta Api Baghdad yang dikuasai Jerman
menjadi punca pertenglikaian antarabangsa dan memainkan peranan dalam punca
tercetusnya Perang Dunia Pertama. Empayar Uthmaniyyah mendapat beberapa kejayaan
dalam tempoh awal peperangan terbabit. Pihak bersekutu, termasuk unit tentera
baru, ANZAC dikalahkan di Gallipoli, Iraq dan Balkan, dan beberapa kawasan
diperolehi. Di Caucasus, tentera Uthmaniyyah tewas dalam beberapa siri
pertempuran dan ini membolehkan tentera Rusia bergerak dari Trabzon, Erzurum, ke
arah Van. Empayar Uthmaniyyah bagaimanapun tewas pada akhir peperangan ini
terhadap pihak bersekutu dan mengakibatkan ia kehilangan wilayahnya.

Mustafa Kemal Pasha, yang memperoleh reputasi yang baik semasa kempen di
Gallipoli dan Palestin, dengan rasmi dihantar daripada Istanbul (ditawan) untuk
memerintah dan membubarkan tentera Uthmaniyyah di Caucasus. Pada awalnya pihak
Uthmaniyyah hanya mengikuti arahan sahaja. Walau bagaimanapun dalam masa tahun
kemudian, berlakunya perang kemerdekaan Turki (1918-1923) menentang kuasa asing.
Perjuangan mereka ini mengakibatkan penggulingan kuasa Sultan Mehmet VI oleh
Perhimpunan Baru Turki. Republik Turki kemudian diasaskan pada 29 Oktober 1923.

Kerajaan Uthmaniyyah meneruskan polisi pembangunan Bursa, Edirne (Adrianople)
dan Istanbul, yang kesemuanya merupakan ibu negara Uthmaniyyah, untuk menjadikan
bandar-bandar ini pusat komersial dan industri, dengan mengajak
pedagang-pedagang untuk mencipta satu metropolis baru. Mehmed dan penggantinya
Bayezid, juga menggalakkan dan menerima migrasi puak-puak Yahudi daripada
pelbagai bahagian Eropah, yang tinggal di Istanbul dan bandar-bandar pelabuhan
yang lain seperti Salonica. Minda ekonomi Uthmaniyyah adalah berasaskan konsep
asas negara dan masyarakat di Timur Tengah yang mana matlamat utama sebuah
negara adalah untuk memperkembangkan lagi kekuasaan pemerintah dan salah satu
cara untuk mencapainya adalah dengan mendapatkan sumber kekayaan dengan
menjadikan kelas produktif berkembang. Matlamat paling penting adalah untuk
meningkatkan pendapatan negara sebanyak yang mungkin tanpa merosakkan kemakmuran
rakyat bagi menghalang kekacauan masyarakat dan memastikan konsep tradisional
masyarakat terpelihara.

Organisasi Jabatan Perbendaharaan berkembang di bawah Empayar Uthmaniyyah
berbanding kerajaan-kerajaan Islam lain dan sehingga kurun ke-17, Empayar
Uthmaniyyah ialah organisasi peneraju berbanding yang lain. Organisasi ini
menghasilkan satu kumpulan masyarakat yang baru, yang mana ulama yang terlatih
menghasilkan badan profesional kewangan.

Dalam linkungan diplomatik, Empayar Uthmaniyyah seringkali ditafsir sebagai بابِ
علی Bâb-i-âlî, atau Sublime Porte ("pintu besar") - sebuah ilusi terhadap pintu
besar Istana Topkapı di mana sultan menyambung wakil-wakil dan duta-duta
kerajaan asing. Ada sesetegah pihak menafsirkan gelaran tersebut berikutan
kedudukan geografi empayar ini. Hal ini bermakna Istanbul, ibu negeri
Uthmaniyyah menjadi gerbang di antara Eropah dan Asia. Masyarakat barat
seringkali menganggap Empayar Uthmaniyyah sebagai Empayar Turki ataupun Turki;
yang kemudiannya tidak patut dikelirukan dengan negara Turki moden.

Dinasti ini dikenali sebagai Osmanli atau Uthmaniyyah oleh sesetengah pihak.
Pemerintah pertama empayar ini menggelar diri mereka sebagai Bey. Oleh itu
mereka mereka mengakui kesetiaan kepada Kerajaan Seljuk. Sultan Murad I ialah
pemerintah pertama yang menggunakan gelaran "sultan". Dengan tertawannya
Constantinople (Istanbul) pada tahun 1453, empayar ini semakin menuju ke
kemuncak kehebatannya. Mulai tahun 1517, sultan-sultan Uthmaniyyah juga
merupakan Khalifah umat Islam. Sultan-sultan juga digelar dengan pelbagai
gelaran, antaranya ialah Sultan bagi segala Sultan, Panglima orang-orang Mukmin,
dan waris Rasulullah s.a.w.

Terdapat tiga jenis sistem perundangan di dalam Empayar Uthmaniyyah: satu bagi
orang Islam (kadi), satu bagi orang bukan Islam, dan satu bagi perdagangan.
Undang-undang tertinggi empayar ini ialah Undang-Undang Kanun. Mahkamah utama
dalam empayar ini ialah Mahkamah Syariah. Pentadbiran tempatan ialah salah satu
cara untuk menyamaratakan kuasa pusat dan tempatan.

Terdapat dua sistem kehakiman iaitu Undang-Undang Syariah dan Undang-Undang
Kanun. Tidak berlaku percampuran kuasa bagi masalah agama yang lain.
Undang-undang Syariah ialah berdasarkan Al Quran dan As Sunnah. Undang-undang
kanun (juga dikenali sebagai Undang-undang sivil) ialah undang-undang yang
ditetapkan oleh sultan. Kedua-dua sistem ini diajar di sekolah undang-undang
yang wujud di Bursa dan Istanbul. Mahkamah diuruskan oleh seorang kadi yang
dilantik sultan.

Pengambilan askar baru untuk menjadi sebahagian daripada tentera Uthmaniyyah
merupakan satu sistem yang kompleks. Didalam tentera Uthmaniyyah, askar berkuda
merupakan unit utamanya. Askar berkuda ini menggunakan panah dan pedang pendek
sambil mempraktikkan taktik seperti yang ditunjukkan oleh tentera Mongol.
Tentera Uthmaniyyah pernah menjadi tentera termoden dan terkuat di dunia,
menjadikannya kerajaan pertama menggunakan khidmat askar bersenapang (Bahasa
Inggeris muskets). Unit tentera elit Uthmaniyyah ialah tentera Janissari yang
juga merupakan pengawal peribadi sultan-sultan. Selepas kurun ke 17, Kerajaan
Uthmaniyyah tidak lagi mampu menghasilkan angkatan tentera moden disebabkan
kurangnya reformasi dan askar-askar Janissari yang korup. Pembubaran unit
Janissari pada tahun 1826 sudah terlambat dan ketika perang menentang Rusia,
Empayar Uthmaniyyah kekurangan senjata moden dan teknologi.

Pemodenan Empayar Uthmaniyyah pada kurun ke-19 bemula dengan pemodenan angkatan
tenteranya. Empayar ini merupakan institusi pertama mengupah pakar asing dan
menghantar pegawai-pegawai kanan mereka untuk menjalani latihan di negara-negara
Barat. Dengan cara ini teknologi dan senjata baru tiba di sini seperti senapang
dari Jerman dan British, tentera udara dan tentera laut moden. Empayar
Uthmaniyyah berjaya dalam memodenkan angkatan tenteranya, walau bagaimanapun
mereka masih tidak dapat menandingi kuasa-kuasa Barat.

Kajian terkini menunjukkan bahawa Empayar Uthmaniyyah sememangnya kaya dengan
kebudayaan. Pada asalnya, orang-orang Uthmaniyyah tergolong dalam kebudayaan
orang-orang Asia Tengah. Mereka kemudiannya mengintegrasikan kebudayaan Parsi
dan Byzantine dalam kehidupan harian mereka. Apabila melihat seni-seni
Uthmaniyyah, kita dapat mengetahui bahawa mereka mewarisinya daripada asal-usul
mereka. Mereka menggunakan banyak budaya Parsi. Empayar ini menunjukkan terdapat
keharmonian di antara bangsa Turki dan bangsa Parsi. Bukan sahaja itu, terdapat
juga pengaruh Eropah dan Byzantine.

Empayar ini juga kaya dengan pelbagai kebudayaan seperti Arab, Eropah, dan
lain-lain lagi kerana empayarnya yang luas merangkumi pelbagai latar belakang
dan budaya. Dengan berlakunya asimilasi antara mereka, lahirlah budaya baru di
empayar ini.



https://ms.wikipedia.org/wiki/Aeril_Zafrel

Aeril Zafrel atau nama sebenarnya Suhairil bin Sunari merupakan seorang model
dan pelakon remaja popular di Malaysia dan berasal dari Kampung Sungai Kluang,
Rengit, Batu Pahat, Malaysia. Berdarah kacukan Jawa, Acheh,Minang dan Bugis.
Beliau mula dikenali menerusi watak Affendi dalam siri TV Kisah Kaisara Musim
Pertama. Kelibatnya juga dilihat dalam siri TV Senja Permai di Astro Prima Durja
Ningsun di TV3 dan Cinta Jannah serta drama bersiri eksklusif "Cerita Cinta
Kita" di TV3.

Allahyarham Khairell Khamis, seorang pelakon dan penyanyi era 80an merupakan
bapa angkatnya yang bertanggungjawab membawa Aeril ke persada seni apabila dia
membawa remaja kacak ini ke dunia lakonan menerusi drama Permata Hati Mama pada
tahun 2006 dan seterusnya memperkenalkan beliau kepada pengarah handalan Aziz M.
Osman dan penerbit Noraliah Lee (Vee). Aziz dan Vee kemudiannya menyunting Aeril
untuk membintangi siri TV remaja Kisah Kaisara pada tahun 2007.

4 tahun pertama pembabitan Aeril dalam dunia lakonan tidak begitu
memberangsangkan. Lakonan Aeril sering dkritik namun pelakon remaja ini tidak
berputus asa. Selepas tidak lagi menyertai siri Kisah Kaisara untuk musim kedua,
Aeril bersama seorang rakan menubuhkan sebuah kumpulan bernama CanDo Sahaja pada
tahun 2008. Kumpulan ini disunting oleh label Secondlife.

Selepas kontroversi tersebut dan kematian bapa angkatnya, Aeril tampil dengan
nama komersial baru - pa kali bertukar nama (bermula dengan nama Airil Yayang ke
Suhairil Suhari ke Aeril Sunari dan Farel). Tuah memihak kepadanya apabila
lakonan beliau bersama pelakon remaja Nurul Elfira Loy sebagai anak kepada
Norman Hakim & Marissa Yasmin dalam siri TV Senja Permai berjaya meraih
perhatian ramai.

Seterusnya Aeril disunting pula untuk membintangi dua buah filem iaitu arahan
pengarah tersohor Mamat Khalid berjudul Apokalips berganding bersama nama besar
seperti Farid Kamil dan juga filem Aku Tak Bodoh sekaligus memberi peluang
kepada Aeril untuk menimba pengalaman berlakon bersama aktor kelas A seperti
Namron & Adibah Noor. Bintang Aeril terus dicungkil oleh pengarah prolifik Ahmad
Idham apabila beliau diberi peluang memegang watak utama dalam siri TV Durja
Ningsun bersama aktres remaja Erin Malik pada tahun 2010.

Biarpun telah melepasi usia 23 tahun, namun kerana wajahnya yang masih
keanak-anakan Aeril masih disunting untuk watak-watak belasan tahun. Siri TV
terbitan MIG iaitu Click sekali lagi membawa Aeril ke sekolah. Tahun 2011
menyaksikan Aeril naik pangkat ke peranan pelakon utama apabila meraih peluang
memegang watak utama Adam dalam filem terbitan KRU Studios iaitu Cinta Kura-kura
arahan Nizam Zakaria. Dalam filem tersebut Aeril bergandingan bersama dramatis
popular Tiz Zaqyah. Tahun 2012 juga menyaksikan beliau muncul dalam tiga buah
filem terbitan Metrowealth (MIG) dimana dua daripadanya bergandingan bersama
aktres Wawa Zainal.Filem 7 Petala Cinta menyaksikan pertama kali Aeril memegang
watak Ahmad Attar dalam filem bercorak kerohanian, sementara filem Budak Pailang
menyaksikan sisi sebenar lakonan Aeril diuji dan kemampuannya memegang watak
remaja flat yang terlibat dalam pengedaran dadah hingga dimasukkan dalam sekolah
juvana mendapat pujian ramai. Aeril juga sebelum itu muncul dalam sebuah lagi
filem iaitu Hanya Aku Cinta Kau Seorang (HAKS) membawa watak utama dalam konflik
cinta platonik.

Selain aktif dalam bidang lakonan, Aeril juga sering menjadi peragawan untuk
pertunjukan fesyen dan pelancaran produk. Memikirkan hala tuju kariernya, Aeril
tidak lagi mahu terikat dengan satu studio sahaja, maka filem 99 Kali Rindu,
dimana beliau memaikan semula watak Ahmad Attar menjadi filem terakhirnya
sebagai artis residen MIG. Ketika beliau dan agen dikatakan sedang mencari
peluang untuk berlakon di negara jiran Indonesia, peluang yang lebih besar tiba
apabila Aeril dilamar untuk membintangi filem Hollywood berjudul Mothers Day,
memegang salah satu watak penting bersama pelakon handalan seperti Susan
Sarandon, Sharon Stone.

Sejak pembabitan Aeril di peringkat antarabangsa, namanya semakin diangkat di
persada seni. Kemunculan Aeril dalam telenovela Cinta Jannah pada Ogos 2013 di
slot Akasia TV3 berjaya menjulangkan lagi namanya dan lakonannya bersama Nelydia
Senrose meningkatkan lagi populariti Aeril sebagai hero baru TV dan filem di
Malaysia. Dalam pada itu , Aeril telah berkahwin dengan Wawa Zainal secara
rahsia



https://ms.wikipedia.org/wiki/Perlis

Negeri Perlis merupakan negeri yang terkecil di Malaysia. Ia terletak di utara
Semenanjung Malaysia dan bersempadan dengan Provinsi Satun dan Songkhla,
Thailand di sebelah utara, dan Kedah di sebelah selatan. Perlis pernah dipanggil
Palit (Bahasa Thai: ปะลิส) dalam masyarakat Siam ketika Perlis pernah berada
dibawah pengaruh Siam dahulu. Lihat peta lokasi di Google Maps. Perlis menjadi
sebuah negeri yang berdaulat pada 20 Mei 1843 apabila Siam melantik Syed Hussain
Jamalullail sebagai Raja Perlis. Bermula dari tarikh itu, Perlis yang asalnya
sebuah daerah jajahan Kedah bertukar menjadi sebuah negeri naungan yang
berdaulat.

Pada tahun 2000, jumlah penduduknya dianggarkan seramai 198,335 orang, dengan
pembahagian etnik: Melayu (166,200 atau 78%), Cina (24,000 atau 17%), India
(3,700 atau 2%), lain-lain (5,400 atau 3%), dan bumiputera lain (600 atau 0.3%).

Dari segi sejarah, Perlis adalah negeri di bawah naungan negeri Kedah.
Bukti-bukti pra-sejarah yang terdapat di Bukit Tengku Lembu di Beseri
menunjukkan kewujudan negeri ini. Tempoh selepas pra-sejarah menunjukkan
pengaruh ideologi Islam yang mengambil alih pengaruh Hindu dan Buddha pada akhir
abad ke-12 kerana berdasarkan cara hidup masyarakat tempatan.

Ideologi ini juga dipengaruhi oleh sultan Kedah yang menunjukkan imej negeri
tersebut. Terdapat beberapa pendapat yang berlainan mengenai sejarah pembentukan
negeri Perlis. Menurut Ahmad Ismail dan YB Dato' Yazid bin Mat dalam buku mereka
iaitu "Negeri Perlis Indera Kayangan: Sejarah Pembentukan Sebuah Negeri
Berdaulat" nama Perlis diambil dari nama pokok iaitu "Pokok Perlis". Ketika itu,
jajahan Perlis adalah di tenggara sempadan Satun, di barat daya daerah Kubang
Pasu, bertentangan dengan Selat Melaka dibarat, di timur lautSongkhla. Namun
terdapat fakta sejarah bahawa kawasan jajahan negeri Perlis sebenarnya lebih
luas dari itu.

Pendudukan Siam ke atas Kedah dan jajahannya pada tahun 1821 menyebabkan
serangan dan tindakbalas penduduk tempatan secara besar-besaran, akhirnya telah
membawa kepada pengunduran Siam dan penyerahan kuasa mentadbir kepada pembesar
tempatan bagi mentadbir Kedah, Setul, Kubang Pasu dan Perlis.

Bagi negeri Perlis, Raja Long Krok dilantik sebagai Gabenor, manakala Syed
Hussin Jamalullail sebagai timbalannya. Detik ini merupakan detik bersejarah
bagi negeri Perlis yang telah mendapat pengiktirafan dari status tanah jajahan
kepada status sebuah negeri naungan.

Komposisi etnik pada tahun 2000 di Malaysia adalah seperti berikut: Melayu
(174,805 atau 79.74%), Cina (21,058 atau 9.6%), India (2,658 atau 1.21%) dan
lain-lain (20,690 atau 9.45%).

Manakala pada tahun 2010 pula, penduduk di negeri Perlis secara peratusan telah
menganut pelbagai kepercayaan atau agama, seperti 87.9% Muslim, 10.0% Buddha,
0.8% Hindu, 0.6% Kristian, 0.2% Taoism atau agama masyarakat Cina, 0.3% yang
menganut lain-lain agama dan 0.2% pula tidak mempunyai agama.

Ekonomi negeri didominasi oleh pertanian, terutamanya beras, gula dan
buah-buahan. Perhutanan dan perikanan juga merupakan industri yang mustahak, dan
negeri ini sedang mengambil tindakan untuk menarik perusahaan kecil dan
sederhana.

Negeri Perlis sememangnya terkenal dengan kesenian Melayunya seperti Canggung,
Hadrah, Jikey Perlis, Makyong Laut dan Wayang Kulit Gedek (atau Wayang Gedek).



