https://vo.wikipedia.org/wiki/Frans%C3%A4n

Fransän (calöfiko: République française = Repüblikän Fransänik) binon län
Yuropik, kela cifadil topon in Yurop Vesüdik.

Fransän binon bäldikün tatas Yuropik valik, primo in topäd regik labü zän su
nisul: Île-de-France. Cifazif onik binon el Paris. Liman Konsälalefa Yuropik,
binon bal länas, kels efünons Fedi Yuropik, topädi ela euro e Spadi ela
Schengen. Binon i bal limanas lul Sefakonsälalefa Tatas Pebalöl, e duton lü Fed
länas latinik, lü Fed länas Fransänapükik (el Francophonie famik), e lü G-8
(Grup länas liegikün jöl).

Fransän binon liman ela NBNL (= Noganükam Baläda Nolüda-Latlanteanik,
Linglänapüko: NATO). Ün 1966 älüvon noganükami militik pebalöl, ab ägegolon dilo
ün 2002. Dalabon belödanis vafis taumik.

Kuliv Fransänik binon famik su vol valik. Fransän binon län hiela Descartes ä
motedöp Tumyela Litas (el Siècle des Lumières), kel ekodon Levolutis Fransänik e
Lamerikäniki. Lifalekan Fransänik palöfon valöpo, e daif kvisina Fransänik labon
belödanis benorepüti bevünetik.



https://vo.wikipedia.org/wiki/Koordinatasit_taledavik

Koordinatasit taledavik dälon ad patön topi alik su tal yufü koordinatasit
sferik labü koordinats kil baiädü tulaxab Tala.

Stabü teorods Babülonänanas vönik, poso pämenodöls fa hiel Ptolemaios: tikan ä
taledavan Grekänik, sirk lölik padilon ad grads 360 (= 360°).

Me guls tel at, mögos ad dientifükön e patön topami topa alseimik su Tal. Samo,
zif: Baltimore, in tat: Maryland, in Lamerikän, labon videti mö 39,3° nolüdiki e
luneti mö 76,6° vesüdiki (Samafomot:Coord/dec2dms/dmN
Samafomot:Coord/dec2dms/dmW﻿ / ﻿39.3, -76.6]). If däsinoy vektori de zänod Tala
jü pün lä gul mö 39,3° nolüdü kveator e 76,6° vesüdü Greenwich, vektor at orivon
zifi: Baltimore.

Vönaoloveiko, grads padilons ad minuts (1/60 grada bal; brefod: ’ ü m) e sekuns
(1/60 minuta bal; brefod: ’’ ü s). Koordinats papenons ma fomäts distöfik, ab ai
labü sökaleod: videt-lunet:

Ad dientifükön lölöfiko topi su, in, u love taled, neodoy i geiloti: topam
penditik topa tefü zänod koordinatasita, u tefü sürfat (ma miedet semik). Suvo
geilot panotodon as fagot penditik de talasürfat, ab, kodü telplänov vödas:
„sürfat“ e „penditik“ in yümed at, binos gudikum ad notodön oni tefü nivod
kuratikumo pemiedetöl äs melanivod zänedik (kuratikumo „geoid“ panemöl). Fägot
de talazänod kanon pagebön tefü topams dibik in tal, u tefü topams in spad
plödatalik.



https://vo.wikipedia.org/wiki/Jenav

Jenav binon stud jenetas e dunotas menikas. Do süvo padadilädon kobü tikäla- u
sogädanolavs, kanon i palelogön as pon bevü ons, labü metods se jäfüds bofik at.
As jäfüd, jenav keninükon donajäfüdis e yufajäfüdis mödik, soäs timav,
jenotemipenav, genealog, vönapenav e vönamafav. Geböfiko, jenavans esteifülons
ad tuvedön säkädis jenavik medü stud dokümas pepenöl, do vestig jenavik no
pamiedükon te fa fonäts at. Valemo, fonäts nola jenavik kanons pateilön ad klads
kil: utos, kelos pepenon, utos, kelos pesagon, ed utos, kelos pekipedon, e
jenavans süvo gebons kilis valik. Jenavas kösömiko kazetons veüti fonätas
pepenöl, kels primons pos datik penama. Kazet at edavedükon vödi: rujenav, kel
tefon timi bü gebid fonätas pepenöl. Ibä penam ädavedon ün tims difik zi vol,
dist vü jenav e rujenav süvo sekidon de top u de yegäd.

Gretot pasetatima menik ekoedon vilön jäfüdisevanis dilädön oni ad dilots
fasilikum ad studön e vestigön. Dabinons mods mödik, ön kels paset kanon
padilädön: ma timav, ma kuliv, e ma yegäds. Dadiläds kil at no fakipons odis;
kevobam komon süvo, a. s. in studs soäs „Vobanamuf Largäntänik ün Cenamatimäd,
1930-1945“. Mögos jenavanes ad bejäfön topis, timis u yegädis e go patädikis, e
go valemikis, do klien nulädik binon patädikumam vestigas. Votans lesagons, das
jenav evedon vöd „valemik“ keninükamü stud „vala“, kelosi sevoy dö paset menik,
ab i mied at paletodon fa jäfüds nulik soäs jenav gretik. Jenav geböfiko
pestudon zeilü bos plagik u teorik, ab atimo pastudon i te sekü nuläl täläktik.

Geböfiko, stud jenava pämiedükon ad ut vöda pepenöl u pespiköla. Daved calima e
jäfüdas nolavik nulik dü tumyels 19id e 20id äblinon ye mödi legretik nünas
nulik, kels äkoedons padöbatön geböfi at. Vönotav, menav e sogädanolavs votik
äprodons nünis äsi teorodis nulik dö jenotem menik. Jenavans anik ädotons, va
jäfüds e studs nuliks at ädutons jenöfo lü jenav, ibä fonäts onsik no
pämiedükons ad vöd pepenöl. Vöd nulik: rujenav pämekon ad sinifön sekis
studajäfüdas nulik at, ven äprodons nünis dö tims bü daved penama.

Ün tumyel 20id, distid vü jenav e rujenav äsäkädikon. Krüts mödik ädavedons sekü
plödakipam fa jenav kulivas semik, soäs uts Frikopa Dissaharänik e Meropa bü
hiel Colombo. Zuo, rujenavans, äs hiel Vere Gordon Childe e vönotavans jenavik
äs hiel James Deetz, äprimons ad gebön vönotavi ad plänön jenetis veütik, kels
büo äbinons te yegäds jäfüda jenavik. Jenavans äprimons ad logedön etflaniü
jenotems bolitik vönaoloveik de stanöps nulik: jenav konömavik, sogädik e
kulivik, kels valiks sekidons de fonäts nulik klülabotas. Ün tims nuik, mieds
kurätik vü jenav e rujenav jiniko smalikons.

Leceds difik dabinons tefü miedet primöpa jenotema. Anans kredons, das jenotem
menik äprimon ün tumyel 34id b. K., timü koinapenät. Vödems koinapenätik
päpenons su taimaplatotils me rid nejäpik stylus pänemöl. Mals ela stylus
äbinons koinafomiks, kelos äkodon nemi: koinapenät. Penamasit di Sumeria
pälasumon i pro püks votik (hetit, e püks di Akkadia, Elam, Luw, Hurriah,
Urarti), ed äbinon stab pro lafabs netik Vöna-Pärsänik e di Ugarit..

In Volapük, vöd: jenav pedefomon de vöd: jen (jiniko de Deutänapük: ge-schehen
„jenön“) dub lenlägam poyümota: -av; klu sinif binon nolav jena u jenotas
(pasetik). Vöd votik: jenotem pedefomon de jenot (jen + -ot) dub lenlägam
poyümota: -em; o. b., grup u konlet (leodik; valemik u no) jenotas. Kösömiko
pagebon, ven tefos konoti (a. s. ma sökaleod timavik) jenotas veratik, stabü
klülabots: fonäts jenavik. Kanoy sagön, das jenav binon nolav, kel bejäfon
jenotemi (a.s. bepenon oni, u studon oni, u mobon teorodis dö on).

In püks mödik, nolav at panemon stabü vöd Grikänapükik: ιστορία (a.s.
Linglänapük: History, Fransänapük: Histoire, Litaliyänapük: Istoria, e r.). Vöd
Grikänapükik at pädefomon de värb: ιστορείν „säkön“, „dasäkön“, „seividön“;
äsinifon kluo „nol, lärnam medü säkam, seividam, a. s. stabü konots
vönaoloveik“. Värb it pädefomon de ίστωρ „sapan“, „temunan“, u „cödan“. Vöd at
licinon de vul Lindäna-Yuropik *wid-tor-, se *weid- „sevön“, „logön“ (l. vödi
Linglänapükik: wit, vödi latinik: video, vödi sanskritik: veda, e r.; stelül
nilü vöds dientifons oni as foms teorik fa pükav jenavik pemoböls). Vöd ιστορία
äsinifon primo noe jenavi, abi filosopi e nolavi; labü nem at, nolavs Grikänik
päpropagidons primo in Grikän klatädik, e poso zi läns valik fa Grikän piflunöls
(„vol Helänik“).

Vöd: „jenotemipenav“ labon sinifis anik distik. Kanon sinifön jenotemi studa
jenavik, metods e gebs onik („jenav u jenotem jenava“). Kanon tefön i kop
patädik penätas jenavik e/u jenotemik (as sam, „jenotemipenav zänodatimäda dü
degyel 1960“ sinifon „vobots dö jenav u jenotem zänodatimäda ün degyel 1960
päpenöls“). Jenotemipenav kanon lunomiko sinifön i teor jenavik, u stud penama e
mema jenavik. As diletam pasetabepenamas, sinif kilid at tefon telis votik dubä
dilets kösömiko demons konoti u konotametodi, plänädi, volilogami, gebi
klülabotas, u modis bepenama jenavanas votik.

Metod jenavik binädon me kaens e stabaliens, ma kels jenavans gebons fonätis
primik e klülabotis votik ad vestigön ed ad penön jenotemi.

„Fatan jenava“ valemo palecedom hiel Herodotos se Halicarnassus (484 bK - za 425
bK). Timakompenan omik: hiel Thucydides ye ädagetom fami ad binön utan, kel
äprimom studi nolavik jenava me vobot okik: Jenotem kriga di Peloponnesos. El
Thucydides, distü el Herodotos e jenavans relöfik votik, äcedom jenotemi as prod
välas e dunas menik (e kluo ävestigom kodis e sekis onas), no as sek fluna
godik. In metod okik, el Thucydides äkazetom timavi, leced nepaletik, e
jenöfoti, das vol menik äsekon de dunas menik. Jenavans Grikänik äcedoms
jenotemi sirkülamik, o. b. jenots nomiko ädönuons okis.

Plödü Yurop, ädabinons vönaoloveikams jenavik äsi geb kulivik metoda jenavik in
Tsyinän vönädik e zänodatimädik. Stabavob pro jenotemipenav calik in Siyop
Lofüdik päledunon fa kurajenavan dünasta di Han: hiel Sima Qian (145-90 bK),
lautan ela Shiji (Registar Jenavana Legretik). Sekü kaliet vobota okik, el Sima
Qian nu palecedon as fat jenotemipenava Tsyinänik. Jenavans Tsyinänik dünastas
fovik Tsyinäna ägeboms eli Shiji omik as samot calöfik pro vödems jenavik äsi
pro literat lifajenädik.

El St. Augustinus älabom fluni veütik su tikemi kritik e vesüdiki primü
zänodatimäda. Dü periods zänodatimädik e dönumotedik, jenotem süvo pästudon se
stanöp relik u salüdik. Zao ün yel 1800, hiel Georg Wilhelm Friedrich Hegel:
filosopan ä jenavan Deutänik, äblinon filosopi e lecedis no relikis studes
jenavik.

In fonun buka okik: Muqaddimah, hiel Ibn Khaldun: jenavan ä büogolan sogädava
änunedom ta pöks vel, kels ma om äkomädons süvo in vobots jenavanas. In krüts
omik, älelogom paseti as bos bisarik, kelosi nedoy nätäpretön e plänädön.
Nulikos pö el Ibn Khaldun binälon in lesag, das difs in kuliv timädas distik
mutons leodükön plänädami matera jenavik ad distidön prinsipis, stabü kels
plänädam mögon, e fino, das neodoy noe prinsipis tikavik abi plaki pösodik ad
cödön kuratiko ä verätiko kulivi timäda pasetik.

Jenavans votik, kels äkodoms volfön studametodis jenavik, binoms hiels Leopold
von Ranke, Lewis Bernstein Namier, Geoffrey Rudolph Elton, G.M. Trevelyan e
A.J.P. Taylor. Ün tumyel 20id, nitedäl jenavanas tefü konots netätimik (kels
süvo glorükons neti u pösodis) äläsikon; vödems votik äbuikons. Jenavans
Fransänik änüdugons „jenavi mödotavik“, kel gebon nunis valasotik ad bepenön
lifi pösodas patedik, ed äkevobons levemo ad stitön jenavi kulivik (l. eli
histoire des mentalités). Jenavans Lamerikänik, dub flun timäda gitätas sifik,
älelogons grupis votik sogäda (a. s. blägans, voms, pöfans, nütevans), kels jü
tim et pinedemons. Ün yels lätik, posnulädimans edöbatons veüti e völadi studa
jenava stabä jenav binädon me plänädams pösodik fonätas. In buk okik: In Defence
of History (Jelodü Jenav), hiel Richard J. Evans: profäsoran jenava nulädik lä
Niver di Cambridge, äjelodom völadi jenava.



https://vo.wikipedia.org/wiki/Volap%C3%BCk_nulik

Volapük perevidöl, ü Volapük nulik, eko no jenöfik pük, ed äbinon fom nulik
Volapüka, pos revid hiela Arie de Jong, äfiniköl ün 1929, päpüböl in Gramat
Volapüka ed in el Wörterbuch der Weltsprache fa el de Jong ün 1932, e calöfiko
päzepöl fa cifal Albert Sleumer me büad omik de 1934, yanul 1. Volapük perevidöl
laibinon jünu fom calöfik püka at.

Suvo palesagos, das Volapük rigik ela Schleyer pärevidon calöfiko te fa el de
Jong, ibä revidamobs votik (fa, vü votikans, el Kerckhoffs, el Rosenberger e r.)
neai päzepons fa cifal balid ä datuval Volapüka. No sötoy ye glömön, das
votükams ömik, kels nu dutons lü Volapük nulik, pämobons fa mens votik, vü kels
el Schleyer it, kel ya ün XXXX älecedom pötiki, samo, ad nüdugön tonati „r“ pla
tonat „l“ in vöds mödik (a.s. el „gretik“ pla el „gletik“). I vöd „Fransän“, pla
el „Flent“, ya pimobon fa el Schleyer bü revidavobod ela de Jong.

Vöds pävotükons ad sevädovikön: lömib -> rein, liläd -> reid, Basilän ->
Brasilän, Bodugän -> Portugän, plofed -> profäsoran, polel -> poldan... Ön jenet
ela golüd -> gold, demolös i jenöfoti, das -üd binon poyümot.



https://vo.wikipedia.org/wiki/Matemat

Matemat binon nolem tefü suemods äs mödot, binod, spad e cen, ed i jäfüd
nolavik, kel studon onis. Hiel Benjamin Peirce änemom oni „nolav[i], kel prodon
kludis nevitovik“. Nolavans votik lesagons, das matemat binon nolav nomöfas
(patterns): matematans sukons nomöfis pö nums, spad, nolav, nünöms, nedabinots
fomälik, e r.

Medü geb nedabinotas e tikama tikavik, matemat evolfon se numam, kalkulam, mafam
e stud sitöfik tefü foms e mufs yegas füsüdik. Matematans vestigons suemodis at,
diseinölo ad fomön niludis nulik ed ad blöfön verati onsik me kludam kuratik
stabü xioms e miedets pötiko pevälöls.

Sev matemata staböfik ai pegebons fa pösods e grups valiks. Gudükumams
stabasuemodas kanons patuvön ya in vödems matematik se Lägüptän vönik,
Babülonän, Lindän vönik, Tsyinän vönik, e Grikän vönik. Blöfastabs kurätik
pubons balidnaedo in lebuk hiela Eukleides: Binets. Volfam äprogedon no vifiko
jü period Dönumoteda ün tumyel 16id, ven tikamagots matematik äkolkömons tüvis
nolavik nulik, kelos äkodon vifikumami vestigama, kel efovon jü adel.

Ün atim, matemat pagebon zi vol lölik fa jäfüds mödik soäs nolavs natik, kaenav,
sanav, e nolavs sogädik soäs konömav. Matemat pajäfüköl: jäfüd, kel vestigon
jäfükami matemata pö säkäds jäfüdas votik, kodon e gebon tüvis matematik nulik,
ed ömna kodon i davedi jäfüdas löliko nulikas. Matematans bejäfons i matemati
klinöfik, o. b. matemat demü ok it, nen jäfükams, do jäfükams utosa, kelos
äprimon as matemat klinöfik, suvo patuvons poso.

Vöd: „matemat“ (Vöna-Grikänapüko: μαθηματικά ü mathēmatiká) dekömon de μάθημα
(máthēma), siämü „lärnam, stud, nolav“; poso ägeton i sinifi: „stud matematik“,
igo ün timäd klatädik. Fom ladyekik ona binon el μαθηματικός (mathēmatikós),
rigiko „studi teföl“, ab leigo poso i „matematik“. Pato el ars matematica
latinik äsinifon ya „kaenavi matematik“.

In püks anik pagebon fom plunuma: Fransänapüko les mathématiques, Linglänapüko
mathematics ü maths. Atos licinon de geb foma neudik plunumik in latin:
mathematica, stabü fom plunumik Vöna-Grikänapüka τα μαθηματικά (ta mathēmatiká),
fa hiel Aristoteles pägeböl siämü „matematikos valik“. In Linglänapük, el
„mathematics“ binon ye subsat balnumik, in Lamerikän suvo as el „math“
pabrefüköl (ed as el „maths“ in läns Linglänapükik votik).

Volfam matemata kanon palelogön as sökod nedabinotas ai mödikumölas, u ba as
stäänikam vestigasfera. Nedabinot balid äbinon bo tikamagot: num. Dasuem, das
pods kil e dels kil labons bosi kobädik, äbinon levolut pö tikam menik. Pöps
primöfik ya äfägons ad numön - plä yegs füsüdik - mödotis nedabinotik soäs tim:
dels, muls, yels. Kalkulav (saedam, näedam, naedam, müedam) äsökons natöfiko.
Balstons vönädik ätemunons dö nol tefü geometa.

De prim jenotema peregistaröl, cifajäfüds matemata ädavedons sekü neod ad duinön
kalkulis tefü tripam e ted, ad suemön tefis bevü nums, ad mafön läni, ed ad
büosagön jenotis stelavik. Neods at tefons cifadonadilami matemata: stud mödota,
binoda, spada, e cena.

Matemat siso pestäänükon levemo, e tefs fluköfik edabinons vü matemat e nolav
gonü bofiks. Tüvs matematik ejenons dü jenotem menik ed jenons nog ün atim. Ma
yeged hiela Mikhail B. Sevryuk, pepüböl in gased: Bulletin of the American
Mathematical Society, „Num yegedas e bukas peregistarölas in ragivs ela
Mathematical Reviews sis 1940 (yel, kü el MR päfünon) binon nu plu 1,9-balions,
e yegeds e buks nuliks plu 75 000 palüükons alyelo. Pluamanum gretik labon
teorodis matematik nulik e blöfis onsik.“

Matemat süikon, ven dabinons säkäds fikulik, kels tefons mödoti, binodi, spadi u
ceni. Primo dins at pätuvons pö ted, länamaf, e poso stelav; anu nolavs valik
labons säkädis fa matematans pastudölis, e säkäds mödik süikons ninü matemat it.
Hiel Newton äbinom balan datuvanas kalkula nenfinöfik, hiel Feynman äjäfom
luvegalintegrali stabü mig tikäla e daseväl füsüdik, e lefadateorod anuik jäfon
spireti nulik pro matematans. Seks matematik anik veütons te pro donajäfüd, kö
ädavedons, e pagebons ad tuvedön säkädis pluik us. Ab suvo seks se donajäfüd
gebovons pro donajäfüds votik, e vedons bal suemodas matematik valemik. Jenöfot
küpädik, das igo matemat „rafinikün“ suvo labon gebis plagik no pespetölis,
äkoedon penön eli Eugene Wigner dö „vobed no tikavik matemata“.

Äs pö studajäfüds mödikün, nolasplodül ün timäd nolavik ekodon donajäfüdikam
matemata. Dist go veütik dabinon vü matemat rafinik e matemat pajäfüköl.
Donajäfüds ömik matemata pajäfüköl ebalons ko vestigalüods no matematiks ed
evedons jäfüds nesekidik, a. s. statitav, nünömav u tölatavestig.

Matematans mödik spikons dö kein matemata, dö jönav kaladik ona, dö jön ninik
ona. Balugöf e valemöf völadons. Jön dabinon pö blöf visedik, a. s. blöf ela
Eukleides, das primanums binons nenfino mödiks, e pö metod numik, kel vifükon
kalkulami, äs Votafomam Vifik hiela Fourier ü VVF (Linglänapüko: fast Fourier
transform ü FFT). Hiel G. H. Hardy in buk okik: Gidükam Matematana änotodom
kredi, das vätäls jönavik at ya saidons, onso, ad gidükön studi matemata
rafinik. Matematans suvo töbidons ad tuvön lesetablöfis patiko kienikis; hiel
Paul Erdős suvo änemom töbidi at „steifülami ad tuvön blöfis se Buk, in kel God
ipenon blöfis ome blesirikünis“. I pöpät „matemata böfik“ temunon dö blesir,
keli mödikans senälons pö tuvedam säkädas matematik.

Cifadil malema matematik atimo pageböla no pidatuvon jü tumyel 16id. Büo matemat
päpenon te me vöds, metod fenüköl, kel ämiedükon vemo tüvis matematik. Malem
nulädik fasilükon matemati pro matematan, ab primölans suvo cedons oni fikuliki.
Pebrefükon levemo: mals anik ninädons nünis go mödikis. Soäs noatipenam, malem
matematik nulädik labon süntagi sevärik, e nükoton nünis, kelis ön mod votik
papenonsöv mu fikuliko.

I pük matematik binon fikulik pro primölans. Vöds äs u e te labons sinifis
kuradikum, ka pö spikam aldelik. Ön mod kofudüköl pro primölans, vöds äs maifik
u fel egetons sinifis matematik patik. Bevü jäfüdavödeds dabinons vöds no
kösömiks soäs homeomorfim e lintegralovik. Ab dabinon kod malema e püka patikas:
matemat flagon kurati mödikum, ka spikam aldelik. Nen kurat at matematans no
kanons suemön e bevobön säkädis onsik.

Kurat stabon su blöf matematik. Matematans vilons, das lesets onsik sekons de
xioms medü blöfäd tikavik sitöfik. Atos viton „lesetis“ dobik, stabü klienäl
cütovik; sams mödik patuvons in jenotem matemata. Kuratanivod in matemat
paspetöl evotikon ve tim: Grikänans äspetons blöfädis vemo kuratikis, ab timü
hiel Isaac Newton metods pägeböl äbinons läs gudiks. Säkäds pö miedets ela
Newton äkodons dönudavedi dileta e blöfäda kuratikas ün tumyel 19id. Atimo,
matematas nog döbatons mögi blöfas yufü nünöms: bi nünömakalkuls gretik binons
vemo fikuliks ad fümedön, blöfs at ba no binons saidiko kuratiks. Xioms in tikam
vönaoloveik äbinons „veräts stedöfiko klüliks“, ab miedet at binon säkädik. Lä
nivod fomedik, xiom binon te sökod malas, kel labon sinifi lönik te yumedü
fomüls defomovik valik xiomasita. Zeil programa di Hilbert äbinon pladam
matemata lölik sui stabs xiomik fimik, ab ma Nelölöfaleset hiela Gödel xiomasit
(saidiko nämädik) alik labon fomülis no fümükovikis; kluo xiomükam fifümik
matemata no mögon. Too matemat suvo pafomälon as konletateor ma xiomükam semik,
o. b. äsif blöf u lesag matematik alik kanonsöv-la panotodön me fomüls
konletateora.

Hiel Carl Friedrich Gauss änemom matemati „jiregi nolavas“.. In vödem rigädik
latinik: Regina Scientiarum, äsä in tradutod Deutänapükik: Königin der
Wissenschaften, vöd, kel traduton „nolavi“ (scientia, Wissenschaft) sinifon
buikumo „nolajäfüd“. Ma sinif at, no dotoy, das matemat binon nolav. Miedükam
sinifa vöda: ad ut natanolava ye labon seki, das matemat (ü pu matemat rafinik)
no binon nolav, bi no tefon voli füsüdik. Hiel Albert Einstein ästetom, das
„sotefä loneds matemata tefons lejenöfi, no fümons, e sotefä fümons, no tefons
lejenöfi“.

Filosopans mödik kredons, das matemat no binon sperimäntiko dobükovik, klu no
binon nolav ma miedet hiela Karl Popper. Ün degyel 1930 ye vobots veütik dö
tikav matematik äjonons, dat matemat no kanon paläsükön ad tikav, ed el Karl
Popper äsludom, das „teorods matematik mödikum binons, äs uts füsüda e lifava,
hüpoteta-kludiks; matemat rafinik kluo binon nilikumo nilü natanolavs, kelas
hüpotets binons niluds, kas äjinos nog brefabüo“ Tikans votik, vü kels hiel Imre
Lakatos, egebons fomami „dobükamima“ pro matemat it.

Tikädöp votik binon, das jäfüds nolavik anik (soäs füsüd teorik) binons matemat
labü xioms, kels baiädons ko lejenöf. Füsüdan teorik: J. M. Ziman vo ämobom, das
nolav binon „nol notidik“ e kluo keninükon matemati. Alo, matemat labon
kobädikosi mödik ko jäfüds mödik nolavas füsüdik, a. s. vestigam sekas tikavik
xiomas/hüpotetas. I klienäl e sperimänt labons rouli pö jaf niludas e matemata e
nolavas (votik). Matemat sperimäntik ai vedon veütikum ninü matemat, e geb
nünömas (a.s. pro völf sümädotas) labons rouli ai gretikumi e pö nolavs e pö
matemat, kelos fiböfükon taspiküli, dat matemat no gebon metodi nolavik. In buk
okik: A New Kind of Science (Bid Nulik Nolava, 2002), hiel Stephen Wolfram
blöfädom, das matemat nünömik meriton ad paletüvön sperimäntiko as jäfüd nolavik
nesekidik.

Ceds matematanas demü säkäd at distöfons. Du vestigans anik matemata pajäfüköl
lecedons, das binons nolavans, utans matemata rafinik suvo kredons, das vobons
me yegäds buikumo sümiks ad uts tikava, e das kludo binons binälo filosopans.
Matematans mödik cedons, das vöd: „nolav“ läsükonöv veüti flana jönavik ona, äsi
jenotemi onik vü lekans libälik vönaoloveik vel; votaflano, votans kredons, das
no kanoy nedemön yümi onik ad nolavs, ibä kosad vü ons ekodon nulotis e
votikamis mödik pö matemat. Lecedadif at logädon gudikumo pö döbat filosopik
tefü säk, va matemat progedon medü „jafs“ (äs lekan) u medü „tüvs“ (äs nolav).
Kösömiko tuvoy in nivers dilädis „Nolava e Matemata“, kelos jonon, das jäfüds at
palelogons as „yufians oda“, ab binälo no binons otos. Plago, matematans
kösömiko pakobiopladons kobü nolavans lä nivod grobik, ab pateilons de ons lä
nivod kuratikum. Säkäd at binon bal dinas pavestigöl fa filosop matemata.

Prems matematik kösömiko pateilons de uts nolava. Prem famikün matemata binon
Kön hiela Fields, kel pästiton ün 1936 e nu pagevon alfolyeliko. Suvo palecedon
neverätiko as „Prem hiela Nobel“ matemata. Prem hiela Wolf pro matematans, kel
pästiton ün 1979, benodistükon lifaduinodis tefü matemat; prem bevünetik votik:
Prem hiela Abel, pänüdugon ün 2003. Ats pagevons sekü vobotem patik, a. s. jaf
nulik, u tuved säkäda veütik famik jäfüda ya dabinöla. Lised famik säkädas no
nog petuvedölas 23 („säkäds hiela Hilbert“ penemölas) päkonleton ün 1900 fa
matematan Deutänik: David Hilbert. Lised at äfamikon vemo, e säkäds pu züls se
lised at ya petuvedons. Lised nulik säkädas veütik vel, tiädü Säkäds Prema
Milyelik, päpübon ün 2000. Tuveds säkäda alik papremon me balionat dolaras; te
bal onas (hüpotet di Riemann) patuvon in lised ela Hilbert.

Äsä ya pemäniotos löpo, dönajäfüds veütikün matemata ädavedons sekü neod ad
ledunön kalkulis tedik, ad suemön tefis vü nums, ad mafön läni, ed ad büosagön
jenotis stelavik. Neods fol at kanons payümön lü donadilam staböfik matemata as
stud mödota, binoda, spada e cena, o. b. kalkulav, lalgebrad, geomet e diletam
matematik. Zuo dabinons i donadiläds pededietöl letüvame yümas matemata lü
jäfüds votik: lü tikav, lü konletateor (stabs matemata), lü matemat sperimäntik
nolavas distöfik (matemat pajäfüköl), ed atimo lü stud kuratik nefüma.

Stud mödota primon me nums, primo natanums ü nums natik sevädik e lölanums ü
nums lölik, ed i tölatas kalkulavik onis tefölas, kels pabepenons fa kalkulav.
Pats dibätikum lölanumas pavestigons fa numateor, se kel seks famik esuikons äs
teorod lätik hiela Fermat. Numateor keninükon säkädis no nog petuvedölis telis:
nilud primanumas telädik e nilud hiela Goldbach.

Äsä numasit pavölfon, lölanums pasuemons as donakonlet numas tikälik
(„dilanums“). Ats pakeninükons fa nums jenöfik, kels pagebons ad malön mödotis
nenropik. Nums jenöfik pavalemükons ad nums komplitik. Ats binons steps balid
numasitaleoda, kel fovo rivon folanums e jölanum (quaternions e octonions).
Vätäls votik tefü nums natöfik tikodükons dö nums lovefinik, kels fomedükon
suemodi numama jü nenfin. Studajäfüd votik binon gretot, kel dugon lü nums voik
e lü suemod votik nenfina: els alephs, kels mögükons leigodi gretotas mödotas
nenfiniko gretikas.

Yegs matematik mödik, soäs konlets numas e sekätas, jonons binodi ninik. Patöfs
binodik yegas at pavestigons pö stud grupas, linas, felas e sits nedabinotik
votik, kels binons, ons it, yegs soik. Dins ad dutons lü lalgebrad nedabinotik.
Suemod veütik ona binons vektors, pavalemüköl ad spads vektorik, e pavestigöl fa
lalgebrad lienöfik. Stud vektoras yümon kilis dilädas staböfik matemata: mödot,
binod e spad. Kalkul vektorik stäänükon jäfüdi at ini diläd staböfik folid: ut
cena.

Stud spada licinon de geomet - pato geomet hiela Eukleides. Trigonomet migon
spadi e numis, e keninükon leseti hiela Püthagoras famiki. Stud atimik spada
valemükon tikamagotis at, dat keninükons geometi löpa-mafotik, geometi no hiela
Eukleides (kel labon zänarouli pö teorod tefäda valemik) e fomav (topology).
Mödot e spad labons rouli pö geomet diletik, geomet difaleigotik, e geomet
lalgebradik. Lü geomet difaleigotik duton suemod distöfotas (äsi kalkula su
distöfots). Lü geomet lalgebradik dutons bepenam yegas geometik as tuvedakonlets
leigotas polünomik, kelos yümon suemodis mödota e spada, e stud grupas fomavik,
kel yümon binodi e spadi. Grups hiela Lie pagebons ad vestigön spadi, binodi e
ceni. Fomav (topology) kobü donadiläds valik ona binon ba jäfüd labü volf
gretikün matemata tumyela 20id, e keninükon niludi di Poincaré ed i teorodi
kölas fol so döbatoviki e pedobatöli, kela blöf yufü nünöms neai pefümedon fa
mens.

Suem e bepenam votikamas binons yegäds kösömik pö stud natanolavas, e kalkul
smalikünotas pävölfon as stum nämädik ad vestigön onis. Sekäts süikons is, as
zänasuemod bepenama mödota cenöl. Stud kuratik numas jenöfik e sekätas labü
völads jenöfik sevädon as diletam jenöfik; leigät ona pö nums komplitik binon
diletam komplitik. Hüpotet hiela Riemann, bal säkäds no petuvedölas staböfikumas
matemata, duton lü jäfüd diletama komplitik. Diletam sekätik bejäfon spadis
sekätik (kösömiko nenfinikis). Bal gebas mödik diletama sekätik binon mufav
kvantumik. Säkäds mödik dugons natöfiko lü tefs vü mödot e cenavif onik, ed ats
pavestigons as difaleigots. Pubots mödik neta kanons pabepenön medü sits
nämavik; kaotateor kuratükon modis, ön kels mödiks sitas at jonons kondöti
nebüosagovik, ab nog lölöfiko pefümetöli.

Ad kleilükön stabis matemata, dönajäfüds: tikav matematik e konletateor päjafons
e pävölfons, soäs i kladateor, kel nog pavölfon.

Tikav matematik bejäfon xiomükami kuratik matemata lölik, äsi studi xiomükama
at. Ito, ya kanon jonön sekotis äs leset nelölöfa hiela Gödel, mögiko sekot
famikün tikava, kel sinifon, das, demü sit fomedik alik, kel keninükon kalkulavi
balugik, if binon fimik (o. b., lesets blöfovik valik binons veratiks), tän
binon i nelölöfik (o. b., dabinons lesets veratik neblöfovik ninü sit at). El
Gödel äjonom, lio kanoy jafön, stabü xiomem numateorik alseimik, stetodi
fomedik, kel nitodon jenöfoti numateorik veratik, ab kel no blöfovon stabü
xiomem at. Kludo, sit fomöfik nonik binon xiomükam numateora lölöfik. Tikav
nutimik padilädon ad geikamateor, patedateor e blöfateor, e labon tefis nilöfik
ko nünömav teorik.

El matemat neyümöfik binon nem komunik donajäfüdas matematik kösömiko pagebölas
pö nünömav teorik. Pakeninükons teor nünömigebova, teor komplita nünömigebovik,
e nünateor. Teor nünömigebova vestigon miedotis patedas teorik nünöma, igo
pateda nämöfikün jünu sevädika: ut cina hiela Turing. Teor komplita vestigon
mögi plagik gebama nünöma ad tuvedön säkädis, ibä säkäds anik, do teoriko binons
tuvedoviks me nünöms, neodons timi e spadi so mödikis, das plagiko no kanons
patuvedön ön mod soik, ifi volfam nünömas oprogedon vifiko. Fino, nünateor
bejäfon mödoti nünas kipedovik in kipedöm semik, a. s. nünöms.

Binölo jäfüd tefädiko nulik, matemat neyümöfik labon säkädis staböfik no nog
petuvedölis mödikis. Famikün onas binon säkäd: P=NP?, bal säkädas milyelik.

Matemat pajäfüköl bejäfon gebi stumas matematik nedabinotik ad tuvedön säkädis
jenöfik nolavas, büsida e jäfüdas votik. Dil veütik matemata pajäfüköl binon
statitav, kel gebon mögateori as stum e mögükon bepenami, diletami e büosagami
tefü pubods, pö kels fäd labon rouli. Sperimänts, vestigams e studs küpedik
neodons gebi kuratik statitava. (Statitavans mödik ye no cedons okis
matematanis, ab limans grupa votik nilöfik.) Diletam numik vestigon metodis
nünömavik ad tuvedön duinafägiko mödi gretik säkädas matematik tu gretikis, adas
pabevobons fa matematafäg menik; keninükon studi zaükamapöls äsi pölafonätas
votik pö geb nünömas.

Dobamatemat binon fom jäfeda sümik ad matemat, kösömiko plödü nolav kadämik
paduinöla, lunomiko igo fa matematans it. Suvo binädon me tataks e nilikams
säkädas famik, blöfasteifüls soelölo pamoböls (o. b. no stabü vestigs büo
päpüböls). Tefs vü dobamatemat e matemat kadämik sümon ad ut vü nolav jenöfik e
dobanolav. Misuemods teföl kösömiko keninükons:

Jenet vobotas hiela Kurt Heegner ye jonon, das matematanef fe no binon nenpölik,
ab kanon i lekoefön e koräkön pölacödotis tefü vobots nenolavanas. Ibo matemat,
soäs stelav, debon mödikosi keblünanes no matematik, soäs hiels Fermat e
Mersenne.

As sam, kanoy sagön, das suemod füsüdik: pods tel kanon pamagön kuratiko fa nüm
natik: 2. Votaflano, kanoy i sagön, das nüms netik no magons onis gudiko bi no
dabinon „balat kösömik“ demü plods, e no dabinons plods tel lölo sümiks ad od.
Tikamagot at komplitikon plu dub dabin podadilas: laf, kildil, foldil e r.
Kludo, do suvo yufos ad fomälön miedeti xiomik nümas natik as konlets podas,
miedet it no sekidon e no padefomon de dabinots füsüdik alseimik.

Matemat too blebon vemo frutik ad tuvedön säkädis voli füsüdik tefölis (l.
yegedi löpo pemäniotöl ela Eugene Wigner: Vobed Netikälik Matemata pö
Natanolavs).



https://vo.wikipedia.org/wiki/Volap%C3%BCk_perevid%C3%B6l

Volapük perevidöl, ü Volapük nulik, eko no jenöfik pük, ed äbinon fom nulik
Volapüka, pos revid hiela Arie de Jong, äfiniköl ün 1929, päpüböl in Gramat
Volapüka ed in el Wörterbuch der Weltsprache fa el de Jong ün 1932, e calöfiko
päzepöl fa cifal Albert Sleumer me büad omik de 1934, yanul 1. Volapük perevidöl
laibinon jünu fom calöfik püka at.

Suvo palesagos, das Volapük rigik ela Schleyer pärevidon calöfiko te fa el de
Jong, ibä revidamobs votik (fa, vü votikans, el Kerckhoffs, el Rosenberger e r.)
neai päzepons fa cifal balid ä datuval Volapüka. No sötoy ye glömön, das
votükams ömik, kels nu dutons lü Volapük nulik, pämobons fa mens votik, vü kels
el Schleyer it, kel ya ün XXXX älecedom pötiki, samo, ad nüdugön tonati „r“ pla
tonat „l“ in vöds mödik (a.s. el „gretik“ pla el „gletik“). I vöd „Fransän“, pla
el „Flent“, ya pimobon fa el Schleyer bü revidavobod ela de Jong.

Vöds pävotükons ad sevädovikön: lömib -> rein, liläd -> reid, Basilän ->
Brasilän, Bodugän -> Portugän, plofed -> profäsoran, polel -> poldan... Ön jenet
ela golüd -> gold, demolös i jenöfoti, das -üd binon poyümot.



https://vo.wikipedia.org/wiki/Johann_Martin_Schleyer

Hiel Johann Martin Schleyer (Deutänapüko: [joˈhan ˈmartiːn ˈʃlaɪ̯ər], primo te
"Martin Schleyer"; el "Johann" päläükon poso), datuval Volapüka ä Cifal balid
Volapükamufa bevünetik, pämotom tü 1831 yulul 18 in Oberlauda, ed ädeadom tü
1912 gustul 16 in Konstanz (Deutän), sodas erivom lifüpi benedik yelas 81.

Äbinom son kilid letidana: Johann Philipp Schleyer in Oberlauda. Ven älabom
lifayelis lul, äprimom ad golön lü jul. Pals omik no idesinons ad koedön studön
omi, ab ziom omik: letidan in Königheim, ätidom ome de lifayel 11id jü 15id oma
latini. Pos atos ävisitom gümnadi in Tauberbischofsheim e täno lükioni in
Karlsruhe. De 1852 jü 1855 ästudom in niver tö Freiburg Godavi, pükavi,
filosopi, jenavi e sanavi. De 1855 jü 1856 ävisitom seminari in St. Peter. Is
äsufom tü 1856 gustul 5 kultasaludükami. Pos atos päcälom in Sinzheim,
Baden-Baden, Kronau, Wertheim e lätiküno as pädan in Meßkirch, Krumbach (adelo
topadiläd di Sauldorf), Litzelstetten (adelo topadiläd di Konstanz) e su nisul
Maineän.

El Schleyer edagetom patiko sevädi valemik dub lifavobod okik: Volapük. Nem oma
nelivoviko petanon len jenav volapüka-fomäloda. Ebinom ga utan, kel evobädom
tuvedi läbüköl volapüka-säkäda, kel dü tumyels lätik ijäfükon nolavanefi. Tü
1879 mäzul 31, pos neit nenslipik, ün kel ätikom lölöfiko dö mistads e döfs
valasotiks tima omik, süpo älogom tiko siti lölik volapüka.

Tik dö yufapük valemik no äbinon nekösömik pö om. Bi peneds ömik pädänanas omik
röletanes onsik in Merop no ärivons ladetis oksik, bi ladets at no pipenons ma
lotograf Linglänik ab ma Deutänik, pö om tik äsüikon ad fomön se lepüks:
Deutänapük, Linglänapük, Fransänapük, Litaliyänapük e Rusänapük pükasetrati
seimasotik, kele ävilom givön nemi "Völkerdolmetsch" (= netanätäpretian). Bi
tonats pükas difik ye papronons ön mod mu distikün, äfomom büiko, büä ad primön
stuki püka okik, "volalafabi", me kel püks dabinöl valik ökanonsöv papenön me
pron e lotograf fümiks ä leigafomiks. Volalafabi at, kel pilemekon tü 1878 yanul
18, Schleyer äsedom cifefes niveras Yuropik valik, potakongrede in Paris, büre
bevünetik volapotakluba in Bern e pösodes mu cädikes anikes. Lafab at valemo
pälasumon gudiko.

Pos benosek at tik dö yufapük valemik no plu älüvon omi, e ven ün neit galiko
pilifädöl ela 1879 sit lölik kleiliko ädabinon in tik okik, äprimom sunädo
vobodi, pö kelos pükisev gretik oma klüliko äfruton omi gudiko. Ya ün mayul in
lägivot nüma: 35 ela Sionsharfe el Entwurf einer Weltsprache und Weltgrammatik
für die Gebildeten aller Völker der Erde (Disin volapüka e volagramata pro
kulivans netas valik tala) äpubon, ed ün 1880 lä C. Tappen in Sigmaringen el
Volapük-Grammatik (= Gramat Volapüka) balid.

De 1881 yanul 1 calabled Volapüka äpubon ko tiäd: Volapükabled (lezenodik).
Timapenäd at edabinon jü fin ela 1908.

Nu Volapükamuf äprogedon me buns gretik. In tops mödik spikäds päjenükons, e
klubs päfünons, du in delagaseds e timapenäds laiduliko yegeds dö Volapük
äpubons.

Ün 1884 de d. 25id jü 28id gustula Volapükakongred balid päjenükon in
Friedrichshafen e telid ün 1887 de d. 6id jü 9id gustula in München. Pö kongred
telid at Volapükakadäm pädabinükon, kela dilekan Schleyer ävedom. Stid at kludo
nu dabinon dü tumyel ebo lafik. Volapükakongred kilid päjenükon ün 1889 de d.
19id jü 21id gustula in Paris dilekü Prof. A. Kerckhoffs. Kongred at ye neai
pelobülon fa Schleyer, e leigiko neai sluds, kels pelonülons pö on. Kongred at
edämükon mu vemiküno Volapükamufi. Sekü meug nerekosilovik Volapükanas, kels
äzüpons eli Kerckhoffs, ed ut ela Schleyer, kel ästadom vero taiko, slit
ädavedon, kel niludiko ikanonöv pevitön dub meug blegälikum paletas bofik. Nu
alan ädunon ma ced lönik oka, ed älüblinon nesekidiko de od votükamis ini
Volapük, äkodölo dub atos, das baläd ämoikon, e mödikans ädeflekons okis de
Volapük.

Palet ela Kerckhoffs no ädemon protestis fa Schleyer, ed äfövon vobodi kadäma,
ko Kerckhoffs as dilekan, me nem: Kadem (= Kadäm) bevünetik Volapüka. Ün 1893,
hiel W. Rosenberger in Petrograd ävedom dilekan kadäma. Sumätöfü cifam oma el
Idiom neutral pästukon e pälasumon as yufapük valemik. Sirkülapenäds ye äblebons
pelautöls in Volapük jü 1898, ün yel kelik dilek pälovesumon fa hiel M. A. F.
Holmes in Macedon, in Lamerikän. Sumätöfü cifam oma kadäm ägeton nemi Akademi
internasional de Lingu universal (Kadäm bevünetik valemapüka). Ün 1909 Prof. G.
Peano in Torino ävedom dilekan kadäma, kel änüdugom eli Latino sine flexione (ü
Interlingua) asä püki kadäma, e tanamü atos äfeablunedom kadämi ad el Academia
pro Interlingua (Kadäm pro el Interlingua).

Volapükakadäm fa Schleyer pedasevöl nog ai dabinon. Tü 1910 dekul 3 el Schleyer
it äcalom eli Prof. Dr. Albert Sleumer in Bochum, nu in Bad Godesberg (adelo
topadiläd di Bonn), fovani oka, kel kludo sekü büad at binom de 1912 gustul 16,
deadamadel ela Schleyer, cifal Volapükanefa ä dilekan kadäma Volapüka.



https://vo.wikipedia.org/wiki/Filosop

Filosop (se Vöna-Grikänapük: φιλοσοφία, sinifü „sapilöf“), distü nolavs, no
labon studadomeni gudiko pemiedetöli. In valem kanoy lelogön oni as töbid ad
kontrolön u fümükön tikami ön mod krütik ä tikävik, as vätälam metodik, kel
lüodikon buo lü plänäd valemik levala e dabina menik. Steifül alik ad miedetön
suemodi: „filosop“ u studadomeni ona binon ya bal yegädas filosopa it.

Prim tikama filosopik Vesüdäna, ün tumyel 6id b. K., malon i daved jenotem
tikäla yuropik. Me filosop e matemat vöniks, distü levalilogam netikälik
miteoda, tikam menik sitöfik ä nolaviko ävolföl äjonon oki. Ünü tumyels, jäfüds
e metods difik volivestigama e nolavas ädavedons se filosop ed ädistükons okis
de ods.

Do vöd: „filosop“ licinon in vönaoleikod vesüdik, pösods mödik in jenotem
kulivas votik ebejäfons yegädis sümik ön mods sümik. Filosopans lofüdäna
pabespikons in yeged: Filosop lofüdäna; filosopans Nolüda-Frikop e Smala-Siyop
ye palecedons as lü filosop vesüdik dutöls, ibä äkosädons kösömiko ko Yurop.

As zänajäfüds filosopa kanons palecedön tikav (o. b. nolav tikama verätik),
südav (o. b. nolav dunama verätik) e metafüd (o. b. nolav kodas balid dabina e
lejenöfa). Lä ats kanon paläükön i sevav, kel bejäfon valemo mögi e modi
sevidageta, e patiko modis sevidageta nolava alik (a. s. filosop jenava, filosop
matemata e r.). Atimo säkäds veütik ä nitediks padöbatons fa filosop tikäla e
menav filosopik.

Dabinons säkäds, kels no kanons pabevobön te yufü nolavs „kösömik“: säks tefü
gud e bad, tefü sinif gida, tefü dabin Goda e lana menik nedeadöfik, tefü siäm
lifa. Klad pluik säkas leigo no kanon pavestigön te fa nolavs. As sam, lifav fe
vestigon voli e binodi liföla, ab no kanon fümetön „binäli“ liföla, no kanon
lonön, va e ven lifafoms dalons padeidön, e no kanon jonön, gitätis e sötis
kisikis lif davedükon. Yufü füsüd e matemat nataloneds kanons fe panotodön, ab
säki, va nat binon vo lonedilabik, nolav nonik kanon gespikön. Gitav kanon
vestigön e jonön, va bos jenon baiädü lonem, ab no lonülön, ninäd kisik söton
dutön lü lonem. Fino dabinons säkäds, kels topons lä mied tikama, soäs säk, va
lejenöf nu fa pösod alik pabeliföl jenöfo dabinon. Ön jenets at plänamods
nolavas valik dufalons; säkäds tefik binons binälo filosopiks.

Ya bü milyels tel filosopan Vöna-Grikänik: Plato änotodom dotis tefü mag, keli
mens älabons dö oks e dö leval. Me lekevaparab famik okik, ävilom tikodükön,
bevü votiks, dö mieds daseva e sienafäga mena nomik. Atan seadon kobü kemens
okik in lekav, kö valans so pejänädons, das kanons logedön te lekevavöli fo oks.
Lit pagivon fa fil, kel topon in lekev fago po mens. Vü fil e mens topon (leigo
po mens) yegs difik papolons e pamüfons, kelas jads su lekevavöl palelogons fa
mens as yegs veratik. Vögs e noids pödao jinons leigo lü mens as fa jads
pakodöls. Me dinäd at hiel Plato leigodon lejenöfi kösömik obsik plödü lekev, kö
sol stralon, e so jonon, kikodo filosopans dotons tefü verat e kurat sienafäga
menik.

„Filosop“ no kanon pemiedetön valemo, bi alan, kel bejäfon filosopi, völfon
lecedi lönik dö din at. Sekü atos gespiks säke löpo penotodöle binons so mödiks,
äs filosopans it. Hiel Carl Friedrich von Weizsäcker äsagom balna: „Filosop
binon nolav, dö kel no kanoy spikön nes ito bejäfön oni.“

Mens mödik jäfons me filosop frutü oks: ad suemön gudikumo okis e voli, in kel
lifons; ad gevön stabi gudik duname e volädamagode oksikes. Utan, kel fefo
filosopon, säkon säkis krütik vole zü ok dabinöle, e no kanon fasiliko papölükön
u patölatön. Völfamamögod filosopa stabon su säkam sogädatefas e su bevobam
tefasitas no kösömikas, äsi su tefädükam lesagas relas e nolavas. Lif nesekidik,
fa ok it pelonöl, stabü tikav e vätäl lönik (sapere aude!) binon zeil
filosopölanas mödik.

Töbid ad volasap söton gevön tikäle lüäli e sefäli pö dinäds plagik valik lifa e
gönön fägi leodükama siämik vala nulik lükömöl. Nefäkükov tikäla dub jen su vol
söton vobedön, dat täläkt kanon reigätälo belifön e bevobön dinädis valik. Utan,
kele sap somik pagivülon fa kemens onik, kodon dub geükams e notodots okik
magädi, das dagebon reigätäli at.

Votaflano filosop as lifamod kazeton gebi sekotas vätälama filosopik pö lifaplag
filosopana. Lifön ön mod veratik, fomön lifi aldelik ön mod verätik: kondöts at
büocedons tikami dibätikumo pedalärnöli ed ai volföli. Leigo veütos pro däläd
tikama filosopik, das lokon sevädoviko pö lifamod.

Gebafoms go seväriks filosopa pö lifamod ädabinons pato ün vönüp, bu val vü els
stoikans, pikurans e künidans. Pro dial baiäda tika e duna, künidan: Diogenes se
Sinope, me lifamod lölimiko stönik oka, ägivom sami suvo pamäniotöli slopanes
äsi taanes lejona at. Balöf teora e plaga ye pakazeton i fa filosop lofüdänik.

El Diogenes, kel änotodom tikami folosopik oka dub refud e noam voladuna, jonon
dub atos otüpo, das taked e livüp binons dil filosopama. (Vöd obsik: jul licinon
de vöd Grikänapükik: σχολή siämü „livüp“ u „livüpajäf“.)

Merit gretik filosopama binälon in dugälam tika e blöfäda, ibä metodiko äsi
plagiko (a. s. pö döbats) flags sevärik ä fikuliks padunons filosopane.
Filosopam kadämik ü nolavik difon de filosopam no kadämik ü aldelik prinsipo no
tefü säks, ab buikumo tefü top (nomiko niver) e tefü foms semik miedükama
filosopajäfa. Dabinons i baläds fomik semik ko nolav e pübam nolavik (o. b.
vödedem jäfüdik). Zuo, jäf filosopama kadämik keninükon i gebi metodas dono
pabepenölas.

Mens filosopiko pedugälöls difons de votikans no tefü gebid nolas (frutik)
mödikum. Nomiko gebidon ones te lovelogam gudikum blöfastabas, kels ya
pemäniotons e pegebons pö döbat tefü yegäd semik. Kluo kanos frutön, pö bespikam
säkäda anuik semik (as sam: deicödet), ad säkön, tuvedamögis kinik filosop
elofon dü yels lätik 2500 dabina okik, e lio ejenons jünu döbats tefü mobs at.
Zu nols jenavik at, filosopan calik söton fägön ad distükön lecedis prinsipiko
jelodavikis, büologön sekis onsik e dientifön säkädis e taöfis.

Tikam filosopik fägon zuo ad bespikabükön lölimiko vali, igo i filosopi it. Ön
mod soik filosop äsvo primon dönu de ser me vobod filosopana alik. Ibo duton lü
stadöp filosopik i fäg ad bespikabükön igo veratis jiniko aldelikis u
staböfikis. Lü mens, kels no fägons ad lelogön lifalejenöfi as säkäd, dots somik
jinons suvo bisariks. Palelogölo love tim lunüpik, filosop säkon tefü cifapüns
lejenöfa aidönu stabasäkis ot, kelas begespikab e begespikamögs prinsipo blebons
sümiks (el Philosophia perennis). Sekü votikams jenavik e sogädimiks pö
lifadinäds ye ai zesüdons stabasäkes mena gespikafomams nulik. Ibo distü nolavs,
filosop e jäfüds filosopik no kobükons ni dagebons vestigasekis laidüpik e
valemo pezepölis („lejem filosopa“), ab te gespikis jenotemik, medü kels vitons
„logedinaböfükami“ timäda alik anna tuvovikis pö nolavs. Sekü atos, kanoy
lelogön filosopi as löl in ot it no ninädovik: as spikot säkädik love tumyels
fovöl.

Filosop: vöd pekoboyümöl me vöds Grikänapükik: φίλος (pron: filos) „flen“ e
σοφία (pron: sofia) „sap“, sinifon kuratiko „sapilöf“, u gudikumo „nolilöf“, ibä
sofia äsinifon primo fägis e skilis valik, igo i plagikis u kaenikis. Värb:
filosopön äpubon balidnaedo in lautots jenavana Grikänik: Herodotos (I, 30, 2),
kö pägebon ad bepenön nolidesiri tatana: Solon (zao 640-559 b. K.) in Athena. No
verätos, das hiel Herakleitos ya igebom suemodi: philósophos. Vöno äkösömos ad
lesagön, das hiel Püthagoras se Samos inüdugom suemodi: filosop. Platonan:
Herakleides se Pontos äkipedom konoti, ma kel el Püthagoras isagom, das te god
dalabon eli sophia veratik, e men kanon te steifön lüodü on. Is vöd: sophia ya
sinifon noli metafüdik. Kredab konota at, te dilo e nestedöfo pekipedöla, nog
padöbaton fa vestigans. Pas in lautots hiela Platon suemods: filosop e filosopön
pägebons ma sinif fa el Herakleides pämäniotöl, sevabo in telspikot: Phaidros
(278d), in kel fümükoy, das steif ad sap (filosop) äsi dalab sapa fakipons odi,
e das dalab sapa mögon te Gode.

Filosop dü jenotem okik ya pämiedeton as steif ad gud, verat e jön (Platon) u ad
sap, verat e dasev (Hobbes, Locke, Berkeley). Filosop sukon prinsipis löpikün
(ma hiel Aristoteles) u dageti nola veratik (ma hiel Platon). Flagon dasevi
vala, keninükamü i nelogädikosa (Paracelsus), binon nolav mögas valik (Wolff) ed
i Levera (Fichte, Schelling, Hegel). Leodükon e yümon nolavi lölik e nolavis
valik (Kant, Mach, Wundt), binon it „nolav nolavas valik“ (Fechner). Zänodapün
onik binon diletam, bevobam e miedetam kuratik suemodas (Sokrates, Kant,
Herbart). Filosop binon ye i lekan ad deadön gudiko (Platon), ed i südav nomik
(Windelband), ed i steif tikälik ad läb (Epikur, Shaftesbury) u steif ad tug e
skil (Aristoteles, Stoa).

De stanöp Yuropa suemod: filosop yumon ad licin in Grikän vönik. Tikamajuls
siyopik leigo bäldiks mö milats yelas (filosop lofüdänik) suvo paglömons u
panedemons. I sits relik dutons lü filosop, if gebans onik blöfädons ne
godaviko, a filosopiko.

Du el Sokrates e tidäbs omik älelogons steifi ad dasev as zeil in ok it,
sofimans älofons tidodis oksik tä monapel. Pro sofimans mödik, ätefos te kani ad
vikodön pö döbat ta neflen yufü meds spiköfavik e käfeds tikavik. Zeil onsik
äbinon „ad vedükön nämikum flani fibikum“ (l. el Eristik) igo me käf.

Posä Krit ägeton rouli veütik finü timäd vönik, filosop dü tumyels mödik ävedon
mögik te stabü tikamagots relik ettimik; no ädalon ad bespikabükön stabalesetis
godava kritik. Miedükams sümik ädabinons i vü slamans e yudans. In Vesüda-Yurop
äregon lunüpo tikamagot, das filosop binon jidünan godava (ancilla theologiae),
o. b. yufanolav, kel söton stütön dasevädükami godik me blöfäds tikälik.

In nivers, kels ädavedons dü zänoda-timäd, filosop ävedon bal tidajäfüdas stabik
(„propädeutik“). Pö stud, els Artes liberales (Lekans Libik) älabons rouli
veütikün. Lü ons ädutons „gramat“, „spikotav“, „spiköfav“ äsi „geomet“,
„kalkulav“, „stelav“ e „müsig“. Finükam benosekik ela studium generale at („stud
valemik“) äbinon stip pro studs „löpikum“: sanav, git, godav. (Nog adelo nems
niveradiplomas fövons vönaoloveikodi at: B. A., M. A., Ph. D.).

In Vesüda-Yurop kosäd vemöfikum ko filosop ela Aristoteles ägretükumon liväli
filospa, kel älovestepon miedis elas artes (= jäfüds). Filosopans e godavans
mödik, äs Albertus Magnus e Thomas Aquinas ästeifüloms ad miedükön fluni
lautotas ela Aristoteles ed ad kobioblinön filosopi omik e lejoni glüga katulik,
dat övedons plän valemik lejenöfa. Kobäd somik pämobon fa el Thomas Aquinas me
el Summa theologica. Nesekidiko äprimoy ya ün tumyel 12id ad ledigidön „noli
stabü plak“: stip veütik daveda tikama natanolavik e metoda sperimäntik timäda
äsököl.

Sis timäd Dönuliföfikama filosop aiplu älovestepon miedis, kelis godav ibüdülon
one. Filosopans no plu äplafikons pö jelod cedas no äbaiädölas ko lejon glüga ud
igo ko krüt. De tim Menima Dönuliföfikamik e Kleilükama jü nutim filosop
edöbaton krütiko ko rel, elivükon oki de on, ed elelogon oki suvo löpikumi. Ai
ädabinons ye filosopans mödik, keles baiäd lecedas filosopik e lekreda relik
onsikas vemo äveüton.

Ledino ün periods anik Nulatimäda filosop päsuemon as nolav valemik löpikum ka
nolavs votik, kel sukon e gebidükon veratodis laidüpio lonöfölis ad sienön e
suemön lejenöfi as löl ed ad lükömön lü kods e prinsips lätiks (el Philosopia
perennis). Jü tumyel 18id filosop äblebon bal löpajäfüdas klatädik fol. Stud
staböfik filosopa äzesüdon studane ad dalön jäfön me säkäds e vestigam
natanolaviks. In nivers vönaoloveik anik, filosop staböfik (Philosophicum) as
dil stabastuda binon nog blig studanas valik.

Zu filosop niverik ai dabinons i tikans nesekidik plödü stidem calöfik. Sisä
pänemons „philosophes“ in Fransän i jelodans Kleilükama soäs Voltaire, Rousseau
e Diderot (as jäfidükan Siklopeda zeilü kleilükam medü sev), elecedoy
filosopanis bai vönaoloveikod hiela Montaigne i lautanis nolik, kels sevädükons
cedis e tikodis oksikis tefü yegäds notidik veütik: nolans valemik äs hiels
Goethe e Schiller. Tikans mödik ün tumyels 18id e 19id no äbevoboms filosopi
kadämik in nivers, vü kels hiels Adam Smith, Abrahan Lincoln, Jean Paul,
Friedrich Nietzsche, Émile Zola, Lev Tolstoy, Karl Marx, Sigmund Freud e Søren
Kierkegaard. Too tikans at ädavedükoms tikamagotis e suemodis filosopik vemo
veütikis ed äflunoms döbatis notidik ön mods valasotik. Atimo tikans soäs Paul
Watzlawick, Umberto Eco e Peter Sloterdijk kanoms paleigodön ko oms.

Jenot nulik binon stit „dakonsälama filosopik“, kel lofon dakonsälamafonäti
lönik ä difiki de votiks (a.s. reliks u lanaviks).

Filosop padonadilon nomiko ad donatuigs tel: plagik e teorik. Filosop teorik
vestigon mögis e miedis nola menik, äsi binodis valemik seveda menik. Zuo binons
lesags valemik dö bin e dabin yegäd tikama filosopik. Jäfüds binons: dabinav,
metafüd, tikav e sevav. Filosop plagik jafon votaflano me domen dunama menik.
Jäfüds binons: südav, gitav, filosop bolitik e filosop sogädik.

Do nitedasfer filosopa prinsipo no kanon pamiedön (ibä filosop bejäfon „vali“),
dabinons domens semik, tefü kels filosop binon patiko jäfedik. Filosopan:
Immanuel Kant änaböfodönuom onis me säks fovik:

Tikav jäfon ne me ninäds dabinotik, ab me noms tikama verätik. Tikav säkon,
stabü noms kinik seks semik kanons (u no kanons) pakludön de büoceds e buosetäds
semiks (l. mikludods). Sekü atos, tikav bespikabükon stabis nolavas blöfädigeböl
valik.

Primo vöd: „tikav“ pägebon ma siäms vidikün, kas atimo. Sam patedik binon tikav
ela Stoa, kel äkeninükon i säkädis, kels atimo dutons lü sevav ü sevateor,
pükafilosop, ed i spiköfav. Tikamagots soik kanons patuvön pö buks mödik dö
tikav jü prim tumyela 20id.

Ma filosop atimik sinifon tikav as nolav kludama verätik te nog tikavi fomik,
kel duton i lü matemat e nünömav. Nog döbatoy, viomafädo tikav keninükon yegädis
no matematikis äs samo blöfädateor e spikadunateor.

Vü tikavans veütikün filosopajenotema sötoy mäniotön hieli Aristoteles, hieli
Krüsippos di Soli, hieliJohannes Buridanus, hieli Gottlob Frege, hieli Charles
Sanders Peirce, hieli Bertrand Russell, hieli Alfred Whitehead, hieli Kurt Gödel
e hieli Alfred Tarski.

Sevateorans famik äbinons (vü votikans) hiel Platon, hiel Aristoteles, hiel René
Descartes, hiel John Locke, hiel David Hume, hiel Immanuel Kant, hiel Auguste
Comte, hiel Edmund Husserl e hiel Ludwig Wittgenstein.

Nolavafilosop labon tefis veütik me sevateor, bi vestigon, dileton ed igo mobon
büocedis, metodis e zeilis nolava. Fümükon bu val miedis suemoda: „nolav“,
„nolavik“, ad teilön oni de jäfüds votik no nolaviks. Lü yegäds onik dutons
prinsips metodavik staböfik, kels no kanons pavestigön e pafümükön fa nolavs it.
As sam: zesüd dönuova sperimäntas, prinsip konöma suemodas („jeifaneif hiela
Ockham“) e prinsip neveratükova.

Nolavafilosop zuo jäfon me tefs vü sev nolavik e suemods verata e lejenöfa. I
dadiläd e leodükam mögiks seva menik ma jäfüds e nivods, äsi vestigam prisipas
progeda nolavik (l. samo paradigicein), dutons lü säkädem nolavafilosopik.

Jäfüdans veütikün nolavafilosopa binon samo hiel Aristoteles, hiel Francis
Bacon, hiel Rudolf Carnap, hiel Karl Popper, hiel Thomas Kuhn, hiel Paul
Feyerabend e hiel Hilary Putnam.

Metafüd äfomon dü jenotem ti lölik filosopa keri jenöfik ona. Metafüd steifülon
ad pladön lejenöfi lölik, soäsä jinon lü obs, ini yumed siämöfik (suvo i sit
valemik). Vestigon stabis e binodi valemik vola e bejäfon „säkis lätikün“ dö
siäm e zeil dabina valik.

Metafüd padilon vönaoloveiko ad dil valemik ed ad dil patik. Metafüd valemik
binon dabinav, kel jafon me säkäds tefü stababinod dabinädas valik äsi dabina
it. Metafüd patik padilon ad donajäfüds votik kil, kels vestigons:

Nolavs me metodems oksik prinsipo no kanons ni vilons bejäfön säkädis at, ibä
yegäds metafüdik binons plödü sperimäntamögs ed igo plakamögs siämöfiks valiks
menefa. Ifi nooy u lesagoy neveütiki dabini dilas plakaviko nevestigovikas
lejenöfa, retons nog säkäds metafüda. Metafüd vönaoloveik pekrüton ön mods
distik tel. Du Siädim e pladulanas filosopa diletik ün laf balid tumyela 20id
äblöfädons pro finid metafüda medü diletam tikavik püka, samo hiel Martin
Heidegger ästeifülom ad jafön stabis nulik pro metafüd medü loveikam love
jenotem onik e votükam lölöfik säkädema onik ad diletam dabina menik
(stabadabinav, dabinafilosop). Vüo säkäds metafüdik vönaoloveik ai getons küpäli
e nitedäli pö döbats filosopik (a.s. in donajäfüds äs filosop tikäla).

Metafüdans veütik äbinoms vü votans hiel Platon, hiel Aristoteles, hiel Thomas
Aquinas, hiel Leibniz, hiel Descartes, hiel Kant e hiel Hegel.

Pükafilosop vestigon tefis vü pük, tik e lejenöf. Diletam spika, samo diletam
kuratik suemodas, peplägon vönao in filosop. De primüp ona, veüt legretik püka e
spika pro kosäd, veratituv, dasevamög e bepenam e sienam lejenöfa äbinon bal
döbatadinas filosopa.

Ya vöno pädöbaton samo säk, va yeg alik igeton nemi okik „ma natäl it oka“ u
teiko sekü sluds vilädik menas. I döbatadin veütik filosopa zänodatimädik: säkäd
valemodas duton dilo lü säkädem pükafilosopa.

Pükafilosop atimik, kel ün tumyel 20id äkodon sonemiki „fleki pükavik“
(linguistic turn), bejäfon vü votiks sekidi daseva lejenöfa de mögs püka alik
(l. „hüpoteti hielas Sapir e Whorf“), jafami verata, daseva e nola medü kosäd
(„pükapleds“ hiela Ludwig Wittgenstein), modi, ön kel plöpoy ad dunön bosi yufü
geb püka (John Langshaw Austin: „How to do things with words“; l. i pragmati),
fluni mitiröl püka in lejenöf (l. samo vobi pükava vomimik), äsi säki ot, kis
binon „sinif“.

Lü pükafilosopans veütikün dutoms hiel Gottlob Frege, hiel Charles S. Peirce,
hiel George Edward Moore, hiel Bertrand Russell, hiel W. O. Quine e hiel Ludwig
Wittgenstein. Keblünots veütik pädunons fa tidäbs hiela Ferdinand de Saussure
(binodim), hiela Martin Heidegger (tümolog e nulavöds), hiela Michel Foucault
(spikidiletam) e hiela Jacques Derrida (posbinodim).

Südav filosopik bumon stabü tikäl metodis ad cödön dunis, ed i cödon onis demü
motivs e seks onas. Südav diston de südöfanomems vönaoloveik, kels teo büdülons
dunis seimik (dabinon ye i südava nomigevik, kela zeil binälon in suk e stabükam
nomas e völadas in valem lonöfölas). Samo el Kant ämotivom goldanomi südöfik da
vol valik sevädiki as prinsip südavik valemik medü Büd Verik oka:

Votaflano, südav bepenamik bejafon fomälodis südöfik distöfik dabinöl e
steifülon ad suemön e bepenön onis kuratiko. Stab südava valemik binon
Meta-südav, kel dileton spiki dö südav e suemodis südavik („gud“, „bad“, „dun“).

Südav duton lü donajäfüds ut filosopa, kelis jünu te nemödo pekrütons u
pesäkädabükons fa nolavs votik. Gü cced sevädik, das tefädim nezesüdükon südavi,
sinif gloföl onik logädon pö daved ai distöfikumöl jäfüdasüdavas (o.b.
sanavasüdav, nimasüdav, nolavasüdav, nünömavasüdav), äsi pö jaf stitodas äs
Südavacäm Netik Deutäna (= „Nationaler Ethikrat Deutschlands“).

Südavans flunilabik äbinoms, bevü votikans, hiel Aristoteles, pikurans e
stoikans, äsi hiel Thomas Aquinas, hiel Immanuel Kant, hiel Jeremy Bentham, hiel
John Stuart Mill, hiel Max Scheler, hiel Hans Jonas e hiel Karl-Otto Apel.

Geb stedöfik südava patuvon in gitafilosop, kel binon leigüpo bal stabajäfüdas
gitanolavas. Stabü cödam dunas as „gudiks“ e „badiks“, pabetikon säkis dö git e
gid, äsi dö seks nedema nomas südöfik e südavikas. Klüliko gitafilosop säkon i
dö daved, stidam e legükam gita, dö tefs vü „natagits“ (a. s. gits mena) e „gits
pelonöl“ („git siädimik“), äsi dö veütasökaleod gitanomas. Ans yegädas at
pavestigons i fa filosop bolitik.

Gitafilosopans famik binoms hiel Hugo Grotius, hiel Niccolò Machiavelli, hiel
Thomas Hobbes, hiel Hans Kelsen, hiel Gustav Radbruch, hiel H. L. A. Hart, hiel
Niklas Luhmann, hiel Jürgen Habermas, hiel John Rawls, hiel Ronald Dworkin e
hiel Robert Alexy.

Bolitafilosop ü filosop bolitik, äs gitafilosop, pakoupon gretadilo fa nolavs
nilöfik. Dils gretik bespikama filosopik jenons pö gitanolav e pö bolitanolav.
Daved, leg e stabs Tata pavestigons fa tatateor. Bolitateor bejäfon säkis tefü
reigamod gudikün, tefs vü sifan e tat, dilam nämädas, lon, dalab, sef e lib.

Keblünans veütik jäfüde at binoms, bevü tikans bolitik votik, hiel Platon, hiel
Aristoteles, hiel Augustinus, hiel Marsilius di Padua, hiel Niccolò Machiavelli,
hiel Thomas Hobbes, hiel John Locke, hiel Jean-Jacques Rousseau, hiel Immanuel
Kant, hiel Karl Marx, hiel Mihail Bakunin, hiel Carl Schmitt, jiel Hannah
Arendt, hiel Karl Popper e hiel Michel Foucault.

Do jäfons me säkäds vemo bäldiks, filosop tikäla e filosop seveda binons jafüds
nog nuliks ä yumöls lü jäfüds e nolavs nilöfiks, soäs sevedanolav e nevanolavs.
Zänodü ons tuvoy säkis tefü natäl tikäla e seveda, tefs vü koap e lan, stöf e
tikäl. I mög libavila, äsi natäl stadas tikäla, ninäda seveda e senälas (els
qualia) pavestigons fa jäfüd at. Tuvoy is i cödami sevedastadas distöfik,
bespikami sagata mekavik, döbati dientifa Ita e säkädi dabina mögik lailifa pos
deadam.

Menav filosopik nulädik vestigon natäli mena, no as pösod, ab as bidasot. Ibä
mens it bejäfons oni, binon natälo okmedit, labü leigüpo logam ninälik e plödik.
Dabinamod mena pavestigon demölo nünis e lecedis nolavas valik.

Natäl mena binon fulü leräts. Plad mena in leval, tefs vü kuliv e nat, tefs vü
men it e menef, säkäds genöfa, rouls löfa e deada binons ans stabasäkas menava
filosopik. Va men binon ma natäl oka gudik u badik, va mäpet e lied binons dils
zesüdik dabina menik, va lif jenöfo labon siämöfi: i säkäds valik at dutons lü
jäfüd at. Vestigon i zesüdis e fägis mena, soäs okjenöfükam, jafäl, nitedäl,
nämädivili e votanilöf, pubod: lib e sienam Votana.

Filosopans veütik pö säkäds menavik ävöböls binoms hiel Thomas Aquinas, hiel
Immanuel Kant, hiel Arthur Schopenhauer, hiel Friedrich Nietzsche, hiel Søren
Kierkegaard, hiel Max Scheler, hiel Arnold Gehlen, hiel Ernst Cassirer, hiel
Helmuth Plessner äsi dabinimans valik.

Pato ün dil telid tumyela 20id filosopans anik äkrütons teorodis dö natälapats
valemik mena, vü kels samo (me kazets distik) hiel Michel Foucault e hiel Jürgen
Habermas.

Do binets müsterik suvo äkomons pö vönaoloveikods filosopik vesüdänik e
lofüdänik, suemod: „Müster filosopik“ binon nog nulik. Soäs el Philosophia
perennis, sagon, das dabinons verats laidüpik, necenöl ä valemo lonöföls demü
lejenöf e men, ab votaflano kazeton, äs juläls müsterik valik, buami bina
anu-ed-is atimik, veüti logedama nenzeilik, diniti jafäda e sinifi staböfik
tefas vü dabin yegas e löl voläda.

Pö vobametod okik, müster filosopik golon etflanü sims tikäla e küpälükon dö
sevs e sevamods belifoviks, ab i vüpösodiko sagoviks ä filosopiko bevoboviks.
Temats cifik müstera filosopik binons vü votiks belifot nepubama teila vü
küpedan e paküpedölos, kobükam taamas valik in God (el „coincidentia
oppositorum“), mög balama mena e Löla (el „unio mystica“) e kom godöfikosa pö
men („scintilla animae“).

Filosopans vesüdänik alik, pö kela tid binets müsterik patuvons, binons hiel
Plotinus, hiel Mastan: Eckhart, hiel Nicolaus se Cusa, hiel Jakob Böhme, hiel
Gottfried Wilhelm Leibniz, hiel Blaise Pascal, hiel Baruch de Spinoza, hiel
Martin Heidegger, jiel Simone Weil e hiel Ken Wilber. Pro filosop neyuropik, bu
val pro filosop lofüdänik, müster labon vönaoloveiko rouli vemo veütiki. Ön mod
patedik lovegolon love mieds filosopa asi rela, samo el zen, el yoga, sufim,
kabaal e müster kritik.



https://vo.wikipedia.org/wiki/Auguste_Kerckhoffs

Hiel Auguste Kerckhoffs (Nedänapüko: [oˈɣyst ˈkɛrkhɔfs], Fransänapüko: [oˈgyst
kɛʀˈkɔfs]), pämotöl ün 1835, ädeadöl ün 1903 sekü trenamijenot) binon sevädik as
nämätan tefü jüfav militik, ed as slopan veütikün valemapüka Volapük po datuval
it.

El Kerckhoffs pämotom ün 1835 yunul 19id in Nuth (Nedän), kö päblunedom el Jean
Guillaume Auguste Victor Alexandre François Hubert Kerckhoffs de Nieuwenhof, as
son sifala ettimik di Nuth: Jean Guillaume Kerckhoffs, notaran tö Oirsbeck, e
jiela Jeannette Elisabeth Lintjens. Äsä klülädos se nunod päpenöl fa sifal votik
ün 1860, famül hiela Kerckhoffs äbinon bal vönädikünas ä stümabikünas topäda et.

Ästudom in bordajul di Rolduc (Kerkrade) de tobul yela 1847 jü gustul yela 1852,
kö ai ädagetom penetis legudik, ai äbinöl vü julans gudikün tels u fols.
Ävisitom gümnadi in Maastricht (1852-1853) e poso ävegom ini Belgän, kü ävedom
filosopistudan in niver di Liège (1853-1855) e natavistudan in niver di Leuven
(1855-1857). Äprimom ad vobön as tidan in Eindhoven, Nedän (1857-1860), in
Meaux, Fransän (1860-1863), ed as tidan Deutänapüka e Linglänapüka in Melun,
Fransän (1863-1873). Us äseivom jieli Marie Émile Thévenin, ko kel ämatikom tü
1864 yulul 5id in Paris, e kel ägivof ome dauti: Wilhelmine Emile Pauline tü
1865 mayul 11id.

De 1873 jü 1876 ästudom in nivers di Bonn e di Tübingen, e fino ädagetom mu
benosekiko (sek: gudiko) tituli dokana tefü literat (litterarum magister &
philosphiae doctor). Penot omik ätefon lügadramatis hiela Daniel Caster von
Lohenstein (1635-1683) e päpübon in Paderborn ün 1877.

Ün 1876, el Kerckhoffs e famül okik ägevegons ini Fransän, ed älomädikons in
Neuilly, nilü Paris. Jü 1880 ätidom sonis votik bal famüla Grafa di São Mamede;
täno pos steifüls nensekik fino äplöpom ün 1881 ad padasumön as tidal
Deutänapüka fa el École des Hautes Études Commerciales (Jul Löpastudas Tedik, ü
Tedalöpajul) in Paris.

Se vobots valik oma, telat yegedas tiädü La Cryptographie militaire (Jüfav
militik), päpüböl ün 1883 fa el Journal des Sciences Miilitaires (Gased Nolavas
Militik) äbinon veütikün. Yeged at äflunon vemo jüfavi tumyela XIXid (poso
päpüböl as buk, samots 300 onik päbonedons fa Ministeran Milita Fransänik). In
penäd at el Kerckhoffs äbespikom stadi jüfava timäda okik, ed ämobom nomis
staböfik pro disin sitas jüfavik plagiko frutiks. Bal mobas at äfamikon as
prisip ela Kerckhoffs, sevabo: sit jüfavik no sötob flagön klänöfi, o.b. kanon
pasevön fa neflens nen nekovens pro gebans. Prinsip at sinifon, das sef gebanas
muton sekidön no de binod jüfasita, ab te de kik ona, ibä sitabinods valik
notidikons ün timül semik (u, äsä brefikumo esagol el Claude Shannon: neflens ya
sevons jüfasiti).

Kosam balid ela Kerckhoffs ko Volapük äjenon ün 1884, pos Volapükakongred balid
tö Friedrichshafen. Toä kompenans no äbinons mödiks (zao 150), bespik kongreda
at in gasedem bevünetik äbinons nepüliks. Atos ätirädon küpäli menas mödik plödü
Deutän, bevü kels el Kerckhoffs, kel älärnom püki ed äprimom ad propagidön oni
in Fransän.

Ün 1885, el Kerckhoffs äfünom eli Association Française pour la Propagation du
Volapük (Klub Fransänik pro Propagidam Volapüka). Benosek kluba at äbinon vifik
ä gretik: ün yel at, pösods flunilabik za 50 se jäfüds valasotik (nolav, lekan,
gasedam, bolit e dustod) äslopikons oni, e yegeds mödik pro Volapük päpenons e
päbükons in gasedem Fransänik. Gaseds veütik (a. s. els Le Temps, Le Petit
Journal e La Liberté) äkomandons ed älobons Volapüki me yegeds mödik. Nog
veütikumo, benosik in Fransän äsevädükon Volapüki in läns votik (Spanyän,
Portugän, Belgän), ini kels Volapükamuf pädugon.

Ün 1886, Volapükamuf äprogedom valöpo, e literat onik ägretikon vifiko. In
Paris, el Kerckhoffs äpübom lebuki oka 144-padik: eli Cours complet de Volapük
(Tidodem lölöfik Volapüka). Äpübom i bukili 16-padik: Premiers éléments de
Volapük (Binets balid Volapüka), ed i gramati 32-padik: Grammaire abrégée de
Volapük (Gramat pebrefüköl Volapüka). De 1886 jü 1889 äbinom redakan gaseda: Le
Volapük. Ün 1887 äpübom vödabuki gretik: Dictionnaire Volapük-français et
français-Volapük, labü pads 319. Binos ye mäniotabik, das ün yel ot (1887)
äpübom bukili: Examen critique de quelques simplifications qu'il y a lieu
d'introduire dans le Volapük (Vestigam krütik tefü balugükams anik, kelis
zesüdos ad nüdugön ini Volapük). Ed in dabükots lätikün tidodema lölöfik oka, el
Kerckhoffs äläükom mobis anik dö pats cedü ok säkädiks tefü Volapük. Ya äprimos
ad klülädön, das el Kerckhoffs no pikotenükom löliko dub pükasit ela Schleyer.
Ün 1887, Volapük päkrüton i fa hiels Peter Steiner, lautan ela „Pasilingua“, e
Felix Lenz, slopan oma, e fa pädan Joseph Stempfl, lautan ela „Myrana“.

Do äbinon i gönik pro Volapükamuf, yel sököl: 1888 äblinon i primi konflitas. In
Bayän äjenon krisid balid, vü Volapükaklubs di Nürnberg e di München, pötü daväl
cifa Bayänik. Sekü atos Volapükaklub di Nürnberg älüvon Volapükamufi ed - cifamü
hiel Leopold Einstein - äslopikon Sperantamufi.

Ün yel fovik: 1889, cedadifs tefü gramat Volapüka vü el Kerckhoffs ed el
Schleyer ävedons konflit fefik. El Schleyer ämäniotom konfliti at in
Volapükabled zenodik, e fovo konflit päbespikon in gaseds votik anik.
Volapükamuf päteilon ad palets neflenik bal: dakipiälans ela Schleyer e
revidiälans ela Kerckhoffs. Palets bofik ädavälons limanis kadäma. El Kerckhoffs
isludom ad jenükön Volapükakongredi kilid in Paris, dat kadämans ökanoms
bespikön revidis zesüdik. El Schleyer täno älesagom kongredi at e sludis onik no
lonöfölis, ed ävüdom paletanis okik ad kobikön in Allmendingen tü 1889 mayul 12.
Dü kobikam at päzepon te dil smalik revidas pimoböl fa slopans ela Kerckhoffs, e
kels ya pägebons in lautots elas Kerckhoffs, Pflaumer, Walther, ed in gased: Le
Volapük. Klu Volapükakongred kilid äjenon in Paris de gustul 19id jü 21id ta vil
ela Schleyer. Kongred at ye no äzepon revidis valik piflagöl, danü kongredan
Lamerikänik: Charles E. Sprague, kel nogna äplöpom ad neletön, das neflen gloföl
vü el Kerckhoffs ed el Schleyer ödämükon Volapükamufi. Ün 1890 kadäm dilekü el
Kerckhoffs äpübon Gramati Nomik Volapüka. El Schleyer ätaom ta lautot at dub jaf
kadäma nulik, kela limans äkobikoms in Konstanz ün gustul 18id. Dinäds at
äläsükons jäfedi ela Kerckhoffs, kel poso änosikon lölöfiko, ven el Schleyer, ün
mäzul yela 1891, äsludom ad moükön nemi ela Kerckhoffs de lised Volapükanas. Ün
1892, el Kerckhoffs äseditom i de kadämi okik. Dilekan nulik, hiel W.
Rosenberger, äbeletävom lüodi nulik: ün 1902, kadäm ämobon calöfiko yufapüki
nulik: el Idiom Neutral.

Ün 1903 gustul 9id, el Kerckhoffs ädeadom in Därlingen (Jveizän) dub
trenamijenot. Su nüm gustula 11id gaseda pladik: Oberländisches Volksblatt
päpenos: Därlingen: ün sudel epasetiköl, gödo tü düp 7id e lafik, profäsoran
Auguste Kerchoffs se Paris, baldotü yels 68, kel ästebom in lotidöp: 'du Lac'
pro lekäl, päbevegom fa tren. Drefäb ävilom glidön in stajon fleni okik in tren
älüvegöl, ven dead äfanon omi. Fun vemo pämutilöl päveigon lü sepülemöp di
Interlaken, de kel adelo poveigon lü Paris. In Paris el Kerckhoffs päsepülom ün
1903 gustul 16id, kobü daut okik: Pauline Mowat (Kerckhoffs pämotöl), kel
ideadof ün 1893.



https://vo.wikipedia.org/wiki/Rupert_Kniele

Hiel Rupert Kniele (1844-1911; Deutänapüko: [ˈruːpɛrt ˈkniːlə]) äbinom bal
Volapükanas veütikün gloratima Volapüka. Älautom jenotemi balid Volapükamufa
(Das erste Jahrzehnt der Weltsprache Volapük) ün 1889. Äbinom cif pro Vürtän, ed
i presidan Länafeda Vürtänik. Pos krisid balid Volapükamufa (timü kongred di
Paris), el Kniele äbleibom jelodön fiediko eli Schleyer e pükasiti omik ta palet
hiela Kerckhoffs; pos yels anik ye äprimom ad stütön, ed igo i mobön, votükamis
Volapükagramata. Ün 1895 äseditom de Volapükamuf; pos atos, neai äjäfom dönu me
püks valemik.

Ün 1866, el Rupert Kniele se Betzenweiler äsludom, pos finükam studas okik in
Niver di Tübingen, ad lomädikön in Schemmerberg, ävobölo as vunasanan. Primü
1882 äseivom Volapüki attimo nog tefädo sevädiki padana Johann Martin Schleyer
di Litzelstetten, älärnom oni, ed äprimom sunädo ad propagidön oni. Poso äpenom
dö prim at (Kniele 1886b):

In sog at äprimom ad propagidön Volapüki, e suno, tü 1882 mayul 11, päfünon
„Volapükaklub” labü limans 15: step balid lüodü stitam „Länafeda Vürtänik” balid
in Schemmerberg tü 1882 setul 12. Klub di Alberweiler ävälon eli Kniele
presidani okik, dokani Johann Sauter (attimo padan in Aßmannshardt) presidani
telid, tidani Jakob Ils kädani e padani di Alberweiler: Karl Müller sekretani.



https://vo.wikipedia.org/wiki/Kiemav

Kiemav (bo se Vöna-Lägüptänapük: kēme, siämü „tail“) binon nolav, kel studon
stöfi lä nivod taumik e molekülik, pubets, cens e migs matera, äsi nämeti
paprodöl u panüsugöli dü jenots at. Brefo, kiemav studon molekülis, kristadis e
metalis e bejäfon binädi e patöfis statitik binodas at, äsi cenis e tefis, kelis
neodons ad vedön maters komunik. Ma kiemav nulädik, patöfs füsüdik materas
pafümetons fa binod onsik lä nivod molekülik u taumik, kelos pafümeton fa näms
leäktromagnetimik bevütaumik e fa loneds mufav kvantumik e hitamufava. Hiels
Robert Boyle (1661), Antoine Lavoisier (1787) e John Dalton (1808) kanoms
palelogön as fats kil kiemava nulädik, do nolavans votik älabons rouli go
veütiki, soäs hiels Dmitriy Mendeleyev, Friedrich Woehler, Hermann Staudinger e
votiks.

Kiemav süvo panemon „nolav zänodik“ bi yümon natanolavis votik ko ods, a. s.
stelav, füsüd, lifav e talav. Yüms at pafomons dub donajäfüds mödik, kels gebons
suemodis licinöl de nolavajäfüds difik. As sam, kiemav füsüdik gebon prinsipis
füsüda ad suemön materis lä nivod taumik e molekülik. Binod kuratik yümas teorik
vü kiemav (kobü „nolavs patik“) e füsüd binon vestigayegäd filosopa nolava.



https://vo.wikipedia.org/wiki/Arie_de_Jong

Dokan Arie de Jong (Nedänapüko: [ˈaːri dəˈjɔŋ]; 1865 tobul 18 in Jakarta - 1957
tobul 12 in Putten) äbinom Volapükan Nedänik, danü kel Volapükamuf ägeton nämi
nulik in Nedän. Noe ärevidom Volapüki, äjafölo fomi nuik püka hiela Schleyer,
abi (kobü Volapükans ettimik votik) älelifükom Volapükaklubi Valemik Nedänik ed
äfünom Dilädi valemik Feda Volapükaklubas. Äfünom ed äredakom i Volapükagasedi
pro Nedänapükans: gased teik ettimik in Volapük, kel älabon lifi lunüpik (yelas
31: 1932-1963). Äpenom Gramati Volapüka, lölöfiko in Volapük, ed eli Wörterbuch
der Weltsprache (Vödabuk Volapüka) in Deutänapük. Ätradutom Diateki Nulik se
Grikänapük, äsi literatotis votik mödik. El Arie de Jong gidiko palelogom as
Volapükan veütikün timäda nuik Volapükajenotema.

Hiel Arie de Jong pämotom tü 1865 tobul 18 lä pals frisidik in Batavia, adelo
Jakarta, in Lofüda-Lindän ettimo Nedänik. Ün 1873, famül omik äfealotädon lü
Leiden in Nedän, kö ävisitom gümnadi (1873-1883) ed ästudom sanavi (1883-1891)
in Niver Regik di Leiden. Ün febul yela 1891, ädagetom diplomi sanana; ün mäzul,
ävedom sanafizir militik (in Lofüda-Lindän pöpladöl); brefüpo poso, ün setul
yela ot, ävedom dokan sanava nivera di Freiburg me penot: "Über Diuretin" (Dö
Diuretin).

Tü 1892 febul 18, el de Jong ämatikom ko jiel Maria Elisabeth Wilhelmina
Clarkson in Ginneken, e matans ädenafons me naf: Jiplin Sophie pos mul te bal,
ün del 22id mäzula, lü Lofüda-Lindän. El Maria ye ädeadof ven naf ätopon su Mel
Redik, ün del 1id prilula. El de Jong ärivon zifi: Batavia äsoelölo, ün del 20id
prilula, e poso, sekü slud dela 25id prilula, ädetävom lü voböp okik in
Makassar.

Ün 1893 päfeapladom lü Bonthain; ün 1896, lü Padang e poso lü Aceh; ün 1898, lü
Sintang, kö ämatikom telidnaedo, ko jiel Elise Marie Wilhelmine Gerardine
Chavannes. Ün 1900 ävedom sanafizir balidkladik; ün 1902, dönu päfeapladom,
primo lü Semarang e lätikumo lü Ungaran; ün 1904 pägesedom lü Semarang. Ün tim
at ya iperom cilis tel: jiel Marie Eugène, kel pämotof ün 1900 ed ädeadof ün yel
äsököl, e cil votik, kel pämoton deadik.

Ün 1904 ägetom livüpi mö yel bal, keli älifädom in Yurop. Igevegölo ün 1905 lü
Lofüda-Lindän, päsedom lü Pelantoengan, ün 1908 lü Yogyakarta, ed ün 1911 lü
Magelang, kö ün yel ot ävedom sanafiziral telidkladik. Ün 1912 päfeapladom lü
Banjarmasin; ün yel äsököl, ägetom livüpi in Yurop mö muls zül. Ven ägegolom lü
Lofüda-Lindän, päsedom lü Surabaya, kö finü yel: 1914 ävedom sanafiziral
balidkladik. Päsedom poso (ün 1915) lü Malano, kö ädeadof (ün 1919) jimatan
telid oma: Elise Marie.

Pos deadam jimatana okik, el Arie de Jong päpänsionom yelü 1919 ed ägegolom lü
Nedän. Ün yel äsököl älomädikom tö Den Haag, bäldotü yels 54. Ün 1921, ämatikom
kilidnaedo, ko jiel Louise van Dissel. Älabons cilis kil: jiel Louisa Cornelia
(pämötöl ün 1922), hiel Arie de Jong Jr. (1924), e hiel Gÿsbertus Hendrienus
(1926).

Dü studatim omik in Leiden, el de Jong älelilom dö Volapük, keli suno äprimom ad
lärnön. Tü 1891 mäzul 20 (vigs bal posä ävedom sanafizir militik), bäldotü
lifayelas 25, ädagetom diplomi tidana Volapüka, e pos muls deg, tü 1892 yanul 8,
uti tidala Volapüka. Pos yel te bal, tü 1893 mayul 15, ävedom profäsoran
Volapüka (kelos pänunon in gased: Nuns blefik se Volapükavol ün yel sököl).

Dü steb okik in Lofüda-Lindän, el de Jong äbleibom nitedälön dö Volapük, äsä
klülädon pö spod omik ko Volapükans e gaseds Volapükik. Tü 1901 yunul 5 ävedom
kadäman Volapüka. Ün 1930, ädagetom de cifal: Albert Sleumer diplomi lecifa pro
Nedän (ma Volapükagased pro Nedänapükans yela: 1932, nüm: 4, pad: 17).

Pos dünäd okik, el de Jong äsludom ad dedietön oki stude e gudükumame Volapüka.
Ün tim at, Volapükamuf ya tio inepubon: pluamanum Volapükanas gloratima
ideflekon oki de pük at, kel no plu ätirädon nitedäli notidik. El de Jong
äcedom, das kod stada at äbinons fikuls in vödastok ed in gramat Volapüka, kelis
äsludom ad revidön. Äsä äpenom (tü 1930 mayul 14) in Fonun Gramata Volapüka
okik:

Ya ün 1921 ivisitom cifali ettimik: ‚Prof. Dr. Albert Sleumer‛, ad nunön ome
desini oka ad revidön Volapüki. Revidi at äfinükom „bü d. 31id mäzula ela 1929,
kludo tü timül mö yels ebo luldegs pos datik Vpa fa ‚J. M. Schleyer‛ “ (Gramat
Volapüka, Fonun, p. iii), bäldotü yels 64. Ün prilul yela ot ätävob lü ‚Bad
Godesberg‛ (in Deutän) ad jonön ele Albert Sleumer vobodi okik. Mö muls mäl pos
atos, ün setul, Volapükans bofik at ävegobs lü Wienacht (in Jveizän) ad bespikön
vobodi at ko hiel Jakob Sprenger, ettimo profäsoran ä kadäman Volapüka, äd i
dalaban gitätas literatik lebukas ela Schleyer (l. eli ‚Wörterbuch‛, ‚Vorwort‛,
p.VII-VIII). Dü kobikam at (de d. 17id jüesa d. 19id setula, 1929), ceds ela de
Jong (pläamü pats anik) pälobülons e päzepons fa votikans. Ün 1931, päpübons,
nämätü e zepü Kadäm Volapüka, el Wörterbuch der Weltsprache e „Gramat Volapüka“,
kels äbepenons fomi nulik Volapüka pos revid ela de Jong. Ün 1932 äpubon tidabuk
oma: el Leerboek der Wereldtaal, in kel pükafom nulik kuratiko päplänon
Nedänapüko. Me büad oka de 1934, yanul 1, cifal: ‚Albert Sleumer‛ äcalöfükom
Volapüki perevidöl:

Fomam nulik at Volapüka neai penemon calöfiko fa lautan okik, kel ai äsagom te:
„Volapük ela Schleyer“, ad kazetön fovöfi Volapüka e Volapükamufa timü ok. Atimo
suvo sagoy: „Volapük nulik“, ü: „Volapük perevidöl“; fomam balid leigo panemon
suvo „Volapük rigik“.

Pos revid Volapüka, el de Jong äflekom oki lü säkäd pakama e propagida Volapüka.
Volapükaklub valemik Nedänik, pifünöl ün 1890, sekü def nitedäla limanas
(kobikam valemik lätik ijenon ün 1910), no igeton lunükama zepa jiregik ed
ifinükon voiko dabini calöfik oka de d. 1id dekula yela: 1919; ab, gretadilo
danü töbids ela de Jong, klub at ädönuliföfikon. Ün 1931, fino äjenon kobikam
valemik (21id) Volapükakluba valemik Nedänik, dü kel limans äsludons ad
laidabinükön klubi (to zep no pelunükumöl, klub neai pisädabinükon calöfiko). El
de Jong ed el J. G. M. Reynders, Sr. (ko kel el de Jong ya ispodom lunüpo sis
1901), äfünom i Dilädi valemik feda Volapükaklubas.

Bal dunas balid Volapükakluba valemik Nedänik äbinon jaf gaseda nulik, tiädü
Volapükagased pro Nedänapükans, as jäfidot kluba. Redakans äbinoms el de Jong ed
el J. G. M. Reynders Sr. (lätikan ya ibinom redakan jäfidota büik Volapükakluba
Nedänik: „Nuns blefik [= brefik] se volapükavol“). Nüm balid äpubon ün 1932; dü
lif lölik okas, redakans älaipübons gasedi at nomöfiko äd ai mu kuratiko (pläo
timü koup Nedäna fa NS-Deutän, kü päproibon fa koupanef). Me gased at,
ästeifülom ad propagidön Volapüki. As sam, ün , äprimom medü yegeds in gaseds
Nedänik lecedakomip ta Sperantamufans. Büo e poso äpübom modikosi dö patöfs
legudik Volapüka, kel cedü om äbinon gitäti, bu püks mekavik votik, ad palasumön
fa menef.

Dü yels äsököl, el de Jong älaivobom ad liegükön vödastoki Volapüka me penam
fövotas mödik, o. b. liseds lunik vödas fa om pijafölas diseinü lölöfükam
vödabuka okik. Dil vobota at päpübon in Volapükagased pro Nedänapükans nomöfiko,
ai su tiäd: „Vöds Nulik“. (Dil votik - Fövots 5id, 7id, 9id, 13id e 15id - nu
kanon patuvön in bevüresod [l. donio ]; fövotis retik labom söl: Jean-Claude
Caraco). Älaijafom i me tradutods: noe ätradutol vödemis mödik pro
Volapükagased, abi äfägom ad tradutön Dialet Nulik lölik se Grikänapük ini
Volapük. Tradutod lätik at päfinükon ün 1951; jünu te dilo päpübon, in
Volapükagased pro Nedänapükans.

Dü yels balid oka, Volakriga Telid pämänioton nesuvo in Volapükagased pro
Nedänapükans: gased ela de Jong älaipubon, ed i yegeds anik dö krigadins, ab
pluamanum yegedas äbespikon dinis votik: tradutods literatik, nolav, e r.

Pos koup Nedäna fa Deutänans, dinäds ye äbadikumons. Soäsä büo ijenon in Deutän
it, ün 1942 klubs yufapükik päproibons, vü kels i Volapükaklub valemik Nedänik.
Sekü atos püb jäfidotas e penädas seimik dö yufapüks valik änemögikon, äsi
kobikams slopanas onsik ed i jäfid seimik gönü ons. As kodül sluda at, reiganefa
netasogädimik älesagon, das yufapüks at äbinons „stums yudanas“, kels yufons ad
„sumätükön pöpis votik“ (l. lebuki ela Hitler: „Komip Obik“, kapit 11, bagaf dö
Sperantapük).

Jü fin koupüpa läna okik, el de Jong äkanom pübön nosi in u dö Volapük. Pas ün
1948 Volapükagased pro Nedänapükans ägegeton däli ad papübön: in nüm balid yela
at, yeged balid (fa el de Jong) älabon tiädi: „Fino pos tim lunik!“.

Ti jü fin lifüpa okik el de Jong, kobo ko el Reynders, äblebom redakan
Volapükagaseda pro Nedänapükans; pas ven älabom ladatataki, yel bal bü deadam
okik, äsludom ad lovegivön dunodi okik menes yunikün: hiels F. J. Krüger e P. H.
J. Uittenbogaard. Dü yel lätik oka, el de Jong ävobom nemödiko, ab nog ägetom
penedis se foginän. Fino ädeadotü 1957 tobul 12 in Putten (Nedän), brefüp bü
prim lifayela 92id oka.



https://vo.wikipedia.org/wiki/William_Shakespeare

Hiel Whilliam Shakespeare (päblunedöl tü 1564 prilul 26 - 1616 prilul 23 ma
kaled hiela Julius, mayul 3 ma kaled hiela Gregorius) äbinom poedan ä dramatavan
Linglänik, anu palecedöl lautan gretikün in Linglänapük ä dramatavan veütikün
vola. Suvo panemom poedan netik Lingläna, u „Bardan di Avon“ (ü balugiko:
„Bardan“). Vobotem dabinöl omik binädon me dramats 38, poedots degfolliänik 154,
poedots konotik lunik tel, e poedots smalik anik. Dramats omik petradutons ini
püks liföl veütik valik e paplösenons suvumo, kas uts dramatavanas votik valik.

El Shakespeare pämotom e pädugälom in Stratford-upon-Avon. Bäldotü lifayels 18
ämatikom ko jiel Anne Hathaway, kel ämotof ome cilis kil: Susanna e telädans:
Hamnet e Judith. Vü 1585 e 1592 äprimom karieri benosekik in London as dramatan,
lautan e dalaban dila dramatanefa: Lord Chamberlain's Men (= Mans hiela Lord
Chamberlain), poso pävotanemöl as King's Men (= Mans Rega). Jiniko äsoalükom oki
zao ün 1613 in Stratford, kö ädeadom pos yels kil. Nemödikos päregistaron tefü
lif privatik ela Shakespeare, e mödikos pespekulon, tefü yegäds äs genalif e rel
omik, äsi tefü mög, das vobots omik pilautons fa votikans.

El Shakespeare äprodom pluamanumi vobotas okik vü 1590 e 1613. Dramats primik
oma äbinons gretadilo fredadramats e jenotems (= dramats dö lifüp regas
Linglänik): dramatasots, kelis älöpükom ad sömit lekana finü tumyel 16id. Poso
älautom ledino lugadramatis jü 1608, keninükamü vobots äs els Hamlet, Reg: Lear
e Macbeth, atimo papladöls vü dramats superikün in Linglänapük. In period lätik
oma, älautom freda-lugadramats ed äkevobom ko dramatavans votik. Mödiks dramatas
omik päpübons as dabükots kalieta e kurata distöfikas dü lifüp omik. Ün 1623,
telans teatakevobanas omik äpüboms eli Folio Balid: konlet vobotas dramatik oma,
kel äkeninükon dramatis ti valikis oma (pläamü tels, kels te poso pälecedons as
omiks).

El Shakespeare äbinom poedan ä dramatavan pestümöl in tim okik, ab te ün tumyel
19id benorepüt omik ärivon nivodi löpik atimik. Pato Romatimans älevokädoms
letäleni omik, e timü jireg: Victoria pälelogom so vemo as heroedan lekana, das
hiel George Bernard Shaw änemom kondöti at „bardanitulöfi“ Ün tumyel 20id,
vobotem omik dönuamo pädaopton e padönutüvon fa mufs nolavik e dramataviks.
Dramats omik palailöfons vemo nog ün atim, e paplösenons in yumeds kulivik e
bolitiks distöfiks da vol valik.



https://vo.wikipedia.org/wiki/Marie_Johanna_Verbrugh

Jiel Marie (ü Maria) Johanna Verbrugh (1860-?) äbinof Volapükan Nedänik, kel
ägetof ün 1885 diplomi tidana Volapüka, e poso id uti tidala Volapüka. Ätradutof
Gramati Volapüka ela Schleyer ini Fransänapük. Noets lifajenädik brefik ofa
päpübons in el „Volapük: Gased bevünetik tedelik, nolik, literatik e gälodik“:
jäfidot „Zenodakluba Volapükik Spanyäna“ (gased, kela ävedof bal redakanas) ün
1887 (nüm VII, pads: 70-72).

Pals ela Marie J. Verbrugh pämotons in Gelderland (provin Nedäna), e poso
äfealotädoms lü Middelburg (Zeeland, provin Nedäna), kö fat ofik älabom vobi
kaenavik. In famül labü cils mäl (voms kil e mans kil), el Marie Verbrugh äbinof
bäldikünan. Pos dugäl kösömik vomas ettimik, ägetof pladi lä jul geilikum pro
hiyunans, kö ästudof pükis. Äbinof balan vomas, kelas beg ad padälön ad visitön
juli at pägevon fa minister dugäla Nedänik. Pos atos jimödikans äsöfölofs sami
ofik.

Ün 1884, äreidof in gased Nedänik, das hiel Servaas de Bruin ipübom tradutodi
Nedänapükik gramata Volapüka ela Schleyer. Posä ireidof tradutodi ela de Bruin,
änitedälikof dö pük at, ed äsludof ad dagetön gramati rigädik Deutänapükik, yufü
kel älärnof Volapüki. Ün yel sököl ya Schleyer ägevom ofe diplomi tidana
Volapüka.

Primü 1886 ägetof nümi balid ela Volapük (jäfidot Volapükakluba Spanyänik
ettimik) ed äprimof ad spodön ko redakanef onik. Pos spodam ko Volapükans
Spanyänik äsludof ad lärnön Spanyänapüki, ed ad keblünon lü redak ela Volapük.
Sek kevoba at äbinon möd yegeds: lartügs, poedots, peneds e r., kels päpübons in
gased at, de kel poso ävedof balan redakanas. Pläo äpübof i tidodemi Volapüka in
Fransänapük tiädü Metod ad dalärnön ünü brefüp, nen yuf tidana, ad reidön, penön
e suemön püki tedik valemik Volapük). Älautof i gramati Volapüka pro
Linglänapükans, ed äpreparof konleti literata Volapüka (bofiks ün 1887 no nog
päpüböls).

No sevoy lifajenädi ofik pos gloratim Volapüka, ab jenöfot, das ün 1906 nem ofik
petuvon in lised ela ‚Akademi de Lingu Universal‛, sökian kadäma bäldik Volapüka
(l. Jenotem valemapüka ‚Volapük‛ ela ‚Johann Schmidt‛, pad: 32) jiniko sinifon,
das ideflekof oki de Volapükamuf ed islopikof eli ‚Idiom Neutral‛ hiela W.
Rosenberger.



https://vo.wikipedia.org/wiki/Schleyer

Hiel Johann Martin Schleyer (Deutänapüko: [joˈhan ˈmartiːn ˈʃlaɪ̯ər], primo te
"Martin Schleyer"; el "Johann" päläükon poso), datuval Volapüka ä Cifal balid
Volapükamufa bevünetik, pämotom tü 1831 yulul 18 in Oberlauda, ed ädeadom tü
1912 gustul 16 in Konstanz (Deutän), sodas erivom lifüpi benedik yelas 81.

Äbinom son kilid letidana: Johann Philipp Schleyer in Oberlauda. Ven älabom
lifayelis lul, äprimom ad golön lü jul. Pals omik no idesinons ad koedön studön
omi, ab ziom omik: letidan in Königheim, ätidom ome de lifayel 11id jü 15id oma
latini. Pos atos ävisitom gümnadi in Tauberbischofsheim e täno lükioni in
Karlsruhe. De 1852 jü 1855 ästudom in niver tö Freiburg Godavi, pükavi,
filosopi, jenavi e sanavi. De 1855 jü 1856 ävisitom seminari in St. Peter. Is
äsufom tü 1856 gustul 5 kultasaludükami. Pos atos päcälom in Sinzheim,
Baden-Baden, Kronau, Wertheim e lätiküno as pädan in Meßkirch, Krumbach (adelo
topadiläd di Sauldorf), Litzelstetten (adelo topadiläd di Konstanz) e su nisul
Maineän.

El Schleyer edagetom patiko sevädi valemik dub lifavobod okik: Volapük. Nem oma
nelivoviko petanon len jenav volapüka-fomäloda. Ebinom ga utan, kel evobädom
tuvedi läbüköl volapüka-säkäda, kel dü tumyels lätik ijäfükon nolavanefi. Tü
1879 mäzul 31, pos neit nenslipik, ün kel ätikom lölöfiko dö mistads e döfs
valasotiks tima omik, süpo älogom tiko siti lölik volapüka.

Tik dö yufapük valemik no äbinon nekösömik pö om. Bi peneds ömik pädänanas omik
röletanes onsik in Merop no ärivons ladetis oksik, bi ladets at no pipenons ma
lotograf Linglänik ab ma Deutänik, pö om tik äsüikon ad fomön se lepüks:
Deutänapük, Linglänapük, Fransänapük, Litaliyänapük e Rusänapük pükasetrati
seimasotik, kele ävilom givön nemi "Völkerdolmetsch" (= netanätäpretian). Bi
tonats pükas difik ye papronons ön mod mu distikün, äfomom büiko, büä ad primön
stuki püka okik, "volalafabi", me kel püks dabinöl valik ökanonsöv papenön me
pron e lotograf fümiks ä leigafomiks. Volalafabi at, kel pilemekon tü 1878 yanul
18, Schleyer äsedom cifefes niveras Yuropik valik, potakongrede in Paris, büre
bevünetik volapotakluba in Bern e pösodes mu cädikes anikes. Lafab at valemo
pälasumon gudiko.

Pos benosek at tik dö yufapük valemik no plu älüvon omi, e ven ün neit galiko
pilifädöl ela 1879 sit lölik kleiliko ädabinon in tik okik, äprimom sunädo
vobodi, pö kelos pükisev gretik oma klüliko äfruton omi gudiko. Ya ün mayul in
lägivot nüma: 35 ela Sionsharfe el Entwurf einer Weltsprache und Weltgrammatik
für die Gebildeten aller Völker der Erde (Disin volapüka e volagramata pro
kulivans netas valik tala) äpubon, ed ün 1880 lä C. Tappen in Sigmaringen el
Volapük-Grammatik (= Gramat Volapüka) balid.

De 1881 yanul 1 calabled Volapüka äpubon ko tiäd: Volapükabled (lezenodik).
Timapenäd at edabinon jü fin ela 1908.

Nu Volapükamuf äprogedon me buns gretik. In tops mödik spikäds päjenükons, e
klubs päfünons, du in delagaseds e timapenäds laiduliko yegeds dö Volapük
äpubons.

Ün 1884 de d. 25id jü 28id gustula Volapükakongred balid päjenükon in
Friedrichshafen e telid ün 1887 de d. 6id jü 9id gustula in München. Pö kongred
telid at Volapükakadäm pädabinükon, kela dilekan Schleyer ävedom. Stid at kludo
nu dabinon dü tumyel ebo lafik. Volapükakongred kilid päjenükon ün 1889 de d.
19id jü 21id gustula in Paris dilekü Prof. A. Kerckhoffs. Kongred at ye neai
pelobülon fa Schleyer, e leigiko neai sluds, kels pelonülons pö on. Kongred at
edämükon mu vemiküno Volapükamufi. Sekü meug nerekosilovik Volapükanas, kels
äzüpons eli Kerckhoffs, ed ut ela Schleyer, kel ästadom vero taiko, slit
ädavedon, kel niludiko ikanonöv pevitön dub meug blegälikum paletas bofik. Nu
alan ädunon ma ced lönik oka, ed älüblinon nesekidiko de od votükamis ini
Volapük, äkodölo dub atos, das baläd ämoikon, e mödikans ädeflekons okis de
Volapük.

Palet ela Kerckhoffs no ädemon protestis fa Schleyer, ed äfövon vobodi kadäma,
ko Kerckhoffs as dilekan, me nem: Kadem (= Kadäm) bevünetik Volapüka. Ün 1893,
hiel W. Rosenberger in Petrograd ävedom dilekan kadäma. Sumätöfü cifam oma el
Idiom neutral pästukon e pälasumon as yufapük valemik. Sirkülapenäds ye äblebons
pelautöls in Volapük jü 1898, ün yel kelik dilek pälovesumon fa hiel M. A. F.
Holmes in Macedon, in Lamerikän. Sumätöfü cifam oma kadäm ägeton nemi Akademi
internasional de Lingu universal (Kadäm bevünetik valemapüka). Ün 1909 Prof. G.
Peano in Torino ävedom dilekan kadäma, kel änüdugom eli Latino sine flexione (ü
Interlingua) asä püki kadäma, e tanamü atos äfeablunedom kadämi ad el Academia
pro Interlingua (Kadäm pro el Interlingua).

Volapükakadäm fa Schleyer pedasevöl nog ai dabinon. Tü 1910 dekul 3 el Schleyer
it äcalom eli Prof. Dr. Albert Sleumer in Bochum, nu in Bad Godesberg (adelo
topadiläd di Bonn), fovani oka, kel kludo sekü büad at binom de 1912 gustul 16,
deadamadel ela Schleyer, cifal Volapükanefa ä dilekan kadäma Volapüka.



https://vo.wikipedia.org/wiki/Kon%C3%B6mav

Konömav binon nolav sogädik, kel vestigon prodi, seagivi e nüsumi canas e dünas.
Vöd: könomav dekömon de vöds Grikänik: οἴκος (oikos, siämü „dom“) e νόμος
(nomos, siämü „lon“), o. b. „lons, noms doma“.

Miedet, kel keninükon mödikosi se konömav atimik binon ut hiela Lionel Robbins
in yeged ün 1932 päpüböl: „nolav, kel studon kondöti menik as sekidöl de tefs vü
zeils e meds nebundanik, kels labons gebis pluik votik“. „Nebundan“ sinifon, das
meds no saidons ad kotenükön neodis e desiris valikis. Nen nebundan e gebs votik
medas, no dabinon säkäd konömavik. Jäfüd so pamiedetöl keninükon kludo studi
välas fa stad e mögs paflunölas.

Bal gebas konömava binon ad plänön, lio konöms, as sits konömavik, kanon vobön,
e tefs kinik dabinons-li bevü kompenans („dunans“) in sogäd gretikum. Metods
diletama konömavik pagebons aiplu fa jäfüds, kels tefons menis e sludis onsik in
yumed sogädik (a. s. midun, dugäl, famül, saun, lonem, bolit, rels, stitods
sogädik e krig.



https://vo.wikipedia.org/wiki/Leopold_Einstein

Hiel Leopold Einstein (Deutänapüko: [ˈleːopɔlt ˈaɪ̯nʃtaɪ̯n]; pämotöl ün 1834,
ädeadöl ün 1890) äbinom tidan relik yudik, tedan e penan in Nürnberg. Ya ün 1883
älärnom ed äprimom ad propägidön Volapüki, ed ün yel sököl: 1884, ägetom diplomi
tidana Volapüka (nüm: 55). Ün 1885 äpübom (in Deutänapük) lebuki dö jenav
volapükas sis Leibniz jü atim.

Tü 1885 febul 18 äfünom eli Nürnberger Weltspracheverein (Volapükaklub di
Nürnberg), kela presidan äbinom jü säcäl oka kodü maläd, ün 1888 febul 22.
Äbinom Volapükan lanälik: äpropagidom ed äjelodom püki ela Schleyer me penäds
deutänapükik za 200, äpuböls in gaseds mödik.

Ün 1888 ye el Einstein ägetom de datuvan Sperantapüka: hiel L. Zamenhof, Buki
Balid oma (La Unua Libro), ed äsludom ad slopön Sperantamufi. Muls tel pos atos
ya äpübom lautoti: La lingvo internacia als beste Lösung des internationalen
Weltspracheproblems (‚La lingvo internacia‛ as tuved gudikün pro säkäd volapüka
bevünetik). Älautom penädis mödik dö Sperantapük, so äjafölo stabi mufa at in
Deutän, ebo ven tio änepubon in Rusän dub kods bolitik. Älautom samo tidabuki
balid Sperantapüka ün 1888, kö (jiniko balidnaedo) äbespikom yufü taib kladi
pönopas ed ladvärbas odis tefölas (Sperantapüko: la korelativoj, ü: la
tabelvortoj). In buk at ävotükom degatis anik vödavulas. Vemo päkrütom fa
Volapükans ettimik, vü kels hiel Rupert Kniele (a.s. in yeged: Herr Leopold
Einstein und La linguo internacia), kel büo ilobom vobodi ela Einstein pro
Volapükamuf.

Äsüadükom Volapükaklubi di Nürnberg ad slopikön Sperantapüki (kelos äjenon
calöfiko tü 1888 dekul 18), e tü 1890 mäzul 25 klub at äläükon vödis:
„Esperanto-klubo“ (Sperantaklub) lü nem okik (Deutänapüko: Weltspracheverein).
So ävedon ebo Sperantaklub balid vola, cifamü presidan: Christian Schmidt (pos
malädikam ela Einstein). Klub at ye älüvon Sperantapüki ün 1894, pos daväl tefü
revidamobs Sperantapüka (o.b., pos yels te mäl voba gönü Sperantapük). Ün 1901
ävotükon läükoti nema ok ad: „Klub de amiki de lingu universala“ (klub flenas
püka valemik), ed ün 1907 äslopikon eli ‚Ido‛, posä pük at äpubon. Grup votik
Sperantapükanas ye älaidabinon, kela dugan ün 1909 äbinom lavogan Dokan Heinrich
Orthal. Grup at ai nog dabinon.



https://vo.wikipedia.org/wiki/Carolus_Linnaeus

Hiel Carolus Linnaeus (Svedänapüko: Carl Linné, ü Carl von Linné pos noubükam
omik; 1707 mayul 23 - 1778 yanul 10) äbinom planavan, sanavan ä nimavan
Svedänik, kel äjafon stabis dadilädasita nolavik atimik. Sevädom id as „fatan
kladava lifavik nulädik“. Palelogom id as balan fatanas kologa nulädik.

El Linnaeus pämotom in länäd, in provin: Småland Sulüda-Svedäna. Fat omik äbinom
büröletan balid oma, kel älasumom famülanemi laidüpik: büo valans igebons
nemamasiti Skandinänik (nem + fatanem). Fat omik ävälom nem latinafomik:
„Linnaeus“ kodü tiliad gianagretik in laneds famüla omik ädabinöl.

El Linnaeus ävisitom Niveri di Uppsala, kö äprimom ad tidön planavi ün 1730. De
1735 jü 1738 älödom in foginän, kö ästudom ed äpübom dabükoti balid ela Systema
Naturae okik in Nedän. Ägegolom pos atos ini Svedän ed ävedom profäsoran planavi
Nivera di Uppsala. Dü degyel: 1740 ätävom anikna zi da Svedän ad tuvön e
dadilädön nimis e planis. Dü degyels: 1750 e 1760 äfövom dunöfi okik: konletam e
dädiladam nimas, planas e minas, dö kels äpübom toumis ömik. Timü deadam okik,
äsevädom da Yurop lölik as balan nolavanas gudikün timäda et.

Filosopan Fransänik: Jean-Jacques Rousseau äsedom omi nuni: „sagolös ome, das no
nolob mani gretikum su tal“. Lautan Deutänik: Johann Wolfgang von Goethe äpenom:
„Pläamü hiel Shakespeare e hiel Spinoza, sevob neki bevü mens no plu liföls, kel
eflünon obi nämöfikumo ka om.“ Lautan Svedänik: August Strindberg äpenom: „El
Linnaeus äbinon jenöfo poedan, kel fädo ävedom natavan.“



https://vo.wikipedia.org/wiki/Mata_Hari

Jiel Mata Hari, pämotöl as Margaretha Geertruida (Grietje) Zelle (1876 gustul 7
in Leeuwarden, Nedän - 1917 tobul 15 in Vincennes, Fransän) äbinof jidanüdan ä
jinepuedan Nedänik, kel päcödetadeidof fa jütanef kodü vob pro neflen dü
Volakrig Balid.

Margaretha Zelle pämotof in Leeuwarden, Fridän in Nedän, lä hiel Adam Zelle,
dalaban hätiselidöpa, e jiel Antje van der Meulen, kels bofiks pimotons e
pidugälons in Fridän. Ven älabof lifayelas 6, famül ofik äfealotädon lü Leiden.
Ün 1891 mot ofik ädeadof e fat ofik äfailom. Bäldotü yels 18, el Margaretha
ämatikof ko nafemafizir Nedänik: Rudolf MacLeod in Amsterdam. Äfealotädons sui
Yafeän, kö älabons cilis tel. Son onsik ädeadom ün 1899 sekü venenam, jiniko fa
dünan no pekotenüköl. Pos geköm lü Nedän, ämatiteilons ün 1903; el Rudolf äkipom
dauti onsik. El Margaretha ädönumatikof ko hiel Theodore Wattson ed ämotof dauti
labü nem Flora. Poso dönu ämatiteilof, ed äperof dauti sekü maläd nesevädik.

Ün yel ot, el Margaretha äfealotädof ini Paris, kö ävobof, me nem: Lady MacLeod,
as jevodimonitan in sirkud. Ävobof ottimo id as pated pro lekanans.

Ün 1905, äprimof ad sevädikön as jidanüdan stüla Löfüdänik. Ün tim et äsumof
länemi: Mata Hari (kelos sinifon "Log Dela" - o.b. sol - in malay; Mata Malam,
"Log Neita", binon mun.)

Löfädiälik, manis mödik älabölo, koapi okik pleidiko äjonölo, labü kein e löfid
teiks, das lüloganefs ofik äsi publüg valik päkonkerons, el Mata Hari älabof
benoseki legretik sis del balid oka lä Musée Guimet tü 1905 mäzul 13. Äplösenof
oki as jiplin se Yafeän labü blud kultanas Lindänik, jikel sis cilüp ästudof
lekan danüda salüdik Lindäna. Ettimo ämogos alane labü pösodöf maifälik,
lefredik ä vilälik ad datikön lifajenädi e dientifi ed ad plösenön onis
benosekiko äsva äveratons, nen riskäd, das ek ökanon-la vestigön onis, ibä
kosäds bevünetik pämiedükons fa kaenav no nog saidiko ivolföl. Päfotografof
mödikna nemödo u leno piklotölo. Ägebof stüli lerotik at dü plösenams okik,
kelos äkodon benoseki legretik.

El Mata Hari äbinof i jinepuedan benosekik, kel älabof tefis ko militans nivoda
löpikün, bolitans, e famikans äflunöl votik in läns mödik (a. s. Fransän, Rusän
e Deutän). No äbinof vemo jönik; tikäl ofik ye äbinon kieniko fulü lerotäl.

Tü 1917 febul 13, el Mata Hari päfanäbükof in lötidöpacem okik in Paris. Ün tim
at, krig äbinon vemo negönik pro Fransän. Viläl ifiböfikon, fin kriga jiniko no
äbinon nilik, tummilats militanas länas valik ya ideadons, e mens äsukons
kodädani alseimik. Jinedänan famik jiniko äpötof pö roul at. El Mati Hari
päcödädof, kusadü vob pro Deutän, kel äkodon deadami degmilatas militanas. Siso
ya pelesagos, das no ädabinons klülabots gudik; too päcodetof deadio, e
päcodetadeidof fa jütanef tü 1917 tobul 15, bäldotü lifayels 41.

Sagäds mödik äpubons dö cödetadeidam ela Mata Hari. Ma bal onas, äsedof kidi
jütanefe oka, do jinos mögikum, das äsedof kidi lavogane okik, kel äbinom
temunan deijütama ed ibinom bal lelöfäbas ofik. Sagoy i, das vöds lätik ofa
äbinons: Merci, monsieur! (Danö! o söl!). Ma sagäd votik, el Mata Hari, ad
neküpälükon deijütanis, ämaifükof mänedi okik ed äjonof omes kopi nüdik oka.
Yeged gaseda The New Yorker yelü 1934 ye änunon, das älenlabof dü deijütam
jimonitanaklotemi jönik, pemeköli pato dinädü et, e päri glufas vietik nulik (a
neat Amazonian tailored suit, especially made for the occasion, and a pair of
new white gloves). Ma sagäd votik, el Mata Hari ärefudof ad patanön ed ad tegön
logis - bi äkredof, das deijütans piremädons ad gebön günis nen glöbs ma desin
bal lelöfäbas ofik, ab desin at no äplöpon.

Tikamagot jidanüdana sänsüalik ä riskädik, kel, ävobölo as ganetan telik, ägebof
bätodafägi okik ad dagetön klänis militik de lelöfäbs mödik oka, ästigedon
magäli notidik. El Mata Hari ävedof sekü atos säkäd staböfik ela femme fatale.

Fam lunüpik ofa ye luveratiko päkodon fa biomagodem tiädü Mata Hari (1931), labü
stelan: Greta Garbo as el Mata Hari. Do pästabon su jenots verätik se lif ela
Margaretha Zelle, konot biomagodema at pädatikon gretadilo ad plidön pötiti
publüga. Benosek legretik biomagodema romatik at äkoedon pubön konotis sümik
lemödik. El Mata Hari äpubof in biomagodems votik, in televidasökods, ed i
nünömapleds - ab lölöfiko nensekidiko de verät jenavik. Buks mödik pelautons dö
el Mata Hari; aniks binons vestigots nolavik fefik, ab mödiks binons levemo fulü
spekulots.



https://vo.wikipedia.org/wiki/Vol

Vol suvo pagebon as leigasinifavöd tala, pato ven papenon me primatonat gretik.
Semikna pagebon as leigasinifavöd planeta; as sam, Mard e Yupitär binons vols
tel ninü solasit. Semikna pagebon ad sinifön levali. Nutimo geb at binon neplu
suvik, bi nol lespada binon komunik; too vöd nog pagebon lufümiko in siäm at
("lölik vol veitik").

Vol kanon pagebön in siäm neplu voik; as sam, ven bepenoy menis tel kels labons
nemödi kobädik, kanoy sagön das "lifons in vols difik tel." Ven sagoy "fin
vola," kösömiko viloy sagön, "fin vala kel binon lesevädik obe."

In siäm relik, in krit, vol sinifon volaleodi efalöl e rübiki soga menik plödü
lekredanefa. Vol suvo pasaiton kobü mid e diab as fon blufoda keli kritans
sötons vitön.

Vol kanon sinifön i züädi magälodik; as sam, voli ela Stelatäv u voli ela Söl
Linas. Logolös Reigän magälodik.

Notods Vol Balid, Vol Telid, e Vol Kilid pagebons ad dilön voli ini klads
valemik kil. Rigiko Vol Balid äsinifon sogis katädimik, Vol Telid sogis
kobädimik me disinakonöm pezänädöl, e Vol Kilid reti vola, ledino daglofanetis
pestaböl su sits tribütik.

Sis fail Sovyätabalatama ün 1993 e modonikam kobädima leninimik, notod "Vol
Telid" no plu pagebon, do "Vol Kilid" nog valemo pagebon. Läns kobädimik retik u
ävedons plu edekötöl de volakonöm, as sam Nolüda-Koreyän e Kubeän, u äprimons ad
ziläkön suemodis katädimik somik äs privatadunikami ini sogs oksik, e ad smitön
tedatanis nulik me konöms plödik katädimik, as sam Vietnamän e Tjinän.



https://vo.wikipedia.org/wiki/Cil%C3%A4n

Cilän (nem calöfik: Republik Ciläna ü República de Chile) binon län topöl lä
Sulüda-Vesüd Sulüda-Meropa. Miedon vesüdo e sulüdo Pasifeani, nolüdo Peruväni,
nolüda-lofüdo Boliväni e lofüdo Largäntäni. Dils votik topäda calöfik Ciläna
binons Pasateän, nisul Salas y Gómez, nisuls Juan Fernändez (keninükamü nisul
hiela Robinson Crusoe), nisuls Desventuradas, äsi sulüdo nisuls Idelfonso e
nisuls Diego-Ramirez. Cilän vilon zuo gitäti dila Tarkopa (mö 1 250 000 km²).

Daved vöda: Chile (Cilän) no binon fümiko sevädik; leceds mödik dabinons. Ma
teorod bal, dekömon de nem tribütacifa: Tili, kel äreigon topädi at timü lüköm
kvetsyuvanas. Teorod votik lesagon, das dekömon de vöd kvetsyuvik tchili: 'nif',
leigüpo i nem pägeböl fa kvesyuvans pro läns votaflanü flumed: Aconcagua, kö
binons bels legretik laidüpo nifilabiks. Votikans mobons vokavödi cheele-cheele,
me kel elans Mapuche: pöp topik, ävokons bödi usik; nog votikans cedons, das
rigavöd binon ba el ch'iwi, siämü 'koldik', ud el chilli, siamü 'top, kö län
finikon', bofiks se pük laimarik.



https://vo.wikipedia.org/wiki/Aristoteles

Hiel Aristoteles (vöna-Grikänapüko: Ἀριστοτέλης (384 b.K. - 322 b.K.) äbinom
filosopan Grikänik, studan hiela Platon ä tidan hiela Alexander: Gretan. Äpenom
dö jäfüds difik mödik, keninükamü füsüd, metafüd, poed, teat, musig, tikav,
spiköfav, bolit, südav, lifav e nimav.

El Aristoteles (kobo ko hiel Sokrates e hiel Platon) binom balan fünanas
filosopa Vesüdänik. Äbinom balidan, kel äjafom filosopasiti lölöfik, keninükamü
i südav e jönav, tikav e nolav, bolit e metafüd. Ceds ela Aristoteles tefü
nolavs füsüdik äfomons nolavi zänoda-timädik, e flun onsik ärivon
Dönuliföfikami, do poso päplaädons fa füsüd atimik. Tefü lifav, küpets anik oma
päfümükons as verätiks pas ün tumyel 19id. Vobots omik keninükons studi fomöfik
balid tikava, kel poso ävedon dil tikava fomöfik nulädik. Tefü metafüd, el
Aristoteles äflunom levemo tiki godavik e filosopiki in vönaoloveikods slamik e
yudik in Zänoda-Timäd e laiflunom godavi kritik, pato godavi lofüda-Yuropik, äsi
vönaoloveikodi skolik Glüga Romakatulik. Filosopasik lölik ela Aristoteles nog
atimo pavestigon fa nolavans.

Do el Aristoteles äpenom lebukis e telspikotis jönik mödik (el Cicero äbepenom
stüli literatik oma as „flumed golda“), kredoy, das dil gretikün penädas omik
peperon. Anikna päperons e pädönutuvons; täxetoy, das te zao luldil vobotas
rigik oma laibinons.



https://vo.wikipedia.org/wiki/Poy%C3%BCmot

ikön — inchoative verb (to become) ükön — causal verb (to make) il — diminutive
ül — diminutive 2 (also used with abstract verbs); young of animals an — person
who is or does action of root el — person who makes al — person of high office
or rank äb — person who receives/suffers action ef — collective noun ian, iel —
things or machines that do ion — numeral suffix (positive powers of million) yim
— numeral suffix (negative powers of million) af — animal ep — plant oin, ain,
in — precious stones and chemical elements än — country eän — island uäns —
archipelago ean — ocean am — general verbal noun ending (-tion) äd —
generalization ot — more prominent version od — less prominent version ed —
particularization et — concretization iär — container av — body of knowledge
(-ology) ir — grammatical term em — collection, set, group öm — tool, apparatus
äm — organ of animal ät — abstraction öp — place üp — time üd, üf, üm — musical
terms at — quantity thereof äl — mental, spiritual iäl — inclination, desire im
— -ism öf — -ness, -ity ab — worthiness, suitability ov — possibility ug —
consummate at/with ag — abundance er — contents id — a contrasting or opposite
meaning to root



https://vo.wikipedia.org/wiki/Miguel_de_Cervantes

Hiel Miguel de Cervantes Saavedra ([miˈɣel ðe θerˈβantes saaˈβeðra] in
Spanyänapük atimik; 1547 setul 29 - 1616 prilul 23) äbinom lautan, poedan ä
dramatavan Spanyänik. El Cervantes äbinom balan pösodas veütikün ä
flunilabikünas literata e lautan veütikün volfamaperioda literatik in Spanyän
tumyela 16id (el Siglo de Oro: Goldatumyel). Äbinom i pänan. Lekoned omik: Don
Quixote palecedon as bal lautotas klatädik fünöl Literati Vesüdik: ai pavälon as
bal lekonedas gudikün timädas valik, ya petraduton ini püks plu mäldegluls,
dabükots nulik ona palaipübons e bespikam krütik ona efovon jünu nenropo sis
tumyel 18id. Vobotem omik papladon vü veütiküns literata valemik. Penäinemom „El
Principe de los Ingenios“ (= Plin Tikälanas).

El Cervantes pämotom in Alcalá de Henares as folidan cilas vel in famül, kel ba
ilicinon se noubanef smalikum. Famül omik äfealotädon de zif bal lü votik, e
nemödikos sevädon tefü lifayels balid oma. Sevoy ye, das pädugälom in tops mödik
Spanyäna e Litaliyäna. El Cervantes äprimom ad lautön ün 1568. Primo ävobom pro
kardinal Glüga Katulik. Ya ün 1570 ivedom soldat fantidarejimena ed äfövom lifi
soldatik oka jü 1575, ven dü getäv okik lomio päfanäbom fa piratans
Nolüda-Frikopik. Pälelivükon ta monipel ed ägetävom lomio lü Madrid, lü famül
okik.

Ün 1585, el Cervantes äpübom lekonedi jipigaledanik: La Galatea. Sekü monadef,
el Cervantes ävobom pro el Armada Spanyänik, e poso as tripikonletan. Ün 1597,
difs no piplänöls in moninunods yelas büik kil äkoedon pafanäbön omi in fanäböp
regik di Sevilla. Ün 1605 äbinom in Valladolid, ven benosek sunädik dila balid
ela Don Quixote in Madrid pipüböla ämalon geikami omik ad literatavol. Ün 1607
älomädikom oki in Mardid, kö älödom ed ävobom jü deadam okik. Dü yels lätik zül
lifüpa okik, el Cervantes äfimöfükom benorepüti oka as lautan. Äpübom eli
Novelas Ejemplares (= Lekoneds Samigebik) ün 1613, eli Viaje del Parnaso (= Täv
lü Parnassos) ün 1614, ed ün 1615 eli Ocho comedias y ocho entremeses (=
Fredadramats jöl e dramatils jöl) e dili telid ela Don Quixote. Soäsä äpenom
hiel Carlos Fuentes: „el Cervantes maifükom buki, ini kel reidan sevon, das
pipenon“



https://vo.wikipedia.org/wiki/Rum%C3%A4n

Rumän (Rumänapüko: România [ɾo.mɨ.ˈni.a]) binon län in Sulüda-Lofüd Yuropa, kel
stäänikon mö km 850 de Geilalän di Pannonia lü Blägamel. Lä Vesüd Rumän miedon
Macaräni e Särbäni, la Nolüda-Lofüd Lukrayäni e Moldaväni, e lä Sulüd Bulgaräni.
Rumän labon belödanis joli len Mel Blägik (mö km 225), e Karpats lofüdik e
sulüdik topons zänodü on.

Cifazif (ä zif gretikün) Rumäna binon el Bucureşti ([bu.ku.ɾɛʃtʲ]). Rumän binon
limatat Netas Pebalöl, ela NBNL äd ela NSKY. Tü 2007 yanul 1 Rumän ävedon i
limatat Balatama Yuropik (BY).

Vöd: România (Rumän) pedefomon de vöd: Român (Rumänan), kel binon fom pevotüköl
vöda latinik: Romanus, o.b. tatätan Lampöräna Romänik (ü: Romäna). Jenöfot, das
Rumänans gebons as nem oksik fomi vöda: Romanus pämänioton in penäds nolavik ya
ün tumyel 16id fa lautans mödik, vü kels i humenimans Litaliyänik da Transilvän,
Moldavän e Valakän ätävöls.

Doküm vönädikün nog dabinöl in Rumänapük binon pened yela 1521 („Pened hiela
Neacşu se Câmpulung“ panemöl), me kel lautan änunom sifale di Braşov dö tatak
suno äkömöl Türkänanas. Vödem at ninädon gebi sevädik balid vöda: Rumän, bi
Valakän us pänemon „Län Rumänik“ (Ţeara Rumânească; ţeara - in Rumänapük adelik
ţara, se latin: terra - sinifon län.).

Tat Rumänik nulädik päfomon sekü balam Plinänas Moldavänik e Valakänika ün 1859
fa hiel Alexandru Ioan Cuza se Moldavän, kel älasumom tituli: domnitor.
Päplaädom ün 1866 fa Plin Karl di Hohenzollern-Sigmaringen, kel äsevädikom as
Plin Carol Rumäna. Dü Krig Ruso-Turkänik, Rumän äkomipon flanü Rusän; dub Baiäd
di Berlin yela 1878, Rumän päzepon as tat livätik fa Nämädaläns Gretik. Tökü
gegiv Rusäne ziläkas kil, kelis igegeton Moldavän pos Krig Krümana ün 1852,
Rumän ädüton oke Dobrocäni. Ün 1881, Plinän pälöpükon ad Regän, e Plin Carol
ävedom Reg Carol balid.

Rumän äkompenon pö Volakrig Balid flanü el Entente Kilik. Krigagoläd Rumänik ye
äfinikon katastrofiko pro Rumän: Nämädaläns Zänodik äkonkerons dili gretikün
läna ed äfanäbükons ud ädeidons pluamanumi militanas onik ünü muls fol. Finü
krig Lösterän-Macarän e Lampörän Rusänik idäfalons, kelos ädälon Besarabäne,
Bukoväne ed Transilväne ad balön okis ko Regän Rumänik ün 1918. Sekü Baiäd di
Trianon yela 1920, Macarän pädönujaföl äklemon flagis valik dö gitäts ä tituls
tefü ziläk Rumänik nulik at.

Ün 1940, Balatam Sovyätik äkoupon Nulüda-Bukoväni e Besarabäni, Macarän äkoupon
Nolüda-Transilväni, e Bulgarän äkoupon dil sulüdik Dobrocäna. Reg büdanik
sevärik: Carol 2id äklemom diniti oka ün 1940 e päplaädom fa Tat Legionik Netik
(Rumänapüko: Statul Naţional Legionar), kel ädilon nämädi vü General Ion
Antonescu e Galedanef binü Fer (Rumänapüko: Garda de Fier). Pos muls anik, el
Antonescu idistukom nämädi Galedanefa, ed ün yel äsököl Rumän äprimon ad komipön
flanü Nämädaläns Xaba. Dub nüfal Balatama Sovyätik fa Xab, Rumän ägegeton
Besarabäni e Sulüda-Bukoväni, cifamü General Antonescu. Deutän ägevon Rumäne i
topädi: Transnistria.

Du Milit Redik nog äbinon in län ed älabon belödanis nämäti de facto, kobädimans
e palets flenik omas ädagetons 80% vögodas pö daväl Rumänik yela 1946, medü
tolatam vögodas, nosükam e balam pämütöl paletas neflenik, e so äbitons as näm
gretikün. Ün 1947, Reg Mihai äsädünükom oki ed älüvom läni.

Rumän pälesagon repüblik, ed äblibon dis reig militik ä konömik Balatama
Sovyätik (BSRS) jü fin yelas 1950. Ün tim at, liegs natik Rumäna päfrutidons
medü baiäds SovRom: kompenäts dilo Rumäniks ä dilo Rusäniks päfünöls ad maskarön
frutidami liegas Rumänik fa Balatam Sovyätik, ed i medü krigagivulots tumödik
päpelöl fa Rumän. Mödikans päfanäbükons vilädiko sekü kods bolitik, konömik u
nesevädiks: fanäbs in leseatöps, lomofanäbs, momofäbs, e r. Fanäbs bolitik i
päpladons ini malädanöps lanivestigik. Täxets difik numa fanäbas dabinons, de
60.000-80.000 jü balions tel. Ädabinons tummilats jenetas deidamas, tomamas e
midunas votik tefü pösods valasotik, taans bolitik ed i tatätans kösömik.
Pluamanum fanäbas bolitik ye pälivükons dub soköd pardas yelü 1962-1964.

Pos säcäl ela Ceauşescu, Savafront Netik (Rumänapüko: Frontul Salvării Naţionale
ü FSN): grup läxlimanas Paleta Kobädimik cifamü hiel Ion Iliescu äsumon nämädi
ed äduinon votastidis demokratik anik. Toä FSN ägebon nünamamedömis tatik valik
ad säkredabükön taami alseimik, palets veütik anik perioda bükrigik äfägons ad
dönufomön okis pos nedabin lunüpik, äs PNŢCD (Partidul Naţional Ţărănesc Creştin
Democrat: Palet Netik Feilanik Demokratik), PNL (Partidul Naţional Liberal:
Palet Netik Veitacedik) e PSDR (Partidul Social Democrat Român: Palet Sogädik
Demokratik Rumänik).

Daväl balid pos levolut pänemon Duminica Orbului (Sudel Bleinälana) e pälecedon
as nedemokratik fa gasedem vesüdik e fa taam bolitik Rumänik. El Ion Iliescu
älasumom nämädi me pluamanum legretik (85% vögodas). Ün prilul yela 1990,
protest ta seks daväla äprimon su Piad Nivera in Bucureşti. Protestans äkusadons
eli FSN as päfomöl fa läxlimans poldanefa bolitik kobädimik: el Securitate, kels
isabotons daväli. Protestans ävilons fakipön de lif bolitik läxlimanis veütik
valik Paleta Kobädimik. Protest at äglofon vifiko, e pänemon fa el Iliescu, dat
pönenkonfidikon, as el Golaniada (de vöd Rumänapükik: golan = midunan,
nenleodükan). Protest primo püdik at ye ämäpetikon, e posä poldanef no iplöpon
ad dönuleodükön protestanis, el Iliescu ävokom „manis gudavilik“ ad kömön e
jelodön eli Bucureşti. Kolatameinans se fälid flumeda Jiu älükömoms ini
Bucureşti ön mod äsüpädölo leodik tü yunul 14id ed ästöpädoms protesti medä
äflapons valikanis su Piad Nivera. Dun mäpetik at, kel pämemon as Mineriada (=
Meinanagoläd) yunula, ädälon ele Iliescu ed ele FSN ad lailabön nämädi jü 1996.

Dästur ela FSN ädavedükon paletis bolitik nulik anik, bevü kels el PD (Partidul
Democrat: Palet Demokratik), eli PDSR (Partidul Democrat Social Democrat Român:
Palet Demokratik Sogädimik Rumänik, poso PSD) ed eli APR (Alianţa pentru
România: Lefed pro Rumän).

Palets sogädimik stabü le FSN äguverons Rumäni de 1990 jü 1996 dub grupams
distöfik labü el Ion Iliescu as dugan. Siso äjenons guveravotikams demokratik
kil: ün 1996, taam demokratik e dugan onik: hiel Emil Constantinescu ägetons
nämädi; ün 2000 Demokratans Sogädimik ägegetons nämädi ed el Iliescu nogna
ävedom presidan; ed ün 2004 hiel Traian Băsescu pädavälom presidan. Guveranef
päfomon fa slopans presidana (Lefed Dreptate şi Adevăr: Gid e Verat) ed i fa
limans Paleta Dakipiälik e Paleta Macaränik.

Rumän pos Krig Koldöfik ägudükumon tefis okik ko Yurop Vesüdik: ün 2004 ävedon
limatat ela NBNL. Ya ün yunul yela 1993 äbegon limanami Balatama Yuropik (BY).
Ün 1995 ävedon Kosädatat ela BY, ün 2004 Limatat Ovedöl, e tü 2007 yanul 1id
limatat.

Dil lonilonöl guveranefa, sevädik dub nem Parlamentul României (Dail Rumäna),
binädon me cäms tel: el Senat (Senät) labü limans 137, ed el Camera Deputaţilor
(Cäm Depütäbas) labü limans 332. Limans cämas bofik padavälons ma sit pladulama
proporik gebü paletaliseds.

Gitädasit no sekidon de dils votik guveranefa e binälon in sit veütaleodik
cödalefas, kela sömit binon el Înalta Curte de Casaţie şi Justiţie (Cödalef
Löpik Nosükama e Gitäda): cödalef löpikün Rumäna. Dabinons i lapelacödalefs,
cödalefs ziläkik e cödalefs topik. Gitädasit Rumänik paflunon vemo fa sit
Fansänik (a.s. pastabon su lon sifik).

El Curtea Constituţională (Cödalef Stabalonik) gididon tefü baiäd lonas e nomas
tatik ko Stabalon Rumänik: lon staböfik läna. Pänüdugöl ün 1991, stabalon kanon
pavotükön teiko dub slud davälik (referendum) lödanefa; votükam lätik äjenon ün
2003. Cödalef Stabalonik Rumänik pastabon su Konsälalef Stabalonik Fransäna:
binädon me cödals zül, kels labons belödanis calüpi no dönuovik yelas zül. Bai
votükam yela 2003, sluds Cödalefa Stabalonik no kanon pasädunön fa dail.

Labü 238.391 km², Rumän äbinon län gretikün Yuropa Sulüda-Lofüdik, e labon pladi
12id liseda länas gretikün Yuropa. Flumed: Danube (Dunărea) fomon dili veütik
mieda Rumänik ko Särbän e Bulgarän. El Danube kobikon ko flumed Prut, kel fomon
miedi ko Repüblik Moldaväna. El Danube nog in topäd Rumäna flumon ini Mel
Blägik, us fomölo deltadi gretikün Yuropa, atimo resärfot lifavik in
Volagerotalised kodü lifadistöf onik. Flumeds gretikün plä el Danube binons el
Siret, kel flumon love Moldavän, el Olt, kel flumon se belem Carpaţi lofüdik ini
Oltenia, el Tisa, kel fomon dili mieda Rumänik ko Macarän, el Mureş, kel flumon
da Transilvän de Lofüd lü Vesüd, ed el Someş.

Rumän padilon ad judeţe (ziläks) foldegbal sa zif Bucureşti, kel binon
guverabalat lönik oka. Ziläk alik paguvon fa consiliu judeţean (konsälanef
ziläkik), kel gididon tefü dins topik, ed i fa prefätan, kel päcälon fa
zänareiganef ab no kanon binön liman paleta bolitik seimik. Ma sökaleod lafabik,
ziläks Rumänik binons:

Rumän padilon i ad komots 2686, kels binons topäds länädik, ed ad zifs 265.
Komots e zifs labons belödanis konsälanefis lönik okas e pacifons fa sifal
(primar). Lezifs veütikum labons belödanis stadi ela municipiu (lekomot), kelos
gevon ones nämädi guverik gretikum pö dins topik. Stabü lödanefinumam yela 2002,
lezifs gretikün deg (labü lekomotastad) binons:

Linglänapük e Fransänapük binons püks foginänik suvüno palärnöls in juls.
Rumänans za lulbalion spikons Linglänapüki e plu folbalion Fransänapüki; al
pükas Deutänik, Litaliyänik e Spanyänik labon belödanis spikanis plu balion. Büo
Fransänapük äbinon pük foginänik veütikün in Romän, ab nu Linglänapük egeton
rouli at. Sekü atos Linglänapükinolans Rumänik binons suvüno yunikün ka
Fransänapükinolans. Rumän ye laibinon limatat ela Francophonie (nogan länas
Fransänapükik) ed älotidon sömitakobikam onik ün 2006.

Zäladels läs veütik, ab nomöfiko pazälöls, binons: Mărţişor (mäzul 1id), pö prim
florüpa, e Vomadel Bevünetik (mäzul 8id). Büsidöps mödik dälons jivobanes ad no
vobön ün Vomadel Bevünetik. Zäladels foginänik anik evedons atimo popätik in
Rumän, soäs samo lelöfäbadel (Valentine's Day, febul 14id).

El Reporters without Borders (Gasedans nen Mieds) givülon Rumäne pladi 58id su
Volalised Länas ma Gasedemalib: nivod ot, keli ägetons Polän ed el Hong-Kong.

Televidakompenät notidik: Televiziunea Română, e broadöp notidik: Societatea
Română de Radiodifuziune dünons läne lölik e labons belödanis i programis
bevünetik. Tat Rumänik dalabon belödanis i nunaganeti notidik: ROMPRESS. Nünam
privatik patuvon lä kompenäts äs els Intact Media Group, Media Pro, Realitatea
Media, Ringier, SBS Broadcasting Group, Centrul Naţional Media, e kompenäts
smalikun nesekidik votik. Kabatelevid gebidon in tops mödik, igo in vilags anik,
e lofon plä kanads netik i kanadis patik e jäfüdik mödik se foginän. Broadöps-FM
tegons zifis te valikis, e pluamanum onas ledutons lü broadöpagrups netik. In
valem reid delagasedas nepluikon pianiko sekü mäted ko televid e bevüresod.
Gasedils e spotagaseds netik labons belödanis reidanefi gretikün. In zif gretik
alik dabinon pu gased topik bal, kel kösömiko nünon i dö län lölik. Sis 1998
dabinon Konsälanef Gasedemik, lü kel duton num gretik periodapübotas.



https://vo.wikipedia.org/wiki/Netasog%C3%A4dim

Netasogädim (Deutänapüko: Nationalsozialismus), ü Nazim, sinifon bu val tiketemi
ela Nationalsozialistische Deutsche Arbeiterpartei (Vobanefapalet Deutänik
Netasogädimik, u NSDAP) cifamü hiel Adolf Hitler. Sinifon i lüäli e lüodi
bolitik fa NSDAP-reiganef Deutänik (1933-1945), timäd jenava Deutäna, kel suvüno
panemon Deutän Netasogädimik ü Nazimik (Deutänapüko: Nazizeit, o. b.
Nazi-timäd), üd i Reig Kilid (Deutänapüko: Drittes Reich).

Tü 1919 yanul 5 palet at päfünon as Vobanefapalet Deutänik (Deutänapüko:
Deutsche Arbeiterpartei) fa hiel Anton Drexler. El Hitler äslopikom paleti ün
setul yela 1919 ed ävedom cif propagida. Äfeanemom paleti tü 1920 prilul 1, ed
ävedom dugan onik tü 1921 yulul 29.

Nazim no äbinon tiketem kuratiko, teorediko pästaböl. Güo binädon me konlet
pluuneplu livik tiketas, tikamagotas e lecedas, äs, samo: netim pöpik, bidädim,
tasemitim, takobädim, e r. Ven Nazim äveütikon in Deutän, pato pos 1933,
pämiedeton plago as utos valik, kelos pälonon fa Palet, u, patiko, fa el Führer:
Adolf Hitler.

Vöd Nazi dekömon de silabs balid tel (äsä papronons Deutänapüko) nema calöfik
Paleta Netasogädmik: Nationalsozialistische Deutsche Arbeiterpartei (soäs vöd:
Sozi: sogadiman, kel dekömon de Sozialismus, pägeböl ettimo e nog atimo pageböl
in Deutän). Nazimans selediko äspikons dö oks as Nazimans; äbuükons vödi
calöfik, Nationalsozialisten (Netasogädimans). El Nazi äbinon primo nofavöd



https://vo.wikipedia.org/wiki/Vincent_van_Gogh

Hiel Vincent Willem van Gogh (1853 mäzul 30 - 1890 yulul 29) äbinom pänan
posmagädimik Nedänik. Pänots e däsinots omik keninükons anis vobotas sevädikün,
pöpedikün ä jerikünas vola lölik.

Primo el van Gogh äpänom te me köls dagik, sisä ätuvom magädimi e posmagädimi in
Paris. Änüdugom kölis litikum e pänastüli onsikis ini vob oka ed äjafom stüli
balik lönik oka, keli äfivobom lölo timü steb okik in Arles (Fransän). Äjafom
vobotis plu 2 000, binädölis me pänots za 900 e däsinots za 1 100, dü yels lätik
lifüpa okik. Pluamanum vobotis sevädikün omik päjafons ün lifayels lätik tel
oma, kü ädekötom diledi lila okik posä äfinikon flenalöf vü om e hiel Paul
Gauguin. Pos atos äsufom tatakis mödik lieneta, kels fino äkodons oksaseni
omik.'

Pösod veütikün lifa ela van Gogh äbinom blod omik: Theo, kel neokiäliko ägivom
ome moni nen säks e krüts. Flenalöf lifalunik omas pedokümon me peneds mödik,
kelis äsedoms ode, äprimölo ün tobul yela 1872. El van Gogh äbinom pionir utosa,
kelos poso äsevädikon as Notodim. Äflunom levemo lekani tumyela 20id, pato elis
Fauves e Notodimanis Deutänik.

Pron nema ela Vincent van Gogh in Nedänapük papenulon [ˈvɪnsɛnt fɑn ˈxɔx].
Papronon suvo i [ˈvɪnsənt væn ˈɡɒf], [ˈvɪnsənt vɑn ˈɡɔx] u [ˈvɪnsənt væn ˈɡoʊ]
fa no-Nedänans.



https://vo.wikipedia.org/wiki/Konletateor

Konletateor binon teorod matematik konletas, kels magons grupis yegas
nedabinotik. Keninükon suemodis balugik aldelik penüdugöl in stabajul: grups
yegas, binets grupas at ed i dutöf lü grups at. Ma fomims matematik atimik
mödikum, konletateor labükon püki, in kel yegs matematik pabepenons. Binon (kobü
tikav e predikatakalkulav) bal stabas xiomik matemata , dälölo yeges matematik
ad pabumön kuratiko de binets nenmiedetik: „konlet“ e „dutöf lü konlet“. Binon
ito donajäfüd matemata ed i ziläk jenotagik vestiga matematik.

Ma konletateor balugälik, konlets panüdugons e pasuemons medü suemod - as klülik
palelogöl - konletas as yegagrups palelogöl as löls.

In konletateor xiomik, suemods: „konlet“ e „dutöf lü konlet“ pamiedetons
nestadöfiko, medü xioms primik semik, kels lisedons e bepenons patöfis onsik. Ma
suemam at, konlets e dutöf lü konlets binons suemods staböfik äs püns e liens in
geomet ela Eukleides, o. b. no pamiedetons stabü binets votik.



https://vo.wikipedia.org/wiki/J._R._R._Tolkien

Hiel John Ronald Reuel Tolkien (1892 yanul 3 - 1973 setul 2) äbinom pükavan,
lautan ä profäsoran Linglänik, sevädik as lautan lebukas: The Hobbit e The Lord
of the Rings (= Söl Linas). Äbinom profäsoran Vöna-Linglänapüka in niver di
Oxford de 1925 jü 1945 e poso profäsoran Püka e Literata Linglänikas de 1945 jü
1959. Äbinom romakatulan fiedik. Äbinom flen gudik hiela C. S. Lewis; bofikans
ädutoms lü bespikagrup literatik no calöfik: el Inklings. Päcälom Büdan Roda
Lamporäna Britänik (C.E.B.) fa jireg: Elizabeth II tü 1972 mäzul 28.

Näi lebuks: Hobbit e Söl Linas, son ela Tolkien: Christopher Tolkien äpübom
vobotis votik stabü penets fata okik. Vobots ats (kels keninükons eli
Silmarillion famik) e votiks fomons kobo yumed gretik konotas, jenotemas e pükas
pedatikölas, ed i yegedas literatik dö vol pefomälöl labü nem: Arda, e patiko
Zänoda-tal (in Linglänapük: Middle-earth (pedefomöl de fom pelinglänüköl vöda
Vöna-Norgänapükik: Miðgarðr : län fa mens pabelodöl ma miteodem germik), kel
kanoy dientifükön as „paset votik“ vola obsik. El Tolkien ägebom vödi:
legendarium (= konädem) tefü lautots valik at.

To lautans votik ipübons literatotis magälik bü el Tolkien, benosek legretik e
flun lunüpik vobotas omik äkodons cedi pöpedik, das äbinom fatan literata
magälik nulädik - u kuratikumo: fatan „magälaliterata löpik“ Hiel L. Sprague de
Camp e votikans cedons omi „fatani magälaliterata nulädik“ kobü hiel Robert E.
Howard (jafam ela Conan: Barbaran). Alo el Tolkien nendoto eflunom levemo
lautotis posik e magälaliterati in valem.



https://vo.wikipedia.org/wiki/Anton_Cehov

Hiel Anton Pavlovic Cehov (Rusänapüko: Анто́н Па́влович Че́хов [ɐnˈton
ˈpavləvʲɪtɕ ˈtɕɛxəf]; 1860 yanul 29 - 1904 yulul 15) äbinom konotilautan ä
dramatavan Rusänik. Pämotom in Taganrog, in Sulüda-Rusän, tü 1860 yanul 29, ed
ädeadom sekü ftisid in lekälöp: Badenweiler, in Deutän, tü 1904 yulul 15. Karier
omik as dramatilautan äprodon klatädavobotis fol, e konots gudikün omik
pastunidons fa lautans e krütans. El Cehov ävobom as sanan dü dil gretikün
kariera literatik oma. „Sanav binon jimatan obik“, äsagom balna, „e literat
binon jilelöfäb obik“.

El Cehov älüvon teati pos seks negudik dramata: Mev ün 1896; ab dramat at
pädönuliföfükon ad lobül valemik fa Lekanateat di Moskva hiela Konstantin
Stanislavski, kel poso äprodon Ziom Vanya ed i dramatis lätik tel ela Cehov:
Sörs kil e Celepagad. Lautots fol at binons plödakösömiko letodiks dramatanefe
äsi publüge, bi pla dramatam kösömik el Cehov lofom „teati vima“ e „lifi in
vödem blunöli“ Ne valikans ädigidons fikuli at: hiel Lev Tolstoy äsagom balna
ele Cehov: „Sevol-li, no kanob sufälön eli Shakespeare, ab dramats olik binons
badikums.“

El Tolstoy ye ästunidom konotis ela Cehov. El Cehov primo älautom onis te kodü
mon, ab ven desir e dasteif literatiks oma äglofons, ädatuvom nulikosi stülik ä
lekanik, kel eflunon volfami konota nulädik.„ Riganatäl omik binälon in geb ün
tim at no kösömik „sevedafluma“, keli poso ägebof jiel [[Virginia Woolf (äsi
nulädimans votik), kobü refudam zeili südöfik konotabinoda vönaoloveik. No
äsäkusadom oki tefü fikuls stüla okik pro reidans; güo äblibom pö ced, das
bligäd lekanana binon ad sakön, no ad gespikön.



https://vo.wikipedia.org/wiki/Walt_Disney

Hiel Walter Elias Disney (1901 dekul 5 - 1966 dekul 15) äbinom
biomagodemiprodan, -dilekan, -lautan, -liföfükan, äsi vögadramatan, büsidan ä
benodan Lamerikänik, kel ägetom mödikna premi: Nobel. El Disney binom küpädik as
balan pösodas flunilabikün ä jafälikünas pö dustod biomagodemik ün tumyel
teldegid. As kefünan (kobü hiel Roy O. Disney) ela Walt Disney Productions, el
Walt Disney ävedom bal biomagodemiprodanas sevädikün vola valik. Fiam fa om
päfünöl, anu sevädik as el Walt Disney Company (Kompenät: Walt Disney), geton
atimo dolaris za 35 000-balions alyelo.

El Walt Disney binom ledino famik as biomagodemiprodan ed as jafälan pö
däsinotiliföfükam e jafam legadas yegädik. Äkompenom mäldegfolna pö daväl prema:
Nobel Kadäma Biomagodemik, teldegmälna benosekiko; labom anu volarekordi numa
premas: Nobel pedagetöl. El Disney ägetom velna i premi: Emmy. El Disney e
kevobans omik äjafons numi mödik pösodöfas fämikün, soäs ut, kel ma mödikans
binon el alter ego ela Disney it: Mickey Mouse. Nem omik äfamikon aiplu sekü
legads yegädik oma: el Disneyland ed el Walt Disney World in Lamerikän, Fransän,
Yapän e Tsyinän.

El Walt Disney ädeadom sekü luegakanser tü 1966 dekul 15, mö yels anik bü
maifükam drimaproyega okik: Walt Disney World in Orlando, in tat: Florida, in
Lamerikän.



https://vo.wikipedia.org/wiki/Nikola_Tesla

Hiel Nikola Tesla (Särbänapüko: Никола Тесла; 1856 yulul 10 - 1943 yanul 7)
äbinom datuvan, füsüdan ä cinädan. Pämotom in Smiljan, in Kroasän; äbinom Särban
ä reigäb Lampöräna Lösteränik e poso ävedom tatätan Lamerikänik. El Tesla
sevädom ledino sekü keblünots staböfik oka jäfüde: lektin e magnetim finü tumyel
19id e primü tumyel 20id. Datuvots e vobod teorik ela Tesla äfomons stabi
lektinasitas me flum cenöl (FC), keninükamü motor-FC; me ons, el Tesla äyufom ad
primön levoluti dustodik telid. Lautans, kels äsevoms omi e poso äbepenoms
lifajenädi omik, elecedoms omi „mani, kel ädatikom tumyeli 20id“ äsi „saludani
lektina nulädik“.

Posä äblofom mögi kosäda nen drats (radion) ed ävikodom pö „Krig Flumas“, ägetom
stimi as lektinacinädan gretikün Lamerikäna. Dil gretik voboda omik äfomon stabi
lektinacinäda atimik, e datuvots mödik oma älabons veüti vemo gretiki. Ün tim
at, in Lamerikän, fam ela Tesla äbinon so gretik äs ut datuvana votik alseimik
in kuliv pöpedik, ab sekü pösodöf boso bisarik oma e lesags anikna pätuüköls
omiks tefü mögs volfama nolavik e kaenavika, el Tesla fino pävutom e pälelogom
as „nolavan lienetik“. Ibä neai idemon jenöfiko fineni okik, el Tesla ädeadom
pöfik bäldotü lifayels 86.

Nem stabäda ela SI ad mafön densiti fluma magnetik (suvo sevädik as fel
magnetik, B): el tesla, pävälon stimü om (dü el Conférence Générale des Poids et
Mesures in Paris ün 1960).

Näi vobod okik dö lektinamagnetim e kaenalav, kredoy, das el Tesla äkeblünom
stabes mekavamenava, radara e nünömava, äsi volfame glöpava, kerafüsüda e füsüda
teorik. Ün 1943, Cödöp Löpikün Lamerikäna äcedon omi datuvani radiona. Ans
duinodas omik pegebons, in mod padöbatöl, ad stütön pölanolavis difik, teorodis
tefü YFNs e koultimi nulädik.

El Tesla pastimon in Särbän ed in Kroasän, äsi in Tsyegän (Tsyegoslovakän ägevon
ome köni löpikün Leona Vietik) e no calöfiko in lomän nulik oma: Lamerikän.



https://vo.wikipedia.org/wiki/Gottfried_Leibniz

Hiel Gottfried Wilhelm Leibniz (ü Leibnitz ü von Leibnitz; 1646 yulul 1 - 1716
novul 14) äbinom mödatälenan Deutänik, kel äpenom ledino in latin ed in
Fransänapük.

Labom pladi veütik in filosopajenav ed in matematajenav. Ätüvom difakalkuli
nesekidiko de hiel Isaac Newton, ab malatem omik päbuükon e pagebon jünu. Ätüvom
i telnumatasiti: stabasuemod binodas nünömavik atimik ti valikas. As filosopan,
pamemom jünu ledino sekü fredim, o. b. kludod omik, bai kel leval obsik binon,
ma siäm semik, leval gudikün, keli God äkanom jafön. Äbinom, kobü hiel René
Descartes e hiel Baruch Spinoza, balan tikälimanas gretik tumyela 17id, ab
filosop omik yumon leigo pö vönaoloveikod skolik ed äbüologom tikavi e diletami
nulädik. El Leibniz äkleblünom veütikosi i füsüde e kaenave, ed äbüologom
suemodis, kels poso ödavedons in lifav, sanav, talav, mögateor, lanav, pükav e
nünav. Äpenom i dö bolit, gitav, südav, godav, jenav e vönapükav, ed älautom igo
i poedotis nemödik. Keblünots omik grupe gretik jäfüdas at patuvons in gaseds
mödik ed in degmilats penedas e namapenädas no päpübölas. Jü atim, no dabinon
pübot lölöfik penädas valik ela Leibniz, klu bepenam lölöfik keblünotas omik no
nog mögon.



https://vo.wikipedia.org/wiki/Foy%C3%BCmot

a — (with time words) present ä — (with time words) previous, last i — (with
time words) two (days, etc.) ago o — (with time words) next be — (transitivizes
intransitive verbs) da — intensifier/enhancer (is used to make abstract synonyms
of verbs) dä — breaking down, becoming nonfunctional, going out of order dei —
causing death, resulting in death do — lowering, bringing down, going down du —
movement through fa — absence fäi — closing fe — complete consumption, using up
completely fea — trans- fi — completion of action hi — masculine ho — castrated
male ji — feminine jo — neutered female ke — togetherness (co-) ki — (forms
interrogative words) la — raising, taking up lai — continuance of action läx —
former (ex-) le — greater, better, super (also makes abstract synonyms (cf. da))
lu — smaller, worse (also step-) lü — in-law mai — opening ne — opposite, not ni
— inner nü — movement into plö — outer ru — of great antiquity, primal (cf.
German Ur-) sä — reverse, undo si — related to celestial objects or heavenly
beings sö — imitate, copy vi — vice- ze — middle, mid-



https://vo.wikipedia.org/wiki/Waldemar_Rosenberger

Waldemar (ü Vladimir Karlovic) Rosenberger (Deutänapüko: [ˈvaldəmar
ˈroːzənbɛrgər]; Rusänapüko: Владимир Карлович РОЗЕНБЕРГЕР, pämotöl ün 1848,
ädeadöl ün 1918) äbinon cinädan Russänik se St. Petersburg ed i yufapükavan,
sevädikum as gididan ä jelodan veütikün ela Idiom Neutral.

El Rosenberger äbinom primo Volapükan, pislopüköl fa propagidan bevünetik
veütikün Volapüka: hiel Auguste Kerckhoffs. Ävedom liman Kadäma bevünetik
Volapüka, kel päfünon dü Volapükakongred bevünetik telid tö München yelü 1887.
Timü krisidatid Volapükamufa (yelü 1890), äsökom paleti ela Kerckhoffs. Ün 1892
pävälom cif Kadäma.

Ün tim et Volapükamuf ädäfalon. Cifamü Rosenberger, Kadäm äprimon ad vobön pro
yufapük, kel öbinonöv fasilikum ad suemön, lärnön e gebön, ka Volapük. Ün 1898
äceinon nemi okik ad Academi Internasional de Lingu Universal, ed ün 1902 äpübon
yufapüki nulik oka: el Idiom Neutral, kel älabon krütis gudik ab benoseki pülik.
El Rosenberg äpübom gasedi (Progres) in pük at.

Ün 1907, el Rosenberger äkevobom ko hiel Edgar von Wahl ad revidön eli Idiom
Neutral ve lüod "natöfikün" (o.b. lüodü püks Nula-Latinik). In buk oka, in
Interlingue pepenöl: Interlinguistic reminiscenties (Mems bevünetapükik), el
Edgar von Wahl äpenom: "sr Rosenberger self [...] ne esset grand mastro in ti
arte" (söl Rosenberger it [...] no binom lemastan pö lekan at [ad spikön
Volapüki]), kelosi älelogom as blöf, das Volapük binon fikulik.



https://vo.wikipedia.org/wiki/Silur

Silur binon dil veütik timaskala talavik, kel stäänikon de period: Lordovig, bü
yels za 443,7-balions ± 1,5, jü prim perioda: Devon, bü yels za 416,0-balions ±
2,8. Soäsä pö timäds talavik votik, klifabeds, kels miedetons primi e fini
perioda pädientifons gudiko, ab däts no pasevons kuratiko (nefüm yelas
5-10-balions). Prim Silur papladon lä dadeadamajenot gretik, dü kel 60%
lifafomas melik änepubons (logolös yegedi: dadeadamajenots ün Lordovig-Silur).

Sit silurik pädientifon balidnaedo fa Sir Roderick Murchison, dü ävestigom
klifastratis sädotik fösililabik in Sulüda-Velsän primü tumyel 1830. Änemom
sökodi stabü tribüt kältanik: els Silures, ma sam flena okik: Adam Sedgwick tefü
Kambrium. Ün 1835, älautoms kobo voboti tiädü On the Silurian and Cambrian
Systems, Exhibiting the Order in which the Older Sedimentary Starata Succeed
each other in England and Wales (Tefü Sits silurik e kambriumik, dajonädölo
sökaleodi, ma kel strats sädotik bäldikum sökons odis in Linglän ed in Velsän),
kel äbinon sid timaskala talavik nulädik. Soäsä primo pädientifon, set silurik,
ven päfövon föfio, ävedon set ot, ka ut kambriumik, kelos äkodon cedadifis vutik
vü oms e poso i fini flenama. Hiel Charles Lapworth fino ätuvedom säkädi dub
teorod, ma kel klifabeds säkädik dutons lü sit nulik, Lordovig panemöl.

Talavan Fransänik: Joachim Barrande, stabü vobod ela Murchinson, ägebom vödi:
silur valemikumo, kelos pägidükon poso dub tuvots nulik. Ädilädom klifis silurik
Bömäna ad stads jöl. Leced omik päbedoton ün 1854 fa hiel Edward Fores, e stads
lätik ela Barrande (F, G e H), pejonons siso äs lü Devon dutöls. To votükams at
pö grupam stratas, pedasevos, das el Barrande verätiko älonom Bömäni as top
klatädik pro stud fösilas vönädikün.

Period silurik padilon kösömiko ad els Llandovery e Wenlock (laf balid), ed els
Ludlow e Pridoli (laf telid). Skemats anik gebons ye dilami, ma kel el
Llandovery binon prim, el Wenlock zänod, ed els Ludlow e Pridoli fin Silura.
Stads nimemik at labons fösilis kaladik okik: bids nulik elas Graptolita melik,
kels äpubons dü ons. Timäds baiädons ko klifasökods (soäsä periods baiädons ko
klifasits), dö kels sagoy, das dutons lü dil donik, zänodik u löpik klifakölüma,
e kludo lü dona-, zänoda- u löpa-Silur. Timäds at binons (timaviko):

Timü Silur, Gondwanop äfövon sveami nevifik sulüdio, lüodü pov sulüdik, ab
dabinons klülabots, bai kels gladajüds silurik äbinons läs stääniks ka uts
gladatimäda löpa-lordovigik. Smetam gladajüdas e glademas äkodon löpikami
melanivoda, kelos klülädon se jenöfot, das sadots silurik seatons sus sadots
lordovigik pevorüköl, gü sökaleod timavik. Kontinänadils votik äsveamons kobio
nilü kveator, kö äprimons fomami lekontinäna nulik: „Yuramerop“.

Kobojok ru-Yuropa e Nolüda-Meropa äplifon sedotis jolik, kela kumam iprimon ya
dü Kambrium, lä jol lofüdik Nolüda-Meropa e lä jol vesüdik Yuropa. Jenot at
binon sevädik as belidavedükam di Calledonia, kel äposbinükon belemis de tat:
New York love Yurop e Gröneän jü Norgän. Finü Silur, melanivods dönu ädonikons,
äposbinükölo sedotis tefik de tat: Michigan jü tat: West Virginia, e belems
nulik tefädiko vifiko pävorükons fa viens. Flumed: Teays, kel äflumon ini mel
zänoda-kontinänik, ävorükon nevifiko sedotis lordovigik, kelos äposbinükon
retodis in sadotem silurik in Ohio ed Indiana.

Sean legretik: Panthalassa ätegon cifadili lafasfera nolüdik. Seans smalikum
votik binons: Proto-Tethys, Paleo-Tethys, Sean Rheik, melaveg Seana di Iapetus
(nu vü Avalonia e Laurentia), e Sean di Ural nulik.

Dü period at Tal äprimon stadi „glätadomila“ vamik lunik, e mels vamik nedibik
ätegons dili gretik fimänas kveatorik. Klimat talik ävedon nomädikum, so
äfinükölo klimatastadi büik mu votiköli. Jüds koanas ibreköl (el coquina
panemölas) binons blöfastab gudik, das teps vemik äjenons suvo, päjäfols ettimo
äsä anu dub seanasürfats vamik.

Coral reefs made their first appearance during this time, built by extinct
tabulate and rugose corals. The first bony fish, the Osteichthyes appeared,
represented by the Acanthodians covered with bony scales; fishes reached
considerable diversity and developed movable jaws, adapted from the supports of
the front two or three gill arches. A diverse fauna of Eurypterus (Sea
Scorpions) -- some of them several meters in length -- prowled the shallow
Silurian seas of North America; many of their fossils have been found in New
York State. Brachiopods, bryozoa, molluscs, and trilobites were abundant and
diverse.

Myriapods became the first proper terrestrial animals. The terrestrial
ecosystems included the first multicellular terrestrial animals that have been
identified, relatives of modern spiders and millipedes whose fossils were
discovered in the 1990s.

The first fossil records of vascular plants, that is, land plants with tissues
that carry food, appeared in the Silurian period. The earliest known
representatives of this group are the Cooksonia (mostly from the northern
hemisphere) and Baragwanathia (from Australia). A primitive Silurian land plant
with xylem and phloem but no differentiation in root, stem or leaf, was
much-branched Psilophyton, reproducing by spores and breathing through stomata
on every surface, and probably photosynthesizing in every tissue exposed to
light. Rhyniophyta and primitive lycopods were other land plants that first
appear during this period.



https://vo.wikipedia.org/wiki/James_Cook

Käpten: James Cook (1728 tobul 27 - 1779 febul 14) äbinom letävan, nafan ä
kaedavan Britänik. Ärivölo diniti käptena in el Royal Navy (Nafem Regik
Britänik), el Cook äbinon balidan, kel ädunom kaedi ela Newfoundland bü letävs
omik kil in Pasifean, dü kels ävedom Yuropan balid, kel ärivom joli Stralopa e
Havayuänas äsi äfägom ad nafön zü Nula-Seleäns.

El Cook ävedom ädutikom lü tidanafem ven äbinom nog hipul e pälasumom fa Nafem
Regänik ün 1755. Äkompenom pö Krig Velyelik, pos kelos äbeletävom dili gretikün
nügola flumeda: Saint Lawrence dü beleseat ela Québec. Atos ämögükon Generale:
Wolfe tataki klänedik oma su Kamaläns ela Abraham ed äyufon ad küpälükön Klubi
Regik tefü el Cook. Küpäl at äpubon ün timül leveütik kariera pösodik oma e
volfama letävama lovemelik Britänik, ed äkoedon vedön omi ün 1766 lebüdan nafa:
Endeavour pro bal letävas Pasifeanik kil.

El Cook ädäsinom kaedis kuratik topädas mödik, in kels nisuls e jols anik
äpubons balidnaedo in Yurop. Duinods omik kanons pägivülön mige meliseva, fägas
kaedavik süperik, kurada ad beletävön pladis riskädik ad fümükön jenöfotis (a.
s., änünafom anikna ini Sirkot Lantarktänik), fäga ad dugön manis in dinäds
negönik, e bolda tefü mafäd letävas omik äsi tefü viläl ad pluon tefü büds
Nafema.

El Cook ädeadom su Havayuäns pö komip ta Havayuänans dü letäv Pasifeanik kilid
oma ün 1779.



https://vo.wikipedia.org/wiki/Cristoforo_Colombo

Hiel Cristoforo Colombo (fom Litaliyänapükik nema omik; sevädons i foms
Spanyänapükik: Cristóbal Colón e latinik: Christophorus Columbus; 1451 - 1506
mayul 20) äbinom nafan, kolunijafan ä letävan, äsi balan Yuropanas balid, kels
ätävoms lü Merop pos vikens. Do no äbinom balidan, kel ärivom Meropi se Yurop,
letävs omik äkodons sevädi valemik in Yurop tefü kontinän nulik e jafami
benosekik kolunas Yuropik in Vol Nulik. Kredoy, das pämotom in Genova, in
Litaliyän, do dabinons i teorods votik.

Tävs ela Colombo travärü Latlantean äprimons töbidi Yuropik ad beletävön e jafön
kolunänis da Merop. Do jenav cedon vemo veütiki tävi balid yela 1492, el Colombo
no ärivom kontinäni Meropik bü täv kilid ün 1489. Dü tävs balid, ärivom te
nisuli eleänas Bahamas, keli änemom San Salvador, du ästeifülom ad tuvön vegi lü
Lindän (kodü atos nisulans ägetons nemi: „lindiyans“). Zuo no äbinom Yuropan
balid, kel ärivom Meropi: dabinons bepenams tävas votik travärü Latlantean bü
1492. Tävs ela Colombo äjenons ye ün period konflitas bolitik ä konömavik vü
netatats Yuropik volföl, kels äsukons liegi medü jafam kolunas e tedavegas.
Vöds: „bü el Colombo“ suvo pagebons ad tefön pöpis e kulivis in Merop bü lüköm
ela Colombo e fluns Yuropik votik.



https://vo.wikipedia.org/wiki/X

El X binon tonat teldegfolid lafaba latinik kösömik ä tonat teldeglulid lafaba
Volapükik.

In Vöna-Grikänapük, konsonatasökod: [ks] päpenon as Chi Χ (Vesüda-Grikänapük) ud
as Xi Ξ (Lofüda-Grikänapük). Pos tim anik el Chi ävedon malat ela [kʰ] ([x] in
Nula-Grikänapük) ed el Xi ut ela [ks]. Letruskänans ye ilasumons tonati at de
Vesüda-Grikänapük, klu päpronon as [ks] in Letruskänapük e poso in latin.

No sevoy fümiko, va el Chi ed el Xi äbinons datuvots Grikänanas, u va labons
licini semitik. El Chi päpladon nilü fin lafaba Grikänik, pos tonats semitik,
kobü el Phi, el Psi ed el Omega, kelos tikodükon, das äbinon datuvot; zuo, no
dabinon tonat labü pron: [ks] in püks semitik. Ädabinon tonat Fönikiyänik: kheth
() luveratiko labü pron: [], ab tonat at pälasumon e pävotükon fa Grikänans ad
konsonat H e poso ad vokat tenidik: eta (Η,η), e kluo no äbinon fom primöfik ela
Chi Grikänik. Tonat Fönikiyänik: samekh (), päpronöl as [s], suvo palelogon as
fonät tonata Grikänik: Xi, ab, soäsä ya pesagos, fom ela Chi ädiston de ut ela
Xi (do mögos, das äbinons foms difik tonata at ün paset). El samekh ba ädekömon
de hieroglif Lägüptänik, kel ämalon kolumi: Djed, ab atos no pasevon gudiko, ibä
fom rusemitik nonik tonata at petuvon jünu ad yümön hieroglifi at lü tonats
votik.



https://vo.wikipedia.org/wiki/Wolfgang_Amadeus_Mozart

Hiel Wolfgang Amadeus Mozart (Salzburg, 1756 yanul 27 -- Wien, 1791 dekul 5)
äbinom noatädan Lösteränik. Om e hiel Beethoven pacedoms binön noatädans
gretikün vola. Äjafom noatädis love 600, kels pälisedons fa hiel Ludwig von
Köchel, de nem kelana kömons els K.

Vü 1773 e 1777 Mozart ävobom in Salzburg. Ün 1777 älelöfädikom dö jiel Aloysia
Weber, ab löf no äfloron. Vü 1777 e 1778 ätävom ini ä se Paris: äbinon täv
neläbik, bi no ägetom vobodi e mot oka ädeadof us. De 1778 jüs deadam oka,
Mozart älödom in Wien, kö änoatädom pluamanumi musigota gudikün oka. Ün 1782
ämatükom jieli Constanze Weber, sör jiela Aloysia.

Noatäds legretik oma ninädons: el „Eine Kleine Nachtmusik“ (K525); lops: „Le
Nozze di Figaro“ (K492), „Don Giovanni“ (K527), ed „Die Zauberflöte“ (K620); els
Symphony 40 (K550) e 41 „Jupiter“ (K551); el Clarinet Concerto (K622); el Piano
concerto 21 (K467); el Sinfonia Concertante (K364); ed el Vesper „Laudate
Dominum“ (K339).

Mozart äbinom flen gudik hiela Haydn, keli äkolkömom in Wien. Demü Mozart, Haydn
äsagom: „Binom noatädan legretikün, keli sevob, u meniko u nemiko.“



https://vo.wikipedia.org/wiki/Theropoda

Lurood elafas Theropoda (in Vöna-Grikänapük: lunimafuts) binädon me dinosaurs
telfutik rooda Saurischia. Do äbinons cifadilo mitifidafs, num semik famülas vü
els Theropoda ävolfükons planifidi dü Kretat. Elafs Theropoda balidnaedo äpubons
ün laf telid Triata, bü yels za 220-balions. Äbinons mitifidafs teik de prim
Yurata jü fin Kretata, bü yels za 65-balions. Atimo papladulons fa bödabids
liföl za 9.300s, kels ävolfons ün laf telid Yurata stabü dinosaurs patädik
grupa: Coelurosauria. Bevü els Theropoda binons dinosaurs mitifidik famikün ä
gretiküns: elafs Spinosaurus (gretikünaf, lunotü mets za 16s), Tyrannosaurus,
Allosaurus, ed i Velociraptor (kels valiks äpubons in biomagodemasökod: Jurassic
Park). Lü grup at dutons i böds, vü kels smalikünaf: Mellisuga helenae ü
bienakolibrit, lunotü zimmets 5 jü 6s.

Vü pats, kels yümons elis Theropoda ad böds, binons: futs kildoatik, elot
furcula (vipabom), boms lutofulik e (ön jenets semik) plüms e kuv nögas.

Dü dil telid Triata, ädabinon num semik büanas elas Theropoda, ed i elas
Theropoda veratik anik, kels ävolfons nilü ods.

Dinosaur mitifidik balid ä primöfikün äbinon el Eoraptor se Largäntän ed elafs
Herrerasauria. Lätikafs ädabinons sis dil telid Kretata. Pätuvons in Nolüda- e
Sulüda-Merop, ed i ba in Lindän e Sulüda-Frikop. Els Herrerasauria älabons patis
e primöfikis ed ävolfölis; sekü jenöfot at, els Herrerasauria, kels büo
päpladons vü els Theropoda, atimo palecedons fa fösilavans anik as limafs stabik
elas Saurischia, e ba ivolfons bü distikam vü els Saurischia ed Ornithischia.

Els Theropoda primöfikün no dotiks (ü: Eutheropoda = els Theropoda gudik)
äbinons elafs Coelophysidae (Coelophysis, Megapnosaurus): famül vemo ästääniköl
dinosauras labü koaps leitik, e jiniko in grups älifölas. Bevü ons äbinons
yagafs smalik äs Coelophysis edi yagafs gretikum (lunotü mets 6) äs
Dilophosaurus. Nims benosekik at älailifons sis dil telid Triata jü fin dila
balid Yurata. Do in dadiläds kladimik balid päpladons disi elafs Ceratosauria e
pälecedons as tuig flanik elas Theropoda ävolfölum (l. a.s. Rowe e Gauthier
1990), mögos, das äbinons büans elas Theropoda votik valik (kelos sinifonöv, das
binons grup parafületik: l. a.s. Mortimor 2001, Carrano et al. 2002).

Elafs Ceratosauria boso ävolfölums (keninükamü elafs Ceratosaurus e Carnotaurus)
äpubons dü prim Jurada e fovo älailifons jü fin Yurata in Laurasiyop. Ämätedons
gudiko ko elafs Tetanurae: röletafs ävolfölum e - fomü grup elafas Abelisauridae
- ädulons jü fin Kretata in Gondwanop.

Elafs Tetanurae binons patädikums ka elafs Ceratosauria. Padilädons ad elafs
Megalosauroidea (ü Spinosauroidea, ü Torvosauroidea) ed Avetheropoda. Äbinons
suvöfikums dü zänoda-Yurat, ab älailifons jü zänoda-Kretat. Klad latik - äsä nem
onik ya jonon - äbinon nilikum bödes e padilädons ad elafs Carnosauria
(keninükamü elaf Allosaurus) e Coelurosauria: grup dinosauras vemo gretik ä
distöfik, kel äsuvöfikon pato dü Kretat.

Kluo, dü dil latik Yurata, ädabinons grups no läs ka fols elas Theropoda: els
Ceratosauria, megalosaurs, karnosaurs e koelurosaurs, kels äyagons bevü mödots
gretik dinosauras planifidik smalik e gretikas. Grups fol at älailifons dü
Kretat, do te tels - elafs Abelisauridae e Coelurosauridae - ärivons fini timäda
at, kü isoelikons taledaviko (els Abelisauridae in Gondwana, ed els
Coelurosauridae in Siymerop).

Bevü els Theropoda, koelurosaurs äfomons grupi distöfikün. Koelurosaurafamüls
anik, kels äflorons dü Kretat, äbinons elafs Tyrannosaurus, Dromeosaurus (a.s.
elaf Velociraptor e Deinonychus, kels sümons vemo ad elaf Archaeopteryx - l.
Ostrom 1969, Paul 1988, Dingus e Rowe 1998), elafs Troodontidae sümik ad
dromeosaurs, elafs Oviraptorosauria valifidik, elafs Ornithomimidae (=
„strutafomikafs“) e Therizinosauridae (gianakralilabikafs) planifidiks, ed i
böds (dinosauragrup teik, kel älailifon pos dadeadam gretik finü Kretata). Do
prim grupas difik at luveratiko ädabinons ün fin, u ba ün zänod, Yurata, pas dü
Kretata ämödikons. Fösilavans anik, äs hiel Gregory S. Paul, emobons (l. Paul
1988, 2002), das somikafs, u ba valikafs elas Theropoda at älicinons de
dinosaurs äflitöl (soäs el Archaeopteryx), kels iperons fägi ad flitön ed
igeikons ad lifastül taledik. Teorod at kanon plänön, kikodo els Coelurosauria
äbinons so selediks ün Yurat, ab klülabots fösilik votik nog panedons ad
kleilükön licini elas Theropoda ävolfölum.

El Tyrannosaurus rex äbinon gretikün ä popätikün elas Theropoda valemo sevädikas
dü degyels mödik. Pos tüv onik ye dinosaurs mitifidik gianagretik votik ya
pebepenons, a.s. elafs Spinosaurus, Carcharodontosaurus, Giganotosaurus,
Tyrannotitan e Mapusaurus. In biomagodem: Jurassic Park III, el Spinosaurus
pubon as gretikum ka el Tyrannosaurus, e fösils rigik ela Spinosaurus stütons
atosi: ma ons, el Spinosaurus äbinon lunikum mö mets za fols ä vetikum mö touns
za fols ka el Tyrannosaurus (l. logodi in yeged Linglänapükik: [[en:Dinosaur
size|Gretot dinosauras]]). No nog dabinon plän nolavik kleilik pro säk, kikodo
nims at äglofons so vemiko (äbinons gretikum ka mitifidafs valik büik e posiks).



https://vo.wikipedia.org/wiki/Spinosaurus

Elaf Spinosaurus (sinif nema: „stigalasär“) äbinon nem (genus) bidas tel
dinosauras (dutöl lü grup elafas Theropoda), kels dü laf telid Kretata (bü yels
za 93-95-balions) älifon in topäd ut, kel atimo binon Lägüptän nulädik. Ma stud
nulik (dal Sasso et al. 2006), äbinon dinosaur mitifidik gretikün, pluölo igo
tefü elafs Tyrannosaurus rex e Giganotosaurus. El Spinosaurus äbinon lunikün vü
els Theropoda, lunotü mets 15-17,4 e vetotü touns za 9. „Stigs“ kaladik nimas at
(stäänikams lunik virebas) äglofons jü lunot metas 2 e luveratiko päyümons fa
skin, kelos äfomon binodi sailafomik (do vestigans anik ämobons, das pätegons fa
muskuls ed äfomons seglofoti u gobadi.

El Spinosaurus gevon nemi dinosaurafamüle: elafs Spinosauridae, kelas limafs
votik äbinons elafs Angaturama (ba otaf, as elaf Irritator), Baryonyx,
Irritator, Suchomimus, e Siamosaurus.

Do spinosaur sevädon vü dinosauralanälans sekü patöfs nekösömik ona, fösils onik
äbinons nemödiks e cifadilo igo pädistukons (pläamü tuts e kranabrektos
brefabüiko pätüvols). Dils maxüla e krana, ün 2006 päpüböls, jonons, das älabon
bali kranas lunikün mitifidafas valik: dal Sasso et al. täxetons lunoti onik mö
zimmets 175.

Rigiko pätuvöl in fälid di Bahariya in Lägüptän ün 1912, pänemon fa fösilavan
Deutänik Ernst Stromer ün 1915. Aniks fösilas pädämükons dü veig lü el Deutsches
Museum zifa Münich in Deutän, e boms votik päperons lölöfiko ün 1944 sekü
flitömaboumam.

Atos binon ye cifadilo spekul, pestaböl su elaf Baryonyx e votikafs anik famüla:
Spinosauridae, ibä rets limas no nog pegivülons ele Spinosaurus it.

Sis tüv okik, el Spinosaurus eblebon lunikün, e ba gretikün, dinosauras grupa:
Theropoda (do jenöfot at no irivon sevädi komunik bü pämanioton in biomagodem:
Jurassic Park III, ed in bepenam fösila nulik ün 2006). Hiels Huene (1926) e
Glut (1982) älisedoms oni dinosauri vetikün vü els Theropoda, vetotü touns plu 6
e lunotü mets za 15. I hiel Paul (1908) äcedon oni luniküni, ab ägivon täxeti
smalikum vetota onik. Täxets nulikün, stabü fösils päbepenöl fa dal Sasso et al.
(2006), mobons lunoti metas 16-18 e vetoti tounas 7,5-9. Stud pu bal (no nog
pepüböl) täxeton vetoti ela Spinosaurus mö touns 12-19. Täxets löpikum at
pestabons su jenöfot, das virebs ela Spinosaurus binons nekösömiko gretiks
leigodü uts elas Theropoda votik gretota sümik (kelos tikodükon dö masat vemo
gretik), e su jenöfot, das fösils patedik bida at jiniko ädutons lü yunaf no
löliko äglöföl. [1]

No sevoy fümiko, va el Spinosaurus äbinon cifadilo yagaf, u ba fitifanaf
(klülädü maxüls äluniköl, tuts kounafomik e nudahogs älöpiköl oniks. Klülabots
teik dö fidakösöms ela Spinosaurus tefons bidis röletik se Yurop e Sulüda-Merop.
Elaf Baryonyx pätuvon labü fitategüls e boms ela Iguanodon yunik in stomäg onik.
Züo, tut spinosaura pätuvöl in pterosaur Sulüda-Meropik tikodükon, das els
Spinosauridae lunomiko äyagons räptulis flitöl at. El Spinosaurus luveratiko
äbinon mitifidaf ävalemiköl, kel äsukon pötis gönik: sümod Kretatik bäras gretik
nulädik. Luveratiko äkösömön ad fidön fitis, do nendoto äfägon ad fanön nimis
smalik votik (Paul 1988).

Sails ela Spinosaurus äbinons nekösömiks, do dinosaurs votik timäda e topäda
otas (a.s. elaf Ouranosaurus grupa Ornithopoda, ed elaf Rebbachisaurus grupa
Sauropoda) ävolfükons binodis sümik stabü bäkavirebs onsik. Sail ba binon sümod
(ab no labü rig ot) uta ela Dimetrodon, räptil Pärmik sümik ad sugafs, kel
älifon bü daved dinosauras (sümods at luveratiko jonons sami volfama otlüodik).

Bids tel ela Spinosaurus penemons jünu: el Spinosaurus aegyptiacus (= stigalasär
Lägüptänik) ed el Spinosaurus marocannus (= stigalasär Marokänik). S. marocannus
päbepenon rigiko fa hiel Russell as bid nulik, stabü lunot särvigavirebas okik.
Lautans posik anik ye älecedons yunoti särvigavirebas patöfi, kel kanon cenön vü
nims bida at, e kluo kredons, das S. marocannus binon nim ot, ka S. aegyptiacus.
[2].

Bomems no lölöfiks luls ela Spinosaurus petuvons. Balid pädistukon dü Volakrig
Telid (ab bepenams e däsinots gudik fösilas at nog dabinons). Gretot luveratik
spinosauras at kanon patäxetön dub leigod lä fösils dinosauras votik famüla
Spinosauridae.

Hiel Rauhut (2003) ämobom, das fösil miedetöl ela Stromer äbinädon me boms bidas
difik: bäkavirebs dinosaura grupa: Carcharodontosauridae, sümika ad elaf
Acrocanthosaurus, e tuts dinosaura gretik grupa: Theropoda, sümika ad elaf
Baryonyx. Mob at ye pärefudon fa el dal Sasso e vestigans mödikün votik.

Spinosaur ävedon famik as taan veütikün in biomagodem: Jurassic Park III.
Päplösenon as gretikum, nämikum ä badälikum ka el Tyrannosaurus: dü komip vü
mitifidafs at, spinosaur vikodon dubä breikon särvigi türanosaura, fümedölo oki
as cifayagaf. In lejenöf, komip somik neai äkanon jenön, ibä spinosaurs e
türanosaurs älifons fagotü milats milmetas de od, e dü periods difik.

Spinosaurs ye älifons kobo ko dinosaurs votik grupa: Theropoda, kels äleigons ud
igo äpluons leigodü T. rex tefü gretot: elaf Carcharodontosaurus (grupa
Carnosauria), ed elaf Deltadromeus gretik ab tefädiko leitik (grupa
Abelisauria). Do mitifidafs legretik kil at luveratiko älabons roulis difik in
natasit ettimik, mögos, das lunomiko älabons konflitis demü yag u topäd.



https://vo.wikipedia.org/wiki/Nicolaus_Copernicus

Hiel Nicolaus Copernicus (1473 febul 19, Toruń - 1543 mayul 24, Frombork) äbinom
stelavan balid, kel äjafom levalavi solazänodimik nolaviko pästaböli ed ämomüfom
Tali de zänod levala. Lebuk famik oma: De revolutionibus orbium coelestium (Tefü
zümufs sferas sülik) suvo palecedon as primapün stelava nulädik ed as tikamagod,
kel äprimon Levoluti Nolavik.

Do sapans Grikänik, Lindänik e Slamiks ya ipübons mobis dö solazänodim mö
tumyels bü el Copernicus, pübam teorodi solazänodimik nolavik oma ad jonön, das
mufs siyegas kanons paplänön nen pladam Tala ini zänod levala, ästigädon
vestigamis nolavik pluik ed ävedon timül veütik jenotema nolava nulädik, anu
sevädik as Levolut hiela Copernicus.

El Copernicus, bevü mödatälenans votik Dönuliföfikama, äbinom matematan,
stelavan, sanan, klatädiman, tradutan, kultan katulik, gitavan, guveran, dugan
militk, dipan ä konömavan. Bevü gidids mödik oma, stelav äbinon bal smalikünas;
too in jäfüd at äflunom voli e pamemom jünu.



https://vo.wikipedia.org/wiki/Marie_Curie

Jiel Marie Curie (pämotöl as Maria Skłodowska, sevädik id as Maria
Skłodowska-Curie u Marie Curie-Skłodowska; 1867 novul 7, Warszawa - 1934 yulul
4, Passy) äbinof füsüdan ä kiemavan se Polän, kel poso ädagetof tatäti
Fransänik. Äbinof balan vestiganas balid, kels äjäfons me stralamikodab, balan,
kel telna ägeton premi: Nobel (e jünu nog balikan, kel ägeton premi at pö nolavs
difik), äsi jiprofäsoran balid Nivera di Paris.

Pämotof in Warszawa, in Polän (ettimo nog dil Lampöräna Rusänik), kö älödof jüs
ärivof bäldoti lifayelas 24. Ün 1891, soäs sör ofik, ätävof ad studön in Paris,
kö ädagetof diplomis okik ed äledunof vobi nolavik oka. Äfünof Stitodis: Curie
in Paris ed in Warszawa. Äbinof jimatan füsüdana: Pierre Curie äsi mot füsüdana:
Irène Joliot-Curie (kels bofiks ädagetons premi: Nobel).

Do äbinof tatätani Fransänik fiedik, neai äperof netäli Polänik. El Madame Curie
änemof lömini balid fa ok pitüvöl „polonium“ (polonin) stimü lomän okik. Ün
1932, äfünof Stitodi: Radium (anu Stitod: Marie Curie) in lomazif okik:
Warszawa, cifamü sör okik: jisanan: Bronisława, kel soäs sör okik istudof in
Paris.



https://vo.wikipedia.org/wiki/Ludwig_van_Beethoven

Hiel Ludwig van Beethoven (Bonn, 1770 dekul 16 - Wien, 1827 mäzul 26) äbinom
noatädan Deutänik. Om e hiel Mozart palecedoms noatädans gretikün vola.
Änoatädom musigotis 138, ninädü: sümfon 9id, pianodakonsärt 5id, Viälakonsärt,
el sonata pianoda 32id, e lop.

Famül hiela Beethoven älödon in Bonn, in Deutän, ab büröletans oma äkömons se
Nedän (äsä klülädon se famülanem omik: van Beethoven, no von Beethoven). Lefat
oma ibinom kanitan famik. Fat oma ägivom ome musigilärnodis mödik ä lunikis, ba
ad kodön omi vedön el „Mozart nulik“.

Ven äbinom man yunik, äfealotädom ini Wien, kö ästudom ko hiel Haydn. Dabinon
konot (kel luveratikumo no binon verätik), ma kel el Mozart älielom musigön omi
lä pianod ed äküpetom: „okoedom lilön oki in vol“.

Bal se dins nekredovikün tefü Beethoven binon, das ävedom sudik dü lifüp oka.
Pro noatädan, sudiköf binon mu jeikik: el Beethoven no plu äkanom lülogo musigön
me pianod, e balna igo äbetikom oksaseni. Too, äbleibom noatädön, bi älabom fägi
ad lilön musigi in kap oka.

Noatäds gölik gudikum oma äbinons pro pianod, keli äpledom vemo gudiko, e
ninädons elis piano sonata: Moonlight (op. 27/2) e Pathétique (op. 13).

Ün prim tumyela 19id, äjafom eli Sümfon Jamepik (op. 55): noatäd nulik gretik,
keli mödikans nemons elu sümfon romatik balid. Püdedieton hiele Napoleon
Bonaparte, ab ven äkronom oki lampöru - dubo deimöl repüblikänim - Beethoven
ävotükom dedieti.

1808 dekul 22, in el Theater an der Wien, äbinon konsärt mu jenavik. Lüloganef
älilons noatädis nulik at: el Sümfon Länik (6id, op. 68), el Pianodakonsärt 4id
(op. 58), el Sümfon 5id (op. 67) ed el „Choral Fantasy“. Letälen de Beethoven
päfümükos.

Ab Beethoven äbleibom noatädön, ed äjafom noatädis negölik gretik an, kels
ninädons els string quartet (op. 127-133), el piano sonata „Hammerklavier“ (op.
106), ed el symphony 9 (op. 125). Symphony at binon famik demü ninükam ela „An
die Freude“ hiela Schiller.



https://vo.wikipedia.org/wiki/Johannes_Brahms

Hiel Johannes Brahms (pronimag: [joːˈhanəs ˈbʁaːms]; 1833 mayul 7 - 1897 prilul
3) äbinom noatädan Deutänik perioda Romatik. Pämotom in Hamburg, in Deutän, ab
älomädikom fino in Wien, in Lösterän.

Täleni musigik ela Brahms ätüvom fat omik, kel ämusigom me lebäf. El Johannes
Brahms ästudom pianodomüsigami e päflunom vemo fa musig hielas Bach, Mozart e
Beethoven. Viälan: Joseph Joachim äjonodom omi hiele Liszt äsi hiele Robert
Schumann e jimatane omik: Clara, kelas vobots patiko äflunons omi.

De 1857 jü 1859, el Brahms ävobom as dilekan ed as musigitidan kura in zif
Deutänik: Detmold. Ün 1862 äfealotädom lü Wien, kö älifädom dili gretikün lifüpa
okik. Äsevädikom zi vol lölik e pälecedom as fovan hiela Beethoven. Ün 1870,
äkolkömom dilekani: Hans von Bülow, kel poso vemo äsevädükom musigi ela Brahms.
Sümfoni balid oka el Brahms änoatädom ün 1876; el von Bülow änemom oni „sümfoni
degid ela Beethoven“.

El Brahms äkompenom pö komitetanef lampörik tefü monostüt, ed äfägom ad koedön
gevön hiele Antonín Dvořák monostütodi.



https://vo.wikipedia.org/wiki/Georg_Cantor

Hiel Georg Ferdinand Ludwig Philipp Cantor (1845 mäzul 3, St. Petersburg, Rusän
- 1918 yanul 6, Halle, Deutän) äbinom matematan Deutänik. Sevädom ledino as
jäfan mödotateoroda. El Cantor äfümetom veüti baiäda bal-tä-bal bevü mödots,
ämiedetom mödotis nenfinik e gudiko peleodükölis, ed äblöfom, das nums jenöfik
binons „mödikums“ ka nums natöfik. Ibo, teorod ela Cantor labon as sek dabini
„nenfina nenfinas“. Ämiedetom numis voik e sökaleodikis, äsi kalkulavi onsik.
Vobots ela Cantor älabons veüti legretik pro filosop, soäsä om it äsevom.

Vobots ela Cantor äkodons taduni pö matematans timakompenik soäs hiel Leopold
Kronecker e hiel Henri Poincaré, e poso i hiel Hermann Weyl e hiel L. E. J.
Brouwer. Hiel Ludwig Wittgenstein älabom taspikülis filosopik. Lüäl neflenöfik
timakompenanas omik ün paset päblamon demü jenets dönuamik nenkuradäla malädik
de 1884 jü fin lifüpa omik, ab jenets at kanons nu palelogön as seks luveratik
maläda telpovik.

Ün atim, pluamanum gretik matematanas, kels ni binons bumimans ni finilabimans,
dasumons vobotis ela Cantor tefü mödots lovefinik e kalkulav, dasevölo onis as
paradigicen veütik. Äsä hiel David Hilbert äsagom: „Nek kanon momofön obis se
parad fa el Cantor pejäföl.“

El Cantor pämotom ün 1845 in tedanakolun vesüdik in Sankt-Peterburg, in Rusän, e
pädugälom in zif at jü bäldot lifayelas 11. Äbinom bäldikün cilas mäl. Äbinom
viälan sublimik: igerom tälenis musigik ä lekanikis palas okik. Fat ela Cantor
ibinom liman Leböba di Sankt-Petersburg; ven ämalädikom, ün 1856, famül omik
äfeatolädon lü Deutän, primo lü Wiesbaden, poso lü Frankfurt, äsukölo nifüpis
fiböfikum, ka uts ela Sankt-Petersburg. Ün 1860, el Cantor äfinükom studi okik
(pö kel äbenodistükom oki) lä realajul di Darmstadt; fäg plödakösömik oma tefü
matemat, pato tefü trigonomet, päküpälon. Ün 1862 el Cantor pälasumom ini
Fedastitod Kaenavik di Zürich (adelo sevädik as el ETH Zürich) ed äprimom ad
studön matemati.

Pos deadam fata okik ün 1863, de kel ägetom geroti no püliki, el Cantor
äfealotädom ini Berlin, in kela niver älülogom spikädis matematanas famik: hiels
Karl Weierstrass, Ernst Kummer e Leopold Kronecker. Ävedom flen kejulana okik:
hiel Hermann Schwarz. El Cantor älifädom hitüpi yela 1866 in niver di Göttingen,
ettimo e poso vestigazän veütik matemata. Ün 1867, niver di Berlin ägevon ome
doki pro penot tefü numateor: De aequatonibus secundi gradus indeterminatis.

Posä ätidom brefüpo in jipulajul in Berlin, el Cantor ädagetom vobi in niver di
Halle, kö äblibom jü fin kariera okik. Ädagetom diplomi zesüdik (el
Habilitation) me penot okik dö numateor.

Ün 1874, el Cantor ämatikom ko jiel Vally Guttmann. Älabons cilis mäl, kelas
lätikünan pämotom ün 1886. El Cantor äfägom ad kosididön famüli okik to pel
pülik nivera danü gerot, keli ägetom de fat okik. Dü matedatäv omik in belem di
Harz, el Cantor äbespikom matemati lunüpo ko hiel Richard Dedekind, kela flen
ivedom mö yels tel bü atos, dü vaken in Jveizän.



https://vo.wikipedia.org/wiki/Tyrannosaurus

Elaf Tyrannosaurus (siämü: „lasär tirenik“) binon dinosaurabid (Tyrannosaurus
rex), kel duton lü famül: Tyrannosauridae rooda Saurischia (lurooda Theropoda).
El T. rex binon bal dinosauras suvüno pamäniotölas in kuliv pöpedik zü vol
lölik. Älifon in taledadil, kel nu binon dil Nolüda-Meropa. Fösilavans anik
cedons, das elaf Tarbosaurus bataar Siyopik äbinon bid votik ela Tyrannosaurus,
du votans kredons, das el Tarbosaurus binon nesekidik.

Soäs els Tyrannosauridae votik, el Tyrannosaurus äbinon mitifidaf telfutik labü
kran gretik päleigavetöl fa göb lunik ä vetik. Leigodü pödalims gretik ä nämiks,
föfalims türanosaura äbinons smaliks ed älabons doatis te tel. Do anafs
dinosauras votik grupa Theropoda äleigons ud äpluons lä T. rex tefü gretot,
türanosaur äbinon gretikün famüla: Tyrannosauridae ä balaf yagafas taledik
gretikün, lunotü mets plu 12 e vetotü touns za 7,5.

Fösils elas T. rex anik petuvons in klifafomams Nolüda-Meropik dätü fin Kretata
(period di Maastricht, bü yels za 65-balions); äbinon balaf dinosauras latikün
ädabinöl bü dadeadamajenot ün Kretat-Tärtsiär. Bomems plu 30 ela T. rex
pedientifons jünu, aniks ti lölöfiks, kelos edälon leduni vestigas veütik dö
lifav ona, äs lifajenäd e lifamafav. Fidamakösöm e mufamavif ela T. rex ye nog
padöbatons.

El Tyrannosaurus rex äbinon balaf mitifidafas talik gretikün timas valik, lunotü
mets 12-13 e geilotü mets 4,5-5 (düalaf). Masatatäxets distöfik dabinons, de
milgrams plu 7.200 jü milgrams läs 4.500. Täxets nulikün blibons vü milgrams
5.400 e 6.800.

Kran gretikün ya petuvöl ela T. rex labon lunoti mö mets 1,5. Leigodü elafs
Theropoda votik, kran ela T. rex ävotikon vemo: äbinon mu vidik föfo, labü snud
nabik, kelos ädalon gredi semik tellogama. Ans bomas (a. s. boms nudik)
päbalons, kelos äneleton mufi vü ons. Els fenestrae (maifods) pö kran äsmalükons
vetoti ed ägevons pladis pluik, kö muskuls äkanons pafimükön. Boms it äbinons
legretik, soäsä äbinons i tuts koinafomik. Äs pö elafs Tyrannosauridea votik,
tuts onik ädifons vemo de ods: uts lä prim maxüla löpik äbinons D-fomiks ä vemo
niliks de ods. Beitaretods gretik petuvöl su dinosauraboms votik jonons, das
tuts at äkanons nüdränön bomis solidik. El T. rex älabon beitanämi gretikün
dinosauras valik, e bal gretikünas nimas valik. Tuts ävoriköl u päbreiköl
patuvons süvo, ab distü uts sügafas, tuts ela T. rex ai paplaädons dü lifüp
onik.

Särvig ela T. rex äkrugon S-fomiko soäsä pö elafs Theropoda votik, ab äbinon
brefik ä muskulilabik, dat äkanon stütön kapi legretik. Brads labü doats tel
äbinons go smaliks leigodü gretot koapa onik, ab älabons muskulis nämik.
Votaflano, lögs äbinons vü luniküns elas Theropoda proporü koapagretot. Göb
äbinon vetik ä lunik, lunomiko labü virebs plu foldegs, dat äkanon gevön
leigaveti koape legretik. Ad vätoleigön pro koap gianagretik nima, boms mödik zi
bomem onik äbinons kevöfiks, kelos äsmalikon vetoti, ab no nämi, bomema.

El Tyrannosaurus binon el genus patedik lefamüla: Tyrannosauroidae, famüla:
Tyrannosauridae, e lufamüla: Tyrannosaurinae. Limafs votik lufamüla:
Tyrannosaurinae binons: elaf Daspletosaurus Nolüda-Meropik ed elaf Tarbosaurus
Siyopik. Bofikafs lunomiko pelecedons as bids ela Tyrannosaurus. Els
Tyrannosauridae büo pälelogons kösömiko as licinan elas Theropoda gretik büikum
soäs elafs Megalosauria e Carnosauria, do poso pädönudilädons kobü elafs
Coelurosauria kösömiko smalikums.

Ün 1955, fösilavan Sovyätik: Evgenij Maleyev ägivom nemi bide nulik:
Tyrannosaurus bataar, se Mongolän. Ün 1965, bid at pivotanemon Tarbosaurus
bataar..



https://vo.wikipedia.org/wiki/Leonardo_da_Vinci

Leonardo di ser Piero da Vinci (1452 prilul 15 - 1519 mayul 2) äbinon
mödatälenan se Toscana, in Litaliyän: nolavan, matematan, kaenal, datuvan,
naatoman, pänan, skulturan, bumavan, planavan, musigan, poedan ä lautan. Pämotom
in Vinci, in topäd di Firenze, as son negitöfik notarana: Piero da Vinci, e
jifeilan yunik: Caterina. Pädugälom in voböp pänana benorepütik di Firenze:
Verrocchio. Dil gretik vobalifa omik äpasetikom dünü hiel Ludovico il Moro in
Milano, kö ans vobotas veütikün oma päjafons. Ävobom id in Roma, Bologna e
Venezia, ed älifom dü yels lätik oka in Fransän, in dom, keli reg: François I
igivom ome.

El Leonardo suvo pebepenom as pated „Dönulifofikaman“ u „letälenan valemik“:
men, kela nuläl jiniko nenfinik äleigon te ko datuväl e jafafäg okiks. Palecedom
fa mödikünans as balan pänanas legretikün e ba as pösod labü tälens distöfikün
jenotema valik.

Ab el Leonardo äfamikom e nog famom ledino as pänan. Se vobots onsik, els Mona
Lisa e Säned lätik labons pladi balik as pöträt e pänot relik famiküns ä suvüno
pekopiedöls; te el Jafam hiela Adam: pänot hiela Michelangelo, labon fami sümik.
I däsinot: man di Vitruvius hiela Leonardo evedon sümbol neglömovik. Ba pänots
te degluls omik nog dabinons, kodü sperimäntam suvo negönik oma tefü metods e
kaens nulik, ed i zögäl omik pö vob. Ab vobots nemödik at, kobü penetabuks omik
(kels ninädon däsinots, magods nolavik äsi tikods omik dö pän e lekan), fomons
keblünoti lekananamenädes posik, ko kel te ut timakompenan omik: Michelangelo
kanon paleigodön.

As kaenal, el Leonardo älabom tiketis e tikamagotis, kels ästadons föfü timäd
okik: tovaskrubian, bländ, geb solanämeta, numian e votiks. Te nemödiks disinas
onik ye pämekons, ud igo äkanons pamekön, dü lifüp omik. As nolavan, äprogedükom
levemo nolastadi jäfüdas äs: naatom, kaenalav sifik, litav e vatamufav.



https://vo.wikipedia.org/wiki/Johann_Schmidt

Hiel Johann Schmidt (Deutänapüko: [joˈhan ʃmɪt]), se Weißkirchen am Taunus nilü
Frankfurt am Main, äbinom cifal mälid Volapükanefa. Ätradutom lautanis famik, vü
kels hieli Edgar Allan Poe e hieli Nathaniel Hawthorne, ed äpenom lautotis lönik
mödik: konots, poedots, ed i koneds tel. Älabom bali konletas gretikün
Volapükaliterata. Äpenom i lautotis (namapenädik) dö jenotem lomatopäd okik:
belem di Taunus, kels padakipons in ragiv zifik di Oberursel. Älabom jimatani e
soni te bal: hiel Reinhold Schmidt.

El Johann Schmidt pämotom tü 1895 setul 28 in Weißkirchen am Taunus (adelo
topadiläd di Oberursel: zif nilü Frankfurt am Main), as son skulturana. Ya ün
cilüp äjonon musigatälani, e famül musigiälik, pö kel idagetom musigatidami
balid oma, äsedon omi as julan lü musigajul in Frankfurt. Ilärnölo musigateori e
pläyi musigömas difik, el Schmidt älüvom musigajuli at ün 1912.

Dü volakrig balid, ädünädon in milit Deutänik, keli älüvom sekü vuns badik pö
brads bofik. Vuns at ämütons omi ad ämiedükön oki ad pianodön, e dü yels 14
ävobom in bioskopöps di Oberursel, Straßburg e Frankfurt, kö älifükom
biomagodemis ettimo nog seilikis. Daved tonodamagodemas ye ädrefon oni negöno.
Noe äperom vobodi, abi monadef ämütom omi ad selön noatedakonleti gretik oma ta
maks ti degmil. Atos äjenon ün 1933; bi ätaon ta reiganef netasogädimik Deutäna
ettimik (l. poedoti omik: „Esepülobs libi“, ün 1943 pelautöli), nek ädalon yufön
omi. Pas finü 1935 äplöpom ad tuvön vobapladi votik, in baoletajul privatik. Äsä
poso äpenom hiele Brian Bishop: „De 1933 jü 1945 äbelifob timädi vo badik, bi ai
ähetob tireni alseimik.“

Ivedölo Volapükan ün 1928 (jenöfot, kel pämänioton in Cifaladalebüd nüm: 3 yela
1948), älabom in Volapükamuf karieri benosekik. Ädagetom ün 1933 diplomi tidana
Volapüka (äsä änunon Volapükagased pro Nedänapükans, nüm: 6 yela 1933, pad: 23),
ün 1939 uti tidala (Dalebüd 4id), ed ün 1942 uti profäsorana (Dalebüd 1id).
Fino, ün 1950, pos deadam cifala: Jakob Sprenger, älovesumom cifalami medü
dalebüd 3id yela at, pädispenöl fa vicifal: J. G. M. Reynders Sr..

Äbinom dü tim at Volapükan jäfedik. Ün 1932, ävedom liman diläda valemik feda
Volapükaklubas. Ün yel äsököl äpübom tidodemi in Deutänapük: Lehrbuch der
Weltsprache, tidodem telid Volapüka perevidöl (plä el Leerboek der Wereldtaal fa
Dokan Arie de Jong), kel ün prilul yela 1935 pämänioton in periodagased pükavik
Fransänik: Interlangues. Leigo ün 1935, kobü jiel Maria Willebrand, ädispenom ed
äpübom in Volapükagased pro Nedänapükans (1935, nüm: 2, pads: 14-15) levüdi ad
fünön Volapükaklubi valemik Deutänik (Aufruf zur Gründung des „Allgemeinen
Deutschen Volapükvereins“), kel ye kodü stütadef neai äplöpon. Ün 1936 äprimom
ad kevobön ko söl J. G. M. Reynders Sr. pö preparam „Geidiana tefü literat
Volapükik“, buki kelik ye (jiniko sekü krig) neai äfinükoms. Jiniko stabü vobod
at äpübom in Volapükagased pro Nedänapükans yegedis: Literat vönadik Volapüka e
Jenotem brefik Volapüka. Vü namapenäds omik dabinon i nog lised stäänik
Volapükaliterata (atimo in bukem nivera di Saarbrücken in Deutän). I lartüg:
Yufapüks bevünetik e literat onas jiniko stabon su vobod at: do äpubon ün 1947,
luveratiko pipenon bü volakrig.

Ün yulul yela 1950, el Schmidt ävedom cifal Volapükanefa. Ab ya ün dekul yela ot
äsludom ad lovepolön nelaidüpo cifalami Dokane Arie de Jong (medü dalebüds nüm:
3 e nüm: 4) sekü dinäds ettimo in Deutän dabinöls e sekü jäfots lönik oka. No
sevoy fümiko, jü yel kilik ädulon cifalüp nelaidüpik Dokana de Jong: fin ona
neai pämänioton in Volapükagased pro Nedänapükans, e mögos, das el Schmidt pas
pos deadam ela de Jong älovesumom dönu cifalami.

Dinäds attimik äbinons jiniko negönik pro el Schmidt. Pas lä fin degyela 1950
dönu äprimom ad pübön in Volapükagased me vobod: Jenotem valemapüka ‚Volapük‛
(kel ün 1964 äpubon as buk, ün 1986 äpubon ini Deutänapük pätradutöl, ed ün 1996
neloniko ini Sperantapük petradutöl). Pos atos älaipübom lautotis mödik oka:
konots petradutöl e koneds e poedots lönik, jiniko bü lunüp pepenölis. Älautom i
vödabuki Deutänapük-Volapük, jünu no pepüböl, dili kela dalabom cifal atimik:
Brian Bishop.

Cifal Johann Schmidt ädeadom süpo tü 1977 yanul 8id. Fovan oma äbinom hiel
Filippus Johann Krüger.

(Lautots valik at päpübons in Volapükagased pro Nedänapükans posä pivotanemon as
„Volapükagased - Zänagased pro Volapükanef“.)

(Poedots ömik päpübons nen nem lautana u tradutana; jenets anik binons vo
dotiks.)



https://vo.wikipedia.org/wiki/Jakob_Sprenger

Hiel Jakob Sprenger (Deutänapük: [ˈjaːkɔp ˈʃprɛŋər]) pämotom tü del jölid
mayula, yela 1872 tö zifil Speicher in Jveizän. Pals omik äbinons feilans
balugik. El Jakob äbinom cil mälid se gems vel: blods lul e sörs tel. Ävisitom
pöpajuli di Speicher, ed äkömom ün yel 1887 ini gümnad tö zif Einsiedeln e
Freiburg. Pos fiduin studas okik us, ävisitom niveri tö Freiburg.

Äseivom Volapüki bäldotü lifayels degtel, ed älöfom dü lif lölik okik diali
jönik valemapüka. Mot ela Jakob yunik iremof diledi fromada, keli in delagased
pivilupon. Da papür äkanom logön bükoti, ed ävilom sevön utosi, keli bükot
ätefon. Sekü atos äkipom diledi fromada foi lok, ed äreidom täno ad süpäd okik
notädi dö Volapük. Ätöbidom e fino äplöpom ad dalabön gramati Volapüka, ab at
pädesumon ome e stud Volapüka päproibon, bi ämutom lärnön ettimo latini. Bäldotü
yels degjöl äprimon as studan pö Niver di Freiburg ad studön dönu Völapüki, ed
äspikom us balidna dö (ä gönü) Volapük. Desin omik äbinon ad vedön
gümnadaprofäsoran, ab mifät famülik äjenon. Fat omik äperom monemi, ed ad vitön
badikünosi, el Jakob ämutom tuvön sunädo cali mesedi blünöli. Äsludom ad jäfön
me bukädan ä büsidacif brodabüsida. Ab volakrig yela 1914 ävobädon lefaili
büsida.

Äbinom dü lunüp presidan Volapükafeda Jveizänik. Ägetom tidanadiplomis kil, ed
ün 1929 päcälom ad kadäm Volapüka. Ad stöpön smalotülami fovik Volapükamufa, el
Jakob Sprenger äremom ün yel 1927 posbinoti literatik lölik ela Schleyer, ko
gitäts valik lü on dutöls. Äbalädikom ko cifal ettimik Volapükanefa: hiel Albert
Sleumer, ed ävisitom omi in zif Wienacht ün setul yela 1929 ko Dokan Arie de
Jong, kel irevidom Volapüki. Ün 1930 ädagetom de cifal: Albert Sleumer diplomi
sekretana, ed i uti lecifa pro Jveizän (ma Volapükagased pro Nedänapükans yela
1932, nüm: 6, pad: 33).

Äbinom flen gretik ela Schleyer, kel igo idesinom ad cälön omi fovani oka, ab
desin at no päfölon. Äbinom ye cifal de 1948 jü 1950, ab sekü paopläg, kel
ivedükon omi nefägiki ad fövön oni, äsludom ad lovegivön Cifalami söle Johann
Schmidt. Ibinom cifal dü yels tel. El Jakob Sprenger ai äkälälom Volapüki, ed
äkomipom nämöfiko pro dials ona. Äbinom komipan lanälik, voban nenfenik ä men
stedälik.



https://vo.wikipedia.org/wiki/Isaac_Newton

Hiel Sir Isaac Newton (1643 yanul 4 - 1727 mäzul 31) äbinom füsüdan, matematan,
stelavan, godavan, natavan ä lalkiman Linglänik. Lebuk omik: Philosophiæ
Naturalis Principia Mathematica, ün 1687 päpüböl e jünu as vobot gretikün
nolavajenotema, äbepenon gravitati (ü vetotanämi) valemiki e lonis kil mufa,
äfomölo stabi mufava klatädik, kel ädareigon lelogi nolavik levala füsüdik dü
tumyels fovik kil e binon nog stab cinäda atimik. Äjonom, das muf yegas su Tal e
muf siyegas palonons fa natalonem ot medä äblöfom, das teorod vetotanäma e lons
planetamufa hiela Kepler kanons pabalön. Ön mod soik ämoükom dotis lätikün tefü
solazänodim ed äprogedükom levoluti nolavik

Demü mufav, el Newton äbepenom prinsipis dakipa ela momentum ed ela momentum
gulik. Demü litav, ädatikom daleskopi fläköl ed ävölfom teorodi köla stabü
küped, das prismot dilon liti vietik ad späktrum logädik. Äbepenom i fomülami
lona koldikama ed ästudom vifoti tona.

Demü matemat, el Newton dilom ko hiel Gottfried Leibniz völfami difakalkula.
Leigo äblöfom leseti telnomik valemik, ävölfom so panemöli „metodi hiela Newton“
ad nilöfikön lü serapüns sekäta, ed äkeblünom stude naätasökodas.

Ün 2005, pö cedivestigam Soga Regik di London tefü pösod, kel älabon vobedi
gretikün in nolavajenotem, el Newton pälecedom flunilabikün, ka hiel Albert
Einstein.



https://vo.wikipedia.org/wiki/Ichthyosauria

Liktiosaurs (Vöna-Grikänapük: ιχθυς siämü „fit“ e σαυρος siämü „lasär“) äbinons
melaräptuls gretik, kels äsümons ad fits e delfins atimik. Liktiosaurs älifons
dü dil gretik Mesozoiga: äpubons bü yels za 230-balions, brefüpo pos pub
dinosauras, ed ädadeadons bü yels za 90-balions, mö yels za 26-balions bü nepub
dinosauras. Dü zänoda-Triat, liktiosaurs ävolfons de länaräptuls (no nog
pedientiföls), kels ägeikons lü vat, ön mod sümik ad ut delfinas e valütas
nutimikas. Äbundanons ün Yurat, jüs päplaädons ün Kretat fa plesiosaurs as
yagafs disvatik veütikün. Fomons roodi: Ichthyosauria (ü Ichthyoptergia, do nem
at adelo pagebon kösömiko ad nemön kladi löpikum, kel keninükon roodi:
Ichthyosauria).

Liktiosaurs äbinon zänedo lunotü mets 2 jü 4 (do anikafs àbinons smalikum, e
bids anik äglofons plu), älabons kapi sümik ad ut delfinas, e snudi lunik ä
tutilabiki. Svimafs vifik, äs fits nutimik, liktiosaurs ma jin ädaivons dibiko,
äs valüts anik nutimik (Motani 2000). Petaxetos, das liktiosaurs äfägons ad
svimön vifotü milmets 40 a düp. Äsä elafs Cetacea nutimik (valüts, delfins),
änatemons luti. Do äbinons räptuls ivolföls de nögafs, äbinons lifamotamiks,
kelos no binon so bisarik äsä jinos pö logot balid: melanims lutinatemöl valik
mutons u kömön sui jols ad nögön, äs tortugs e melasneks anik, u motön nimülis
lifik lä vatasürfat, äs valüts e delfins. Klülädü koaps fitafomik onsik, so
pötiks pro svim vifik, äbinosöv go fikulik pro liktiosaurs ad kripön sui jol e
nögön.

Ma taxets fa hiel Ryosuke Motani [1], el Stenopterygius lunotü mets 2,4 ävetoton
mö milgrams 163-168, ed el Ophthalmosaurus icenicus lunotü mets 4 ävetoton mö
milgrams 930-950 (toun ti bal).

Do liktiosaurs älogotons as fits, no äbinons fits. Lifavan Stephen Jay Gould
äsagom, das liktiosaur äbinon sam gudikün volfama kobüköl: sümikos pö fitas e
liktiosauras no sinifon, das äbinons röletafs nilöfikl; sinifons güo, das
älifons dis vat, e pimütons ad völfön binodis sümik.

Pö magods balid liktiosauras ibo ädefon bäkafäin, kel no älabon bomabinod düfik,
jüs fösils gudikumo pidakipöl pätuvons ün 1890 in fomam di Holzmaden in Deutän,
pö kels nüped bäkafäinas älogädon. Dinäds balik ädälons kipedi at nüpedotas
koapadilas molik.

Flanü süm ad fits, liktiosaurs ävölfons patis anik, kels änilöfükons onis ad
delfins. Sekü atos liktiosaurs e delfins älabons logoti sümik, kelos tikodükon,
das älabons lifamodis sümik.

Liktiosaurs fitafomik mödik äfidons nenvirebafis melik (a. s. Cephalopoda, soäs
elafs Belemnoidea). Liktiosaurs primöfik anik älabons tutis pötik pro troiv
koanas; too luveratiko äfidons ledino fitis. Bids gretikum anik älabons maxülis
vetik e tutis, kels tikodükons, das äfidons räptulis smalikum. Liktiosaurs
ädifons so vemo de ods tefü gretot, ed älailifons so lunüpiko, das luveratiko
äyagons nimis go distöfikis. Liktiosaurs patedik älabons logis vemo gretikis,
kels päjelons dub bomalin, kelos tikodükon, das ba äyagons neito.

El genus: Ichthyosaur päbepenon balidnaedo ün 1699 stabü fösilabrekots in Velsän
pitüvöls.

Virebs fösilik balid päpübons telna ün 1708 as blöfs füsüdik Tuvatama Valemik.
Liktiosaur fösilik lölöfik balid pätuvon ün 1811 fa Mary Anning in Lyme Regis in
top, kel anu panemon Jurasic Coast (Jol Yuratik). Poso ätüvof bidis difik kil.

Ün 1905, „Vestigatäv Lasärik“ yela: 1905, cifü hiel John C. Merriam se Niver di
California e pefinenöl fa jiel Annie Alexander, ätuvon bomemis 25 in
zänoda-Nevada, kel ün Triat äbinon mel nedibik. Ans bomemas at binons anu dil
konleta Museda Fösilavik Nivera di California. Bomems votik binons nog in klif e
kanons palogön in Tatalegad: Berlin-Ichthyosaur State Park in komot: Nye, in tat
Lamerikänik: Nevada. Ün 1977, liktiosaur triatik: Shonisaurus ävedom fösil
calöfik tata: Nevada. Ibo Nevada binon tat teik, kel dalabon bomemi lölöfik
(lunotü mets 17) melaräptula at. Ün 1992, fitavan Kanadänik: jidokan: Elizabeth
Nicholls (kälan calöfik melaräptulas Museda Regik: Tyrrell) ätüvof fösilabomemi
gretikün, lunotü mets 23.

Liktiosaurs balid, kels äsümons buikumo ad lasärs fäinilabik, kas ad fits u
delfins, sevädons se klifajüds Triatik (Olenekian ed Anisian) Kanadäna,
Tsyinäna, Yapäna e Norgäna (su nisuls: Spitsbergen). Nims primöfik at ädutons lü
els genera: Chahosaurus, Grippia e Utatsusaurus. Ruliktiosaurs balid at, kels
anu padadilädons as els Ichthyopterygia (no as liktiosaurs jenöfik; l. Motani
1997, Motani et al. 1998), ädavedükons liktiosauris jenöfik ün zänoda-Triat.
Liktiosaurs at poso ädistöfikons ad foms e bids mödik, keninükamü melasneks äs
elaf Cymbospondylus (lunotü mets 10), äsi foms smalikum patedikum äs elaf
Mixosaurus. Finü Triat, liktiosaurs ya äbinädons me elafs Shastasauria klatädik
ed i bids ävolfölum „delfinafomikum“ Euichthyosauria (a. s. elafs
Californosaurus, Toretocnemus e r.) e Parvipelvia (elafs Hudsonelpidia,
Macgowania, e r.). Jäfüdisevans no baicedons tefü rölet nimas at: anans kredons,
das valikafs fomons volfalieni te bali, ma kel els Shastosauria äbinons büafs
bidas fitafomikum (Maisch e Matzke 2000), du votans lesagons, das els
Shastosauria e liktiosaurs votik äfomons grupis nesekidik tel, kels ivolfons de
büaf kobädik primöfikum (Nicholls e Manabe 2001).

Dü periods: Carnian e Norian, els Shastosauria ärivons gretotis gianagretik.
Elaf Shonisaurus popularis, kel sevädon stabü bomems mödik in tat Lamerikänik:
Nevada pätuvöls, älabon lunoti mö mets 15. Els Shonisaurus perioda: Norian
sevädons stabü bobems se flans bofik Pasifeana. Elafs Himalayasaurus tibetensis
e Tibetosaurus (luveratiko nim ot) petuvons in Tibetän. Liktiosaurs gretik at
(lunotü mets 10-15) bo dutons lü el genus ot, lü kel duton i el Shonisaurus
(Motani et al. 1999; Lucas 2001, pads: 117-119). Elaf Shonisaurus sikanniensis
gianagretik, kela fösils pätuvons in fomam di Pardonet in provin Kanadänik:
British Columbia fa jiel Elizabeth Nicholls, äkanon rivön lunoti mö mets plu 21:
melaräptul gretikün jünu sevädik.

Giananims at (kobü i röletafs smalikum oksik) jiniko änepubons finü period:
Norian. Liktiosaurs perioda: Rhaetian (ün fin Triata) sevädons se Linglän, e ya
äsümons vemo ad liktiosaurs prima Yurata. Äs dinosaurs, liktiosaurs e
timakompenafs oksik: plesiosaurs älailifons pos dadeadamajenot fina Triata, e
sunädo ädistöfikons ad fulükön pladis vagik ün prim Yurata.

Prim Yurata, äs fin Triata, äbinon gloratim liktiosauras, kels äfomons ettimo
famülis fol labü mödot gretik bidas lunotü mets 1 jü 10. Els genera timäda at
äbinons: Eurhinosaurus, Ichthyosaurus, Leptonectes, Stenopterygius, e yagaf
gretik: Temnodontosaurus, kobü el Suevoleviathan primöfikum, nemödiko ivotiköl
leigodü büafs Triatik onik. Nims valik at äbinons delfinafomiks, do bids
primöfikum äbinons ba lunikum, ka elafs Stenopterygius e Ichthyosaurus
ävolfölums.

Liktiosaurs äbundanons ün zänoda-Yurat, ab distöf onsik iläsikon. Valikafs
ädutons lü grup te bal: Ophthalmosauria. Äsümons vemo ad el Ichthyosaura (a. s.
el Ophthalmosaurus lunotü mets 4), ed älabons fomi „drenatofa“ vemo pötiki pro
svim. Logs ela Ophthalmosaurus äbinons legretiks; luveratiko nims at äyagons in
vat dibik ä nenlutik.

Liktiosaurs ävedons ma jin ainog läs distöfiks du Kretat. El genus te bal se
Kretat sevädon: elaf Platypterygius; do pätuvon zi vol lölik, bids te nemödiks
ädabinons. El genus liktiosaurik lätik at äbinon viktim dadeadamajenota ün
zänoda-Kretat (periods: Cenomanian-Turonian), soäs i pliosaurs legretik anik.
Lekofiko, nims läs duinafägiks soäs mosasaurs ed i plesiosaurs labü särvigs
lunik älailifons ed ämödikons. Ma jin, liktiosaurs ävedons viktims volfamalüoda
oksik: no äfagons ad mätedön ko fits nulik grupa: Teleostea, kels äsvimons
vifikumo e so päfanons fikulikumo fa liktiosaurs; mosasaurs, votaflano, ägebons
yagamodis votik pötikum pro fitifan (a.s. lük; l. Lingham-Soliar 1999).



https://vo.wikipedia.org/wiki/Samuel_Beckett

Hiel Samuel Barclay Beckett (1906 prilul 13 - 1989 dekul 22) äbinom lautan,
dramatavan ä poedan Lireyänik. Dramats famikün oma binons: Waiting for Godot (ü
En Attendant Godot) ed Endgame (ü Fin de Partie). Lekoneds famikün oma binons:
Molloy, Malone Dies e The Unnamable.

Vobotem ela Beckett binon nedeköfik, staböfiko puimik ä, ma ceds anik, diböfiko
badimik tefü stad menik. Vobots omik ävedons ai läs nätäpretoviks ä lufümikums
dü karier omik.

Badim fa anans pasenälöl in vobotem ela Beckett paläsükon fa cogedäl lesinik,
äsi fa senäl reidanas anik, das pöträtam omik neletianas lifa jonon, das veg
binon fe fikulik, ab binälo begolabik. Mödikans kredons, das „badim“ penotodöl
fa el Beckett tefon noe jenöfiko stadi menik, abgüä stadi binoda kulivik ä
sogädika, kel müton vili stupükö pösodes pläo spelilabikes: jenöfo fredim
binälik stada menik taon ta leval sumätüköl. Hiel Peter Brook älesagom in lebuk
oka: The Empty Space (= Spad Vagik), das, if kredoy, das el Beckett binom
badimik, tän binoy pösod pefanäbüköl in bal dramatas ela Beckett; el Beckett no
äsagom „No“ bi ävilom, ab bi äsukom eli „Si“.

El Beckett ädagetom Premi: Nobel Literata ün 1969 „pro lautots omik, kels - in
foms nulik pro lekoned e dramat - dagetons geilükami onsik me säpladükam mena
nulädik“. El Beckett pävälom as Saoi ela Aosdána ün 1984.



https://vo.wikipedia.org/wiki/Salvador_Dal%C3%AD

Hiel Salvador Domingo Felipe Jacinto Dalí i Domènech, leigüpo Marketan 1id ela
Púbol (1904 mayul 11 - 1989 yanul 23) äbinom pänan sujenöfimik Spanyänik in
Figueres (in Katalonän) pämotöl.

El Dalí äbinom däsinan tälenik, sevädik kodü magods bisarik ä stunüköls oka.
Pänatälen magifik oma suvo pagivülons flune mastanas Dönuliföfikama. Vobot
sevädikün omik: Laid Mema päfinükon ün 1931.

El Dalí äjäfom i me biomagodems, skultur e fotograf. Äkevobom ko hiel Walt
Disney pö däsinotabiomagodem: Destino (= Fät), kel äpubon ün 2003, pos deadam
omik. Äkevobom i ko hiel Alfred Hitchcock pö biomagodem: Spellbound (=
Pebemagivöl).

El Dalí älesagom dönuamo „licini larabik“ oka: cedü om, büröletans omik
älicinons de larabs slamik, kels äkoupons Sulüda-Spanyäni dü yels te jöltums
(711-1492), ed ägivülom licine at „löfi obik vala pegoldöl e tuvemika, levip
obik lüxüöda e löfi obik klotemas lofüdänik.“

Pälelogöl valemo as pösod labü magäl legretik, el Dalí äplidom ad dunön
bisarikosi ad tirädön küpäli lü ok. Kösömot at lunomiko äskänon utanis, kels
älöfons lekani omik, ibä kondöt omik ägeton küpäli notidik suvumo, kas
lekanavobots omik.. Seväd desino päsuköl at äkodon repüti notidik valemik e
vobots mödik oma päremons fa mens sogädastadas valasotik.



https://vo.wikipedia.org/wiki/Rosa_Luxemburg

Jiel Rosa Luxemburg (Polänapüko: Róża Luksemburg; in Polän pämotöl pö famül
yudik as Rosalia Luxemburg; 1870 u 1871 mäzul 5 - 1919 yanul 15) äbinof teoran ä
filosopan Deutänik juläla hiela Marx, äsi levolutan paleta pro livät Regäna
Polänik, paleta: SPD Deutänik, e Paleta Sogädik Demokratik Nesekidik Deutäna.

Äfünof gaseedi: Die Rote Fahne (Stän Redik). Posä palet: SPD ästüton kompenami
Deutäna pö Volakrig Balid, äkefünof, kobü hiel Karl Liebknecht, eli
Spartakusbund (Fed ela Spartakus): palet levolutik, kel poso ävedon Palet
Kobädimik Deutäna. Fed ela Spartakus äkompenon pö volut di Berlin ün yanul yela
1919. Posä primo itaof ta on, el Rosa Luxemburg fino ästütof voluti at, kel
pälepedon fa els Freikorps (keninükamü retans milita lampörik e grups näimilitik
bolitadetik). Soäs tumats levolutanas bolitanedetik, el Rosa Luxemburg ed el
Karl Liebknecht päfanons, pätomons e pädeidons. Sis deadam oksik, palelogons as
martürans fa demokratans sogädimik e fa julälans ela Marx.



https://vo.wikipedia.org/wiki/R%C3%A4

El Rä, ud el Ra (rulägüptänapükiko "Rīʕu", "el meköl"), äbinom God Sola in
miteodav rulägüptänik. Äbinom ülgod e rig vala. Äbinom Nenfinamalord, jafal de
Sil e de Tal, balidan, ek pämotom, balan, ek ijafom oki. Ävädom cifgod du
Rureigän (2647 - 2150). Ebumo du reig lulid (2465 - 2492), ävädom god netik, e
päyümom ko el Amon, nemü vädön el Amon-Rä, cifgod Rulägüptäna. Äbefoom
motedanomi rega e päpenom in faraonadispenäd. Äbinom reg godas e menas.

Pämagom valemo fa falok, fa men falokakapik, ud ömna fa hijip. Älenlabom su kap
diskoti sola ed Uraeus (sneik regik). Täno el Rä öyümätom ko el Atum ed el Amon,
nemü vädön el Atum-Rä ed el Amon-Rä.

Bai konäd, el Rä pämotom fa Neith in dag, kel äbinon bifü lif su Tal. Ämotof id
sneke ele Apofis. Bai konäd votik, sagoy, das el Rä ejafom oki in lotüsaflor,
panemöl "ülik". Täno ejafom eli Ju ed eli Tefnut.

El Rä päleplekom balido in el Heliopolis ("Solazif"), täno kult oma ästäänikon
al län lölik. Ätikoy, das ätävom delo da sil me "smalbot godik" ed äkomipom ta
el Apofis.

Büfo Lägüptän päguveron fa reg menik, reg onik äbinom el Rä. Bäldikölo boms omik
älargentakölikoms e kop omik ägoldinakölikon. El Rä äkanom lilön menis mepükön
ta om. Kludo del sembal, äsludom ad ät: ösedom logi omik su Tal fomü jileonagod.
At öpugof su Tal. El Rä ägevokom vifiküno ofi, ad el Sehmet, jileonagod,
äfilabof bludaguti: äsludof so gegolön su Tal. El Rä ämutom tüvon modi nemü
cüdön eli Sehmet: äbüdom preparön hodabiri. Bir pämigon ko redaköl ed ämekoms
ninädianis velmil drinoda lalkoholik, kel älogoton blude. El Rä äbüdom vagükön
ninädianis su pöps, kelis jigod ävilof moükön. Ägolof uti, keli ätikof binön
blud, ed änexänof nemü drenön eti. Ädrenof so ka äbrietikof.



https://vo.wikipedia.org/wiki/P%C3%BCthagoras

Hiel Püthagoras se Samos (Grikänapüko: Πυθαγόρας; pämotöl vü 580 e 572 b.K. -
ädeadöl vü 500 e 490 b.K.) äbinom matematan ä filosopan vöna-Grikänik, äsi jafan
mufa relik labü nem: pütagorim. Suvo pastudinom as matematan gretik, müsteran ä
nolavan; anans ye edöbatabükons veüti keblünotas omik matemate e natafilosope.
Hiel Herodotos äbepenom omi as „filosopan skilikün bevü Grikänans“. Nem omik
jiniko äyümon omi lü el Apollo jiela Püthia; hiel Aristippus äplänom nemi omik
soiko: „äsagom (agor-) verati no läs, kas Püthia (Pyth-)“, e hiel Iamblichus
äpenom dö konot, ma kel jiel Püthia ibüosagof, das mot grodik oma ömotof mani
levemo jöniki, sapiki, ä frutiki menefe.

Sevädom ledino sekü Leset hiela Püthagoras, kel jünu panemon stimü om. Sevädik
as „fatan numas“, el Püthagoras äkeblünom filosope e tide relik finü tumyel 6id
b.K. Sekü konäds mödik, kels fikulükons vestigami vobotema e lifüpa omik igo
plu, kas utis büsokratanas, kanoy sagön konfido te nemödikosi dö om e tid omik.
Sevoy, das el Püthagoras e tidäbs omik äkredons, das val pistabon su matemat,
das nums äbinons lejenöf dibätikün, e das dub nums val kanon pabüosagön e
pamafön as ritmuts ud as sirkülams jenotas. Ma hiel Iamblichus, el Püthagoras
äsagom, das „num binon mastian fomas e tikamagotas äsi kod godas e diabas.“

Äbinom man balid, kel änemom oki „filosopani“ ü sapilöfani, e tikamagots omik
äflunons eli Platon. Leido te nemödikos sevädon dö el Püthagoras, bi penäds
valik oma peperons. Vü keblünots ele Püthagoras pegivülöls, ba mödiks äbinons
jenöfo dunods tidäbas, kevobanas u fovanas omikas.



https://vo.wikipedia.org/wiki/Michelangelo

Hiel Michelangelo di Lodovico Buonarroti Simoni ü balugikumo Michelangelo (1475
mäzul 6 - 1564 febul 18) äbinom pänan, skulturan, bumavan, poedan ä kaenal
Litaliyänik dü Dönuliföfikam. Do no äduinom mödikosi plödü lekans, tälen omik pö
jäfüds votik, kelis lunomiko äbejäfom, äbinom so vemo gretik, das suvo palecedom
as lisitan votik dinita: Man Dönuliföfikama patedik, kobü hiel Leonardo da
Vinci.

Prodam ela Michelangelo pö jäfüd alik dü lifüp lunik oka äbinon gianagretik; if
logoy mödi penedas, däsinotas e memotas nog atimo dabinölas, suemoy, das binom
lekanan gudiküno pedokümöl tumyela 16id. Tels vobotas sevädikün oma: elot Pietà
ed elot David, päskulturons büä ärivom bäldoti lifayelas kildeg. To ced negönik
oka tefü pän, el Michelangelo äjafom telis vobotas flunilabikün jenotema lekana
Vesüdänik: „Jafam“ su nufed e „Cödam Lätik“ su völ latara Temüla: „Sistina“ (di
„Sixtus IV“: papal) in Roma. Poso ädisenom Leglügi Saludana Petrus, leigo in
Roma, ed äkodom levoluti pö bumav klatädik medü datuv gianasökaleoda lukölümas.

Äsä pötos pö stad balik ela Michelangelo, lifajenäds tel päpübons tefü om nog dü
lifüp omik. Bal onas, fa hiel Giorgio Vasari päpenöl, ämobon, das el
Michelangelo äbinom sömitamapün lekanaduina lölik sis prim Dönuliföfikama:
leced, kel päzepon fa lekanajenavans mödik dü tumyels. Dü lifüp omik suvo
pänemom Il Divion („Godöfan“): näinem lönedik sekü sen lanöfik vemik oma. Bal
patöfas, keli timakompenans omik ästunidons muiko pö om, äbinon el terribilità
(= jeiköf): sen sublima dalestümi kodöl. Steif lekananas posik ad sümädön stüli
vemo pösodiki ä lefäkiki ela Michelangelo ädavedükon mufi gretik fovik
lekanajenotema Vesüdik pos Dönuliföfikam löpik: Manierim.



https://vo.wikipedia.org/wiki/Metaf%C3%BCd

Metafüd binon donajäfüd filosopa, kel jäfon me natäl lejenöfa, bina, e vola. Nem
onik licinon se vöds Vöna-Grikänapükiki μετά (metá) (siämü „po“) e φυσικά
(füsiká) (siämü „natikos (valik)“), tefölo vobotis vönik dö nat hiela
Aristoteles; o. b., vobots dö utos, kelosi el Aristoteles änemom „filosopi
balid“ - e dö utos, kelos atimo panemon „metafüd“ - äpubons po yegeds omik dö
nat (dö „natikos“).

Zänajafüd metafüda binon dabinav: vestigam dinapatedas in vol dabinölas e tefas
bevü dins at. Metafüdan leigo töbidom ad kleilükön suemodis, me kels mens
suemons levali e lejenöfi, keninükamü dabin, dinöf, patöf, spad, tim, kodam e
mög.

Ün tim lätik, vöd: metafüd pegebon i libikumo tefü „yegäds etflanü vol füsüdik“.
Samo „bukiselidöp metafüdik“ no binon selidöp, kö seloy bukis dö dabinav, ab
buikumo kö seloy bukis dö lans, sanam yufü lekred, kristadanämäd, koult, e
yegäds votik somik.

Bü volfam nolava nutimik, säkäds nolavik päbejafons fa dil metafüda labü nem:
„natafilosop“; vöd: scientia (nolav) äsinifon te noli. Levolut nolavik ye
ävotükon natafilosopi ad dunam plägik ä sperimantiki, distü ret filosopa; finü
tumyel 18id äprimoy ad nemön oni „nolavi“ (scientia) ad distükön oni de filosop.
So metafüd ävedon vestigam yegädas etflanü vol füsüdik. If miedet at keninükon i
plänis sperimäntik, natafilosop e nolav kanons nog palelogön as dils metafüda.

Balan metafüdanas balid äbinom hiel Parmenides se Elea. Ätidom, das möd
dabinädas, äsi mufs e votikams onsik, äbinons te jins lejenöfa laidüpik te bala
(„Bin“). Prinsip ela Parmenides äbinon: „val binon bal“. Stabü miedet at Bina,
el Parmenides ätidom, das lesags valik tefü votikam u ne-Bin binons netikavik.
Bi änüdugom metodi, ma kel lesags dö jins mutons pastabön su suemod tikavik
Bina, palelogom as balan jafanas metafüda.

Pamäniotöl as yegäd „filosopa balid“, vöd: „metafüd“ pagebon in vobotem ela
Aristoteles.



https://vo.wikipedia.org/wiki/Jimi_Hendrix

Hiel Jimi Hendrix (1942 novul 27 - 1970 setul 18) äbinom gitaran, kanitan ä
kanitilautan Lamerikänik. El Hendrix palecedom bal gitaranas letälenikün ä
flunilabikünas jenotema musigastüla: rock. Pos benosek in Linglän, ädagetom fami
zi vol lölik pos kompenam omik pö el Monterey Pop Festival yela: 1967. Poso, el
Hendrix äkompenom i pö el Woodstock Festival famik yela: 1969.

El Hendrix äyufon ad jafön kaeni nulik: el guitar feedback, kelos älüükon ini
musig utosi, kelos büo äbinon ton no vipabik. Ägebom ed ävölfom nulodis e flunis
stülanas ela blues äs hiels B.B. King, Muddy Waters, Albert King e T-Bone
Walker, ed ägudükumom stüli okik stabü gitarans äs hiels Curtis Mayfield, Steve
Cropper e Cornell Dupree, äsi stabü el jazz vönaoloveik. Pats anik posödöfa
städik tuik oma ba dekömons de uts ela Little Richard, ko kel ävobom brefüpo as
liman musiganefa ela Richard: The Upsetters. Palecedos i, das el Hendrix
päflunom fa hiel Pete Townshend grupa: The Who, kel äkaniton in London ven el
Hendrix äprimom karieri okik us ün 1966. Hiel Carlos Santana emobom, das musig
ela Hendrix ba peflunon fa blud lindiyanik oma.

El Hendrix ätöbidom ad kobükön utosi, kelosi änemom eli earth (tal): ritmut
stüla elas blues, jazz e funk , ed eli space (spad): tonis löpikün ä lanijonölis
(psychedelic), kelis äfägom ad jafön me gitar okik. As prodan musigasirkotas, el
Hendrix ägebom registaröpi ön mods nulik: äbinom balan balidanas, kels
äsperimäntons me tonodis telfonätik (stereophonic sound) e me stadädam (phasing)
dü registaram.

El Hendrix pänüdugom ini el Rock and Roll Hall of Fame (Famamused Musiga: Rock
and Roll) ün 1992 ed ini el UK Music Hall of Fame (Famamused Musiga Britänik) ün
2005. Stel omik su el Hollywood Walk of Fame (Famasüt di Hollywood) pädedieton
ün 1994. Ün 1996, labun balid omik: Are you experienced pelasumon fa Netabür
Kipedama Siroktas Lamerikänik (National Recording Preservaton Board). Ün 2003,
timapenäd: Rolling Stone ägevon ele Jimi Hendrix pladi balid su lised onik
gitaranas letälenikün 100 musigajenotema.



https://vo.wikipedia.org/wiki/Ja,_vi_elsker_dette_landet

1. Ja, vi elsker dette landet, som det stiger frem, furet, værbitt over vannet,
med de tusen hjem. Elsker, elsker det og tenker På vår far og mor Og den
saganatt som senker Drømme på vår jord. Og den saganatt som senker, Senker
drømme på vår jord. 2. Dette landet Harald berget med sin kjemperad, dette
landet Håkon verget medens Øyvind kvad; Olav på det landet malte korset med sitt
blod, fra dets høye Sverre talte Roma midt imot. 3. Bønder sine økser brynte
hvor en hær dro frem, Tordenskiold langs kysten lynte, så det lystes hjem.
Kvinner selv stod opp og strede som de vare menn; andre kunne bare grede, men de
kom igjen! 4. Visstnok var vi ikke mange, men vi strakk dog til, da vi prøvdes
noen gange, og det stod på spill; ti vi heller landet brente enn det kom til
fall; husker bare hva som hendte ned på Fredrikshald!

5. Hårde tider har vi døyet, ble til sist forstøtt; men i verste nød blåøyet
frihet ble oss født. Det gav faderkraft å bære hungersnød og krig, det gav døden
selv sin ære - og det gav forlik. 6. Fienden sitt våpen kastet, opp visiret for,
vi med undren mot ham hastet, ti han var vår bror. Drevne frem på stand av
skammen gikk vi søderpå; nu vi står tre brødre sammen, og skal sådan stå! 7.
Norske mann i hus og hytte, takk din store Gud! Landet ville han beskytte,
skjønt det mørkt så ut. Alt hva fedrene har kjempet, mødrene har grett, har den
Herre stille lempet så vi vant vår rett. 8. Ja, vi elsker dette landet, som det
stiger frem, furet, værbitt over vannet, med de tusen hjem. Og som fedres kamp
har hevet det av nød og seir, også vi, når det blir krevet, for dets fred slår
leir.



https://vo.wikipedia.org/wiki/Charles_Darwin

Hiel Charles Robert Darwin (1809 febul 12 - 1882 prilul 19) äbinom nativestigan
Linglänik Posä isevädikom vü nolavans sekü vestigams topik oma dö talav, ämobob
stabü klülabots nolavik, das lifabids valik evolfons ve tim de büafs kobädik bal
u aniks medü sesukam natik. Jenöfot, das volfam lifabidas jenon, pälasumon e
päzepon fa nolavanef e publüg nog dü lifüp omik, e teorod omik tefü sesukam
natik pälelogon as plän staböfik volfama at ün degyel 1930,; ats binons anu
stabasüemodis volfamateoroda atimik. Ön fom pevotüköl, tüv nolavik ela Darwin
blebon staböfik pro lifav, ibä gevon plänik tikavik balöl tefü distöf lifa

El Darwin änitedälikom dö natav dü ästudom sanavi in Niver di Edinburgh e poso
godavi in Niver di Cambridge. Täv lulyelik oma me naf: Beagle äfümükons
benorepüti omik as talavan, kela küpedots e teorods ästütons tikamagotis
balfomimik hiela Charles Lyell; püb tävadelabuka omik äfämükon omi as lautan
pöpedik. Päbluvüköl fa stäänükam taledavik lifafomas e fösilas, kelis ikonletom
dü täv omik, el Darwin ävestigom bidaceni ed äfomälom teorodi okik tefü sesükam
natik ün 1838. Do äbespikom tikamagotis okik your mum! ko natavans votik anik,
äneodom timi ad vestigön plu e vob taledavik oma äbuon.. Nog älaipenom teorodi
okik ün 1858, ven hiel Alfred Russel Wallace äsedom ome vödemi okik, in kel
äbepenom teorodi sümik, kelos äkodon kepübi sunädik teorodas bofik omsik.

Buk omik: On the Origin of Species (Dö licin bidas) äfümükon volfami e licini
kobädik lifafomas valik as plän fa nolav päzepöl distöfa natik. Ävestigom i
volfami menik e sesukami genik in lebuk: The Descent of Man, and Selection in
Relation to Sex (Licin mana e sesukam tefü gen), päsököl fa: The Expression of
the Emotions in Man and Animals (Notod senälas pö man e nims). Seks
planivestigamas omik päpübons in sekod bukas, ed in buk lätik oma äbepenom
talavumis e sekis onsik pro glun.Saitamapöl: Closing </ref> missing for <ref>
tag



https://vo.wikipedia.org/wiki/Alan_Turing

Hiel Alan Mathison Turing (pronimag: [ˈt(j)ʊ(ə)rɪŋ]; 1912 yunul 23 - 1954 yunul
7) äbinom matematan, tikavan ä jüfavan Linglänik.

El Turing suvo palelogom as fatan nünömava nulädik. Äjafom fomedi flunilabik
nünömajäfida, äsi suemoda: lalgorit, medü cin hiela Turing. Me bluf hiela
Turing, ägevom keblünoti veütik ä tikodüköl döbate tefü sagat mekavik: va föro
omögos ad lesagön, das cin labon otsevedi e kanon tikön. Poso ävobom in
Füsüdavoböp Natik Lingläna, kö äjafom bali nünömadisinas balid, kel liedo neai
pämekon. Ün 1948 äfealotädom lü Niver di Manchester ad vobön pö elManchester
Mark I, ettimo bal nünömas jenöfik vola.

Dü Volakrig Telid, el Turing ävobom in el Bletchley Park: jüfavazän Linglänik.
Äbinom dü tim semik cif ela Hut 8: diläd, kel äjäfon me diletam e säjüfam nunis
päjüföl Deutänik. Ädatikom numi gretik metodas ad säjüfön kotis Deutänik,
keninükamü el bombe: cin lektrinik, kel äfägon ad tuvön parametemis cina: Enigma
fa Deutänans as jüföm pägeböla.



https://vo.wikipedia.org/wiki/Man_di_Piltdown

So pänemöl „man di Piltdown“ binädon me brekots krana e maxüla donik päkonletöls
ün 1912 se gronastonameinäd tö Piltdown, vilag nilü Uckfield, East Sussex, fa
hiel Charles Dawson: lavogan ä fösilavan no calik, ya sevädik fösilavanefe sekü
bid nulik ela Iguanodon (dinosaurabid), keli itüvom, e sekü fösilakonlet gretik,
keli igivom Musede Britänik. Jäfüdisevans ettimik älesagoms, das brekots at
äbinons rets ifösiliköl foma nog no sevädika mena rujenvik. Tuvot ägeton nemi
latinik Eoanthropus dawsoni (gödalulitaman ela Dawson).

Sinif tuvota at pädöbaton fa jäfüdisevans jüs pätüvos ün 1953, das äbinon te
dobükot äbinädöl me maxül donik lepa: orang-utan kobü kran mena atimik. Ya
pemobos, das dobükota at päjenükon fa tuvan it: Charles Dawson. Leced at nog
padöbaton, e pösods votik ya pemobons as jafan veratik.

Dü kobikam it, el Woodward änunom, das fomot breikotas pipreparon, ma kel kran
äsümon vemo ad ut man atimik, plä el occiput (dil krana, kel yümon oni ko
bäkabom) e breinagretot (kel äbinon kildils za tel uta mana atimik). Äsagom i,
das, plä kom tutas menöfik bal, maxül no ädiston de ut lepa: chimpanze yunik.
Stabü fomot Museda Britänik, el Woodward ämobom, das man di Piltdown äbinom yüm
piperöl vü mens e leps, kelos ästüton teorodi Linglänik ettimik, das volfam
menik pidugon fa gretükam breina.

Dots tefü fösils di Piltdown ädabinons ya ün prim vestigama. Man di Piltdown
jiniko no pädadilädon fasiliko bevü fösils menik votik ettimo sevädiks, soäs el
Pithecanthropus ün 1887 fa hiel Eugène Dubois pitüvöl, e man di Neanderthal, ün
1856 in Deutän pitüvöl. Jiniko bäldikum mö yels 500.000 ka man di Neanderthal,
man di Piltdown älabom taöfiko maxüli lepöfik läs pidagloföli, e krani
nulädikum, ka uts mana di Neanderthal. El Woodward äkludom, das man di
Neanderthal äbinom bid imivedöl, e das man di Piltdown äbinon büan stedöfik mana
atimik. In Löpajul Regik Kötetavanas, kopiedots brekotas ut, kelis igebon Mused
Britänik, pägebons ad jafön fomoti lölöfiko votiki, bai kel breinagretot e pats
votik äsümons ad uts mana atimik. Nolavans anik votik ya änotodons dotis dö
kluds somik: hiel Marcellin Boule, jafüdisevan Museda Jenava Natik di Paris,
äkredom, das in Piltdown kran menik e maxül lepik pituvons. Ced omik äbinon vemo
popätik bevü nolavans Lamerikänik. Do dists at, no jinos, das mög dobükama
pänilüdon tefü kran di Piltdown.

Tüv ela Australopithecus ün 1924 in Frikop fa hiel Raymond Dart äblinon dotis
nulik: man di Piltdown nogna no baiädom bai volfam, keli äkanoy kludön de el
Australopithecus. Fösils menik votik poso pätüvöls dönu äblinons säkädis pro man
di Piltdown. Ün 1944, el Woodward ämobom teorodi volfamalüodas tel: balid tefon
eli Australopithecus, manis di Yafeän, di Pekin e di Neandertal; e telid tefon
mani di Piltdown. Ab tikets somik ävedons pianiko nekredovikums.

Ün 1952, hiel A. T. Marston äblöfom, das tut fa el Chardin pitüvöl äduton lü
lep, e das kran äduton lü man bäldotü yelas za 40.000. Ün 1953, hiel J. S.
Weiner, kevoban in naatomadiläd nivera di Oxford, äsumon tuti lepa: chimpanze,
äräpom oni, e soiko ämekom tuti go sümiki ad uts mena di Piltdown. El Weiner
ämobom täno, das man di Piltdown pidobükon. Ün yel ot, hiel Le Gros Clark,
naatoman sevädik, el Weiner, yufan omik, ed el Oakley ägetoms däli ad diletön
fösilis di Piltdown, ed äplöpoms ad jonön, das tuts piräpons e pistenons. Man di
Piltdown fino päjonon as dobükot. Atos äkotenükon vestiganis, kels no ikanons
dadilädön oni in volfamabim menik. Pos vestigams kuratik, man di Piltdown
päjonon as migot krana menik zänodatimädik, maxüla donik lepa: orang-utan
lultumyelik di Sarawak, e tuts fösilik lepa: chimpanze. Jin bäldota gretik
pijafon dub stenam me soülot ferina e krominazüd. Fösils nimik in Piltdown
pätuvöls äbinons legiks, ab tut flumedajevoda äkömon de Malteän, ed ut leefada
de Tünisän! Ün 1959, fösils mena di Piltdown pädätons gebü metod ela karbin-14:
kran äbinon zänodatimädik, e maxül älabon bäldoti yelas za lultumas.

Bai hiel Robert Parson, „tüvots di Piltdown äfümedons teorodis tefü büans balid
obsik, kels ibo no veratons: das brein ägretikon bü maxül. Kodü on fösils balid
ela Australopithecus no ägetons demi pämeritöl. Süemam volfama menik pätupon jü
yels 1930.“



https://vo.wikipedia.org/wiki/Lordovig

Period: Lordovig binon telid periodas talavik mäl (velas in Nolüda-Merop)
Paleozoiga. Sökon periodi: Kambrium e pasökon fa period: Silur. Lordovig,
pänemöl bai tribüt Velsänik: Ordovices, pämiedeton fa hiel Charles Lapworth ün
1879 ad tuvedön döbati vü slopans hiela Adam Sedgwick ed utans hiela Roderick
Murchison, kels äpladoms klifabedis ot se Nolüda-Velsän ini Kambrium ed ini
Silur, tefädo. El Lapworth, äküpälölo, das nimem fösilik topäda at ädifons de
uts Kambriuma ed i de uts Silura, äsuemom, das sötons papladön ini period nulik
lönik onas.

Period: Lordovig äprimon timü jenot dadeadama smalik, bü yels za 488,3 ± 1.7
balions, ed ädulon dü yels za 44,6-balions. Äfinon timü jenot dadeadama gretik
bü yels 443,7 ± 1.5 Ma (ICS, 2004), kel ädistukon 60% bidas melik. Els A. Melott
et al. (2006) ämobons, das splodül degsekunik stralama: gamma ikanonöv distukön
lozoni lutemik e sufükön lifafomis talik e melikis dub stralam deidöl, ab
nolavans mödikum baicedons, das dadeadamajenots binons komplitiks e labons kods
mödik.

Melanivods äbinons löpiks dü Lordovig; efe dü period: Tremadocia, löpikam
melanivoda su vol lölik äbinon gretikün, dö kel klülabots pekipedons in klifs.

Dü Lordovig, kontinäns sulüdik äkobikons ad kontinän bal Gondwanop panemöl.
Gondwanop äprimon periodi lä kveator e, du period äfovon, äsveamon lüodü
Sulüdapov. Prim Lordoviga palecedon as vamik, pu lä trops. Soäs Nolüda-Merop e
Yurop, Gondwanop ün Lordovig pätegon gretadilo fa mels nedibik. Vats nedibik
kleilik ägönons glofi jäfidämemas, kels pladons kalsinkarbatis ini jals e dils
düfik oksik. Sean: Panthalassia ätegon cifadili lafasfera nolüdik; seans
smalikum äbinons els Proto-Tethys, Paleo-Tethys, Khanty (kel päfärmükon ed
änepubon finü Lordovig), Iapetus, e sean nulik: Rheik.

Jenet veütik äbinon beladaveda Takonik (ma els Taconic Mountinas in
Nolüda-Melop), kel iprimon ya dü Kambrium.

In Nolüda-Melop ed in Yulop, Lordovig äbinon tim melas kontinänik nedibik, fulü
lif. Trilobits e brakiopods pato äbinons distöfiks ä fomaliegiks. Elafs bryozoa
balid äpubons ün Lordovig, soäsä koradaklipeds balid. Korads soelik pätuvons ya
ün Kambrium. Müuls, kels leigo ipubons dü Kambrium, ävedons bundaniks ä
distöfiks, pato elafs Bivalva, Gastropoda, e Nautiloida (Cephalopoda). Dü tim
lunik ätikoy, das virebafs verätik balid (fits: elafs Ostracoderma) äpubons ün
Lordovig, ab tüvs brefabüik in Tsyinän jonons, das luveratiko ya ipubons ün
löpa-Kambrium. Fits maxülilabik balid äpubons finü Lordovig. Elafs Graptolita:
nims melik nu edadeadöl, ämödons in seans. Elafs Crystoidea e Crinoidea anik
äpubons.

Lalegs grünik äbundanons ün Lordovig e finü Kambrium (ba i büikumo). Plans
luveratiko ävolfons de lalegs grünik. Plans talik balid älabons fomi smalik
sümik ad ut elas Marchantiophyta. Spors fösilik planas talik pedientifons in
sadots lordovigik löpikün.

Dadeadam äjenon bü yels za 444-447-balions; malon miedi vü Lordovig e period
fovik: Silur. Ün tim et jäfidämems mödaziöbik valik älifons in mel. Zao 49%
nimabidas valik änepubons laidüpio; brakiopods ed elafs Bryozoa änebundanikons
levemo, kobü trilobitabids mödik e famüls: Conodontia e Graptolita.

Ma teorod pabüuköl fa pluamanum fösilavanas, deadamajenots at päkodons fa prim
gladatimäda, dü tim nimema di Hirnantia pos klimats vamikum patedik dila
gretikün Lordoviga. Gladatimäd luveratiko no ädulon so lunüpo asä itikoy: stud
loxinafomas in brakiopods fösilik jonon, das dul ona äbinon luveratiko yels
0,5-1,5 balion (Stanely, 358). Jenot at päbebüon fa donikam nivoda
karbatastabota (de 7000dab jü 4400dab), kelos ädrefon pato mels nedibik, kö
jäfidämems mödikün älifons. Du kontinän sulüdik: Gondwanop äsveamon lüodü
Sulüdapov, gladajüds ädavedons su on, kels pätuvons in klifastrats lordovigik
Nolüda-Frikopa e Sulüda-Meropa nolüda-vesüdik, kels äbinons ettimo nilü od, in
topäd Sulüdapovik.

Finü jenot telid, glatäds äsmetöl äkodons löpikami seananivoda. Geikam lifa pos
dönutuvatam laidüpik dilas gretik kontinänas primü Silur äblinon distöfi
ägretiköl in roods no idadeadöls.



https://vo.wikipedia.org/wiki/Leonhard_Euler

Hiel Leonhard Paul Euler (1707 prilul 15 - 1783 setul 18) äbinom matematan ä
füsüdan Jveizänik, kel älifädom dili gretikün lifüpa okik in Rusän ed in Deutän.

El Euler äduinom tüvotis veütik in jäfüds vemo difiks äs difakalkul e gräfateor.
Änüdugom i mödikosi jäfüdavödedas e malatema matematik nulädik, pato tefü
diletam matematik, soäs suemod sekäta matematik. Sevädom i sekü vobod okik tefü
mufav, litav e stelav.

El Euler palelogom as matematan veütikün tumyela 18id ed as balan gretikünas
jenotema lölik. Äbinom i balan fluköfikünas: vobotem lölöfik oma fulükon toumis
(foldilfliodik) 60-80. Konsäl hiele Pierre-Simon de Laplace pegivülöl notodon
gudiko veüti fluna ela Euler: „Reidolsöd eli Euler, reidolsöd eli Euler, binom
mastan obas valik.“.

Logod ela Euler kanon palogön su bankazöt 10-franik Jveizänik, äsi su penedamäks
Jveizänik, Deutänik e Rusäniks mödiks. Planetül: 2002 Euler pänemon stimü om.
Pazälom fa Glüg Lutärik ma Saludanakaled onik ün del 24id mayula.



https://vo.wikipedia.org/wiki/Lalgorit_Geredik

Lalgorit Geredik (LG ü GA) binon metod gudükünamik in nünömav. Binon
sukalalgorit kel gebon prinsipi volfa. Brefo, pöp tuvedotas fädik panemöl balats
pajafon, kel volfon nenatiko jüs bal vedon kotenüköli.

Lalgorit geredik stabik pädatikon fa hiel John Holland ün 1972, in buk:
„Adaptation in Natural and Artificial Systems“. Lalgorit geredik, e lalgorits
volfik votik, pegebons sekaliegiko ko säkäds difik mödik. Säkäds samik binons:
vegamataibs, dils flitömas, platots leäktronik, e stir vobianas.

Dabinons dins tel kelis mutoy dunön pro LG. Balido, mutoy votafomön binodi uta
kel poprodon, ad lised numas. Liseds at panemons kromosoms e nums onsik panemons
gereds. Ekö sam fasilik: disinam taba nomik ko lögs fol e sürfat folliena
stedagulik. Dabinons nums kil: lunot e vidot sürfata, e geilot löga alik. If
givoy numis fädik kil (kels binons in portat), getoy tabi fädik.

Ven edatikoy numovotafomami, ejafoy sukaspadi säkäda: konlet tuvedotas mögik
valik. Du volfon, pöp vestigon spadi at.

Din telid keli mutoy is dunön, binon jafön lönedasekäti. At binon sekät kel
jonon gudi balata alik. Plü balat binon gudik, plü num pünätas pagivon one. Pro
sam taba: if tab padesinon pro mens gretik mäl, pogivonöv pünätis pro lögs
gretikum, ed operonöv pünätis pro binön tu gretik u tu smalik, adas mens mäl
kanons seidön zü on.

Dil veütikün binon välam pöpas nulik; nen välam, volf no kanon jenön. Välam
proporik (ü rulätik) binon metod kösömikün välama. In metod at, pöp nulik alik
paprodon dub balat bal pos votik: mödot pünätas keli balat dalabon, leigon
luverati das povälamon sökölo. Kodü atos, balats gudikum vedons mödikumis, e
balats badikum vedons nemödikumis. Binos „lailif lönedikünas“.

Dils veütik i binons tölats geredik, kels binons luvotükam e gereditök.
Luvotükam binon luverat vemo smalik das gered povotükon. Samo, if gereds binons
els bit, bal vedonöv seri e ser vedonöv bali. Tölat gereditöka sumon balatis tel
e tökon geredis anik onas. Sot stabikün binon plad-bal: plad pasesukon su
kromosom, e gereds valik po plad et patökons. Sots votik ninädons plad-tel e
fädik.

Stöpoy lalgoriti ven kod(s) stöpik pakotenükon(s). Kods sömik kösömik binons:
balat dabinon, tuvedot kela kotenükon; tim tu mödik pebinon; pöp volfon no plu.



https://vo.wikipedia.org/wiki/George_Gordon_Byron

Hiel George Gordon Byron: baonan: Byron 6id, ü balugiko Lord Byron (1788 yanul
22 - 1824 prilul 19) äbinom poedan Linglänik ä balan pösodas veütikün Romatima.
Vü vobots sevädikün ela Lord Byron äbinons poedots konotik: Childe Harold's
Pilgrimage (= Pilgrim cila: Harold) e Don Juan. Poedot lätik at äblebon no
pefinüköl jü deadam omik. El Lord Byron pälecedom as balan poedanas Yuropik
gretikün; lautots omik igo ün atim pareidons suvo.

Fam ela Lord Byron sekidon ne teiko de lautots okik, ab i de lifajenäd nestönik
oka, pö kel reidoy lelöfakonotis mödik, debis, diti e kusads tefü kondöt genik
nepötik. Päbepenom fa jiel Lady Caroline Lamb as „lienetik, badik ä riskädik ad
pasevön“. El Byron ädünom as dugan topädik volutanefa penoganüköl Litaliyänik:
Carbonari dü komip onik ta Lösterän, e poso ätävom ad befeitön Türkänanis dü
Livätakrig Grikänik. Kodü kompen omik, palecedom netaherod fa Grikänans. Ädeadom
sekü maläd fifik in Messolonghi.

Daut omik: jiel Ada Lovelace, nesekidiko famik, äkevobof ko hiel Charles Babbage
pö el analytical engine (cin diletik) omik: bal nünömas büik.



https://vo.wikipedia.org/wiki/Fern%C3%A3o_de_Magalh%C3%A3es

Hiel Fernão de Magalhães (1480 (florüp) - 1521 prilul 27) äbinom melaletävan
Portugänik, kel, ädünölo Regi Spanyäna, ästeifülom ad tuvön vegi vesüdik lü
Siyop. Dü steifül at, äplöpom ad zünafön Tali balidnaedo. No äplöpom ye ad
finükön tävi okik: pädeidom su Filipuäns, dü Komip di Mactan. Bi ädeadom vesüdü
Pitanisuls (atimo Molukuäns), kelis ivisitom vesüdao dü tävs büik, ävedom balan
pösodas balid, kels ätravärons lunetasirkis valik talaglöpa. Äbinom i balidan,
kel ädugom vestigatävi vesüdio de Yurop lü Siyop, e kel ätravärom Pasifeani.

El Magalhães äbinom i Yuropan balid, kel ärivom Pasifeani vegü Melarovöp di
Magalhães, fa om pätüvöl. Pamemom id as Yuropan balid, kel ärivom nisulemi atimo
Filipuäns panemöli (tedans Larabänik ya ibinons us ed ijafons tedatefis ko
nisulem at mö tumyels anik bü lükom ela Magalhães).

De nafans 270, kel idetävoms kobü el Magalhães, mans te 18 äplöpoms ad finükön
zünafami talaglöpa ed ad genafön lü Spanyän. Pädugoms fa Spanyänan: Juan
Sebastián Elcano, kel ävedom lebüdan letävanefa pos deadam ela Magalhães.



https://vo.wikipedia.org/wiki/Andrew_Drummond

Hiel Andrew Drummond (Britäna-Linglänapüko: [ˈændɹuː ˈdɹʌmənd]) binom lautan se
Edinburgh (Skotän). Pals bofik oma äbinons pükitidans. Ästudom pükis in nivers
di Aberdeen e di London. Penom dilatimo, e vobom as programan. Plä lekoneds oka:
An Abridged History, A Hand-book of Volapük, Elephantina e Novgorod the Great,
älautom konotis mödik (no pepübölis), äsi tradutodis se Deutänapük.

Do no binom Volapükan legik, elautom lekonedi tiädü: A Hand-book of Volapük
(Tidabuk Volapüka), in kel bepenom tävaventüris söla Gemmel Justice, Volapükan
mu lanälik, kobü el Sir Thomas Urquhart foltumyelik, e komip oma ta leneflen
badälik: dokan Bosman, slopan Sperantapüka. Lekoned at ninädon i gramati brefik
Volapüka rigik sa taibs gramatik, okskilükams e lised vödas Volapükik za
lultums: buk kanon pagebön as nüdugot ini Volapük rigik. El Drummond emagom
Volapükamufi (ed i yufapükamufis valik) as grup dialimanas no go jenöfimikas,
kels ävilons vobön pro benosek Püka Bevünetik no ibetikölo patis e dinädis valik
e no isuemölo sekis ona pro menef, e kels äbejäfons suvumo vödafeitis ta ods (me
leceds e blöfastabs ai no tikaviks tefü „yufapük gudikün“) ka säkädis jenöfik
vola onsik.



https://vo.wikipedia.org/wiki/Steven_Spielberg

Hiel Steven Allan Spielberg (pämotöl tü 1946 dekul 8) binom biomagodemidilekan,
-prodan ä -lautan Lamerikänik. Ya egetom kilna premi: Oscar e binom dilekan
benosekikün jenotema biomagodemas: vobots omik ägetons dolaris za 8 000-balions
bevünetiko. Gased: Forbes cedom völadi dalabotas omik as dolars 3 000-balions.
Ün 2006, gased: Premiere älecedon omi as pösod nämädikün ä flunilabikün dustoda
biomagodemas. Gased: Time älisedon i nemi omik as balan Pösodas Gretikün
Tumyela. Finü tumyel 20id, gased: Life änemon omi pösodi flunilabikün menäda
omik.

Pö karier, kel ya edulon degyels za fols, biomagodems ela Spielberg etefons
yegädis e stülis mödikis. Dü degyels: 1970, 1980 e 1990, biomagodems kil omik:
el Jaws („Maxüls“; sevädik id as: „Jak“), el E. T. („Plödatalan“) ed el
„Jurassic Park“ („Legad Yuratik“) ävedons biomagodems benosekikün timäda oksik.
Biomagodems ventürik se prim kariera omik suvo palelogons as sams patedik
biomagodemas pöpätik benosekik. Ün yels lätik, el Spielberg äbevobom yegädis
fäkädikum äs yuanipöjut, slaf, krig e jekälim.



https://vo.wikipedia.org/wiki/Proxima_Centauri

Nänastel redik Proxima Centauri: dil stelasita: Alpha Centauri, binon stel
nilikün tefü Sol obsik, fagotü litayels te 4,22. Äsä nem it sagon, el Proxima
Centauri topon in eläd Centaurus (Sikäntor). Pätüvos ün 1915 fa hiel Robert
Innes, ettimo dilekan Küpedöpa di Johannesburg, Sulüda-Frikopän, das el Proxima
älabon lönamufi ot as el Alpha Centauri. El Innes ämobom nemi Proxima. Ün 1917,
in Küpedöp Regik tö Spelakap, stelavan Nedänik: J. Voûte ämafom paralaki
killienavik ed äblöfon, das el Proxima jenöfo äbinon tö fagot ot de Sol as el
Alpha Centaur e kludo älabon stralanämi vemo fibiki (äbinon stel stralafibikün
ettimo sevädik).

Nänastels valemo litastralons tu fibiko adas küpedabons me logs, ed el Proxima
no äbinon pläot. Älabon litagreti jinik mö 11 e litagreti verik go fibiki mö
15,5. Se els Alpha Centauri A u B, el Proxima labonöv litagreti jinik mö 4,5.

Stabü paralak mimbobädasekunas 772,3 ± 2.4 fa munäd: Hipparcos pämaföl, ed i
paralak kuratikum mimbobädasekunas 768,7 ± 0,3 pämaföl me FGS (Fine Guidance
Sensors: Senöms Geidama Feinik) su Lespadadaleskop Hubble, el Proxima Centauri
topon fagotü litayels za 4,2 de Tel, ü 270.000na fagikum ka Sol. Nilädans
nilikün binons els Alpha Centauri A e B (fagotü litayels 0,21), Sol, e Stel
hiela Barnard (fagotü litayels 6,55). Se Tel palogöl, el Proxima binon fagotü 2°
de el Alpha Centauri, ü 4na diamet jinik Muna fulik.

Ün 2002, el VLTI (Very Large Telescope Interferometer) ämafon diameti gulik ela
Proxima Centaurus mö mimbobasekuns 1,02 ± 0.08. Sevölo fagoti onik de Tel,
diamet jenöfik kanon pakalkulon as zao 1/7 uta Sola, ü 1,5na ut Yupitära. I
masat ela Proxima Centaurus binon zao 1/7 ut suna, ü 150na ut Yupitära.

El Proxima, kobü el Alpha Centauri A e B, binon bevü zeilastels veütikün pro
proyeg: Space Interferometry Mission ü SIM ela NASA. El SIM okanon tuvön
planetis labü masat so smalik as kilna ut Tela nilü zeilastel. Danü masat e
fagot smaliks ela Proxima, el SIM okanon tuvön planetis igo smalikumis zü stel
at, üf dabinons.

Emoboy eli Proxima Centauri as tävazeili balid tikavik pro täv bevüstelik, do as
stel lerupik luveratiko no binon vemo gudik pro lifafoms. Lespadanafs atimik
(a.s. el Space Shuttle) kanon vegön vifotü milmets 7,8 a sekun, klu zesüdosöv
ones yels 160.000 ad rivön eli Proxima. Lespadavab vifikün jünu fa obs pemeköl,
el Helios II, kanon tävön vifotü milmets 70,2 a sekun; igo soiko zesüdosöv one
yels 18.000. Kaens nulik no nog pefistudöls okanon mögiko rivön milmetis 300 a
sekun, kelos obrefükonöv tävi ad yels „te“ 4.200. Tävaduls valik at pluons nog
tu vemiko tefü lifüps menik e cinik. Kludo täv bevüstelik, igo lü stel nilikün,
binon atimo nog nemögik.



https://vo.wikipedia.org/wiki/Primanumaleset

Spikölo no kuratiko, primanumaleset steton, das, if väloy ma fäd numi nilü num
gretik N, mög, das num pevälöl binon primanum, leigon zao ko 1/ln N, kö el ln N
malon logariti natik ela N. Samo, nilü N = 10.000, num za bal se zöls binon
primanum; nilü N = 1.000.000.000, te num bal se teldegbals binon primanum.

Büolasumobsöd, das el π(x) binon numamasekät primanumas, o.b. sekät, kel givon
numi primanumas läs ka, u leigölas ko, el x, if el x binon num jenöfik seimik.
As sam, π(10) = 4 bi dabinons primanums fol (2, 3, 5, 7) läs ka, ü leigöls ko,
el 10. Primanumaleset lesagon täno, das miedot müedota sekätas tel: π(x) e x /
ln (x) du el x nilikon nenfine binon 1. Gebölo penamamodi hiela Landau, sek at
kanon papenön as:

Küpälolös, das atos no sinifon, das miedot näedota sekätas tel, du el x nilikon
nenfine, binon ser.

Hiel Carl Friedrich Gauss äniludom, das nilikam nog gudikum ele π(x) pagivon dub
lintegralasekät logaritik Li(x), pamiedetöl as:

Lintegral at vo tikodükon, das „densit“ primanumas zü t muton binön 1/ln t.
Sekät at tefon logariti medü stäänükam asümptotik:

Klu primanumaleset kanon papenön i π(x) ~ Li(x). Frut fomama at binon notod
smalikum pöka. Ibo klülos se blöfam hielas Hadamard e de la Vallée Poussin, das:

pro num positik semik a, kö O(...) binon penamamod hiela Landau. Atos
pegudükumon ad:

Kodü tef vü sekät „zeta“ ela Riemann ed el π(x), nilud ela Riemann labon veüti
gretik pro numateor: if pablüfonöv, givonöv täxeti gudikum pöka pö
primanumaleset, ka ut, kel anu gebidon. Kuratikumo, hiel Helge von Koch äjonom
ün 1901, das, if e te if nilud ela Riemann veraton, pök in tef löpo pemäniotöl
kanon pagudükumön ad:

Num: a in el O gretik pätäxeton ün 1976 fa hiel Lowell Schoenfeld (if lasumoy
niludi ela Riemann) as:

pro els x valik ≥ 2657. Ätüvom i miedoti sümik pro numamasekät primanumas hiela
Chebyshev ψ:

Lintegral logaritik Li(x) binon gretikum ka π(x) pro els x „smalik“. Ün 1914 ye
hiel J. E. Littlewood äblöfom, das atos no ai veraton. Völad balid ela x, pö kel
π(x) pluons tefü el Li(x) binon zao x = 10316 (l. yegedi dö num hiela Skewes pro
pats pluik).

Avigad et al. 2005 keninükon fomami blöfama at pefümodöl medü nünömaprograms in
„teorodiblöfian Isabelle“.

El π n , a ( x ) {\displaystyle \pi _{n,a}(x)} malonöd numi primanumas in
progedasökod kalkulavik a, a + n, a + 2n, a + 3n, … läs ka x. Hiels Dirichlet e
Legendre äniludoms, ed el Vallée Poussin äblöfom, das, if a e n binons
keprimanums, tän:

kö el φ(·) binon sekät totienik ela Euler. Me vöds votik, primanums padilons
leigöfiko bevü klads bliböl [a] modulo n, binölo gcd(a, n) = 1.

Primanumaleset binon sek lasümptotik. Kludo no kanon pagebön ad miedükön eli
π(x).

x ln ⁡ x < π ( x ) < 1.25506 x ln ⁡ x {\displaystyle {\frac {x}{\ln x}}<\pi
(x)<1.25506\,{\frac {x}{\ln x}}}

x ln ⁡ x + 2 < π ( x ) < x ln ⁡ x − 4 for  x ≥ 55 {\displaystyle {\frac {x}{\ln
x+2}}<\pi (x)<{\frac {x}{\ln x-4}}\quad {\mbox{for }}x\geq 55}

As sek primanumaleseta, kanoy getön notodoti lasümptotik pro primanum nid,
papenöl as pn:

Leset di Rosser lesagon, das pn binon gretikum ka n ln n. Atos kanon gudükumön
medü pär sököl miedas:

Kuratiko spikölo, el F = GF(q) binonöd fel finilabik labü binets q, pegivölo el
q semik fümik, ed el Nn binonöd num polünomas no diletovik labü koäf balid = 1
love F, kela grad = n. Atos sinifon, das sukoy polünomis labü koäfs pevälöl se
F, kels no kanons papenön as naedam polünomas grada smalikum. Is polünoms at
labons rouli primanumas, ibä polünoms votik valik labü koäf balid = 1 pabumons
me naedams onas. Kanoy tän blöfön, das

kelos kleilükon sümi. Bi dabinons ebo qn polünomas grada n labü koäf balid = 1
(keninükamü diletoviks), atos kanon pavotanotodön ön mod soik: if väloy polünomi
grada n labü koäf balid = 1 ma fäd, tän mög, das binon no diletovik, binon za
1/n.

Blöfams lesetas at binons balugikum, ka jenets klatädik. Tefons blöfädi
yümätavik brefik, ma kel binet alik stäänükama grada n ela F binon vul polünoma
no diletovik semik, kela grad d müedon n; vulis at ön mods difik tel änumölo,
kanoy fümedön, das

kö el μ(k) binon dinod ela Möbius. (Leig at ya päsevon fa hiel Gauss.) Cifadil
komon ven d = n, e no fikulos ad miedükön dilis votik. „Nilud ela Riemann“
sekidon de jenöfot, das müedian legik gretikün ela n no kanon pluon tefü n/2.



https://vo.wikipedia.org/wiki/Michael_Faraday

Hiel Michael Faraday (1791 setul 22 - 1867 gustul 25) äbinom kiemavan ä füsüdan
Linglänik (ü „natafilosopan“, äsä sagoy ün tim at), kel äkeblünom mödikosi
jäfüdes: lektinamagnetim e lektinakiemav.

El Faraday ästudom feli magnetik zü dugian labü lektinaflum no votiköl, ed
äfümetom stabis suemoda füsüdik fela magnetik. Ätüvom stigädami lektinamagnetik,
diamagnetim ed lektinodiloti. Äjonom, das magnetim kanon flunön litastralis, e
das ädabinon tef vü pubods tel at. Ädatuvom cinis tulöl lektinamagnetik äfomon
stabi kaenava motora lektrinik, e gretadilo yufü vobod omik lektin ävedon
gebovik kaenave.

As kiemavan, el Faraday ätüvom bänsoli, ävestigom vapavatedi klorina, ädatuvom
fomi primöfik filediana hiela Bunsen ed i siti loxidamanumas. Äsuvükom vödedis
äs nanod, katod, lektinod e yion.

Do el Faraday ägetom dugäli fomik nemödik ed äsevom nemödikosi dö matemat löpik
äs difakalkul, äbinom balan nolavanas flunilabikün jenotema nolava.
Nolavajenavans anik mäniotons omi as sperimäntan gudikün nolavajenotema. Stabäd
ninädamafäga lektinik ela SI: farad, pänemon stimü om, soäsä i fümöfanum hiela
Faraday: lodot lektinik mola bal leäktronas (coulombs za 96 485). Stigädamalon
hiela Faraday lesagon, das fel magnetik ma tim votiköl jafon nämi lektinomüföl
proporik.

El Faraday ägetom as balan „Profäsori Kiemava stimü Fuller“ Stitoda Regik
Greta-Britäna ed älabom diniti at jü fin lifüpa okik.



https://vo.wikipedia.org/wiki/Kambrium

Kambrium binon period talavik veütik, kel äprimon bü yels za 542 ± 1.0 balions,
finü timäd: Proterozoig, ed äfinon bü yels za 488.3 ± 1.7 balions, ven äprimon
period: Lordovig (ICS, 2004). Binon period balid Paleozoiga: timäd balid
Fanerozoiga.

Kambrium binon period balid, in kelas klifs patuvons jäfidämems mödaziöbik
fösilik gretik mödik, kels binons komplitikums ka spogs u medusods. Dü tim et,
tribüts lifavik veütik (ü els phyla, o.b. grups, kels pamiedetons stabü
koapadisins distik) äpubons süpo, ön jenets mödikün nen bügolafs (Gould, 1989).
Pub vifik at nimatribütas mödik panemon Splod Kambriumik.

Period kambriumik fovon pos Nulaproterozoig e pasökon fa period lordovigik
(Lordovig). Kambrium it padilon ad donatimäds kil: prim Kambriuma ü Kambrium
primik (i „Caerfai“ ü „Waucoban“ panemöl), zänoda-Kambrium ü Kambrium zänodik (i
„St. Davids“ ü „Albertian“ panemöl), e Furong (i „fin Kambriuma“, „Merioneth“ ü
„Croixan“ panemöl). Klifs donatimädas at pamäniotons as dutöls lü dona-, zänoda-
u löpa-Kambrium.

Al donatimädas at padilons ad stads nimemik tel. Te bal: Paib, päzepon fa
Komitet Bevünetik Stratigrafa, e votiks no nog penemons. Kambrium ye padilon ad
stads nimemik topädik anik:

Dulatim Kambriuma pelecedon klatädiko as bü yels za 500-570 balions. Mied donik
Kambriuma äbinon ma vönaleod pub trilobitas balid, ed i nimas rifimeköl, kels
panemons els Archeocyatha. Fin perioda at päpladon lä votükam nimemik gretik,
anu padientiföl as jenot dädeadama. Fösilitüvs e dätam stralamik ün foldil lätik
tumyela 20id edotükons dätis at. Dätadifs gretik (a.s. yelas 20-balion) binons
kösömik vü lautans. Miedadäts: yels za 545-490-balions pämobons fa ISGS
(International Subcommission on Global Stratigraphy) nog ün 2002.

Dät kuradikum (542-balions ± 0.3) jenota dädeadama primü Kambrium pemobon
brefabüo. Kod dätama kuradikum at binon nitedik as sam kludatikama fösilavik.
Ebo lä mied Kambriuma binon smalikam gretik bundana karbina-13, kelosi
fösilavans nemons eli excursio. Patuvon so stääniko, das binon mal gudikün plada
mieda vü Kambrium e Bükambrium in sökaleod stratigrafik bäldota at. Bal topas,
kö el excursio at patuvon, binon in Oman. Hiel Amthor (2003) bepenom klülabots
se Oman, kels tikodükons, das el excursio karbinik tefon dadeadami gretik
kambriumik: nepub fösilas kleiliko bükambriumikas jenon ebo uto, kö binon
nemödikam karbina-13. Läbiko, in sökaleod di Oman, i horit volkanazena patuvon
ebo us, se kel zirkonin kanon pagebön ad kuradükön däti ad 542 ± 0.3 Ma
(pekalkulöl ma cenavif luranina ad plumbin. Dät nulik at baiädon ko däts läs
kuradiks pro nemödikam karbina-13 stabü sökaleods stratigrafik se Sibirän e
Namibän. Pamänioton is as dät, kel luveratiko polasumon as prim Fanerozoiga, klu
as prim Paleozoiga ed as prim Kambriuma.

Plä foms klänöfik anik, kels ba äbinons (u ba no äbinons) nims, els phyla
nulädik valik, kels labons registari fösilik gudik (pläamü els Bryozoa) jiniko
ya älabons limafis ün Kambrium, e pluamanum atas (pläamü els Porifera: spogs)
jiniko äpubons ün prim, u bosilo bü prim, perioda at. Els phyla nulädik ömik ye
labons fösilaregistari nonik (ledino nims labü koaps müdik). I nims e
nimatribüts (phyla) mödik, kels labons tefis no kleilikis ko nims votik, pubons
balidnaedo ün Kambrium. Pub jiniko süpik nimemas vemo distöfikas ünü period
yelas no plu degats balionas panemon as „Splod Kambriumik“. Zuo, ruts balid su
län, bo trilobitaruts su sabaklif, bäldotü yels 530-balion, e pätuvöls in
Ontario, Kanadän, äpubons ün tim at.

Tuvöps gudiküno pestudöl, kö dils müdik koapas efosilikons, binons in slet di
Burgess, in British Columbia. Binädons me klifs zänoda-Kambriuma e jonons nünis
mödik dö distöf nimik primik. Nimems sümik poso petuvons in plads votik - bevü
veütiküns, in slets löpa-kambriumik in provin Tsyinänik: Yunan (slets di
Maotianshan). Nimems gretik pateda: Ediacara (prekambriumik) pedientifons dü
yels lätik 50, ab tefs vü ons e nimems kambriumik no nog binons kleiliks.

Kambrium panemom se vöd: Cambria, nem klatädik Velsäna, kö klifs perioda at
pästudons balidnaedo.



https://vo.wikipedia.org/wiki/Jce_ne_vmerla_Ukrayin%C3%BC

El Ще не вмерла України (Jce ne vmerla Ukrayinü = No edeadon (glor) Lukrayäna)
binon netahüm Lukrayäna.

Ще не вмерла України ні слава, ні воля. Ще нам, браття українці, усміхнеться
доля. Згинуть наші вороженьки, як роса на сонці, Запануєм і ми, браття, у своїй
сторонці.

Душу й тіло ми положим за нашу свободу, І покажем, що ми, браття, козацького
роду.

Станем, браття, в бій кривавий від Сяну до Дону, В ріднім краю панувати не дамо
нікому; Чорне море ще всміхнеться, дід Дніпро зрадіє, Ще у нашій Україні
доленька наспіє.

А завзяття, праця щира свого ще докаже, Ще ся волі в Україні піснь гучна
розляже, За Карпати відоб'ється, згомонить степами, України слава стане поміж
ворогами.



https://vo.wikipedia.org/wiki/Igor_Stravinskiy

Hiel Igor Fyodorovic Stravinskiy (Rusänapüko: Игорь Фёдорович Стравинский; 1882
yunul 17 - 1971 prilul 6) äbinom noatädan Rusänik, kel palecedom fa mödikans in
Vesüdän äsi in lomän okik as noatädan flunilabikün musiga tumyela 20id. Ãbinom
Rusãnan kosmopolik patedik, kel pänemom fa gased Lamerikänik: Time balan pösodas
flunilabikün 100 tumyela 20id. Plä seväd, keli ägetom sekü noatädots okik,
äfamikom id as pianodan ed as musigidilekan, suvo pö els premières vobotas okik.

Noatädanakarier ela Stravinskiy äbinon küpädik sekü distöf stülik oka. Ädagetom
sevädi bevünetik medü baolets kil fa teatidilekan: Sergey Dyagilev pibegöls e fa
els Ballets Russes (Baolets Rusänik) hiela Dyagilev päplösenöls: L'oiseau de feu
(Filaböd, 1910), Petrujka (1911/1947) e Le sacre du printemps (Saludükam
Florüpa, 1913). „Saludükam“, kela première äkodon volutili, ävotükon modi, ön
kel noatädans posik äbetikons ritmutabinodi; jünu vision omik relajenotas
paganik in Rusän vönädik päjenükölas laijänälon lüloganefis.

Pos period Rusänik balid oka, äflekom oki lü nula-klatädim ün degyel: 1920.
Vobots perioda at gebons fomis musigik vönaoloveik (el concerto grosso, el
fugue, sümfon) e suvo klänedons fäkädi nämöfik dis jinalogot sevärik; suvo
äjonons stimi mastanes büik, äs hiel J. S. Bach, hiel Verdi e hiel Caykovskiy.

Ün degyel: 1950 älasumom fomis sökodimik, ägebölo tiketis nulik dü yels lätik
teldeg lifüpa okik ad noatädön vobotis brefikum ä labü binod ritmutik, baitonik
ä yumedik komplitikum, kas älabons vobotis primik oma. To komplitöf onsik,
vobots at labons patis kobädik ko vobotem lölik ela Stravinskiy: nämet ritmutik,
bumam tiketas melodik lunik me ziöbs anik binü noats te tels u kils, e fom e
stumam kleiliks.

Äpübom i mödoti bukas dü karier okik, ti ai yufü kevobans, anikna nen mäniot. In
buk dö lifajenäd okik, pälautöl yufü hiel Alexis Roland-Manuel, el Stravinskiy
äpenom cedi famik oma, bai kel „musig, sekü natäl okik it, binon binälo nefägik
ad notidön dini alseimik“. Yufü el Roland-Manuel e hiel Pierre Souvtchinsky,
äpenom Tidodis stimü hiel Charles Eliot Norton pro Niver di Harvard (1939-1940),
kels päreidons in Fransänapük e poso päkonletons e päpübons ün 1942 tiädü
Poétique musicale (Poed musigik). Telspikots anik vü el Stravinskiy e hiel
Robert Craft päpübons tiädü Conversations with Igor Stravinsky (Telspikots ko
hiel Igor Stravinskiy) Bofikans äkevoboms pö toums votik lul dü degyel äsököl.



https://vo.wikipedia.org/wiki/Hern%C3%A1n_Cort%C3%A9s

Hiel Hernando Cortés Monroy Pizarro Altamirano, sevädik as Hernando ü Hernán
Cortés, Legraf Balid Fälida di Oaxaca (1485 - 1547 dekul 2), äbinom letävan ä
konkeran (el conquistador) Spanyänik, kel äprimom konkerami Lampöräna Laztekik
pro hiel Charles: V: reg Kastilyäna ä Lampöran Romänik Saludik primü tumyel
16id. El Cortés ädutom lü menäd kolunanas Spanyänik, kels äprimons timädi balid
Koluna Spanyänik Meropas.

Pämotöl in Medellín, in Extremadura: provin Kastilyäna, pö famül donanoubik, el
Cortés äsludom ad sukön kosididi oka in Vol Nulik. Ätävom lü nisul: Hispaniola e
poso lü Kubeän, kö ägetom länedis ed ävedom dü brefüp sifal zifila. Ün 1519,
pävälom as kapiten letävanefa kilid lü kontinän (om it äpelom dilo letävi at).
Neflenam omik kol guvan Kubeäna: hiel Diego Velázquez de Cuéllar, äkodon fino
lebüdi fa lätikan letävanefe ad gekömön, keli el Cortéz änedemom. Pos lüköm su
kontinän, el Cortés benosekiko äfomom laliadis ko pöps topik anik ta votiks.
Ägebom as nätäpretan vomi: Doña Marina, kel poso ägivof ome soni. Ven guvan
Kubeäna äsedom dünanis okik ad fanäbükön omi, el Cortés äkomipom ta oms ed
ävikodom. Äpenom penedis stedöfo rege in Spanyän, äbegölo dasevi benosekis okik
pla pön as volutan. Posä äkonkerom Lampöräni Laztekik, el Cortés ädagetom
diniti: Legraf Fälida di Oaxaca, du dinit prästigikum virega pägevon noubane
löpikum: hiel Antonio de Mendoza. El Cortés ägetävom lü Spanyän ün 1541, kö
ädeadom püdiko ab biedäliko.

Kodü dunots päkrütöl omik e nebundan nünafonätas konfidovik dö om, evedos
fikulik ad lesagön fifümikosi tefü pösodöf e dunakods u motivs omiks. Dialöfükam
primik konkeranas e dunas omsik no äkodon vestigamis dibätik ela Cortés. Leceds
nulikum tefü binäl konkeranas yumedü tikets takolunik nulädik e veüt egretiköl
gitätas menik (l. samo Konädi Blägik) leigo no äkeblünons ad dibätükön suemi
obsik dö el Cortés as pösod. Sekü kliens jenavik at, bepenams ela Cortés binons
suvo tu balugiks, u dialöfüköls u maleditöls.



https://vo.wikipedia.org/wiki/Fr%C3%A9d%C3%A9ric_Chopin

Hiel Frédéric Chopin (Polänapüko: Fryderyk (Franciszek) Chopin, lunomiko Szopen;
Fransänapüko: Frédéric (François) Chopin; 1810 mäzul 1 - 1849 tobul 17) äbinon
pianodan ä noatädan letälenik Polänik perioda romatik. Palelogom fa mödikans
balan pianodanoatadänas legudikün vola.

El Chopin pämotom in vilag: Żelazowa Wola lä mot Polänik e fat Fransänik. Suno
pälecedöl in län okik as cil stunidabik, älüvom Poläni laidüpio bäldotü lifayels
teldeg. In Paris, äprimom karieri as pianodan, tidan ä noatädan, ed älasumom
fomi Fransänapükik nema omik: Frédéric-François. De 1837 jü 1847 älabom
lelöfatefis komplitik ko jilautan Fransänik: George Sand (Aurore Dudevant). Ai
labü saun fiböfik, ädeadom in Paris bäldotü lifayels 39 sekü ftisid.

Ädatikom fomis musigik anik, soäs balad, ed änüdugom nulodis veütik ini foms ya
dabinöls soäs elssonata, waltz, nocturne, étude, impromptu e prélude. Vobots
omik suvo pasaitons as stabs Romatima pö musig klatädik tumyela 19id. Zuo, el
Chopin äbinom noatädan Vesüdänik balid, kel älüükom ini musig okik diletis
slavik. Jü atim els mazurkas ed els polonaises omik binons staböfiks pro musig
klatädik netik Polänik.



https://vo.wikipedia.org/wiki/F%C3%B6silav

Fösilav binon vestigam lifafomas rujenavik Tala medü fösils nimik u planiks.
Atos keninükon kopafösilis, rutis (ichnites), nimahogis, jiedotis (coprolites) e
retotis votik. (Logolös id eli: vönamenav.)

Fösilav nulädik pladon lifi vönädik ini yumed onik medä studon, lio votikams
füsüdik taledava valemik (vönataledav) e klimata (vönaklimatav) eflunons
lifavolfami, kisi lekositots ägedunons sekü votikams at e flunis kinik geduns
onsik elabons su Tal, e lio geduns dilas bofik eflunons lifadistöfi jünuik.
Kludo fösilav lunomiko kobovobon ko talav (stud klifas e klifafomamas), äsi ko
planav, lifav, nimav e lekolog - jäfüds bejäföl lifafomis e bitikam okas.

Diläds veütikün fösilava binons vönanimav (nims), vönaplanav (plans) e
mikrofösilav (mikrofösils). Vönanimavans kanons binön jäfüdisevans dö vönanimav
nenvirebik, kel vestigon nimis nen bäkabom, u dö vönanimav virebilabik, kel
vestigon nimis labü bäkabom (keninükamü i fösils menik: vönamenav).
Mikrofösilavans vestigons fösilis smalikün (ed i mikrofösilis labü völs noganik
äs spors, e r.).

Dabinons i jäfuds patik nulik gloföl, soäs vönalifav, vönalekolog, vönapadav
(stud padas e rutas vönädik) e deadav (stud utosa, kelos jenon lifafomes pos
deadam onsik). Studalüods gretikün vestigons klifajüdis e tefs onsik ko timäds
talavik e volfami lifafomas.

Fösilav gebon nemami telvödik klatädik, kel pädatikon pro lifav zänodü tumyela
18id fa lifavan Svedänik: Carolus Linnaeus e tobidon ad pladön bidis ini skemat
röletik, so jonölo röletanivodis jenöfik bevü ons me metod nog padöbatöl:
kladav.

Mens in grups primöfik ya äsevons fösilis, kelis anna ädientifons verätiko as
retods lifafomas vönädik. Stud nolavik fösilas ye primon pas ün fin tumyela
18id. (Bepenam kuratikum patuvon in yeged: Jenotem fösilava.)

Menefajenotem keninükon fösilavans famik mödik. Hiel Charles Darwin äkonletom
fösilis sügafas Sulüda-Meropik dü täv omik su el Beagle ed ävestigom fotis
ästonöfiköl in Patagonia. Jiel Mary Anning äbinof balan fösilavans balid. Ätuvof
fösilis anik igo in zif okik: Lyme Regis. To non dugäla calöfik, äkonletof ed
äbepenof ön mod go sitik. Hiels William Buckland, Richard Owen, Gideon Mantell,
Georges Cuvier e Thomas Huxley äbinons büogolans veütik jäfüda fösilavik. Hiel
Thomas Jefferson vemo änitedälikom dö mamutaboms. Hiels Edward Drinker Cope ed
Othniel Charles Marsh äjenükons mäti sevärik famik (sevädik as Bomakrigs) finü
tumyel 19id, dü kel duns säkädik päjenükons, ab kel äfödon progedi natajenava
Nolüda-Meropik e fösilava virebilabik. Hiel George Gaylord Simpson, kel
äkonletom ed ävestigom tutis sügafas e bomemis pinguenas, älabom zuo i rouli
vemo veütik pö kobiopladam tikamagotas se lifav, fösilav e geredav, ad yufön pö
jäf Teoroda Nulädik (Linglänapüko Modern Synthesis) lifava volfik. Buk omik: Tim
e Vog binon klatädik in jäfüd at. Pösods famik fösilava nenvirebik binoms hiels
Steven Stanley, Stephen Jay Gould, David Raup, Rousseau H. Flower e Jack
Sepkoski, kels edunon mödikosi ad gretükumön noli obas tefü foms e skemats pö
volfam lifa su Tal. Pösods famik jafüda: vönamenav binons els Louis, Mary e
Richard Leakey, Raymond Dart, Robert Broom, C.K. 'Bob' Brain, Kenneth Oakley,
Robert Ardrey e Donald Johanson. Ün tim lätik, fösilavan Mongolänik: Rinchen
Barsbold edunon mödikosi ad gretükumön noli obsik dö volfam dinosauras e bödas.



https://vo.wikipedia.org/wiki/Elvis_Presley

Hiel Elvis Aaron Presley (1935 yanul 8 - 1977 gustul 17) äbinom kanitan, musigan
ä dramatan Lamerikänik. Evedom dil kuliva pöpedik, suvo ön nem: Reg ela Rock 'n'
Roll, ü balugiko: Reg.

El Presley äprimom karieri okik as balan kanitanas balid ela rockabilly: mig ela
country music ed el rhythm and blues. Fomams nulik oma pro kanits ya dabinöls,
in kels ämigom stüli vietanas e bläganas, äblinons ome sevädi e döbatabi
gretikis, äsä i plösenam vemo libik oma su städ e pö televid. Äregistarom
kanatis ma stül: rock 'n' roll, de kel a.s. Hound Dog e Jailhouse Rock poso
ävedons patediks. El Presley älabom vögi mödatälenik ed ädagetom benoseki
plödakösömik, keninükamü i stüls votik äs el gospel, el blues, balads ed el pop.
Binom jünu plösenan teik, kel pelasumom fa Museds Musiganas Famik fol.

Ün degyel: 1960, el Presley äkompenom pö dil gretikün biomagodemas kildegkil
omik. Ün 1968, ägeikom lü musig pö televidaprogram patik, pos kel äplösenom da
Lamerikän (a.s. in Las Vegas). Dü karier okik, el Presley ämekom rekordis
publüga su städ, publüga televidik e sirkotaselama. Binom balan lekananas
famikün ä flunilabikünas jenotema musiga pöpedik. Saunasäkäds ädrefons eli
Presley nilü fin lifüpa omik, kelos, kobü kanitatävs tumödik e ludivod medines,
äkodon deadami tusunik oma bäldotü lifayels 42.



https://vo.wikipedia.org/wiki/Edgar_Allan_Poe

Hiel Edgar Allan Poe (1809 yanul 19 - 1849 tobul 7) äbinom poedan, lautan,
redakan, literatikrütan ä bal duganas Mufa Romatik Lamerikänik. Sevädik pato
sekü konots klänöfa e ledredöfa, el Poe äbinom balan konotilautanas Lamerikänik
balid, äsi balan fatanas konota poldik e konota midunik. Anikans lecedons omi
balani lautanas magälaliterata nolavik.

El Poe pämotom in Boston. Pals omik ädeadons ven äbinom nog yunik, e pälasumom
fa els John e Frances Allan in Richmond, Virginia. Us (e dü yels anik in
Linglän) pädugälom ed äglofom bevü lieg tefädik, do neai pädaoptom calöfiko fa
els Allans. Pos brefüp in niver di Virginia e steifül leigo brefüpik ad primön
karieri militik, el Poe ed els Allans äditons de ods.

Lautanakarier ela Poe äprimon mükiko me poedotakonlet tiädü Tamerlane and Other
Poems (Hiel Tamerlan e Poedots Votik; 1827); pla nem lautana päpenon te: „fa men
di Boston“. El Poe äfealotädom lü Baltimore ad lödön kobü röletans anik ed
ävotükom vobi okik de poed ad prosad. Ün yulul yela 1835, ävedom yufaredakan
gaseda: Southern Literary Messenger in Richmond, kö äyufom ad mödükumön
bonedamis ed äprimom ad völfön stüli lönik oka literatikrüta. Ün yel ot ämatikom
ko jiel Virginia Clemm: jiköst 13yelik oka.

Pos lekoned no benosekik: The Narrative of Arthur Gordon Pym of Nantucket (=
Konot hiela Arthur Gordon Pym se Nantucket), el Poe äjafom konetakonleti balid
oka: Tales of the Grotesque and Arabesque (Konots Grotäta e Larabäta) ün 1839.
Ün yel ot ävedom redakan ela Burton's Gentleman's Magazine e poso ela Grhama's
Magazine in Philadelphia. In zif at äpübom pluamanumi vobotas sevädikün oka, ed
ädisinom gasedi lönik oka, The Pehn (poso pävotanemöl as The Stylus), kel liedo
neai pädavedükon. Ün febul yela 1844 äfealotädom lü New York ed ävobom pro el
Broadway Journal: gased, kela dalaban teik fino ävedom.

Ün yanul yela 1845, el Poe äpübom poedoti: The Raven (Rab), kel ägeton benoseki
sunädik, ab pos yels te tels jimatan omik: Virginia ädeadof sekü ftisid (1847
yanul 30). El Poe äbetikom dönumatikami, ab neai äjenöfükom tiketi at. Tü 1849
tobul 7, el Poe ädeadom bäldotü lifayels 40 in Baltimore. Kod deadama omik no
sevädon to mobs mödik (lalkohol, drogs, kolerad, rabiät, oksasen (ba pecänidöl
ko oksasenasteifül omik yelü 1848), ftisid, ladamaläd, breinamaläd e votiks.

Posbinükots ela Poe keninükons fluni veütik pö literat Lamerikänik e volik, äsi
pö jäfüds äs levalav e jüfav. Zuo el Poe e vobots omik pubons in kuliv pöpedik:
literat, musig, biomagodems, televid, nünömapleds e r. Ans domas omik binons anu
museds.



https://vo.wikipedia.org/wiki/Ana%C3%AFs_Nin

Jiel Anaïs Nin ([ana'iːs nin]; nem lölik ofa äbinon Angela Anais Juana Antolina
Rosa Edelmira Nin y Culmell; 1903 febul 21 - 1977 yanul 14) äbinof lautan in
Fransän pämotöl, labü blud Katalänik, Kubeänik ä Danänik, kel äfamikof kodü
delabuks ofik, kels bepenons yelis plu mäldegis (de tim, kü älabof bäldoti yelas
degbal, ti jü deadam ofik), ed i kodü lautots lerotik oka.

Dü yels mödik, el Anaïs Nin äkipof lifi telik as telmatan. Himatan balid ofik
äbinom hiel Hugh Guiler, bankan ä lekanan, ko kel ämatikof ven äbinof yunik ün
yels 1920. Hiel Rupert Poole, ko kel ämatikof du äbinof nog jimatan ela Guiler,
äbinom fotijelan e pos-posson hiela Frank Lloyd Wright. Himatans bofik jiniko no
änoloms lifi telik ela Nin, ed äkolkömoms odi te pos deadam ofik ün 1977. Pos
deadama hiela Hugh Guiler ün 1985, fomam lölöfik nen sänsur delabukas ofik
päpreparon fa el Rupert Poole.

El Anaïs Nin pämotof in Neuilly-sur-Seine, in Fransän, as daut noatädana
Katalänik: Joaquin Nin e jiela Rosa Culmell y Vigaraud: Danänan labü blud
Fransänik e Kubeänik. Ven el Nin älabof bäldoti lifayelas 11, fat ofik älüvom
famüli oka. Mot, el Anaïs e blods tel ofik: Thorvald Nin e Joaquin Nin-Culmell,
äfealotädons lü New York. Nog ün püberüp okik, el Anaïs äklemof juli ed äprimof
ad vobön as „model“ e danüdan.

Tü 1923 mäzul 3 ämatikof ko hiel Hugh Parker Guiler (1898-1985). Ün yel äsököl
matans äfealotädons ini Paris, kö el Guiler äfövom karieri okik as bankan ed el
Nin äprimof ad jäfön me literat. Pübot balid ofik äbinon täxet krütik hiele D.
H. Lawrence tiädü D. H. Lawrence: An Unprofessional Study (Hiel D. H. Lawrence:
Stud no Calik). Änitedälof i dö lanisanükam, keli ästudof yufü hiel Otto Rank,
tidäb hiela Sigmund Freud; dü tim anik pädiletof fa hiel Carl Gustav Jung. Ün
1939, els Nin e Guiler ägefealotädons ini zif New York.

El Anais Nin äkompenof pö biomagodems: Inauguration of the Pleasure Dome
(Maifükam Blesiraglöpota, 1954) hiela Kenneth Anger roulü jigod Astarte, Ritual
in Transfigured Time (Kultam ün Tim Pevotafomöl, 1946) jiela Maya Deren, e Bells
of Atlantis (Kloks Latlantäna, 1952) hiela Ian Hugo (jenöfo himatan ofik:
Guiler).

Du äbinof jimatan ela Guiler, ämatikof dönu ko hiel Rupert Pole in Quartzsite,
in tat: Arizona tü 1955 mäzul 17, pos kelos el Pole ed of ägevegons ini
California. El Guiler äblebom in New York e no änolol matikami telid ela Nin jü
deadam ofik ün 1977.

El Anaïs Nin pastümof fa krütans mödik as balan samas gudikün lautanas lerotik
vomik. Äbinof balan vomas balid, kels jenöfo äbeletävofs lauti lerotik, e
jibalidan vü voms Yuropik ad lautön lerotikosi. Bü of, lerotikos fa voms
pälautöl ti no ädabinon (pläamü jilautans vemo nemödiks soäs jiel Kate Chopin).
El Nin, kodü monaneod däsperik, äpenof konedis in buk: Delta of Venus (Deltad
Venuda) tökü dolar bal a pad ün yels 1940.

El Nin äbinon flen, ed ömna jilelöfäb, literatanas famik mödik, keninükamü hiels
Henry Miller, Antonin Artaud, Edmund WIlson, Gore Vidal, James Agee, e Lawrence
Durrell. Lelöf e flenam lefäkik ofa ko el Miller äflunon vemiko ofi ed as vom ed
as lautan. Ma sagäds nenfonik, stabü (bevü votiks) biomagodem hiela Philip
Kaufman, Henry & June, el Nin äbinof-la telgenik; atos ye no veraton bai
delabuks ofik, in kels äbepenof drimi genik tefü June, ab plä drim at nos äjenon
ko voms tel at. Nog bai delabuks, el Nin poso äsperimäntof balna jilelöfäbi, ab
seks no äkotenüköns ofi.

Ün 1973 ägetof stimadoki ela Philadelphia College of Art (Löpajul Lekana di
Philadelphia). Ün 1974 pävälof ad el National Institute of Arts and Letters
(Stitod Netik Lekanas e Literata).



https://vo.wikipedia.org/wiki/Alfred_Hitchcock

Hiel Sir Alfred Joseph Hitchcock (1899 gustul 13 - 1980 prilul 29) äbinom
biomagodemidilekan ä -prodan Linglänik (poso i Lamerikänik) vemo flunilabik sekü
metods omik stüla tenidik (thriller e suspense). Pos karier gudik in Linglän,
äfealotädom lü Hollywood ed ädagetom tatäti Lamerikänik ün 1956, do äblebon i
reigäb Linglänik. Ädilekom biomagodemis plu luldegis dü karier mäldegyelik, de
timäd bioskopa müätik da ut bioskopa spiköl jü ut kölabioskopa. El Hitchcock
äbinom balan dilekanas benosekikün ä sevädikünas dü lifüp okik, e jünu blebom
sevädik ä pöpätik.

El Hitchcock pämotom e pädugälom in London, in Linglän. Äprimom dilekanakarieri
okik ün 1922 in Linglän, ab sis 1939 ävobom ledino in Lamerikän. El Hitchcok e
famül omik ädalabons farmi labü nem Cornwall Ranch ü „Belalad“ su bel finü
Canham Road, love zif: Scotts Valley, in Kalifonän, de 1940 jü 1972. Äremons
domi telid finü 1942 su süt: Bellagio, nüm: 10957, in Los Angeles, visü el Bel
Air Country Club. El Hitchcock ädeadom sekü leläsikam roinas ün 1980.

El Rebecca äbinom biomagodem teik oma, kel ägeton premi: Oscar as biomagodem
gudikün, do biomagodems votik fol oma pimobons; el Hitchcock neai ägetom premi
dilekana gudikün. Ägetom premi: Irving Thalberg sekü lifaduinod okik ün 1967.



https://vo.wikipedia.org/wiki/Albert_Sleumer

Hiel Albert Sleumer (Deutänapüko: [ˈɑɫbərt ˈslɔʏmər]) pämotom ün 1876 ed ädeadom
ün 1964. Äbinom Cifal telid Volapükmufa de 1912 jü 1948. Ädedietom lifi lölik
oka pükave e godave. Äs el Schleyer äbinom kultan katulik. Ädabükom mödikis
lautotis nolik. Sis yel 1892 äbinom slopan ä födan fiedik Volapüka ela Schleyer
as julan. In jul ot äbinom yunan votik labü bäldot lifayelas teldeg, kel
idagetom de Datuval titulis: profäsoran e xaman Volapüka. Äbalom zü ok ziliko
kejulanis ut, kels, u bi äbinoms potamäkikonletans, u bi älaboms tälenis
pükavik, älanälikoms dö Volapük, kel ettimo nog äfloron. So grups ömik julanas
äfomikons, kels latikumo äbenodistükoms okis in Volapükamuf.

Pö nivers difik, kö el Sleumer äkomom, äplöpom dub spikäds e tikods ad slopükön
pro Volapük numi gretik studanas nolavajäfüdas valik. Dönuamo ävisitom eli
Schleyer in lödöp omik tö Konstanz, e pö spats fagik älabom spikotis ko om dö
fütür e lebom fovik Volapüka. Ai dönu Datuval pätomom, das flens büik so mödiks
iditoms de om, e sökü sam fa om pegivöl, ijafoms mekavapükis, igo bevü utans,
keles ilükonfidom calis löpik in Volapükamuf.

Ün yel 1914 tü del 2-id gustula volakrig balid äsplodülon, kel älemükon duni tio
aliki gönü Volapük, sodas jü yel 1920 e latikumo proged töbo nonik äkanon
padunön. Zuo Cifal Sleumer ämutom duinön vobi mödik yümätü Volapükans foginänik
ad dönuliföfükön mufi e ad stigedön nitedäli pro atos. Ab süpiko, sekü bolit
tataduganefa ettimik ün 1935, töb alik gönü mekavapüks päproibon, e ven volakrig
telid mifätik äsplodülon, mens mödik no äfägons ad töbidön pro stäänükam
yufapüka bevünetik. So Cifal telid, pos vätäls lunüpik, äcedom pötiki ad
lovegivön cali löpik okik no-Deutänane, efe büsidane Jveizänik nemü Jakob
Sprenger, kel ibinom, om it, flen gudik ela Schleyer. El Albert Sleumer idünom
Volapükamufi dü yels kildegmäl.



https://vo.wikipedia.org/wiki/Albert_Camus

Hiel Albert Camus (1913 novul 7 - 1960 yanul 4) äbinom lautan ä filosopan
Fransänik (in Lalgerän pämotöl), kel ädagetom premi: Nobel ün 1957. Suvo päyümom
lü dabinim, ab el Camus ai ärefudom yümi at. Soäsä äpenom in yeged okik:
Volutan, lifüp lölik oma pädedieton ad tadunön filosopajuli: nosim. Tefü kred in
God, äpenom in toum kilid pämas okik: „no kredob in God e no binob nengodan“.

Nun veütikün oma fütüre äbinon: „Obs valik, bevü failots, blümükons
dönuliföfikami etflanü mieds nosima. Ab te nemödiks bevü obs sevons osi.“ El
Camus äfünom ün 1949 Grupi pro Yüms Bevünetik in Muf Balama Levolutik, ma buk:
Albert Camus, une vie hiela Olivier Todd.

El Camus ävilob buikumo sevädön as man e tikan, no as liman filosopajula u
tikamagotema semik. Äbuükom pösodis, no tikamagotis. Dü telspikot yelü 1945, el
Camus ärefudon dädiladis tikamagotik alseimik: „Nö! No binob dabiniman. El
Sartre ed ob ai pasüpädobs, ven reidobs nemis obsik kobo [...]“. In yegedakonlet
okik, äpenom, das äbinon son Grikäna.

El Camus äbinon dagetan balidyunikün prema: Nobel tefü literat (pos hiel Rudyard
Kipling) ven ävedon lautan balid in Frikop pimotöl, kel ägetom premi, ün 1957.
Binom jünu i dagetan labü lifüp brefikün: ädeadom pö toodamijenot mö yels te
kils pos premidaget.



https://vo.wikipedia.org/wiki/Tau_Ceti

Tau Ceti (τ Cet / τ Ceti) binon stel sümik ad Sol tefü masat e pated späktrumik,
ed i tefädiko nilik Solasite. Binon i stel „metalodefik“, klu binos läs
luveratik, das labon planetis klifagik zü ok. Too küpeds etuvons püfamödoti 10na
gretikumi zü el Tau Ceti, kas binon pö Solasit. Kompenastel nonik jünu petuvon
dub mafams stelavik moikamavifota. El Tau Ceti logädon loge as stel litagreta
kilid nilü Steläd Sivalüt (Cetus).

El Tau Ceti no labon nemi kösömik vemo sevädik, distü stels logädikum mödik. Se
planetasit mögik zü el Tau Ceti, Sol binon stel litagreta telid in Steläd:
Boötes.

Lönamuf ela Tau Ceti binon tefädiko vifik (o.b. plad onik in silasfer votikon
tefädiko vifiko): bobädasekun za bal a yel. Too milats anik yelas zesüdons one
ad votükön pladi okik mö bobädagred bal.

Tulatim ela Tau Ceti pämafom dub votikams periodöfik in liens klatädik The
rotation period for Tau Ceti was measured by periodic variations in the classic
H and K absorption lines of singly-ionized Calcium, or Ca II. These lines are
closely associated with surface magnetic activity,[6] so the period of variation
measures the time required for the activity sites to complete a full rotation
about the star. By this means the rotation period for Tau Ceti is estimated to
be 34 days.[7]



https://vo.wikipedia.org/wiki/Spinosauridae

Elafs Spinosauridae fomons famüli dinosauras nekösömik grupa Theropoda. Limafs
famüla at äbinons nomiko gretiks, ägolons telfuto, ed äyagons me krans yunik
krokodöfik labü tuts kounafomik. Tuts föfik äklienons plödio, kelos ägivons
nimes at logoti kaladik. Nem grupa at mänioton binodi sailafomik vemo logädiki,
kel patuvon su bäk bidas pu anikas. Geb saila at nog padöbaton, ab ma pläns
popätik ba pägebon as vamotinomükian, ud ad mojeikön tatakafis mögik.

Els Spinosauridae valik äpubons dü Kretat e, klülädü seled fösilas, neai
ämödikons vemo. Fösils onsik petuvons in Frikop, Yurop, Sulüda-Merop e Siyop.

Famül: Spinosauridae pänemon fa hiel Ernst Stromer ün 1915 pro el genus teik:
Spinosaurus. Famül pägretükumon, posä röletafs nilik elafa Spinosaurus pätüvons.
Miedet kladimik balid elas Spinosauridae pägivon fa hiel Paul Sereno ün 1998
(„Elafs Spinosauridae valiks, kels binons nilikum ele Spinosaurus, ka ele
Torvosaurus.“)

Grup elas Spinosauridae keninükon donafamülis tel: elafs Spinosaurinae ed elafs
Baryonychinae. Donafamül: Spinosaurinae pänemon fa el Sereno ün 1998 e
pämiedeton fa Holtz et al. (2004) as: „valikafs, kels binons nilikum elafe
Spinosaurus aegyptiacus ka elafe Baryonyx walkeri“. Donafamül: Baryonychinae
pänemon fa els Alan J. Charig ed Angela C. Milner ün 1986. Ämobons donafamüli
at, ed i famüli Baryonychidae, pro el genus nulik: Baryonyx, büä päpladon vü els
Spinosauridae. Donafamül onsik pämiedeton fa el Holtz et al. ün 2004 as
„valikafs, kels binons nilikum ele Baryonyx walkeri ka ele Spinosaurus
aegyptiacus.“

Klülabots petüvöl jonons, das els Spinosauridae äfidon fiti, ed i nimis smalik e
zänoda-gretikis votikis, keninükamü dinosaurs smalik. El Baryonyx pätuvon labü
in stomäg onik fitategüls e boms pidicetöl elafa Iguanodon yunik. Bal fösilas
ela Spinosaurus älabon fitabomi in kran okik, in plad tuta bal, e dabinon sam
bal pterosaura fa balaf elas Spinosauridae päfidöla (Buffetaut et al., 2004).



https://vo.wikipedia.org/wiki/Paleozoig

Paleozoig (se Grikänapük, sinifü: lif vönädik) binon balid timädas talavik
Fanerozoiga. Paleozoig äprimon bü yels za 542-balion ed äfinon bü yels za
251-balions (ICS, 2004). Padilon ad periods mäl, kels binons, primölo me
vonädikün: Kambrium, Lordovig, Silur, Devon, Karbon e Pärm.

Paleozoig ädulon de tim, kü äpubon fösils düfajalik mödik balid, jü tim, kü
räptils gretik e plans ya nulädikums äprimons ad mödikön su kontinäns valik.
Mied donik (vönädikum) papladon kösömiko lä tim, kü äpubons dabinäds sevädik dub
nem: trilobits, ed elafs archeocyathida. Mied löpik (nulädikum) papladon lä
dadeadamajenot gretik, pos yels 300-balion, as dadeadam pärmik panemöl. Ma kösöm
nulik, mied donik binon pub balid fösila patik: Trichophycus pedum.

Primü Paleozoig, lifafoms teik äbinons bakters, lalegs, spogs, äsi grup fomas
boso klänöfik kobo sevädiks as nimem di Ediacara. Mödot gretik koapadesinas
ädavedons ti ottimo primü timäd at: pubod sevädik as splod Kambriumik. Klülabots
anik dabinons, ma kels lifafoms balugik ba ireafon läni ün prim Paleozoiga, ab
plans e nims gretikums no älifons us jü Silur e no äbundanons jü Devon. Do
virebafs primöfik ya patuvons nilü prim Paleozoiga, nims äbinons cifadilo
nenvirebiks jü zänoda-Paleozoig. Fits äbundanikons vifiko ün Devon. Dü dil balid
Paleozoiga, fots gretik planas primöfik äbundanons su län, kelos äfomon
kolatabedis gretik Yuropa e Nolüda-Merop lofüdik. Ün fin timäda at, räptils
gretik komplitik balid, äsi plans (peins) balid, idavedons.

Se tikädöp talava, Paleozoig primon brefüpo pos dilam kontinäna vönik gretik:
Pannotiyop, finü gladatimäda vola lölik (L. gladatimäd di Varanger e „Nifaglöp:
Tal“). Da dil balid Paleozoiga, fimän Tala pädilon ad kontinäns smalikum mödik.
Pö fin timäda at, kontinäns äkobikons dönu ad lekontinän: Pangeyop, kel äninädon
dili gretikum fimäna Tala.



https://vo.wikipedia.org/wiki/Niels_Henrik_Abel

Niels Henrik Abel (1802 gustul 5 - 1829 prilul 6), matematan Norgänik, pämotom
in Nedstrand, nilü Finnøy, kö fat omik äbitom as juladilekan. Ün 1815 äprimom ad
visitön leglügajuli in Christina (nem ettimik zifa: Oslo), e pos yels kil ya
iblöfom täleni matematik oka me tuvedots legudik pro säkäds nulik fa hiel Bernt
Holmboe pimoböls. Ün tim at, fat omik: hiel Søren Georg Abel: pastan Protästik
pöfik, ädeadom, e monadinäds famüla äfikulikons vemo; ab tatapänsion smalik
ädälon ele Abel ad primön studis okik in Niver di Oslo ün 1821.

Vobot veütik balid ela Abel äbinon blöf nemöga tüvedota pro leigots grada lulid
(l. teorod di Abbel-Ruffini). Vestig at päpübon balidnaedo ün 1824 ön mod
fikulik ä kofudüköl, e poso (ün 1826) ön mod gudikum ä fasilikum ad pareidön, in
toum balid Gaseda ela Crelle. Tatapänsions votik ädälons ome ad visitön Deutäni
e Fransäni ün 1825, e, pos visit domü stelavan Heinrich Christian Schumacher
(1780-1850) in Altona nilü Hamburg, ästebon dü muls mäl in Berlin, kö äseivom
hieli August Leopold Crelle, kel ävilom ettimo pübön delabuki matematik oma.
Proyeg at pästüton fa el Abel, kel äkeblünom mödikosi pro benosek ona. Se Berlin
ätävom lü Freiberg, ed us ädunom vestigis legudik oka dö sekätateor: sekäts
leliptik, loveleliptik, äsi klad nulik as sekäts ela Abel sevädiks, kels
pästudons vemiko.

Ün 1826, el Abel äfealotädom ini Paris, e dü steb degmulik äkolkömom matematanis
cifik Fransäna; ab no pädigidom verätiko, ibä vobots omik no äsevädons, e
neflagiäl omik äneleton omi ad reklamön vestigis okik. Monafikuls, de kels no
äkanom nesekidön, fino äkoedons finikön tävi omik, e pos getäv lü Norgän ätidom
dü tim anik in Christiania. Ün prilul yela 1829, el Crelle ätuvom vobi pro om in
Berlin, ab lofapened ärivon omi pas mö dels tel pos deadam omik sekü ftisid, in
Froland Ironworks nilü Arendall.

Deadam tusunik matematana letälenik at, dö kel hiel Adrien-Marie Legendre
äsagom: „quelle tête celle du jeune Norvégien!“ (kapi kion labon Norgänan yunik
at!), äropon karieri plödakösömiko fulü proms. Yufü tikets ela Abel, fikuls
ettimik dileta matematik äprimons ad pakleilükön, jäfüds nulik ädavedons, e stud
sakätas so vemo äprogedon, das vestigalüods nulik mödik äjonons okis
matematanafe. Vobots omik, gretadilo päpüböls balidnaedo su Gased di Crelle,
päredakons fa hiel Holmboe e päpübons dönu ün 1839 fa reiganef Norgänik ettimik.
Dabükot kuratikum ä lölöfikum päpübon ün 1881 fa hiels Lydwig Sylow e Sophus
Lie. Ladyek: „di Abel“, labü nem omik, ävedon so kösömik in vobots matematik,
das ya palecedon as vöd balugik (a. s., in Linglänapük, süvo papenon me minuds:
„abelian“; in Volapük ba ovedon vöd: (l)abelik).



https://vo.wikipedia.org/wiki/Neil_Armstrong

Hiel Neil Alden Armstrong (pemotöl tü 1930 gustul 5) binom läxlesilanafan,
blufastirädan, niveraprofäsoran ä nafemastiradän Lamerkänik. Äbinom pösod balid,
kel ägolom su Mun. Äflitom balidnaedo in lespad me levalanaf: Gemini 8 ün 1966,
pö kel äbinom stirädan-lebüdan ed äjenükom, kobü stirädan: David Scott, yümami
balid nafas tel in lespad. Flit telid (ä lätik) oma äbinon el Apollo 11, pö kel
äbinom lebüdan, e kela zeil äbinon säboidam su Mun (päjenüköl tü 1969 yulul 20).
Pö „bun gianagretik menefe“ famik oma, el Armstrong, kobo ko hiel Buzz Aldrin,
änexanoms sui sürfat munik („The Eagle has landed“ = kvil ejolon, o. b.
levalanaf stanon anu su mun) ed ävestigoms oni dü düps 2,5, du hiel Michael
Collins äbleibom zünafön löpo.

El Armstrong binom gredatükäb nivera: Purdue. Büä ävedom lesilanafan, äbinom
stirädan nafama Lamerikänik ed äkompenom pö Krig di Tsyiosenän. Pos krig at,
ädünädom as blufastirädan Sperimäntöpa Flita Löpaspidik ela NACA: National
Advisory Committee for Aeronautics (Netakonsälalef tefü Flitav), atimo sevädik
as Flitavestigöp di Dryden, kö äjenükom flitis plu 900 me flitöms valasotik. As
vestigastirädan, el Armstrong äkompenom pö proyegs: F-100 Super Sabre A e C,
F-101 Voodoo e F-104A Starfighter ela Lockheed. Äflitom i me els Bell-X-1B, Bell
X-, North American X-15, F-105 Thunderchief, F-106 Delta Dart, B-47 Stratojet,
KC-135 Stratotanker e Paresev.



https://vo.wikipedia.org/wiki/Natsionaln%C3%BCy_gimn_Rossii

El Национальный гимн России (Natsionalnüy gimn Rossii = netahüm Rusäna) ü Гимн
Российской Федерации (Gimn Rossiyskoy Federatsii = Hüm Feda Rusänik) binon
netahüm Rusäna.

Россия — священная наша держава, Россия — любимая наша страна. Могучая воля,
великая слава — Твоё достоянье на все времена!

Славься, Отечество наше свободное, Братских народов союз вековой, Предками
данная мудрость народная! Славься, страна! Мы гордимся тобой!

От южных морей до полярного края Раскинулись наши леса и поля. Одна ты на свете!
Одна ты такая — Хранимая Богом родная земля!

Широкий простор для мечты и для жизни Грядущие нам открывают года. Нам силу даёт
наша верность Отчизне. Так было, так есть и так будет всегда!



https://vo.wikipedia.org/wiki/Lintelekamal%C3%BCl

Lintelekamalül: ! < binon bal malülas cifik in püks mödik. Malon stuni, vokädi,
fäki levemik, e reti. In püks mödikün komädon suviküno pö fin seta. Volapük
labon nomis lönik tefü geb lintelekamalüla.

Noet. Hiel ‘Johann Schmidt’ no äfölom nomi at in tidabuk okik tiädü ‘Lehrbuch
der Weltsprache Volapük für Deutschland und die deutschsprachigen Länder’
(pepübon balidnaedo ün yel: 1933). Kanoy tuvön in buk at setis somik: “Si, o
mot, reinos”; “Si, o söl, ab binos vemo hitik”. Ye vödems valik se
“Volapükagased pro Nedänapükans” jonülons gebädi noma löpo pebepenöla.

Noet. Vöd: si! < paträiton as lintelek, e vöd ko siäm taädik: no — as ladvärb.
Zuo ladvärb: sio e lintelek: nö! dabinons.

Volapüko linteleks e vöds ko lim balid: kio- (keninükamü pönops vokädik) soelöls
ai pasökons fa lintelekamalül. Kludo lintelekamalül ai papladon po vöds somik in
vödabuks e vödaliseds. Sams anik: si! ekö! kio! kion! kiogretik! liö!

Volapüko säkaset no kanon paträitön as set vokädik, klu no daloy gebön otüpo
lintelekamalüli e säkamalüli pö set bal, sevabo no kanoy pladön lintelekamalüli
po säkamalül, u säkamaluli po lintelekamalül, u säkamalüli fo e lintelekamalüli
po set. Lintelekamalül kanon pagebön kobü debreikamalül. Ön jenet at malül nonik
pabrefükon e pün nonik pamoükon, klu logamo püns fol pubons balposvotiko. Sams:

In vödems dasamik Volapükik telam lintelekamalüla (ad malön lemödi stunüköl
gretota) ekomädon te balna, sevabo: “Fe vilons zepön demü lindiyanapüks zuo nog
pükatribütis mödo plu tumis!!” Klülos, das atos binon patöf stüla pösoda bal ud
igo vödema bal. Kösömo dönuam telna, kilna, … lintelekamalüla paproibonöd!



https://vo.wikipedia.org/wiki/Leicester_City_F.C.

El Leicester City Football Club binon futaglöpädaklub di Leicester, Linglän.
Pledon in el „King Power Stadium“ (nem büik: „Walkers Stadium“) kel labon
seadöpis 32 500. Näinem onik binon Renars e jit pledanas binon blövik.

Ün 2016 ta spet, klub ägaenon eli Premier League balidnaedo. Erivon finapledi
ela FA Cup folna ab neföro egaenon oni: atos binon rekord.

Päfünon ün 1884 nemü „Leicester Fosse,“ ed ädutikon lü Kvipad Telid
Futaglöpädasita Linglänik ün 1894. Äpledon su spotöps anik dü yels primik oka.
Ün 1891, äfealotädon ini el „Filbert Street,“ kö äblibon jüs 2002.

Pledans famikün ona binoms hiel Arthur Chandler, kel ädunom zeilis mödikün pro
klub; hiel Gordon Banks, kel äbinom zeiligaledan Lingläna pö Volakupäd yela
1966, pö kel Linglän ävikodon; hiel Peter Shilton, kel äbinom leigo zeiligaledan
pro Linglän; hiel Gary Lineker, kel ädunom zeilis mödikün pö Volakupäd yela
1986; e hiel Jamie Vardy, kel ün 2015 novul ädunom zeili in mäted sökedik
degbalid, kelos binon rekord ela Premier League.

Cifs sekaliegikün ona binoms hiel Johnny Duncan, kel i äbinom pledan; hiel Matt
Gillies, kel ägaenom eli League Cup yela 1964, e kel ärivom finapledi ela FA Cup
telna; hiel Jimmy Bloomfield; hiel Martin O'Neill, kel ägaenom eli League Cup
yelas 1997 e 2000; hiel Nigel Pearson, kel äfödom oni telna; e hiel Claudio
Ranieri, kel ägaenom eli Premier League.

Zilälaklubs topik ona binons el Nottingham Forest, el Derby County, ed el
Coventry City.



https://vo.wikipedia.org/wiki/Johannes_Kepler

Hiel Johannes Kepler (1571 dekul 27 - 1630 novul 15) äbinom matematan, stelavan
ä strologan Deutänik, äsi balan cifakompenanas levoluta stelavik tumyela 17id.
Sevädom ledino sekü lons planetamufa, kelis stelavans posik älärnons de vobots
omik: Astronomia nova, Harmonices Mundi e r.

Bü el Kelpler, mufs planetas päkalkulons medü yümätam mufas sirköfik sisirkas.
Pos el Kepler, stelavans pianiko ädeflekons oki de sisirks lü zümufs: vegs, kels
äkanons pabepenön matematiko as lelips. Lons ela Kepler äfomons i bali stabas
teoroda vetotanäma valemik hiela Isaac Newton.

Dü karier okik, el Kepler äbinom matematitidan in seminarajul in Graz, in
Lösterän, äsi yufan stelavana: Tycho Brahe, kurastelavan Lampörana: Rudolf II,
matematitidan in Linz, in Lösterän, e konsälal Generala: Wallenstein. Änitedälom
i tefü litav: ädatuvom daleskopasoti nulik (Daleskop hiela Kepler) ed äyufom ad
jelodön tüvis daleskopik timakompenana okik: Galileo Galilei.

El Kepler älifom ün timäd, kü no ädabinons difs gretik vü stelav e strolog, ab
ga vü stelav as jäfüd matemata e füsüd as jäfüd natafilosopa. El Kepler ägebom
blöfädis e tikami relikis pö vob okik dub stigäd tikamagoda, ma kel God ijafom
voli bai disein, keli mens kanons suemön yufü lit natik tikäla. El Kepler
äbepenom stelavi nulik oka as „sifüsüd“, as „lespat in Metafüsüd hiela
Aristoteles“ ed as „fövot lebuka: Tefü Süls hiela Aristoteles“, kelos äkodon
votafomami levalava vönaoloveik medä stelav pälecedon as dil füsüda matematik
valemik.



https://vo.wikipedia.org/wiki/James_Joyce

Hiel James Augustine Aloysius Joyce (Lireyänapüko: Séamus Seoighe; 1882 febul 2
- 1941 yanul 13) äbinom lautan Lireyänik in foginän, anu palecedöl as balan
lautanas flunilabikün tumyela 20id. Sevädon ledino sekü lekoned omik: Ulysses
(1922) e sökod vemo pedöbatöl onik: Finnegans Wake (1939), äsi sekü
konotakonlet: Dubliners (= Elans di Dublin; 1914) e lekoned dilo otlifajenädik:
A Portrait of the Artist as a Young Man (= Pöträt Lekanana as Yunan; 1916).

Do älifädom dili gretikün lifüpa okik plödü Lireyän, leval lekonedik ä lanavik
ela Joyce ävulon in lomazif oma: Dublin, kö dabinons tops e dil gretik yegäda
lekonedas okik. Pato tefs letepöfik omik ko Glüg Romakatulik Lireyänik lokons me
komips ninälik ela „ob votik“ (alter ego) oma: hiel Stephen Dedalus. Sekü dem e
küpäl kuratiks ats tefü top pösodik, kobü xil fa ok it pimütöl e flun okik da
Yurop lölik (pato in Paris, in Fransän), el Joyce ävedom süpädo balan
kosmopolikünas äd otüpo balan topädikünas vü lautans Linglänapükik valik timäda
omik.



https://vo.wikipedia.org/wiki/Henry_Ford

Hiel Henry Ford (1863 yulul 30 - 1947 prilul 7) äbinom fünan Lamerikänik
Toodakompenäta: Ford (el Ford Motor Company) ä fatan kobopladamatana nulädik
pageböl pö lemödajafäd. El Model T omik: tood nejerik fa valans removik äkodon
levoluti veigama e dustoda in Lamerikän. El Ford äbinom i datuvan labü datuvots
päregistaröl 161. As dalaban Kompenata: Ford ävedom balan pösodas liegikün ä
sevädikünas vola lölik. Äjafom „Fordimi“ sonemik: lemödajafäd toodas nejerik
medü kobopladamatan e lemeseds gudik pro vobans. El Ford älelogom remafägi as
kik püda. El Ford no äkonfidom bukädanolavanis: ävedom balan manas liegikün vola
nen yuf onsik. Vil ela Ford ad läsükön frädis äkodon jafi e gebi tiketas
kaenavik e büsidikas nulikas, yufü kels äfägom ad pladön selapladulanis ini zif
alik Nolüda-Meropa, äsi ini zifs veütikün kontinänas valik. El Ford äjafom i
Stitodi: Ford, kele ägeridom dili gretikün liega legretik oka, ab ägevom famüle
okik dileki laidüpik stitoda at.



https://vo.wikipedia.org/wiki/Galileo_Galilei

Hiel Galileo Galilei (1565 febul 15 - 1642 yanul 8) äbinom füsüdan, matematan,
stelavan ä filosopan Litaliyänik (di Toscana), kel älabom rouli veütik pö
levolut nolavik. Bevü duinods onik patuvons stud sitöfik balid mufa leigöfiko
vifikumöla, gudükumams daleskopa e küpeds stelavik medü on, e stüt pro sit hiela
Nicolaus Copernicus. Vob plakavik ela Galileo ädiston vemo de metods nedabinotik
hiela Aristoteles, nog kösömiks ün tumyel 17id. El Galileo penemon „fatan
stelava küpedik nulädik“, „fatan füsüda nulädik“, „fatan nolava“, e „fatan
nolava nulädik“. Muf kopas leigöfiko vifikumölas, kel ün atim patidon in juls e
nivers ti valiks, pästudon fa el Galileo. Keblünots omik stelave küpedik
keninükons tüvi munädas gretikül fola Yupitära, kels pänemons „muns hiela
Galileo“ stimü om, ed i küpedam e diletam solastenas. El Galileo äjäfom i me
nolav pajäfüköl e kaenav, ägudükumölo binodi kompada.

Jenöfot, das el Galileo ästütom ed äjelodom eli Copernicus pädöbaton vemo dü
lifüp omik. Leced telazänodimik idareigon voli sis timäd ela Aristoteles, e
döbats päkodöl dub tadun ela Galileo lecede at äkodons proibi jelodama
solazänodima as sit verätik, bi teorod at ettimo no älabon blöfis gudik ED ätaon
ta sinif kuratik biba. El Galileo fino pämütom ad noön solazänodimi okik ed
älifädom yelis lätik lifüpa okik as fanäb in dom okik büdü Glüg Katulik.



https://vo.wikipedia.org/wiki/Friedrich_Nietzsche

Hiel Friedrich Wilhelm Nietzsche (pronimag: [ˈfʁiːdʁɪç ˈvɪlhəlm ˈniːtsʃə]; 1844
tobul 15 - 1900 gustul 25) äbinom filosopan ä pükavan Deutänik tumyela 19id.
Äpenom krütis rela, südöfa, kuliva ettimik, filosopa e nolava, ägebölo stüli
vemo Deutäniki e . Flun ela Nietzsche blebon veütik ninü e plödü filosop, pato
pö dabinim e posnulädim. Stül omik, äsi bespikäbükam völada e dinöfa verata,
äkodons natepretasäkädis gretik, dö kels äpubon literat veitöfik se filosop
kontinänik e filosop diletamik. Too tikamagots cifik oma keninükons nätäpretami
lügadramata as fümedam lifa, dönuami laidüpik, dö kel mödikos ya pepenon, güükam
juläla ela Platon äsi refud krita (ledino uta tumyela 19id).

El Nietzsche äprimom karieri oka as pükavan büä änitedälikom in filosop. Bäldotü
lifayels te teldegfols ävedom Profäsoran Pükava Klatädik in Niver di Basel: jünu
pösod yunikün, kel ädagetom profäsori at. Ün 1879 ye äsädünikom sekü säkäds
saunik, demü kels äliedom dü dil gretikün lifüpa okik. Ün 1889 äjonom sümptomis
tikälamaläda fefik, e pos atos älifädom lifayelis retik oka kobü mot e sör okiks
jü deadam okik ün 1900.



https://vo.wikipedia.org/wiki/Brian_Reynold_Bishop

Brian Reynold Bishop (Britäna-Linglänapüko: [ˈbɹʌɪ̯ən ˈɹɛnəɫd ˈbɪʃəp],
Lamerikäna-Linglänapüko: [ˈbɹaɪ̯ən ˈɹɛnəɫd ˈbɪʃəp]) äbinom cifal Volapükanefa de
1984 jü 2014. Pemotom ün yel 1934 tö Kingston upon Thames (adelo fozif di
London), in Linglän. Dü lif lölik oka änitedälom vemo dö püks e pükav. Dü yunüp
oka, ün kel ästudom Fransänapüki, Spanyänapüki e latini, ätüvom dabini pükas i
mekavikas, kels äjänälons omi, e kelis ävilom studön dibikumo. O süpäd kion, das
kanoy jafön püki nulik! Ön mod at, ätüvom Sperantapüki, kela dialimi ästunidom
vemo. Ab pük at äbinon-li pük balid atsotik ad pajafön? Pos studs fovik, ätuvom
jenöfo pükis votik, bevü kels äbinon Volapük fa hiel Johann Martin Schleyer:
jenöfo pük balid, kel pegebon da vol as pük bevünetik. Pük at ästigedon nitedäli
omik. Dü livüp oma, äprimom ad spodön ko hiel Arie de Jong, kel irevidom püki
rigik ela Schleyer, fiediko dakipölo ai prinsipis datuvala. Id äspodom ko hiels
Johann Schmidt e Johann Krüger, kels id ävedoms ettimo cifals Volapükanefa, e ko
Volapükans votik zilik.

Nu lif nulik äprimon pro Volapük. Dabük gaseda nulik almulik tiädü Vög Volapüka
äpubon ün yel 1989. Poso bevüresod pägebon bevünetiko, kel älofon pötis gudik
mödik pro propagid Volapüka, kelis flens püka no änekälons. Resodatopeds bal pos
votik äpubons, kels älofons vödabukis, tidodemis nulik e literati alsotik.
Flenef Bevünetik Volapüka i päfünon ad kuradükön kosädi bevü Volapükaflens
valöpo ed ad propagidön püki it.



https://vo.wikipedia.org/wiki/Blaise_Pascal

Hiel Blaise Pascal (pronimag: [blɛz paskal]; 1623 yunul 19 - 1662 gustul 19)
äbinom matematan, füsüdan ä filosopan relik Fransänik. Äbinom cil letälenik fa
fat okik pädugälöl. Vobots balid ela Pascal ätefons nolavis natik e pagebölis:
äduinom keblünotis veütik bume kalkulacinas e stude flumotas, äkleilükom
suemodis: ped e lenos medä ästäänükom vobi hiela Evangelista Torricelli. El
Pascal pläo äpenom jelodü metod nolavik.

El Pascal äbinom matematan legudik. Äyufom ad jafön vestigamajäfüdis nulik tel.
Älautom penoti gretik dö geomet ven älabom bäldoti yelas te degmäls, e poso
äspodom ko hiel Pierre de Fermat tefü mögateor, äflunölo ön mod veütik volfami
konömava e sögadavas nulädikas.

Pos belifot müsterik finü yel: 1654, älüvom vobi nolavik oma ed ädedietom oki
filosope e godave. Vobots famikün oma pälautons ün period at: el Lettres
provinciales (Peneds provinik) ed el Pensées (Tikods). El Pascal äliedom sekü
saun fiböfik dü lifüp lölik oka ed ädeadom mö muls te tels pos motedadel 39id
oka.



https://vo.wikipedia.org/wiki/William_Butler_Yeats

Hiel William Butler Yeats (pronimag: [ˈjeɪts]; 1865 yunul 13 - 1939 yanul 28)
äbinom poedan ä dramatavan Lireyänik, ä balan pösodas veütikün literata tumyela
20id. Äflunom levemo Dönuliföfikami literatik Lireyänik, e kobü läd: Gregory e
hiel Edward Martyn äfünom eli Abbey Theater, kela cif äbinom dü yels balid ona.
El Yeats äbinom telna senatan Lireyänik. Ün 1923 ägetom premi: Nobel literata
sekü vobotem okik, keli komitetanef prema äbepenom as „poed süperik, kel me fom
löpa-lekanik notodon lanäli neta lölik.“ El Yeats palelogom valemo as balan
lautanas nemödik ut, kelas vobots gretikün päfinükons pos get prema: Nobel; vü
vobots at binons: The Tower (Tüm; 1928) e The Winding Stair and Other Poems
(Tridem Skrubätik; 1929).

El Yeats pädugälom in Dublin, ab älifädom cilüpi okik in Sligo. Ästudom poedi dü
yunüp okik, e de bäldot yunik änitedälom tefü konäds Lireyänik e koult. Yegäds
at patuvons in dil balid vobotema omik, zao jü fin tumyela 19id. Poedabuk balid
oma päpübon ün 1889, e poedots lürigik at päflunons fa hiel Edmund Spenser e
hiel Pery Bysshe Shelley, äsi fa lürig poedas Blodefa bü-Rafaelik. De 1900, poed
ela Yeats pianiko ävedon kopikum ä jenöfimikum, nen loveikim yunüpa omik, do
äbleibom nitedälön in maskars kopik e lanöfik ed in teorods sirkamufik lifa. Dü
lifüp okik, el Yeats älasumom lecedis bolitik distöfik, keninükamü, ma vöds
krüta: Michael Valdez Moses, „uts netimana tuik, veitacedana klatädik,
dakipiälana stifälik e nosimana milyelimik“.



https://vo.wikipedia.org/wiki/Viktor_Dyk

Hiel Viktor Dyk (1877 dekul 31id (Pšovka u Mělníka) – 1931 mayul 14id (nilü
nisul: Lopud)) äbinom lavogan, lautan poedotas, konedas e dramatas ä bolitan (i
lautan bolotik) Tsyegänik sevädik.

Ästudom in gümnad in Praha (balan tidanas omik äbinom hiel Alois Jirásek) e poso
in Diläd Lavoga Nivera ela Charles in Praha. De 1907 jü deadam oka ävobom pö
redak timapenäda: Lumír, e poso i pö el Samostatnost (Livät). De 1918 äbinom i
redakan gaseda: Národní listy (Pöpagased). Dü Volakrig Balid päpladom ini
fanäböp kodü jafed bolitik okik ta Lösterän-Macarän.

Ün 1911, änitedälikom dö bolit ed äslopikom eli Státoprávně pokroková strana
(Palet tatagitik progedik). Ün 1918 äkompenom pö fün ela Národní demokratická
strana (Palet demokratik netik) e pävälom ad dail as depütäb paleta at. Ün 1925
ävedom Senätan. Äbinom taan lanälik bolita presidana Tomáš Garrigue Masaryk.

El Dyk dutom (kobü hiels Petr Bezruč, Fráňa Šrámek e Karel Toman) lü menäd
lautanas, kels pos prim tumyela 20id ävolutoms ta „Sogäd Bolitik“. Älautom
satüris brefik ed älöfom setülis nomik ä ritmutilabikis. Lautots omik älabons
suvo „püni“, ed ägebom vilöfo tacedi. Prims lautotas omik älabons kaladi
nekrediälik, kodä äbelifom miseki volutas primü yelas 1890. Konlets omik labons
tefis nilik ko vobod grupa timapenäda Moderní revue (Gased Nilädik).

In el Milá sedmi loupežníků (Jilelöfäb Tifanas Vel), näm e lelöf pajonons in
telspikot fa naargidim päflunöl. In el Devátá vlna (Vef zülid) tuvom
glumaladäliko büomaleti deadama. In bukafolat omik dö krig bepenom bligi pösodik
ad jelodön lomäni okik e nunedom ta trät. In Krysař (= ratifanan) bevobom konädi
famik ratifanana, kele promoy peli pro moükam ratas valik; ratifanan dadunom
vobodi at, ab no getom peli päpromöl; sekü atos tirädom me flut okik belödanis
valik zifa, dat odeadons in fot. Lä Dyk te cil bal e lienetan bal lailifons.
Lalegor: lienetan no plu labon tikäli, e cil no nog. In dramat: Zmoudření dona
Quijota (Visedikam hiela Don Quijote) jonom lügi taöfa vü drims e lejenöf.



https://vo.wikipedia.org/wiki/Utahraptor

Elaf Utahraptor (siämü „ravanim di Utah“) äbinon limaf gretikün dinosaurafamüla:
Dromaeosauridae lurooda: Theropoda. Älifon dü period: Barremian ün prim Kretata
(bü yels 132-119-balions).

Hiel James Kirkland, hiel Rob Gaston, e hiel Don Burge ätüvons eli Utahraptor ün
1993 in komot: Grand, in tat Lamerikänik: Utah, ninü Fomam di Cedar Moutain.
Fösil patedik binon atimo in el „College of Eastern Utah“, do Niver: Brigham
Young labon konleti gretikün fösilas ela Utahraptor.

Bid patedik (e jünu teik sevädik) ela Utahraptor: U. ostrommaysorum, pänemon
stimü fösilavan Lamerikänik: John Ostrom (se Mused: Peabody Natajenava nivera:
Yale) e hiel Chris Mays, se „Dinamation International.“ Skulturan: Raymond
Persinger pämäniotom in naböfodönuam rigik ela James Kirkland kodü tikamagods
söla: Persinger tefü kluvabinod.

Äs elafs Dromaeosauridae votik, el Utahraptor älabon kluvi gretik blegik pö tean
telid, kel äkanon rivön lunoti zimmetas 23. Nim at ba ägleipon viktimis me
föfalims okik du äflapon oni me pödalims. Vestigams brefabüik tefü elaf
Velociraptor smalikum tikodükons, das kluvs somik pägebons ad deisteigön ud ad
teifön viktimi, no ad sleitön skini onik. Lunotü mets 6,5, geilotü mets 2 e
vetotü milgrams 700, el Utahraptor äbinon ravanim dredabik.

Pemobos, das el Utahraptor äbinon ba röletaf nilöfik ela Dromaeosaurus smalikum
ed elafa Achillobator gianagretik se Mongolän.

Lekoned: Raptor Red (Red Tifafa), fa hiel Bob Bakker, binon konot jepa elas
Utahraptor. Lekoned votik: Raptor (Tifaf) fa Paul Zindel manioton eli
Utahraptor, ab labü pats no jenöfiks äs kluvs venenilabik. Televid äjonon eli
Utahraptor in sökod: Walking with Dinosaurs (Gol ko Dinosaurs) ela BBC. I
timapenäd bevüresodik: Dinosaur Comics jonon eli Utahraptor.



https://vo.wikipedia.org/wiki/Tycho_Brahe

Hiel Tycho Brahe, pämotöl as Tyge Ottesen Brahe in Skåneland, ettimo dil Danäna
ed atimo Svedäna (1546 dekul 14 - 1601 tobul 24), äbinom nouban Danänik famik
sekü küpeds stelavik kuratik ä mödiks oma. El Brahe äsevädom leigo ün lifüp oka
as strologan ed as lalkiman.

Nem pälatinöl: Tycho Brahe labon pronis difik (latino: [ˈti.ko ˈbra.(h)e] u
[ˈty.ko ˈbra.(h)e], Linglänapüko: [ˈtaɪ.kəʊ ˈbɹɑː.hi] u [ˈtaɪ.kəʊ ˈbɹɑː.ə]). Nem
Danänik rigik: Tyge Ottesen Brahe papronon in Danänapük atimik as [ˈtˢyː.y
ˈʌ.d̥ə.sn̩ ˈb̥ʁɑː.ʊ]. Äsä ya äbinos kösömik in Skandinän, spikoy dö om no me nem
telid omik: „Brahe“, ab me nem balid: „Tycho“.

El Tycho Brahe ägetom glunidalaboti su nisul: Hven äsi monamedis ad bumön eli
Uraniborg: küpedöp stelavik ä strologik, kö äbumom stumis stelavik gretik ed
äduinom mafamis kuratik mödik. As stelavan, el Tycho ävobom ad kobükön utosi,
kelosi äcedom frutis geometik sita hiela Copernicus e frutis filosopik sita
hiela Ptolemaios ad fomön siti okik. De 1600 jü deadam okik ün 1601, päyufom fa
hiel Johannes Kepler, kel poso ögebom nünis stelavik kuratik ela Tycho ad völfön
teorodis stelavik lönik oka tefü lons planetamufa.



https://vo.wikipedia.org/wiki/Suchomimus

Elaf Suchomimus („sümädan krokoda“) äbinon dinosaur gretik famüla Spinosauridae
labü mud krokodöfik, kel älifon bü yels 110-120-balions, dü zänoda-Kretat, in
Frikop.

Distü pluamanum elas Theropoda gianagretik, el Suchomimus älabon snudi lunik ä
rovik e maxülis rovik labü tuts za 100, no vemo japiks e bosilo päklienöl pödio.
Tipot snuda äbinon boso gretikum ed äpolon tutis lunikum. Nim tikodükon dö
krokods e röletafs onsik, kels fidons ledino fitis (a.s. el gharial nulädik:
krokodabid gretik se Lindän).

El Suchomimus älabon i stäänükami virebas onsik pö göb, kel ba ästüton
skinasaili u sömikosi, äsä kanoy logön, ma maf gretikum, pö elaf Spinosaurus.
Studots kuratik ejonons, das fösil ela Suchomimus äduton lü yunaf lunotü mets
11; fösilavans kredons, das daülafs äkanons rivön lunoti ot, kas elaf
Tyrannosaurus (mets za 12). Magäd valemik binon ut nima gretik ä nämik, kel
äfidon fitis e miti bü yels plu 100-balions, ven däsärt: Sahara äbinon nog
maräd.

El Suchomimus pepladon vü els Spinosauridae: famül dinosauras yagöl. Pläamü
bäkaseglofot, patöfs onik sümons vemo ad uts elafa Baryonyx, kel älabon i
föfalimis nämik e krali blegik gretik su „döm“ okik. Zuo, soäs el Baryonyx, kral
äbinon dil fösilik balid, kel ägeton küpäli fösilavanas. El Suchomimus äbinon
gretikum ka el Baryonyx, ab fösilavans anik emobons, das el Baryonyx ba äbinon
fom yunik ela Suchomimus.

Pos tüv bida nulik elafa Carcharodontosaurus ed elafa Sarcosuchus, fösilavan
nivera di Chicago: Paul Sereno, kobü kvip okik, ätüvom ün 1997 fösilis (kildils
ti tel bömema lölöfik) mitifidafa gretik nilü däsärt Tenere (in topäd di Sahara,
in Nolüda-Frikop). Mitifidaf at pänemon as Suchomimus sekü fom kapa onik.



https://vo.wikipedia.org/wiki/Siegfried_Lederer

Hiel Siegfried Lederer (Deutänapüko: [ˈziːkfriːt ˈleːdərər]; pämotöl ün 1861
yunul 31id, ädeadöl ün 1911 novul 8id) äbinom Volapükan Lösteränik. Ün yel 1887
ädagetom diplomi tidana Volapüka, ed ün prilul yela sököl ya äpübom in Wien
(poso in Berlin) gasedi nulik, „Rund um die Welt / Zi vol lölik“, kel pelecedon
as gased Volapükik gudikün (l. Jenotem Valemapüka ‚Volapük‛ hiela Johann
Schmidt, pad: 30). Ätradutom märis anik hiela H. C. Andersen e blodefa Grimm,
äsi eli „Leid“ („Suf“ jiela Carmen Sylvia, lautot kelik jiniko pedakipon te as
tradutods Rusänapükik hiela W. Rosenberger e Litaliyänik hiela A. Ferretti).
Älautom i lebukis rigik mödik, vü kels „Lofüdänatävi“: buk vemo nitedik, ed eli
„Volapük als Dolmetscher“ (= Volapük as nätäpretian), kels jiniko i peperons.
Äblebom fiedik Volapüke i pos gloratim onik: äbinom balan limanas Volapükakadäma
telid fa Schleyer ün 1900 päfünöla. Pas ven nebenikam Volapüka äjinon fifümik,
äsludom ad slopikön Sperantamufi, ed ävedom bal kefünanas Sperantakluba „Verda
Stelo“ (= Stel grünik) in Praha yelü 1908. Pos atos ätidom Sperantapüki in Praha
ed ävobom as redakan pro gaseds Sperantapükik („Universo“ = Leval, ed i fomam
Sperantapükik nulik ela „Zi vol lölik“: „Ĉirkaŭ la Mondo“). Älautom tradutodis
ini Sperantapük, vü kels nogna märis ela Andersen („Bildolibro sen Bildoj“:
Magabuk nen mags), ed eli „Leid“ jiela Carmen Sylva. Ädeadom ün 1911 novul 8id
in Praha.



https://vo.wikipedia.org/wiki/Robert_Schumann

Hiel Robert Schumann - nem lunomiko papenon i Robert Alexander Schumann, do atos
binon jiniko pöl - (1810 yunul 8 - 1856 yulul 29) äbinom noatädan, jönavan ä
musigikrütan flunilabik Deutänik. Äbinom balan noatädanas romatik famikün
tumyela 19id.

Äspelom ad völfön karieri as pianodan, ibä tidan omik: Friedrich Wieck älesiom
ome, das el Schumann äkanom vedön pianodan gudikün Yuropa pos studayels te aniks
lä om. Namaviod ye änemögükon jenükami spela at, ed el Schumann äsludom ad
dedietön oki noatädame. Vobots balid omik äbinons lids; poso änoatädom vobotis
pro pianod e musigalef, lidis zuik mödik, sümfonis fol, lopi bal, äsi vobotis
votik pro musigalef, koramusigi e cämamusigi. Yegeds omik dö musig äpubons in el
Die neue Zeitschrift für Musik („Gased nulik pro musig“): pübot di Leipzig, keli
el Schumann äkefünom.

Ün 1840, pos komip lunüpik ä fikulik ko fat ofik, el Schumann ämatikom ko jiel
Clara Wieck: jipianodan letälenik ä pösod veütik perioda romatik. Ün fin lifüpa
okik, pos steifül bal ad oksasen, el Schumann älifädom yelis lätik tel oka in
maladöp lanisanik.



https://vo.wikipedia.org/wiki/P%C3%BCthagoras_se_Samos

Hiel Püthagoras se Samos (Grikänapüko: Πυθαγόρας; pämotöl vü 580 e 572 b.K. -
ädeadöl vü 500 e 490 b.K.) äbinom matematan ä filosopan vöna-Grikänik, äsi jafan
mufa relik labü nem: pütagorim. Suvo pastudinom as matematan gretik, müsteran ä
nolavan; anans ye edöbatabükons veüti keblünotas omik matemate e natafilosope.
Hiel Herodotos äbepenom omi as „filosopan skilikün bevü Grikänans“. Nem omik
jiniko äyümon omi lü el Apollo jiela Püthia; hiel Aristippus äplänom nemi omik
soiko: „äsagom (agor-) verati no läs, kas Püthia (Pyth-)“, e hiel Iamblichus
äpenom dö konot, ma kel jiel Püthia ibüosagof, das mot grodik oma ömotof mani
levemo jöniki, sapiki, ä frutiki menefe.

Sevädom ledino sekü Leset hiela Püthagoras, kel jünu panemon stimü om. Sevädik
as „fatan numas“, el Püthagoras äkeblünom filosope e tide relik finü tumyel 6id
b.K. Sekü konäds mödik, kels fikulükons vestigami vobotema e lifüpa omik igo
plu, kas utis büsokratanas, kanoy sagön konfido te nemödikosi dö om e tid omik.
Sevoy, das el Püthagoras e tidäbs omik äkredons, das val pistabon su matemat,
das nums äbinons lejenöf dibätikün, e das dub nums val kanon pabüosagön e
pamafön as ritmuts ud as sirkülams jenotas. Ma hiel Iamblichus, el Püthagoras
äsagom, das „num binon mastian fomas e tikamagotas äsi kod godas e diabas.“

Äbinom man balid, kel änemom oki „filosopani“ ü sapilöfani, e tikamagots omik
äflunons eli Platon. Leido te nemödikos sevädon dö el Püthagoras, bi penäds
valik oma peperons. Vü keblünots ele Püthagoras pegivülöls, ba mödiks äbinons
jenöfo dunods tidäbas, kevobanas u fovanas omikas.



https://vo.wikipedia.org/wiki/Oskar_Kausch

Hiel Oskar (u ba: Oscar) Kausch (1848 mayul 13 - 1932 dekul 16) äbinom Volapükan
Deutänik. Ätradutom penädis literatik mödik ini Völapük, ed älautom lisedis
literata Volapükik e Volapükanas. Älabom benorepüti gretik in Volapükamuf, kele
äblibom fiedik jü deadam oka.

El Oskar Kausch pämotom tü 1848 mayul 13 in Zeipau, Jlesän (atimo Szczepanów in
Polän). Ävedom potasekretan in Dresden, Saxän; us ün 1906 päpromuvom ad
potasekretan löpik. Pos pänsionam oka, äsludom ad lomädikön in Reisicht, Jlesän
(atimo Rokitki in Polän), kö älifom takädiko jü deadam oka.

El Kausch äprimom ad bejäfön Volapüki dü steb okik in Dresden. Ya ün febul yela
1887 ädagetom diplomi tidana Volapüka. Ut spodana äsökon ün prilul yela ot, ut
tidala ün gustul yela: 1888, ed ut profäsorana ün mayul yela 1889. Ätradutom ini
Volapük lebukis mödik (l. dono lautotalisedi), kelis äprimom ad pübön ün 1896.
Äpübom i yegedis mödik in gaseds difik (a. s. „Volapükabled lezenodik“ ela
Schleyer). Tü 1898 febul 9, ya ipübölo lautotis mödik, ägetom de el Schleyer
Volapükaköni smalik demü meritabs okik tefü Volapük. Tü 1900 yanul 12 el
Schleyer äcälom omi senätani e kadämali Volapüka.

Ün gustul yela 1896 el Kausch ävedom liman spodöl Volapükakluba valemik Nedänik,
ed ün dekul yela ot älüyumom ad Volapükaklub valemik di ‚Konstanz‛. Äblebom
liman spodöl fiedik Volapükakluba valemik Nedänik jüs püb jäfidota atimik ona
(Nuns blefik se Volapükavol) päfinükon e kosam vü limans äbrekon. Ven
Volapükamuf Nedänik ädönulifikon primü degyel 1930, el Kausch äjonülon nitedäli
e fredi gretikis, ab deadam omik finü 1932 änemögükon ome ad kevobön kobü
Volapükans Nedänik.



https://vo.wikipedia.org/wiki/Megalosauroidea

Elafs Megalosauroidea äbinons lefamül dinosauras grupa Tetanurae, lurooda
Theropoda, kels älifons sis zänoda-Yurat jü fin Kretata. Luveratiko famül elafas
Spinosauridae duton lü grup at.

Nem: Spinosauroidea lunomiko pagebon pla nem: Megalosauroidea. Lefamül:
Spinosauroidea pänemon ün 1915 fa hiel Ernst Stromer. Ab, if el Megalosaurus
dutons lü grup: Spinosauroidea (kelos veraton bai dilets nulädik ti valiks), tän
els Spinosauroidea ed els Megalosauroidea binons vo vöds otsinifik. Hiel Paul
Sereno ämiedeton grupi: Spinosauroidea ün 1998 as grup, kel keninükon büani
komunik elafas Spinosaurus e Torvosaurus, ed i licinafs valik onas. Hiel Thomas
Holtz ämiedeton grupi labü nem ot as grup, kel keninükon bidis valik nilikumis
ele Spinosaurus, ka ele Passer domesticus. Grups bofik bo keninükons famüli:
Spinosauridae. Bai el ICZN, igo kladanems klinik sötons paplaädön üf labons
kladapoyümoti kösömik e binons otsinifiks ko klads peleodüköl votik lä, u donü,
nivod lefamüla. Mob at ye suvo no pelobedon fa fösilavans valik, pato hiel
Sereno.

Hiel Paul Sereno (1998, 2005) ägebom elis Spinosauroidea äs klad (nog labü
lefamülapoyümot kösömik) keninükamü els Megalosauridae ed els Spinosauridae. Do
els Spinosauroidea pämiedetons büo, no nog dabinon nogan calöfik ad nomükön
kladanemis. Bai noms ela ICZN pro nemam kladas famülanivoda, nem:
Megalosauroidea labon gitäti büik calöfik ven pagebons as lefamülanem, bi
pinemon nestedöfiko fa hiel Thomas Huxley ün 1869; sekü atos, nem:
Megalosauroidea itjäfidiko plaädon nemi: Spinosauroidea. Nom at ye no pedemon in
literat fösilavik, keninükamü Sereno 2005, kel deimom nemi: Megalosauroidea as
parafületik (do el Sereno gebom grupis büo parafületikis votikis, soäs els
Coelurosauria).



https://vo.wikipedia.org/wiki/La_Marseillaise

Allons enfants de la Patrie, Le jour de gloire est arrivé! Contre nous de la
tyrannie, L'étendard sanglant est levé, (2na) Entendez-vous dans les campagnes
Mugir ces féroces soldats? Ils viennent jusque dans vos bras Égorger vos fils,
vos compagnes!

Que veut cette horde d'esclaves, De traîtres, de rois conjurés? Pour qui ces
ignobles entraves, Ces fers dès longtemps préparés? (2na) Français, pour nous,
ah! quel outrage Quels transports il doit exciter! C'est nous qu'on ose méditer
De rendre à l'antique esclavage!

Quoi! des cohortes étrangères Feraient la loi dans nos foyers! Quoi! ces
phalanges mercenaires Terrasseraient nos fiers guerriers! (2na) Grand Dieu! par
des mains enchaînées Nos fronts sous le joug se ploieraient De vils despotes
deviendraient Les maîtres de nos destinées!

Tremblez, tyrans et vous perfides L'opprobre de tous les partis, Tremblez! vos
projets parricides Vont enfin recevoir leurs prix! (2na) Tout est soldat pour
vous combattre, S'ils tombent, nos jeunes héros, La terre en produit de
nouveaux, Contre vous tout prets à se battre!

Français, en guerriers magnanimes, Portez ou retenez vos coups! Epargnez ces
tristes victimes, A regret s'armant contre nous. (2na) Mais ces despotes
sanguinaires, Mais ces complices de Bouillé, Tous ces tigres qui, sans pitié,
Déchirent le sein de leur mère!

Amour sacré de la Patrie, Conduis, soutiens nos bras vengeurs Liberté, Liberté
chérie, Combats avec tes défenseurs! (2na) Sous nos drapeaux que la victoire
Accoure à tes mâles accents, Que tes ennemis expirants Voient ton triomphe et
notre gloire!

Nous entrerons dans la carrière Quand nos aînés n'y seront plus, Nous y
trouverons leur poussière Et la trace de leurs vertus (2na) Bien moins jaloux de
leur survivre Que de partager leur cercueil, Nous aurons le sublime orgueil De
les venger ou de les suivre



https://vo.wikipedia.org/wiki/Kad%C3%A4m_Bev%C3%BCnetik_Volap%C3%BCka

Kadäm Bevünetik Volapüka, u balugiko Kadäm Volapüka (rigiko: Kadem Volapüka),
päfünon ün gustul yela 1887, dü Volapükakongred telid tö München, zeilü dakip e
menod Volapüka.

Zeil onik äbinon ad yufön Datuvale Volapüka, Johann Martin Schleyer, pö volfükam
püka it. Äbinon komitanef dinitaleodik, kel binädon me cif: cifal it, el
Schleyer), e dilekan: hiel Auguste Kerckhoffs, Volapükan gretik Fransänik.
Jäfüdans 17 se läns 12 pävälons kademals (kadämals, o.b. kadämans löpik), e
pälonon väl kademelas (kadämanas donik) e kademanas (kadämanas spodöl). El
Schleyer äbaivögom ko el Kerckhoffs, das noganükam in München päsludöl pölelogon
as büfik, e das laidüpükam (u votükam) binoda Kadäma pösludon dü kongred
bevünetik ösököl (kel öjenon in Paris yelü 1889). Läo, el Kerckhoffs ägetom de
Schleyer däli ad läükön kadämales 17 nog pösodis votik 7 fa ok pövälölis.
Jäfidot Kadäma äbinon sirkülapenäd dilekana (Zulags), e läo i gased, keli äpübom
el Kerckhoffs it: Le Volapük.

Ün 1889 äjenon in Paris Volapükakongred bevünetik kilid, dü kel pälonons statuds
nulik pro Kadäm, ma kels zeils Kadäma äbinons lölöfükam, gudükumam e menodam
gramata e vödastoka Volapüka. Ya bü 1889 ye äsplodon konflit vü els Schleyer e
Kerckhoffs, ibä balidan äsuemom zeilis at as beg pro liegükam mögiküno mödik
gramata e vödastoka, du telidan ädesinom ad revidön Volapüki lüodü balugükam e
plagükam. El Kerckhoffs äplöpom ad moükön gitäti ela Schleyer ad refudön mobis
nulik in Kadäm. El Schleyer neai äbaicedob ko miedükam at lautanagitätas okik,
e, ven el Kerckhoffs ämobom Kadäme revid staböfik Volapüka, el Schleyer äsäcälom
Kadämi lölik.

Ün 1890, el Schleyer ävälom Kadämi nulik Volapüka vü mens lölöfiko fiediks lü
tikamagots okik. Kadäm at äblebon ye ti nedunöfik, e, ma nüns nemödik dö on in
jäfidot veütikün Volapüka, Volapükabled lezenodik (Volapükagased zänodik), te
älobülon sludis ela Schleyer. Kadäm nulik at änepubon nenseko ya ün 1893.

Dugamü hiel Waldemar Rosenberger, sis 1892, Kadäm pisäcälöl äprimon ad vobön pro
el Idiom Neutral (Pük Neudik), ävotükon nemi okik ad Akademi Internasional de
Lingu Universal (Kadäm Bevünetik Püka Valemik), e, cifamü hiel Guiseppe Peano,
äprimon ad stütön eli Latino sine flexione (latin nen defomam) e dönu ävotükon
nemi okik, ün naed at ad Academia pro Interningua (Kadäm pro el Interlingua).



https://vo.wikipedia.org/wiki/Jorge_Luis_Borges

Hiel Jorge Francisco Isidoro Luis Borges Acevedo (Buenos Aires, 1899 gustul 24 -
Genève, 1986 yunul 14): lautan Largäntänik, balan lautanas veütikün litarata
Spanyänapükik ä volaliterata valemik tumyela 20id. Vobotem onik binädon me
konots, baläds e poedots.

Fat ela Borges: hiel Jorge Guillermo Borges, äbinom lavogan ä tidan lanava, ab
ävilom binön i lautan („trató de volverse escritor y falló en el intento“ -
ätöbidom ad vedön lautan ed ädufalom pö desin at -, el Borges balna äsagom; ma
om, fat omik äpenom poedotis degfolliänik gudik anik). Mot omik: Leonor Acevedo
Juarez, se Luruguyän, älärnof Linglänapüki de jimatan okik ed ätradutof lebukis
ömik se pük at ini Spanyänapük. Famül fata omik älabon vulis Spanyänik,
Portugänik e Linglänikis; ut mota omik, Spanyänikis e ba Portugänikis. Domü om
äspikoy Spanyänapüki e Linglänapüki: sis cilüp okik, el Borges äbinon telpükan;
pük balid, in kel älärnom ad reidön, äbinon Linglänapük. Äglofom in Palermo:
ziläk di Buenos Aires (ettimo ti zif votik), in dom gretik labü bukem legudik,
kel äleduton lü fat omik.

Ästudom primo in Largäntän, e dü yunüp okik in Jveizän. El Jorge Guillermo
Borges pämütom ad lüvön lavogi sekü bleinam gredik gerovik: maläd ot, kel poso
öpubon pö son omik.



https://vo.wikipedia.org/wiki/Johannes_Gutenberg

Hiel Johannes Gensfleisch zur Laden zum Gutenberg (zao 1400 - 1468 febul 3)
äbinom goldismitan ä bükan Deutänik, kel ädatuvom bükami me tonats mufovik in
Yurop (zao ün 1439) äsi in valem bükami cinik. Vobot veütikün oma: Bib ela
Gutenberg, i sevädik as bib 42-lienik, pelofon vemo sekü kaliet jönavik ä
kaenavik löpik oka.

Vü keblünots bükave, kels pegivülons ele Gutenberg, binons: datuv tonatas
metalik mufovik, datuv metoda ad mekön mödotis gretik onas (lemödajafäd), geb
niga me leül pämeköla, e geb bükapediana binü boad, sümika ad learafluki- e
vinipedians ün ettim pägeböls. Ab tiket jenöfiko veütik oma äbinon geb binetas
valik at as sit plagik. El Gutenberg ba ya äkanom gavön; palesagos, das ivobom
pö kuprinigav ko lekanan sevädik as Mastan Pledakadas Motoy ye demön, das
vestigams nulik ba ojonons, das geb tonatas mufovik äbinon volfam komplitikum,
pö kel äkompenons tops e pösods distöfik.

Geb tonatas mufovik äbinon proged gretik leigodü namapenäd: mekamod teik bukas
ettimo in Yurop ädabinöl, e kludo äkodon levoluti pö bukimekam Yuropik.
Bükamasit ela Gutenberg pälasumon vifiko da Yurop valik e palelogon as bal
binetas flunilabik pö Dönuliföfikam Yuropik. El Gutemberg eblebom jünu pösod
vemo sevädik in kuliv pöpedik: ün 1999, el A&E Network se New York ägevon ele
Gutenberg pladi balid liseda: People of the Millenium (Pösods Milyela), ed ün
1997 timapenäd: Time-Life ävälom datuvoti ela Gutemberg as veütikün milyela
balid.



https://vo.wikipedia.org/wiki/Jlesvig%C3%A4n-Holst%C3%A4n

Jlesvigän-Holstän (Deutänapük: Schleswig-Holstein [ˈʃleːsvɪɕ ˈhɔlʃtaɪ̯n];
Dona-Saxänapük: Sleswig-Holsteen [ˈsleːsvɪɕ ˈhɔlsteːn]; Danänapük:
Slesvig-Holsten [sle̝̝sviˈhɔlˌsde̝̝ːˀn]; Nolüda-Frisänapük: Slaswik-Holstiinj)
binon fedalän in Nolüd Deutäna.

Zifs Ahrensburg, Arnis, Bad Bramstedt, Bad Oldesloe, Bad Schwartau, Bad
Segeberg, Bargteheide, Barmstedt, Bredstedt, Brunsbüttel, Büdelsdorf,
Eckernförde, Elmshorn, Eutin, Fehmarn, Flensburg, Friedrichstadt, Garding,
Geesthacht, Glinde, Glücksburg, Glückstadt, Heide, Heiligenhafen, Husum,
Itzehoe, Kaltenkirchen, Kappeln, Kellinghusen, Kiel, Krempe, Lauenburg, Lübeck,
Lütjenburg, Marne, Meldorf, Mölln, Neumünster, Neustadt in Holstein, Niebüll,
Norderstedt, Nortorf, Oldenburg (Holstän), Pinneberg, Plön, Preetz, Quickborn,
Ratzeburg, Reinbek, Reinfeld, Rendsburg, Schenefeld, Schleswig, Schwarzenbek,
Schwentinental, Tönning, Tornesch, Uetersen, Wahlstedt, Wedel, Wesselburen,
Westerland, Wilster e Wyk topons in Jlesvigän-Holstän.



https://vo.wikipedia.org/wiki/I_Dreamed_a_Dream

Lid „I Dreamed a Dream" (Ädrimob Drimi) binon in el „Les Misérables" (Yamikans)
fa hiel Alain Boublil. Is binon tradutod stedik de tradutod Linglänapükik fa
hiel Herbert Kretzmer: Ädabinon timäd kü mans äbinoms gudäliks, Kü vögs okik
äbinons sofiks E vöds okik äbinons vüdiäliks. Ädabinon timäd kü löf äbinon
bleinik E vol äbinon lid, E lid ästigädon. Ädabinon timäd somik, Täno val ävedon
badiki. Ädrimob drimi dü timäd büik Kü ädabinon spel mödik E lif äbinon völadik.
Ädrimob das löf odeadon neai, Ädrimob das God obinom pardiälik. Äbinob yunik ä
nendredik, E drims päjafons e pägebons e pänespälons. Ädabinons ni livükamons,
Ni lids no pekanitöls, ni vin no pegutöl. Ab tigrids kömons neito, Ko vögs sofik
äs tonär, Kü dasleitons speli oyik E cenons drimis oyik ad jem. Äslipom len ob
dü hitüp, Äfulükom delis obik ko stun. Äpolom obi se cilüp obik, Ab imogolom kü
fluküp äkömon. Bleibob drimön das ogekömom lü ob, Das olifädobs kobo dü yels. Ab
dabinons drims kels no kanons jenön, E dabinons teps kelis no kanoy sufidön.
Älabob drimi in kel lif obik binon Vemo difik ka höl at in kel lödob, Vemo difik
ka vio äjinon. Nu lif edeidon drimi keli ädrimob.



https://vo.wikipedia.org/wiki/Heterodontosaurus

Elaf Heterodontosaurus (siämü „lasär labü tuts difik“) äbinon dinosaur smalik
tuts japik, kel älifon primü Yurat in Sulüda-Frikopän. Äsümon ma koapafom ad
elafs Hypsilophodontidae e, to tuts japik okik, äbinon planifidaf.

El Heterodontosaurus pasevon atimo stabü bomems Museda Sulüda-Frikopäna. Pateds
tel dabinons; telid onas palelogon fa fösilavans anik as bid distik. Bid
patedik: H. Tucki, pätüvon in Fomam: Upper Elliot (Hettangian, bü yels
199-196-balions). Äbinon röletaf nilöfik (u ba bid ot, äsä ya pemobos ün paset)
elafa Abrictosaurus.

Klülabots anik tikodükons, das el genus at ädabinon id in Nolüda-Merop, do te
elafs Technosaurus e Krzyzanowskisaurus pedientifons us jünu. Fösils anik se
Jveizän mögiko dutons lü el Heterodontosaurus, ab atos no nog pefümükon.

Elaf Heterodontosaurus älabon hipabomi lunik ä roviki; el pubis onik äsumon ad
ut elafas Ornithischia ävolfölumas. Binos nekösömik, das nam ela
Heterodontosaurus älabon doatis lul, tels kelas äbinons jiniko tapladoviks (soäs
doats menik). Jenöfot at ädälon eli Heterodontosaurus ad gleipön e kipön fidi.

Pat nekösömik votik binon tutapateds, kels äplänons nemi bida at. Dinosaurs
mödikün (vo räptuls mödikün) labons tutapatedi te bal in maxüls oksik, ab el
Heterodontosaurus älabon patedis kil. Su föfadil maxüla, flanü honed, ädabinons
tuts smalik, kels luveratiok pagebons ad dekötön bledis e kaulis. Po ons su
maxül ädabinon telat tutas gretik japik, kela gebamod blebon nesevädik (ya
pemobos, das ba pägebons as jonots genik). Tutapated kilid äbinon lunik ab
nejapik; luveratiko äfruton pö maskam. (Maskam binon tefädiko kösömik pö
dinosaurs, ab vemo seledik pö räptulagrups votik.)



https://vo.wikipedia.org/wiki/Filippus_Johann_Kr%C3%BCger

Hiel Filippus Johann Krüger (Nedänapüko: [fiˈlɪpɵs joˈɦɑn ˈkryːɣ̊ər]) pämotom ün
yel 1911 tö Odoorn (Nedän). Pats dö dugäl oma no pasevons, ab klüliko äbinom
man, kel istudom levemo, äsä blöfon lif e duins mödik oma. Äbinom pükavan e
mödapükan. Äfünom eli Societas Polyglottica Universalis (Mödapükaklub Valemik)
tö Amsterdam. Älabom nitedi vemo jäfediki tefü püks valasotik: vöniks, nulädiks,
netiks e bevünetiks, pluamanumiks e nepluamanumiks.

Älärnom Volapüki ün yel 1937 ed ädagetom tidadiplomis kil jü yel 1951. Ün yel ot
ävedom kadäman. El Volapükagased pro Nedänapükans äbinon periodagased soelik
ettimik, ed ävedom redakan ona jü 1962, ün yel kelik dabük ifinükon. Äbinom flen
gudik elas Johann Schmidt ed Arie de Jong. Pö deadam cifala Johann Schmidt, el
Krüger ävedom cifal ün yel 1977. Äbinom cifal jü yel 1983. Ävobom mödiko, ab
nenplöpo, ad dakipön mufi as pük e noganükam lifiks. Äsä ya ereidobs, Volapük
isufom dämis mödik sekü bolit Deutänik. Ab anu, pos volakrigs, dins no äbinons
äs büo. Ün yels balid Volapüka, mens no älabons televidi e tävi nejerik lü
finots tala ad debätön okis; mens ettimik äjäfikons me stud, me reid, me duins.
Ab anu, ün tim kovenikum, nited tefü püks bevünetik päfibükon. Cifalam ela
Krüger päkaladon fa nepub kadäma e noganükama büik mufa; anu te bomem äreton.

To jäfäds laidik oma tefü püks votik, pato tefü tidam frisida, e to maläd dü
degtelat lätik lifayelas omik, äpenom vödalisedis mödik vödas nulädik, büo no
dabinölas in Volapük, äsi tidodemis anik. Ädeidom ün yel 1992 tö Amsterdam
(Nedän).



https://vo.wikipedia.org/wiki/Ernst_Haeckel

Hiel Ernst Heinrich Philipp August Haeckel (1834 febul 16 - 1919 gustul 9),
anikna päpenöl i von Haeckel, äbinom lifavan, natavan, filosopan, sanavan,
profäsoran ä lekanan Deutänik, kel ätüvom, äbepenom ed änemom milatis bidas
nulik, ädäsinom genealogabimi lifafomas valik, ed äjafom vödedis lifavik mödik,
keninükamü el phylum, fülogen, kolog äsi el phylum: Protista. El Haeckel ästütom
ed äjelodom vobi hiela Charles Darwin in Deutän, ed ävölfom „teorodi dönuama“
vemo pädöbatöli, bai kel daglofam lifavik nogana bal: lontogen onik, dönuon
volfami bida onik ve tim: fülogen onik: „lontogen dönuon fülogeni“

Vobots lekanik ela Haeckel keninükons däsinotis kölik läna- e melanimas plu 100
(päpübölis in lebuk: Kunstformen der Natur: „Lekanafoms Nata“). As filosopan, el
Haeckel älautom eli Die Welträthsel („Leräts Levala“, 1895-1899): vobot jünu
flunilabik.

In Lamerikän, Bel: Haeckel geilotü 4 090 m in el Sierra Nevada Lofüdik, pänemon
stimü om. Leigo stimü om pänemon Bel: Haeckel votik, geilotÜ 2 941 m, in
Nula-Seleäns. Dabinon i planetül 12323 Haeckel.

Dom ela Ernst Haeckel (el „Villa Medusa“) in Jena, in Deutän, labon bukemi omik.



https://vo.wikipedia.org/wiki/Eoraptor

Elaf Eoraptor äbinon balaf dinosauras balid vola. Äbinon mitifidaf tellögik, kel
älifon bü yels 230- e 225-balions, in topäd, kel anu duton lü Largäntän
nolüda-vesüdik. Bid patedik binon Eoraptor lunensis, nem labü sinif:
„gödalulitatifan (se fälid) muna“, ma plad, kel rigiko pätüvon: el Valle de la
Luna in Largäntän (Vöna-Grikänapük: ηως „gödalulit, göd“, latin: lunensis
„munik“). Fösilavans kredons, das el Eoraptor sümon ad büan komunik dinosauras
valik. Sevädon medü bomems anik gudiko pedakipöls.

El Eoraptor pätüvon ün 1991, ven studan Largäntänik: Ricardo Martínez, ävobölo
kobü grup nolavanas in el Valle de la Luna (Fälid Muna) in Ischigualasto,
äküpedom klifi patik e, pos vestigam brefik, ätuvom no päspetölo tutis fösilik
tel su on iklebölis. Pos yels anik, kvip fösilavanas se Niver di Chicago e Mused
Natanolavas di San Juan äsesebon bomemi te lölöfiki dinosaura jiniko vemo
primöfika. Ün 1993, nim at pänemon el Eoraptor fa els Paul C. Serrano, Kristina
Curry-Rodgers, Katherine Foster e Monetta.

El Eoraptor luveratiko äfidon cifadilo nimis smalik. Äbinon lönaf vifik e,
ifanölo nimi fidabik, ägebon kralis e tutis ad dasleitön oni. Ab, bi älabon
tutis pötik e pro mitifid e pro planifid, ba äfidon vali.

Boms dinosaura primöfik at pätüvons balidnaedo ün 1991, fa hiel Paul Sereno:
fösilavan se Niver di Chicago, in Ischigualasto, Largäntän. Dü laf telid Triata,
top at äbinon flumedafälid, ab nu binon däsärt. El Eoraptor pätuvon su topäd ot,
as el Herrerasaurus, limaf primöfik grupa: Therapoda. Kom tutas planifidik anik
e doatas lölöfik lul ätikodükons nolavanis anik, das el Eoraptor muton büön igo
tefü el Herrerasaurus. Te els Prosauropoda, brefabüo petüvöls su Madagaskareän,
pacedons bäldikums.

Ün 1993 ya äsevoy, das el Eoraptor äbinon balaf dinosauras primöfikün. Bäldot
onik päfümedon fa pats distik, vü kels def patöfas patedik grupas valik
dinosauras, a.s. def yagafapatöfas. Ön mods mödik äsümon nog ad räptils tellögik
promöfik soäs elaf Lagosuchus, ab binod ivotiköl lögas e pated yuma onsik ko
lekel jonons nendoto, das ya äbinon dinosaur.

Kleiliko äduton lü grup gretik dinosauras: elafs Saurischia, dinosaurs
lasärahipilabiks. Pats votik dadiläda onik ye nog padöbatons. El Eoraptor
klüliko topon nilü rigüp dinosauras, kü grups valiks te äprimons ad distikön. Ya
ädalabon koapafomi elas Theropoda, äsi kralis e bomemabinod mitifidafas; in
maxül onik ye äbinons e tuts saovafomik, sümiks ad uts elas Theropoda mitifidik,
e tuts sümik ad uts elas Prosauropoda planifidik. Distü els Theropoda, pö om
ädefon yoin sliföl finotü maxüla donik, me kel äkanonöv kipön nimis gretikum.
Klu no sevoy fümiko, to ceds fösilavanas anik, va el Eoraptor äduton lü grup
elas Theropoda u no.

Danü tüv ela Eoraptor jäfüdisevans nu baicedons, das dinosaurs ävolfons de
räptils tellögik smalik. Tuvöp in Largäntän, kü i dinosaurs vemo bäldiks votiks
pätuvons, tikodükon, das davedöp dinosauras ba ätopon in Sulüda-Merop.



https://vo.wikipedia.org/wiki/Emmanuelle_Arsan

Jiel Emmanuelle Arsan (1932, u ba 1940 - 2005; nem rigik Marayat
Rollet-Andriane, pämotöl as Marayat Bibidh) binof lautan Fransänik licina
Tayänik, kel äfamikof in vol valik sekü lekonedasökod lerotik ofik: Emmanuelle e
biomagodems de on dekömöls.

As Marayat Bibidh pämotof in Bangkok. Bäldotü yels 16 ämatikof ko hiel
Louis-Jacques Rollet-Andriane: dipan Fransänik lä UNESCO.

Buks balid tel sökoda: Emmanuelle päpübons ün 1959 e 1960 fa dabükan Fransänik
Eric Losfeld in Paris, kel kodü sänsur notidik ettimik no äkanom pämütom ad
pübön onis klänediko. Lekoneds at älabons benoseki legretik, do ettimo no
ädalons pareklamön. Ün 1967 e 1968 dabükot calöfik äpubon, kel päsökon fa
lekoneds votik sökoda ed i fa buks votik jilautana. Biomagodems pemeköl sis
degyel 1970 fino äsevädükons ofi.

Ön nem: Marayat Andriane älabof rouli smalik in biomagodem The Sand Pebbles
(Stonils sabik, 1966), ed ün 1967 in näijenot tiädü Turn of a Card (Kadatul)
televidasökoda Lamerikänik The Big Valley (Fälid Gretik). Ün 1975 ädilekof
biomagodemi stabü lekoned okik: Laure, pö kel älabof i rouli jiela Myrta.



https://vo.wikipedia.org/wiki/Charlie_Chaplin

Hiel Sir Charles Spencer Chaplin (Jr.), KBE (1889 prilul 16 - 1977 dekul 25),
sevädik as hiel Charlie Chaplin, äbinom fredadramatan Linglänik. El Chaplin
ävedom balan dramatanas famikün, äsi dilekan ä musigan küpädik ün prim e zänod
timäda biomagodema di Hollywood. Palecedom as balan sümädanas e klaunas
gudikünas föro me biomagodem peregistarölas; fredadramatans votik äsufons fluni
gretik oma.

Ädunon ti vali pö biomagodems omik: ädilekom, älabom rouli, älauton vödemi ed
äprodom onis. El Chaplin äbinom i balan posödas jafiälikün e flunilabikünas
timäda biomagodema seilik. Karier omik ädulon dü yels plu 65s, de süf in Linglän
as ciladramatan ti jü deadam omik bäldotü lifayels 88. Lifüp notidik e privatik
ela Charlie Chaplin äkeninükon timülis gönik äsi negönikis, lelobi gretik e
döbatis vemik.

Roul veütikün oma äbinon ut „glibana“ (sevädik as „Charlot“ in Fransän,
Litaliyän, Spanyän, Portugän, Rumän, Grikän e Türkän). „Gliban“ äbinom pöfikan
labü kondöti plütik ä digädi noubana. „Gliban“ ai älenlabom trelülaguni nabik,
jukis e blitis tugretikis, melunahäti, äpolom stofi binü bambud ed älabom
mustagi smalik patedik (nog sevädik as „mustag ela Chaplin“ ü „mustag ela
Hitler“.



https://vo.wikipedia.org/wiki/Charles_Ezra_Sprague

Hiel Charles Ezra Sprague (pron Lamerikänik: [tʃɑːɹlz spɹeɪ̯g]; 1842-1912)
äbinom Volapükan Lamerikänik, lautan tidabuka veütik: el Hand-book of Volapük.
Ün 1884 ägetom diplomi tidana Volapüka; ün yel ot ämobom, das pla mulanems:
yanul, febul... i nems nümik: balul, telul... pögebons. Ästeifülom (liedo
nensekiko) ad vitön konfliti vü el Schleyer ed el Kerckhoffs.

El Charles Ezra Sprague pämotom in Nassau (New York) tü 1842 tobul 9, in famül
pastana: Ezra Sprague e jiela Elizabeth Brown Edgerton Sprague. Ya ün cilüp
okik, el Charles Sprague äjonülom täläkti nekösömik e desiri ad lärnön. Bäldotü
lifayels te jöls, ätidom oke hebreyi medü leigodam bibas Linglänapükik e bibas
hebreyik; ön mod soik äprimon nitedäl omik in püks, kel ädulon jü fin lifüpa
omik.

El Sprague äprimom ad visitön eli Union College bäldotü lifayels 14, äbinölo
ettimo studan yunikün jenotema nivera at. Ägetom as monastütot eli Nott
Scholarship, kel äpelon frädis valik studa omik, ab äflagon i stipis anik, vü
kels julasekis gudik e negebi tabaka e lakohola, kelis el Sprague älobedom
benosekiko dü studüp valik oka. Äplidom levemo Vöna-Grikänapüki, keli äsevom
gudikumo ka studans votik valik. Poso dü lifüp omik älärnom i Grikänapüki
nulädik. Älabom metodi lönik oka ad lärnön pükis: äkolkömom spikanis, e poso
medü kosäd suvik ko ons ämütom oki ad lärnön püki onsik.

In el Union College, el Sprague äjäfedikom i dö svistefs. Äslopikom eli Alpha
Delta Phi, kel äblebob veütik ome jü fin lifüpa omik. Ädünom as Sekretan Netik
svistefa at de 1896 jü 1901, ed as presidan ad interim ün 1897-1898 ed ün
1901-1903. Äslopikom id eli Phi Beta Kappa: stimasvistef, pos gredätükam fa el
Union College. Kestudan omik: hiel George W. Brown äbepenom eli Sprague as
„balan sagatikünanas e pedugälölünas, to yun omik. Neai äbinom fatüitik u
pleidälik.“ El Sprague ädagetom magistäri okik de el Union Colloge ün 1862, e
doki tefü filosop ün 1893.

Soäs yunans mödik timü Sifakrig Lamerikänik (1861-1865), el Sprague äsludom ad
vedön soldat: dü muls kil (äprimölo ün mayul yela 1862), ädünodom in el Company
R, 25th New York National Guard. Desir omik ad kompenön pö krig no älesikon pos
atos: sunädo ägegolom as donafizir telidkladik in el Company E, bäldotü lifayels
nog te degzüls.



https://vo.wikipedia.org/wiki/Arkimedes

Hiel Arkimedes se Siracusa (vöna-Grikänapüko: Ἀρχιμήδης; zao 287 b.K. - zao 212
b.K.) äbinom matematan, füsüdan, kaenal, datuvan ä stelavan vöna-Grikänik. Do
pats te nemödiks sevädons dö lifüp omik, palecedom balan nolavanas veütikün
Vonüpa Klatädik. Bevü keblünots omik füsüde binons stabalons flumotastadava e
plän prinsipa toviana. Ädäsinom cinis nulik, bevü kels beleseatacinis ed i
pömömi hiela Arkimedes. Sperimänts atimik evestigons lesagis, ma kels el
Arkimedes idatuvom cinis ad tovön nafis se vat, ed ad filükön nafis medü geb
lokas.

El Arkimedes palelogom as balan matematanas gretikün volajenotema. Ägebom metodi
figebama ad kalkulön sürfati su dil krugaliena: „parabola“ me saedam numasökoda
nenfinik, ed ägivom völadi süpädiko kuratiki numa: pi. Ämiedetom i skrubäti labü
nem okik, formülis ad kalkulön spadi ninü tulasürfats, äsi siti visedik ad
notodön numis vemo gretikis.

El Arkimedes ädeadom dü beleseatam ela Siracusa ün 212 b. K. Pädeidom fa soldat
Romänik to büds, das no pödämükom. El Cicerus äbepenom visiti okik lü sepülöp
ela Arkimedes, su kel äbinom sfer pänüpenöl in zilid. El Arkimedes iblöfom, das
sfer labon kildilis tel spadagretota e sürfata zilida (keninükamü stabs onik),
kelosi älelogom as vobot matematik veütikün oka.

Distü datuvots omik, penädem matematik ela Arkimedes no äsevädons vemo in vonüp.
Matematans se Alexandria äreidons ed äsaitons omi, ab kobükam lölöfik balid
vobotas omik pädunon pas ün 530 p. K. (zao) fa hiel Isidoros se Miletus. Küpets
hiela Eutocius dö vobots ela Arkimedes ägebidons onis balidnaedo reidanefe
veitöfikum. Kopieds tefädiko nemödiks penädas ela Arkimedes kels no pädistukons
dü Zänoda-Timäd äbinons fonät veütik tiketas pro nolavans dü Dönuliföfikam. Tüv
ün 1906 vobotas ettimo nesevädikas ela Arkimedes in palümpsest hiela Arkimedes
eblünon suemi gudikün vobamoda, vio ägetom tiketis matematik.



https://vo.wikipedia.org/wiki/Apofis

El Apofis, ud el Apopis (rugrikänapükiko "Άπόφις", ud "Άπώφις", ed
rulägüptänapükiko "Apep", "Apepi", "Aapep", ud "Aapef"), äbinom god miteodava
rulägüptänika, malat bada, neita, kaota, e daga. Pämagom valemo fa snek
gianagretik. Nem rulägüptänapükik omik, "ʕʒpp", cedon "gianagretik" u "snek
gianagretik". Äbinom neflen cifik goda ela Rä. Du tumyel telid bü Y.K., konäd de
moted ela Apofis pakonon su völs tema ela Esneh. Lärnoy dö etos, das el Neith,
jigod yagöl, ämotof ele Apofise spukölo in ülvats.

Pämagom valemo fa snek gianagretik lenatik, e semiknaiko fa tortug, suvo
pasumätüköl, paflapöl, u padeidöl, nemü magön levikodi guda. Bal bevü mags
kösömiküns binon ut, keli kanoy tuvön in Buk Deadamas. Kat ela Rä, malat jigoda
ela Bastet, i panemöl kati ela Heliopolis, leviodof e deidof sneki dub neif.
Tuvoy ömna magis ela Apofis patanöl e padudadranöl fa sagits.

Bai nols dö god at, el Apofis ätatakom delo boti ela Rä, kel äsailon su el Nun
(ülsean) du täv okik da el Duat (val disglunik), adas äfinidom jafädaprogedi, ab
ai pävikodom. Nemü gejoikön eli Apofis, el Rä päyufom fa gods votiks: el Sethesh
päcälom fa el Rä nemü jelodön boti godiki dub lesagit. Tö botaflom el Isis
äfrutof nämädis okik, nemü sädütön omi sienes, dat änelefüdof omi; atos äleadon
kate kapadäkötön sneki. Kludo solasülöpikam alik äcedon vikodi ela Rä ta el
Apofis. Blud, kel äflumon de vuns omiks, äredükon gödasili. Tikoy, das
Rulägüptänans äkleilükoms solagrahanis, äs nevikodis ela Rä.

Bi el Apofis ämagom badi, ädabinon kult calöfik nonik dö om. Mageds natiks, äs
teps e talaledremets, päkosädoms ko el Apofis. Ämagom tädi laidiki ta
lespadalaid, so Rulägüptänans äseifüloms sofälükön omi dub blasfäms magivik. Buk
ela Apofis, su papürod ela Rhind-Bremer, de timäd Reigän Nulik, memon blasfämi
patiki, nemü yufön Godi Sola tadunön tatakes ela Apofis. Kleräts äbepenoms
dunotis progedöfik de vität e de moükät: spukön al el Apep; miotön eli Apep dub
fut nedetik; sumön lesagiti nemü flapön elApep; tanön eli Apep; sumön neifi nemü
flapön eli Apep; filükön eli Apep. E ko komands ets ädabinons lejonods in
geidian et nemü mekön, väko u däsinoto, snekis gianagretik, kels püfiloms u
püsumätükoms, u su kels üspukoy, du ükomoreidoy blasfämis. Rulägüptänans
ädredoms, das igo magod ela Apofis kanonöv givön nämädi diabile. Bi el Apofis
älödom in val disglunik, pävätälom ömna, äs "lanifidöl".



https://vo.wikipedia.org/wiki/Allosauridae

Elafs Allosauridae äfomons, bevü elafs Theropoda, famüli dinosauras ämitifidöl
gretota zänodik jü gretika. Älifons finü Yurat e primü Kretat. Bevü limafs
äbinons elaf Saurophaganax, elaf Allosaurus ed elaf Antrodemus te nemödiko
sevädik. Pats nulik elas Allosauridae äbinons logod leigöfiko klöpik,
maxülatipot donik labü zänod plenöfik, tutakevs löpik (kels ästäänikons jü pöd
maxüla), kran stäänükovik, koap slenik ab nämik, lögs lunik, göbs ästifiköl e
„but“ ästääniköl pö fin hipaboma.

Num bidas, kels kanons papladön ini famül at, padöbaton nog. Dil gretikün elafas
Carnosauria fina Yurata e prima Kretata binons röletafs elafa Allosaurus. Alo,
els Allosauridae äbinons jiniko yagafs benosekikün timäda oksik, ibä äbinons
mödikums ka elafs Megalosauridae ed elafs Ceratosauridae, ko kels ämätedons demü
fid. Els Allosauridae fino päplaädons dü period: Kretat fa röletafs oksik: elafs
Carcharodontosauridae in lafasfer sulüdik, e fa elafs Tyrannosauridae (lurooda:
Coelurosauria) in lafasfer nolüdik.



https://vo.wikipedia.org/wiki/Albrecht_D%C3%BCrer

Hiel Albrecht Dürer (pronimag: ['al.bʀɛçt 'dy.ʀɐ]; 1471 mayul 21 - 1528 prilul
6) äbinom pänan ä matematan Deutänik. Pämotom ed ädeadom in Nürnberg (Deutän), e
sevädom ledino as balan jafanas gretikün gavotas, kobü hiels Rembrandt e Goya.
Gavots onik suvo äfomons sökodi, soäs samo el Paokalüp (1498) e sökods tel dö
lügadramat Kristusa: el Lügadramat Gretik (1498-1510) ed el Lügadramat Smalik
(1510-1511). Gavots sevädikün ela Dürer binons el Monitan, Dead e Diab (1513),
el Salüdan: Yeronimus in studacem okik (1514) ed el Melencolia I (= Glumaladäl
I; 1514). El Melencolia I ebinon yegäd diletamas e spekulamas mödikas. Magods
famikün oma binons ba boadagavots omik: el Monitans Fol Paokalüpa (1497-1498) se
sökod: Paokalüp, el Rinoserod e okpöträts mödik me leül. El Dürer luveratiko no
äkötom boadagavotis lönik oka, ab ävobükom gavani skilik, kel äkopiedom fiedo
däsinotis omik. Äpänom vobotis relik mödik me leül, äsi vatakölapänotis e
däsinotis klilakölikis, kels medü kopieds nutimik ba evedons anu vobots
sevädikün oma.

Gavots omik ägivons ome benorepüti da Yurop, ven älabom bäldoti yelas za
teldegas, e pelelogom siso as lekanan gretikün Dönuliföfikama in Nolüda-Yulop.
Vob omik ämagon lani paokalüpik timäda omik, kü faemaditret, maläds e volüts
sogädik e bolitiks äbinons kösömiks. Älabom kesenäli kol vob reformatik hiela
Martin Luther, kel pos deadam ela Dürer äpenom flene votik: „Löf büedon lügodön
obis demü utan, kel äbinon gudikünan.“



https://vo.wikipedia.org/wiki/Agujaceratops

Elaf Agujaceratops (siämü „logod honedilabik di Aguja“) äbinon dinosaur grupa:
Ceratopsia brefabüo pevotadadilädöl. Büo sevädik ön nem: Chasmosaurus
mariscalensis, päbepenon fa el Lehman ün 1989, ab pedadilädon ini el genus nulik
fa els Lucas, Sullivan e Hunt ün 2006. El Lehman kredom, das züamöp, kö älifon
el Agujaceratops, äbinon ba maräd, klülädü pated sadotas. El Agujaceratops
älifon finü Kretat (Campanian).

Ün 1938, dinosauratuvöps kil päsesebons, e fösils dinosauras grupa: Ceratopsida
päkonletons fa hiel William Strain in legad: Big Bend National Park. Fösils at
pästudon fa el Lehman pos yels za luldegs e pänemon Chasmosaurus mariscalensis,
ab ettimo no ädabinon krana daülafa. Ün 1991 ye fösils pluik päkonleton in legad
ot dü vestigatäv cifü hiel Paul Sereno. Diletam posik äkodon jafi ela genus
nulik pro fösils at.

El Agujaceratops sümon ad elafs Pentaceratops e Chasmosaurus. „Fridot“ brefik
ona tikodükon, das luveratiko no äbinon büröletaf ela Pentaceratops. Älifon uto,
kö nu topon tat: Texas in Lamerikän, dü fin Kretata (Campanian (Judithian)).
Fösils onik pätuvons in fomam di Aguja.



https://vo.wikipedia.org/wiki/Tatyana_Afanasyeva

Jiel Tatyana Alexeyevna Afanasyeva (Rusänapüko: Татьяна Алексеевна Афанасьева)
(1876 novul 19 in Kiev - 1964 prilul 14 in Leiden) äbinof matematan
Rusänik/Nedänik. Tü 1904 dekul 21 ämatikof ko füsüdan ä matematan Lösteränik:
Paul Ehrenfest (1880-1933). Älabons dautis tel e sonis tel. I balan dautas
onsik: Tatyana Pavlovna Ehrenfest, ävedof matematan.

El Afanasyeva pämotof in Kiev (Lukrayän). Pos deadam fata okik, pädugälof fa
ziom in Sankt-Peterburg (Rusän, kö ävisitof vomajuli dugälavik e poso löpajuli
pro voms. Ün 1902 päfeapladof lü niver di Göttingen, kö äseivof eli Ehrenfest.
Telans ämatikons ün 1904, ed ün 1907 ägegolons lü Sankt-Peterburg. Ün 1912
äfealotädons lü Leiden in Nedän, kö el Paul Ehrenfest päcälom fovan hiela H. A.
Lorenz as profäsoran nivera di Leiden.

El Tatyana äkobovobof ko himatan okik, patiko pö revid klatädik onsik mufava
statitik hiela Boltzmann. Äpübof vobotis mödik dö yegäds distöfik, a. s. fädöf,
läntrop, e tid geometa ciles.



https://vo.wikipedia.org/wiki/Quetzalcoatlus

Elaf Quetzalcoatlus (penemöl ma el Quetzalcoatl: snekagod plümilabik elanas
Aztec) äbinon pterosaur grupa: Pterodactyloidea, kel älifon in Nolüda-Merop dü
fin Kretata (Campanian-Maastrichtian, bü yels 84-65-balions), ä balaf flitafas
gretikün timas valik. Äduton lü elafs Azhdarchidae: famül pterosauras nentutik
ävolföl.

Fösils balid ela Quetzalcoatlus pätüvons in tat Lamerikänik: Texas (se Fomam di
Javelina in el Big Bend National Park) ün 1971 fa hiel Douglas A. Lawson. Fösils
at (labü nüms: TMM 41450-41453) äbinädons me flitäm no lölöfik (pö pterosaurs,
föfabrads sa doat 4id äluniköl); dalabaf onik älabon (ma taxet) flitämatenot
metas za 12. El Lawson äjafom pro bid nulik at telnemi nulik: Quetzalcoatlus
northropi. Bid balid se Texas, jünu no penemöl, pänunon ün 1996. Fösil nennemik
at (büfiko sevädik as Q. sp.) binon lölöfikum, ka el Q. northropi, keninükamü
kranadil, ab binon vemo smalikum (flitämatenot: mets 5,5)

Dabinons tikamagots difik mödik tefü lifamod ela Quetzalcoatlus. Labü
särvigavirebs lunik e maxüls nentutik, ba äfidon gretadilo fitis, äs heroedan, u
ba äsökon nimis ya ideadölis, äs storkabid: Marabou. Votans lesagons, das
änulüdon oki äs melaböds nutimik. Jinos, das el Quetzalcoatlus äkanon löpikön me
flitäms lönik okik, ab poso ba äbleibon ledino flotön in lut. Su glun, el
Quetzalcoatlus bo ägolon folfuto.

Flitämatenot gretikün ela Quetzalcoatlus ai nog padöbaton. Fösils gretikün (in
Nolavamused di Minnesota) no dälons kludi kleilik, e ba ädutons lü nim labü
flitämatenot metas 18m. Ab atos binon ba nemögik sekü miedots semik pö binod
flitafas; kodü atos, nolavans anik cedons, das ärivon muo tenoti metas plu 12as.
Ab, bü tüv ela Quetzalcoatlus, äkredoy, das els Pteranodon gretikün (labü tenot
metas 9) äbinons miedot füsüdik utas, kelos mögon pö flitafas; atosi demölo,
tüved säkäda at no klülon.

Dü Kretat, klimat in Texas äsümon ad ut marädas e lagunas joliks tropiks, ve mel
Kretatik, kel ifulükon zänodi Nolüda-Meropa ettimik. Boms röletafas petuvons in
Alberta (Kanadän), in el Dinosaur Provincial Park (Dinosauralegad Provinik).

El Quetzalcoatlus pänemon as el Skybax televidasökod: Dinotopia. Äpubon i pö
näijenot sökoda: Walking with Dinosaurs (Golön kobü Dinosaurs) labü nem: Death
of a Dynasty (Deadam Dünasta).



https://vo.wikipedia.org/wiki/Pteranodon

Elaf Pteranodon (se Vöna-Grikänapük: πτερ- „flitäm“ ed αν-οδων „nen tuts“), labü
flitämatenot metas za 9, äbinon balaf pterosauras gretikün. Älifon finü Kretat
(Coniacian-Campanian, bü yels 89,3-70,6-balions) in Nolüda-Merop (Kansas,
Alabama, Nebraska, Wyoming e South Dakota).

Distü pterosaurs büik, soäs elafs Rhamphorhynchus e Pterodactylus, el Pteranodon
älabon honedi nentutik sümik ad ut bödas nutimik.

Fösils ela Pteranodon petuvons in kretajeds Kretatik in tat Lamerikänik: Kansas.
Kretajeds at päfomons su lestab utosa, kelos ettimo äbinon mel su topäd
kontinäna Nolüda-Meropik. Kran balid ela Pteranodon pätuvon tü 1876 mayul 2, in
Somkey Hill River, in komot: Wallace tata: Kansas, fa hiel S. W. Williston:
fösilikonletan, kel ävobom pro fösilavan: Othniel Marsh. Fomam di Niobrara binon
ba fomam usik famikün; vü fösils votik su fomam at petuvöls dabinons
melatortugs, elaf Mosasaurus e böds primöfik.

El Pteranodon äbinon räptul, ab no dinosaur. Ma miedet lifavik, dinosaurs
äbinons räptuls diapsidik labü stan löik, kels äfomons grupis tel: Ornithischia
e Saurischia. Do pterosaurs grupa: Pterodactyloidea (äs el Pteranodon) älabons
stani lafo löiki, stan onsik ävolfon nesekidiko de stan löik dinosauras. Zuo
ädefon pö pterosaurs votikams hipaboma, kels ämögükons stani dinosaurik patedik.
Mögos ye, das dinosaurs e pterosaurs äbinons röletafs nilöfik: fösilavans
mödikün pladons onis kobio ini grup: Ornithodira (= „bödasärvigs“).

Bids mödik ela Pteranodon ya penemons; ut, kel gudiküno pestabon su fösils,
binon bid patedik: P. longiceps, kel pätüvon fa Othniel Charles Marsh ün 1876.
Fösil at älabon flitämatenoti metas 9. Bids votik binons el P. sternbergi bosilo
smalikum (labü flitämatenot metas 6) ed els P. occidentalis, P. velox, P.
umbrosus, P. harpyia e P. comptus. Mödiks binons dotiks e ba dutons lü bids
sevädikum. El Marsh äbepenom eli Pteranodon as „distik de els genera sevädik
valik rooda: Pterosauria medü def lölöfik tutas“. Sekü atos, vestigans äklienons
ad givülön maxülabrekoti pterosaurik nentutik alik se tops valik ele Pteranodon.
Kodü atos bids ämödikons vifiko e kofud gretik ädavedon. Nem: Pteranodon ävedon
„kipidöp“ pro fösils pterosaurik distöfik valik (äs bevü dinosaurs el
Megalosaurus), kels äbinons distükoviks te stabü non tutas.

Lautans veütikün, kels äbespikons patöfis mödik ela Pteranodon, äbinons els
Bennett, Padian, Unwin, Kellner e Wellnhofer. Bid bal: P. orogensis, no äduton
lü el Pteranodon e pevotanemon Bennettazhia oregonensis. Leigo el P. orientalis
pevotanemon el Bogolubovia orientale (Nessov e Yarkov, 1989) e pefeapladon ini
grup elafas Azhdarchidae.

Ya sevoy, das el Pteranodon äfidon fitis, bi fits äfösiliköl petuvons in stomäg
bala fösilas. Fom flitämas ela Pteranodon tikodükon, das pterosaur at äfliton
äsä melaböds nutimik, kels löpikons yufü lut vamik löpiköl. Mob at pastabon su
jenöfot, das el Pteranodon älabon koapafomi go sümiki ad ut melabödas. Nolavans
votik ye ämobons, das el Pteranodon äkanon müfön flitämis okik löpio e donio ad
flitön nesekidiko. Ma jin äflitons su fagots gretik me flitäms gretik leitik
okas.

El Pteranodon binon küpälovik kodü kräst lunik ona, kel ba pägebon ad plitön
vomafis, u ba as stiragub; ba älabon gebis bofik. Ya pemobos, das manafs älabon
krästis lunikum, ab pö nims fösilik suvo fikulos ad fümetön, if difs pö fom
krästa malons genis difik u bidis difik.

Baiced tefü mufafäg ela Pteranodon su tal (if ägolon su futs tel u su futs fol)
lunüpiko no ädabinon. Atimo, pterosaurivestigans mödikün baicedons, das
pterosaurs äbinons folfutiks, ledino stabü tüv kulas (retodas) anik pterosauras.
Mög svima päbespikon in yegeds tel (Bennett 2001, Bramwell e Whitfield), e
pavestigon atimo kuratiko lä Tataniver di Michigan medü metods nulik fa hiel
Larry Whitmer pedatiköls.

In kosädapük aldelik, el Pteranodon suvo papölanemon el pterodactyl. Vöd at ye
no binon bidanem, ab sinifon pterosauris valik labü göbs brefik (lurood:
Pterodactyloidea), vü kels binons els Pteranodon, Pterodactylus e
Quetzalcoatlus. Migeb at luveratiko pakodon fa fam gretik ela Pteranodon in
kuliv pöpedik as pterosaur samik.

El Pteranodon äkompenon brefüpo pö fin biomagodema: Jurassic Park, ed äpubon i
pö biomagodem sököl: Jurasic Park III. El Pteranodon in Jurasic Park III älabon
patöfis neverätik mödik, soäs maxüls tutilabik, näm tugretik e, jiniko,
komipiäl. (El Pteranodon, ma jin, äfidon fitis, e no äfägon ad gleipön me futs
okik.) El Pteranodon pämagon kuratikumo, stabü nol fösilavik, in televidasökods:
Chased by Dinosaurs (Fa Dinosaurs Payagöl) e Sea Monsters (Melamosts).



https://vo.wikipedia.org/wiki/Ophthalmosaurus

Elaf Ophthalmosaurus (siämü „logalasär“ in Vöna-Grikänapük) äbinon liktiosaur
fina Yurata (bü yels 165-150-balions), kel ägeton nemi at sekü logs
plödakösömiko gretiks oka. Älabon koapi keinik delfinafomik lunotü mets 6. Maxül
ti nentutik ona äpöton gudiko ad fanön nenvirebafs svimöl. Fösilöps veütik bida
at topons in Yurop ed in Largäntän.

Äs liktiosaurs votik, göb ela Ophthalmosaurus äsegolom büo pö motam, dat nimül
no pönöyon. Bomems za luldegs yunafas nog in mots onsik pätuvons in fösilöps;
jinos, das pö motam nimüls 2 jü 11 pämotons.

El Ophthalmosaurus älabon koapafomi sümik ad drenatof e göbafäin labü fom
lafamuna. Föfalims onik äbinons gretikum ka pödalims, kelos tikodükon, das pö
mufam föfalims ästirons e göb äjokon nimi. El Ophthalmosaurus distükon oki sekü
logs okik, kels, diametü zimmets 10, äbinons vemo gretiks proporü koap okik.
Logs ägetons spadi ti valiki in kran e päjelons dub platots bomik linafomik
(lins sklerotik), kels luveratiko äfrutons ad laibinükön fomi logaglöpas ta
vataped dibik[1] Gretot logas e lins sklerotik tikodükons, das el
Ophthalmosaurus ba äyagon dibiko, kö no dabinon lit vemik, u das ba äyagon
neito, du bids fa on päyagöls äbinons dunöfikums.

Kalkuls tikodükons, das el Ophthalmosaurus äkanon blebön dis vat dü minuts za
20, u ba plu 20[2]. Svimavifot ela Ophthalmosaurus petaxeton mö mets 2,5 a
sekun, ab ifi geboyöv kalkulis läs küniks (met 1 a sekun), kludoyöv, das el
Ophthalmosaurus äfägon ad daivön jü mets 600 ed ad gekömön lü melasürfat ünü
minuts 20.



https://vo.wikipedia.org/wiki/Olaf_Stapledon

Hiel William Olaf Stapledon (1886 mayul 10id - 1950 setul 6id): Britänan äbinom
filosopan ä lautan bukas flunilabik anik magälaliterata nolavik.

Pämotom in Poulton-cum-Seacombe, Wallasey, su tinisul Wirral nilü Liverpool, as
son teik hiela William Clibbert Stapledon e jiela Emmeline Miller. Dü yels balid
mäl lifa omik äbinom ko pals okik in Port Said. Pädugälom in els Abbotsholme
School e Balliol College in Oxford, kö ädagetom niveradiplomi Jenava Nulädik ün
1909 e mastanadiplomi jäfüda ot ün 1913. Pos brefüp as julatidan (Manchester
Grammar School), ävobom pö nafoveigakompenäts in Liverpool e Port Said de 1910
jü 1913.

Dü Volakrig Balid ädünädom in el Friends' Ambulance Unit (Malädanivabedabalat
Flenas) in Fransän e Belgän de 1915 (yunul) jü 1919 (yanul). Tü 1919 yulul 16id
ämatikom ko jiel Agnes Zena Miller (1894-1984), jiköst Laustralänik oka, keli
äkolkömom balidnaedo ün 1903, e kel spodof ko om dü krig lölik se lomazif oka:
Sydney. Älabons dauti: Mary Sydney Stapledon (1920-), e soni: John David
Stapledon (1923-). Ün 1920 äfealotädons lü West Kirby, ed ün 1925 Niver di
Liverpool ägevom ele Stapledon doki tefü filosop. Älautom A Modern Theory of
Ethics (Teorod Nulädik Südöfa), kel päpübom ün 1929. Suno ye äsludom ad plänön
tikamagotis okik publüge veitikum medü magälaliterat nolavik. Konot: Last and
First Men (Mans lätik e balids) äbinon vemo benosekik ed äkuradükom omi ad vedön
lautan lölatimo. Äpenom fövoti, e pos atos bukis votik mödik dö yegäds, kels
atimo dutons lü el transhumanism (lovemenim).

Ün 1940 famül äbumon ed äfeatoledon ini Simon's Field, in Caldy. Pos 1945 el
Stapledon ätävom suvo ad spikädön: ävisitom Nedäni, Svedäni e Fransäni, ed ün
1948 äspikädom dü Kongred Täläktanas pro Püd in Wrocław, in Polän. Äkompenom pö
Kongred pro Volapüd in New York ün 1949, kö äbinom Britänan teik, kele ägevoy
visumi pro atos. Ün 1950 äbinom jäfedik pö muf ta el apartheid. Pos vig spikädas
in Paris, äsludom ad no spikädön in Yugoslavän ed ad gevegön lomio lü Caldy, kö
ädeadom süpo sekü ladatatak.

Vobod oma äflunon stedöfo hielis Arthur C. Clarke, Brian Aldiss, Stanisław Lem,
C. S. Lewis e John Maynard Smith, e nestedöfo äflunon votikanis mödik,
äkeblünölo tikamagotis so mödikis magälaliterate nolavik, das no kanons
palisedön. Do buks omik äpubons bü jaf vöda: lovemenim ün 1966, stad lovemenik e
sustäläkt (binädölo me seveds pösodik mödik) dönuons oki in konots omik. Star
Maker („Stelel“) ninädons bepenami balid sfera hiela Dyson (Hiel Freeman Dyson
it äsagom, das igetom tiketi at danü konot ela Stapledon). Last and First men
(„Mans lätik e balids“) labon i bali bepenamas balid kaenalava gerädavik e
votükama planetas lölik. Sirius tefon dogi, kelas täläkt palöpükon ad nivod
menik.

Konots omik suvo magons feitis täläkta semik, kel pavikodon fa leval lindifik, e
fa belödans onik, kels, nendöbiko, no plöpons ad suemön desiri löpik täläkta at.
Heroedans omik suvo patomons fa konflit vü stigäds „löpik“ e „doniks“ oksiks.
Pato el Last and First Men („Mans lätik e balids“: jenav fütürik menefa) ed el
Star Maker („Stelel“: jenotem fütürik levala) pälelobons vemo fa mens so distik
as hiel J. B. Priestley, jiel Virginia Woolf e hiel Winston Churchill. Filosop
konotas at äneplidon eli C. S. Lewis, kela Cosmic Trilogy (Bukakilat Levalik)
pälauton dilo as geükam nensüdöfe onsik. Jenöfo el Stapledon äbinom relibedötan,
kel no älöfom stitis relik, ab kel äbinom flenöfik desires relik. Jenöfot at
äkodon säkädis dü spod omik ko hiel H. G. Wells.

Lekoneds e konots omik neai pefilmons, do hiel George Pal äremom filmagitätis
ela Odd John („hiel John bisarik“). Cifadilo äbinons tu lufümiks ä komplitiks,
adas paceinons benosekiko ad biomagodems.

El Stapledon ätidom filosopi in Niver di Liverpool (kö nu topon Ragiv ela Olaf
Stapledon), ed i anna literati Linglänapükik, jenavi distodik e lanavi. Älautom
bukis no literatikis mödikis dö yegäds bolitik e südöfik, me kels ämobom glofi
„digas lanöfik“, kelis ämiedetom as uts, kels notodons desiri seveda gretikum
Ita in yumed veitikum („pösodöf-in-kobäd“).



https://vo.wikipedia.org/wiki/Ninon_de_l%27Enclos

Jiel Anne „Ninon“ de l'Enclos (1620 novul 10 - 1705 tobul 17; nem ofik papenon i
Ninon de Lenclos e Ninon de Lanclos) äbinof lautan, vom libalifik ä mäzen
Fransänik. Ven ädeadof, hiel Saint-Simon äpenom dö lif ofik: „Sam süperik vikoda
lesinoda, ven padilekon me täläkt e paklinükon dub bosil tuga.“

Pämotöl as Anne de Lenclos in Paris, pänäinemof „Ninon“ fa fat oka ün cilüp. Mot
ofik ävilof dugälön ofi reliko, ab fat ofik ästütom desiri ofik ad studön ed
äkuradükom ofi ad reidön eli Montaigne. Älärnof Litaliyänapüki e Spanyänanpüki,
ed äkanof musigön me lüt ed el clavecin (hapsichord): stums ettimik. Ün 1632
päxilom se Fransän sekü telkomip, e ven mot ofik ädeadof mö yels deg pos atos,
el Ninon no imatiköl änügolof ini kleud, keli älüvof ya ün yel äsököl.

Igekömölo lü Paris, ävedof kompenan pöpätik pö säluns, e sälun lönik ofa ävedon
suno top veütik pro bespikam e juitam lekanas literatik. Bäldotü yels za
kildegs, ägididof demü kuradükam eli Molière yunik, e ven ädeadof, ägeridof moni
sone bükadana okik: cil zülyelik labü nem François Marie Arouet (poso el
„Voltaire“), dat ökanom remön bukis.

As lautan ägeükölo, el Ninon äjelodof mögi ad belifön lifi gudik nen rel, pato
in vobot oka yela 1659: La coquette vengée (Jilöfädan pevinditöl). Äsevädikof i
kodü spiritäl okik: sags e sets se peneds ofik jünu pasaitons.

Finü yels 1660 äsludof ad finükön lifastüli libik oka ed ad jäfön plu me flens
literatik oka. De 1667, äjenükof kobikamis okik in el hôtel Sagonne, kel ävedon
plad teik säluna ofik. Dü tim at äbinof flen hiela Jean-Baptiste Racine:
dramatan Fransänik famik. Poso ävedof flen jiela Françoise d'Aubigné: vom
relöfik, kel poso äsevädikof as el Madame de Maintenon: läd kura, kel övedof
jimatani telid hiela Louis 14id. „No plitos lädi, das mäniotoy ofi (= jieli
Ninon); ab no ädalof klemön ofi, ed äpenof penedis ladöfik ofe lunomiko jü del
deadama okik“ (Saint-Simon). El Ninon fino ädeadof püdiko bäldotü yels 82 dü
slip okik, as vom go liegik.

Tü tim semik lifa ofik, kardinan: Richelieu älofom ofe franis luldegmil tökü
neit bal ko of in bed okik. El Ninon älasumof moni ed äsedof pla ok jifleni. „El
Ninon ätuvof flenis bevü gretikans valöpo, älabof spiritäli e täläkti saidikis
ad kipön omis, e, kelos binon veütikum, ad kipön omis flenöfikis kol od“
(Saint-Simon). In Fransän, el Ninon binof jünu sevädik, e nem ofik malon cedü
Fransänans mödik jöni ä spiritäli.



