https://pnb.wikipedia.org/wiki/%D8%A7%D9%86%DA%AF%D8%B1%DB%8C%D8%B2%DB%8C

انگریزی اک لیندی جرمن بولی اے جیہڑی پہلی واری اینگلو سیکسن انگلینڈ وج بولی گئی
سی تے ہن ایہ دنیا دے اک وڈے تھاں تے بولی جاندی اے۔ ایہ 375 ملین لوکاں دی ماں
بولی اے تے کئی ازاد دیساں امریکہ، کینیڈا، اسٹریلیا، نیوزیلینڈ، برطانیہ تے کریبین
دیساں دے لامت لوکاں دی پہلی بولی اے۔ ایہ چینی تے ہسپانوی مگروں تیجی وڈی ماں بولی
اے۔ ایہ دوجی بولی لئی چوکھی سکھی جانوالی سب توں وڈی بولی تے یورپی یونین، کئی
کامن ویلتھ دیساں، یونائیٹڈ نیشنز تے کئی اداریاں دی سرکاری بولی اے۔

اے برطانیہ، کینیڈا، امریکہ، آسٹریلیا، نیوزی لینڈ دے لوکاں دی پہلی بولی اے تے اے
کافی ساری دنیا تے دولت مشترکہ دے دیساں وچ اے بولی دوسری یا سرکاری بولی لئی ورتی
جاندی اے۔

بول انگریزی انگلش توں بنیا اے۔ تے انگلش جرمن قبیلے اینگل توں بنیا اے۔ انگلش جرمن
قبیلے اینگل دی بولی سی۔ 450 تے 455 دے وشکارلے وریاں چ اینگل قبیلے نے دو ہور جرمن
قبیلیاں سیکسن تے جوٹ نال رل کے رومی سلطنت دے صوبے برطانیہ تے ہلہ بولیا۔ جیڑیاں
تھاواں تے اینگل قبیلے نے مل ماریا او اینگل لینڈ اخوایا تے مگروں تھوڑا جیا بدل کے
انگلینڈ ہوگیا تے اوس قبیلے دی بولی اینگلش انگلش بن گئی۔

انگریزی اک لیندی جرمن بولی اے جیہڑی پرانی سیکسن تے اینگلو فریزین توں بنی اے۔
اتلے لیندے جرمنی ڈینمارک تے نیدرلینڈز دے قبیلے ایہ بولیاں لے کے برطانیہ آۓ۔
اودوں تک برطانیہ چ کوئی سیلٹک بولی بولی جاندی سی جیدے تے کج رومن دا وی اثر سی۔
ایہناں جرمن قبیلیاں چ اک قبیلہ اینگل وی سی اودے ناں تے بولی دا ناں انگلش تے دیس
دا ناں انگلیند پے گیا۔ پرانی انگریزی اوس ویلے انگلینڈ وچ بولیاں جانوالیاں کئی
بولیاں دی اک ٹولی سی جیہڑیاں وکھریاں تھانواں تے بولیاں جا رغیاں سن۔ چ چوکھیاں
ساریاں بولیاں سن پر اوناں چوں اک اگے آئی۔ جیہڑی کے لیندی سیکسن سی ایدے ج پہلی
نظم بیولف لکھی کئی۔ ای بولی وچ دو تبدیلیاں ہو‏ئیاں۔ پہلی 8ویں تے 9ویں صدی وچ
جدوں ڈینمارک توں اک ہلہ بولیا گیا تے انکلینڈ تے چڑھدے پاسے دے تھاں تے مل ماریا
کیا تے اوہدا ناں ڈین لآ بنیا۔ ایہھدے نال انگریزی بولی وچ پدھر وی آئی۔ دوجا ہلہ
نارمنڈی فرانس توں کیتا گیا جدوں نارمناں 11ویں صدی وچ انگلینڈ تے مل ماریا۔
انگلینڈ دی سرکاری بولی کج چڑ لئی فرینج رئی۔ نارمناں دے انگریزاں نال میل جول نال
جیہڑی بولی بنی اوہ نارمن انکریزی اخوائی۔ ایناں دو ہلیاں نیں انگریزی گریمر نوں
پدھریاں کردتا تے نویں یا بدیسی بولاں دا انگریزی چ آنا اسان کردتا۔ اتلی پدھر دے
لوک نارمن انگریزی بولدے سن تے دربار دی ایہو ای بولی سی۔ اینگلو نارمن یا اینگلو
فرینچ فیر ماجھی انگریزی چ پلٹ گئی۔ اے اوہ بولی اے جیھدے چ چوسر نیں شاعری کیتی۔

نویں انگریزی دی نیو 1550 چ پئی۔ ایدے چ ولیم شکسپیر نے شاعری تے ڈرامے لکھے تے کنگ
جیمز بائیبل لکھی گئی۔ انکریزی سلطنت برطانیہ دیاں کلونیاں چ دفتری بولی دے ول نال
چلی۔۔ اینان کلونیاں چ برطانوی راج مکن تے وی انگریزی دا چلن ریا۔ کیوں جے ایناں
دیساں کئی بولیاں بولیاں جاندیاں سن تے انکریزی ای ایس بولی سی جیہڑی اوس دیس نوں
کٹھیاں رکھدی یا سب نوں رلان والی بولی سی۔ اینج ہندستان تے پاکستان چ تے افریقی
دیساں چ ہویا۔

375 ملین لوکاں دی اے پہلی بولی اے۔ اے چینی تے ہسپانوی دے مکروں تیجی وڈی ماں بولی
اے۔ اگر مان بولی تے دوجی بولی دا سعاب کیتا جاۓ تے اے بولن دے ناپ نال سب توں وڈی
بولی اے۔ اگر دوجی بولی دے سعاب نال اینوں ویکیھا جاۓ تے ایدے اینج دوجی بولی دے
ناپ نال 470 ملین توں اک ارب اے۔ بولی پڑھت دے پروفیسر ڈیوڈ کرسٹل نے اے سعاب لایا
اے جے ایدے بولن والیاں تے ماں بولی لئی بولن والیاں د ےوشکار 1:3 دی ریشو اے۔ دوجی
بولی ل‏ی بولن والے ماں بولی والیاں نانوں تن گناں نیں۔ انکریزی نون ماں بولی لئی
بولن والے وڈے دیس اے نیں: امریکہ (215 ملین)، برطانیہ (61 ملین)، کینیڈا (18
ملین)، آسٹریلیا (15 ملین)، نائجیریا (4 ملین)، آئیر لینڈ (38 لکھ)، دکھنی افریقہ
(37 لکھ) تے نیوزی لینڈ 36 لکھ۔ ہندستان چ انکریزی نوں ماں بولی تے دوجی بولی رلا
کے بولن والیاں دی کنتی کسے وی ہور دیس دے مقابلے چ سب توں چوکھی اے۔

انگریزی پاکستان چ انگریزاں دے آن توں مگروں آی تے پاکستانی بولیاں تے اثر پایا۔
ایس ویلے انگریزی پاکستان دی سرکاری بولی اے تے سکولاں کالجاں تے یونیورسٹیاں چ
پڑائ جاندی اے۔



https://pnb.wikipedia.org/wiki/%D8%A7%D9%85%D8%B1%DB%8C%DA%A9%DB%81

امریکہ اک ملیا لوکراج اے جیہڑا براعظم اتلے امریکہ چ وسدا اے۔ واشنگٹن ڈی سی ایدا
راجگڑھ اے تے ایدی لوک گنتی 30 کروڑ اے۔اس دے 50 صوبے نیں۔ ایہ دیس اتلے امریکہ دے
وشکار اے جتھے ایدے 48 صوبے نیں۔ ایدے چڑھدے چ اوقیانوس وڈا سمندر اے تے لیندے چ
بحر الکاہل۔ ایدے اتر چ کینیڈا اے تے دکھن چ میکسیکو۔ الاسکا دا صوبہ براعظم دے اتر
لیندے پاسے ول اے تے الاسکا دے چڑھدے پاسے کینیڈا اے تے لیندے پاسے بیرنگ سٹریٹ تے
اوس توں پرے روس اے۔ صوبہ ہوائی جزیریاں دی مورت چ بحرالکاہل دے وشکار اے۔ ایس دیس
کول 5 وسدے تے 9 انوسدے تھاں کریبین تے الکاہل وچ وی نیں۔ 9.83 ملین مربع کلو میٹر
تھاں نال امریکہ دنیا دا تیجا وڈا دیس اے۔ 30 کروڑ 60 لکھ لوکاں نال اے دنیا دا
تیجا وڈا دیس اے۔ امریکہ چ سب توں بعوتیاں نسلاں دے لوک وس ر‎ۓ نیں جیڑے بن باس کر
کے اپنے دیساں نوں چھڈ کے ایتھے آکے وس گۓ نیں۔ امریکہ دی ایکانومی دا ناپ 14۔3
ٹرلین ڈالر اے۔ جیڑا دنیا دی ایکانومی دا 23٪ اے۔

پرانے انڈین 15000 ورے پہلے ایشیاء توں ہن دے امریکہ وچ آکے وسے پر اوہناں دی گنتی
یورپی لوکاں دے آن تے اوہناں توں لگن والے روگاں تے لڑائیاں باجوں بہت تھوڑی رہ
گئی۔ امریکہ دا مڈھ اوہ تیراں امریکی دیس سن جنہاں دی نیو برطانوی لوکاں نے
اوقیانوس دے کنڈیاں تے رکھی سی۔ امریکہ ازاد دیس اودوں بنیا جدوں 4 جولائی 1776 نوں
ایدے 13 صوبے برطانیہ توں وکھرے ہوۓ تے اوہناں فرانس تے دوجے دیساں نال رل کے سلطنت
برطانیہ نال امریکی ازادی دی لڑائی لڑی۔ ایدا قنون 17 ستمبر 1787 نوں منیا تے اگلے
ورے ایدے چلن نال 13 صوبے اک لوکراج وچ پلٹ جاندے نیں۔ ایس قنون وچ دس تبدیلیاں
1791 وچ کیتایاں جاندیاں نیں جیدے نال انسانی حقاں دی ہور سانبھ ہوجاندی اے۔

19ویں صدی وچ امریکی تھاں وچ وڈے وادے ہوۓ۔ امریکیاں نے دیسی انڈین لوکاں دے
تھانواں تے مل مارے، فرانس کولوں لوئزیانہ تے فلوریڈا سپین کولوں لیا۔ 1845 وچ
ٹیکساس لوکراج نوں نال رلایا جس تے میکسیکو نال لڑائی چھڑدی اے تے میکسیکو نوں اپنا
ادھا دیس امریکہ نوں دینا پے جاندا اے۔ ایس وادے وچ تھلویں امریکہ جیہڑا وائی بیجی
تے غلامی ول سی اوہدا رپھڑ اتلے امریکہ نال جیہڑا بپار تے غلاماں دی ازادی ول سی
پیجیاندا اے۔ آپسی لڑائی وچ اتلے امریکہ نوں جت ہوندی اے۔ امریکی قنون وچ 13ویں
تبدیلی نال غلامی مکادتی گئی۔ 1867 وچ روس کولوں الاسکا مل لیا گیا۔ امریکی کھلے
ویہڑیاں وچ رہن والے انڈین نوں خاص تھاواں وچ پیج دتا گیا۔ 1898 نوں ہوائي لوکراج
امریکہ وچ رلایا گیا۔ 1898 دی امریکی ہسپانوی لڑائی مگروں سپین نوں پورٹو ریکو،
گوام تے فلپائن (جیہڑا فیر ازاد ہویا) امریکہ نوں دینے پۓ۔ 19ویں صدی دے انت تے
امریکہ اک وڈی ایکانومی بن چکیا سی۔

امریکی ہسپانوی لڑائی تے پہلی وڈی لڑائی نے امریکہ نوں جگ دی طاقت بنادتا۔ دوجی وڈی
لڑائی چوں امریکہ اک ایٹمی طاقت تے سیکیورٹی کونسل دا پکا سنگی بنکے نکلدا اے۔
ٹھنڈی لڑائی دے انت تے سوویت یونین دے ٹٹن نال امریکہ دنیا دی کلی وڈی طاقت اے۔
$15.1 ٹرلین دے ناپ نال امریکہ دنیا دی سب توں وڈی ایکانومی اے تے اک بندے دی آمدن
ناپ نال ایہ دنیا وچ 6ویں نمبر تے اے دنیا دے کل فوجی خرچے دا 41% امریکہ خرچدا اے۔
امریکہ دنیا دا سیاست، بپار تے رہتل وچ آگو اے۔

1507 وچ جرمن نقشہ بنانوالے مارٹن والڈسیملر نے دنیا دا نقشہ بنایا تے لیندے پاسے
دی دنیا دا ناں اطالوی کھوجی تے نقشہ بنان والے امریگو ویسپچی دے ناں تے امریکہ
رکھیا۔

امریکہ دے سب توں پرانے واسی جناں نوں ریڈ انڈین وی کیا جاندا اے، 10،000 توں
40،000 ورے پیلاں ایشیاء توں ایتھے آۓ ایتھے وائی بیجی کیتی تے رہتلاں بنائیاں۔
یورپی لوگ جدوں ایتھے آۓ تو او نال چیچک دا روگ وی لیاۓ جیدے نال لکھاں ریڈ انڈین
ایدیاں وباواں چ مر گۓ۔ 1492 نوں کولمبس کریبین دے جزیریاں تک اپڑیا تے 2 اپریل
1513 نوں ہسپانوی لڑاکا یوان پونس ڈی لیون نے امریکہ دی اک تھاں فلوریڈا تے پیر
رکھے۔ فرانس دے کھلاں دے بپاریاں نے وی کینیڈا توں لے کے خلیج میکسیکو تکر دی تھاں
فرانس دے ناں لائی۔ 1607 چ انگریزاں نے ورجینیا چ جیمزٹاون دی تھاں تے پہلی بستی
وسائی۔ ہولی ہولی ہور وی انگریز بستیاں وسدیاں گیاں۔ 1610 توں ڈچ وی ہڈسن دریا دیاں
تھلویاں کنڈیاں تے وسن لگ گۓ۔ مینہیٹن دے جزیرے تے نیوایمسٹرڈیم دا شہر وسایا۔1642
چ انگریزاں نے ڈچاں کولوں ایہ تھاواں کھو لیاں۔ نیو ایمسٹرڈیم دا ناں پلٹ کے
نیویارک رکھ دتا گیا۔ امریکہ چ انگلینڈ ورگے لوکراج دی نیو پے رئی سی تے زمیناں تے
کم کرن لئی افریقہ توں غلاماں نوں پھڑ پھڑ کے امریکہ وی لیایا جاریا سی۔

امریکی انقلاب کسے یورپی طاقت دے خلاف پہلی جتی جانوالی ازادی دی لڑائی سی۔ امریکی
مڈھلیاں نیواں تے اک لوکراج اسار چکے سن جیہڑا کسے بادشاہ دے بجاۓ لوکاں دی مرضی تے
چلدا سی۔ 1760 توں مگروں امریکہ تے برطانیہ دے وشکار ٹیکس دے رپھڑ تے دوریاں ہوگیاں
۔ امریکی کیندے سن جے برطانیہ دی پارلیمنٹ نوں امریکی لوکاں تے ٹیکس لان دا کوئی حق
نیئں کیوں جے برطانیہ دی پارلیمنٹ چ اوناں دا کوئی جنا نیئں ہیگا۔ 14 جون 1775 نوں
براعظمی کانگرس جیہڑی فلاڈیلفیا، امریکہ وچ کٹھی ہوئی اوس نے اپنی قوج بنان دا ہوکا
دتا جیدا کمانڈر جارج واشنگٹن نون بنایا گیا۔ 4 جولائی 1776 نوں امریکی کانگریس نے
فلاڈیلفیا چ برطانیہ توں ازادی دا اعلاں کیتا۔ امریکیاں دے ہتھوں کٹ کھان توں مگروں
برطانیہ نے امریکہ نوں اک ازاد دیس من لیا۔ امریکہ دی ازادی چ فرانس دا ہتھ وی ہیگا
اے۔ صدر تھامس جیفرسن نے 1803 چ فرانس کولوں لوئزیانہ دی خریداری نال امریکہ دا
رقبہ دوناں کردتا۔ برطانیہ نال 1812 چ لڑائی چھڑ گئی جیڑی برابری تے مکی۔ 1819 چ
امریکہ نے فلوریڈا تے ہور سمندر دے کنڈے دیاں تھاواں سپین کولوں کھو لیاں۔ 1845 چ
لوکراج ٹیکساس نوں امریکہ نال رلا لیا گیا۔ برطانیہ نال 1845 گل بات کر کے اتلے
لیندے پاسیاں تے مل مار لیا گیا۔ میکسیکو نال لڑائی دے نتارے چ امریکہ نے 1848 چ
اودے کولوں کیلیفورنیا تے ہور دکھنی لیندے پاسے دیاں تھانواں نوں اپنے نال رلا لیا۔
ریڈ انڈین لوکاں دی گنتی وی امریکیاں نال لڑن باجوں چوکھی تھوڑی رہ گئی۔

امریکہ دے تھلویں صوبے جتھے کہ وائی بیجی دا کم ہوندا سی تے اوناں نوں ایس کم لئی
غلاماں دی لوڑ سی اوناں دی اتلے امریکہ دے صوبیاں نال نئی سی بن رئی جتھے کے
کارخانے لگ رئے سن تے اوناں نوں کمیاں دی لوڑ سی۔ ریپبلکن پارٹی ولوں 1860 چ
ابراہام لنکن نے ایے نعرے تے چناؤ جتیا ج اوہ صدر بن کے غلامی نوں امریکہ توں مکا
دیگا۔ صدر بن دے ای اونے غلامی دے مکن دا قنون پاس کروایا پر ست تھلویں امریکی
صوبیاں نے اس نوں ناں مندیاں ہویاں وکھرے ہون دااعلان کیتا تے ایس گل تے لڑائی چھڑ
پئی۔ پنچ وریاں دی لڑائی توں مگروں ابراہام لنکن دیاں فوجاں جت گیاں امریکہ فیر اک
ہوگیا پر ابراہام لنکن نوں قتل کردتا گیا۔

یورپ چ 1914 چ جدوں پہلی وڈی لڑائی چھڑی تے امریکہ کسے دا ساتھی نیئں سی پر 1917 چ
اونے برطانیہ تے فرانس ولوں لڑائی چ چھال مار دتی تے اے لڑائی جت لئی۔ جنرل پرشنگ
امریکی فوجاں دا کمانڈر سی تے ایس لڑائی وچ 116,708 امریکی فوجی مارے گۓ۔ امریکی
صدر ووڈرو ولسن نے 1919 وج پیرس وج ہونوالی امن کانفرنس وچ اگے ودھواں کم کیتا پر
لڑائی دے مگروں امریکی کانگرس نے ناں ای ورسائی دے ایگریمنٹ نوں منیا ناں ای لیگ اف
نیشنز دا سنگی بنی۔ 1920 تے 30 وریاں چ امریکی کم کاج چ وی اتار چڑھاؤ آندے ریۓ۔

دوجی وڈی لڑائی جدوں ٹری تے امریکہ سب توں وکھ سی پر اوہ مارچ 1941 توں اتحادیاں
نوں اوہناں دی لوڑ دا سمان دے ریا سی۔ جدون جپان نے پرل ہاربر تے ہلہ بولیا تے
امریکہ وی لڑائی چ آکیا۔ جرمنی نے وی امریکہ دے خلاف لڑائی دا ہوکا دتا۔ امریکہ دے
آن نال لڑائی برطانیہ تے اودھے سنگیاں نیں جت لئی۔ امریکہ دے ایس لڑائی وچ 416,800
فوجی مارے گۓ۔ امریکہ نے جپان دے دو شہراں ہیروشیما تے ناگاساکی تے ایٹم بم مارے۔
امریکہ ایس لڑائی وچ کلا دیس سی جیہڑ جوکھے فیدے وچ ریا تے ایس لڑائی باجوں امیر تے
تکڑا بنیا۔ ایس لڑائی نے امریکہ نوں دنیا دی دو وڈی طاقتاں وچوں اک بنایا۔ امریکہ
دا پسار سارے جگ تے بن گیا۔ 1945 وچ سان فرانسسکو وچ یونائیثڈ نیشںز دا چارٹر دنیا
سامنے آیا جیہڑا لڑائی مگروں لاگو ہویا۔

دوجی وڈی لڑائی مگروں دنیا نے امریکہ تے سوویت یونین دے وشکار دنیا تے اپنی
چودھراہٹ ل‎ئی کئی تھاوانواں تے لفڑے ویکھے۔ امریکیاں نے یورپ چ اپنے سنگیاں نال رل
کے اک فوجی جٹ نیٹو بنایا سوویت یونین نے اپنے سنگیاں نال رل کے وارسا پیکٹ بنایا۔
امریکہ تے سوویت یونین آپ تے ناں لڑے پر دوجے دیساں نوں اپنے فیدے لئی لڑاندے رۓ۔
1950–53 وچ کوریا دی لڑائی وچ کوریا وچ امریکی فوجی اتلے کوریا تے چینی فوجاں نال
لڑے۔ امریکیاں نے دوجے دیساں تے اجیجے تیجی دنیا دے دیساں وچ کمیونسٹ سوچاں نوں
دبان لئی اپنی ٹل لائی۔

امریکہ وچ کالے چٹے لوکاں وشکار کھیچل پرانی سی تے ایہ کو کلکس کلان دی مورت وچ
کالیاں نوں تنگ کر رئی سی۔ کالیاں جنہاں نوں افریقی امریکیاں وی کیا جاندا اے نے وی
اپنے حقاں لئی کوششاں کیتیاں۔ مارٹن لوتھر کنگ تے روزا پارکس کالے امریکیاں دے آگو
سن۔ سوویت یونین دا یوری گیگرین جدوں خلا وچ گیا تے امریکی صدر جان ایف کینیڈی نے
آکھیا جے امریکہ سب توں پیلے اپنا بندا چند ول ٹوریگا۔ تے 1969 نوں اے گل سچی
ہوگئی۔ امریکی صدر کینیڈی نوں 1963 وچ قتل کردتا گیا۔

امریکی صدر جانسن تے رچرڈ نکسن دکھنی چڑھدے ایشیاء وچ امریکی پسار نوں ودھاندیاں
ہویاں ویت نام دی لڑائی چھیڑدیندے نیں جیہڑی امریکہ دی ہار تے مکدی اے۔ 1974 وچ
نکسن نوں نیاۓ نوں روکن تے اپنے حد نوں ٹپن تے صدر دا عہدہ چھڈنا پیندا اے۔ جمی
کارٹر ویلے امریکہ ایران نال ای اپنے رپھڑاں وچ پھسیا ریا۔ امریکی سیاست رونلڈ ریگن
دے صدر بنن نال اک نواں موڑ مڑدی اے تے امریکہ تے سوویت یونین وشکار ٹھنڈی لڑائی
افغانستان چ سوویت یونین دی ہار تے مکدی اے۔

جارج ایچ ڈبلیو بش یونائیٹڈ نیشنز دی صلا نال 190-91 نوں عراق تے ہلہ بولدا اے۔
1991 توں 2001 تک بل کلنٹن ویلے امریکے اپنی تریخ دے سب توں لمے وادے وج ریا۔ اک
وڈی وجہ کمپیوٹر تے انٹرنیٹ دا ود ورتن وی سی۔ 2000 دا چناؤ جارج ڈبلیو بش امریکی
عدالت دے فیصلے باجوں جتدا اے۔ 11 ستمبر 2001 نوں کج لڑاکے امریکہ وچ ہوائی جہاز
اغوا کرکے نیویارک دے ورلڈ ٹریڈ سنٹر تے واشنگٹن ڈی سی کول پینٹاگون نال ٹکراندے
نیں جیدے وچ 3017 دے نیڑے امریکی مارے گۓ۔ ایس گل تے امریکہ طالبان دے راج تھلے
افغاستان تے ہلہ بولدا اے۔ امریکی فوجاں طالبان دا راج مکاندیاں نیں تے طالبان تے
القاعدہ دے تھانواں نوں تباہ کردیاں نیں۔ 2003 وچ امریکی فوجاں عراق تے چڑھائی
کردیاں نیں تے عراق دے آگو صدام حسین نوں پھڑ کے ماردیندیاں نیں۔ 2003 وچ کترینہ
طوفان امریکی شہر نیواورلینز نوں برباد کردا اے۔ 2008 وچ پہلی واری اک اک افریقی
امریکی بارک اوبامہ امریکہ دا صدر جنیا جاندا اے۔ مئي 2011 نوں پاکستان وچ امریکی
فوجی اسامہ بن لادن نوں رات ویلے افغانستان ولوں ہلہ بول کے ماردیندے نیں۔ دسمبر
2011 نوں امریکی فوج عراق توں نکل اندی اے ۔

امریکہ 2,959,064 مربع میل ( (7,663,941 مربع کلومیٹر)تھاں تے پھیلیا ہویا اے۔ ایہ
تھاں نال دنیا وچ روس تے کینیڈا مگروں تے چین توں تھلے یا اتے تیجے یا چوتھے نمبر
تے آندا اے۔ وڈا سمندر اوقیانوس دے کنڈے دے تھاں چڑھدے ول پائیڈمونٹ دے اجے نیویں
تھاں وچ پلٹدے نیں۔ اپلیچیئن پہاڑ چڑھدے سمندری کنڈیاں نوں وڈیاں جھیلاں تے وشکارلے
لیندے گھآ دے ویہڑیاں توں وکھرا کردے نیں۔ مسسسپی مسوری دریائی پربندھ دنیا دا
چوتھا وڈا پربندھ دیس دے وشکاروں اتر توں دکھن ول لنگھدا اے۔ پدھرے ودھیا پریرے
والے وڈے ویہڑے راکی تک جاندے نیں۔ راکی دیس دے اتر توں دکھن تک پھیلیا اک اچا
پہاڑی سلسلہ اے جیہڑا کولوراڈو وچ 14,000 فٹ (4,300 میٹر) دی اچائی تک اپڑدا اے۔
ہور چڑھدے ول گریٹ بیسن اے تے چیہواہو تے موجاو دی روئیاں نیں۔ سیرانیوادا تے
کیسکیڈ دے پربت دھارے پیسیفک کنڈے نال نیں تے 14000 فٹ تک اپڑدے نیں۔ الاسکا دا
صوبہ وکھرا اے تے وشکار کینیڈا آندا اے۔ الاسکا 663,268 مربع میل (1,717,856 مربع
کلومیٹر) دے تھاں ناپ نال سب توں وڈا اے۔ ہوائی جزیرہ جٹ بحرالکاہل وچ اتلے امریکہ
دے لیندے دکھن ول 10,931 مربع کلومیٹر تے پھیلیا ہویا اے۔

امریکہ دنیا دا سب توں پرانا دیسان دا رلیا جٹ اے۔ ایہ اک قنونی لوکراج ای تے ایہ
لوکراج لوکاں دی پسند نال جنیا جاندا اے "جیدے وچ چوکھی لوکاں دے راج وچ تھوڑے
لوکاں دے حقاں دا قنون راہوں بچا کیتا جاندا اے"۔ امریکی سرکار امریکی قنون تے چلدی
اے جیہڑا امریکہ دا ست توں منیا جان والا قنون اے۔ امریکی سرکار دے پربندھ وج اک
عام امریکی تن سرکاران نال واہ پیندا اے: امریکی، صوبائی تے سب تون تھلڑی یا کاؤنٹی
دے ناپ دی۔ سب توں تھلے والے اگوں کاؤنٹی تے ایس توں ہور تھلے دی پدھر دے وشکار
ونڈی ہوندی اے۔

امریکی صوبے وی تھوڑے بہت فرق نال اینج ای چلدے نیں صرف نیبراسکا دی اسمبلی اکو انگ
تے اے۔ ہر صوبے دا گورنر سدے ووٹاں نال چنیا جاندا اے۔ امریکی قنون دا پہلا نمبر
کسے انسان نوں بنا کسے وچ توں جیل وچ سٹن توں روکدا اے۔ قنون دا تیجا نمبر کسے
عدالت وچ اپنا مقدمہ لڑن دا حق دیندا اے۔ قنون وچ تبدیلی لئي تن چوتھائی صوبیاں دی
ہاں ہونی چائیدی اے۔ امریکی قنون وچ ہلے تک 27 واری تبدیلی ہوچکی اے۔

امریکہ وچ دو سیاسی پارٹیاں دا پربندھ چل ریا اے۔ اک اے ڈیموکریٹک پارٹی تے دوجی اے
ریپبلکن پارٹی۔ امریکی سیاسی گل بات وچ ریپبلکن پارٹی نوں پرانی سوچاں والی تے
ڈیموکریٹک پارٹی نوں نویاں سوچاں والی پارٹی سمجیا جاندا اے۔ 2008 دے چناؤ وچ
ڈیموکریٹک پارٹی دا بارک اوبامہ امریکہ دا 44واں صدر بنیا۔ امریکہ دے 29 صوبیاں دے
گورنر ریپبلکن تے 20 ڈیموکریٹ نیں تے اک ازار اے۔

امریکی فوج سیاست تے پیسے دا ساری دنیا تے اثر اے۔ امریکہ یونائیٹڈ نیشنز دی
سیکیورٹی کونسل دا سنگی اے تے یونائیٹڈ نیشنز دا گڑھ وی نیو یارک شہر وچ اے۔ کیوبا،
ایران، بھوٹان، اتلا کوریا تے تائیوان نوں چھڈ کے امریکہ دے ساریاں دیساں نال
سفارتی ساک نیں۔ امریکہ دے برطانیہ نال اچیچیے تے کینیڈا، آسٹریلیا، نیوزی لینڈ،
فلپائن، جپان، دکھنی کوریا، اسرائیل تے کئی یورپی دیساں نال گوڑے ساک نیں۔ امریکہ
دا نیٹو سنگیاں نال بچاز دے رپھڑاں تے میل جول ہوندا ریندا اے۔ امریکی دے گوانڈی
دیساں میکسیکو تے کینیڈا نال گوڈے کاروباری جوڑ نیں۔ امریکہ دے 2008 وچ $25.4 دی
دوجے دیساں نوں ہتھ ونڈائی دتی۔

امریکی صدر امریکہ فوجاں دا کمانڈر اے تے اوہی ایدے کمانڈر چندا اے۔ امریکی بچاؤ
محکمہ امریکی فوج، امریکی سمندری فوج، امریکی میرین، تے امریکی ہوائی فوج نوں
چلاندا اے۔امریکہ توں باہر امریکہ کول 865 فوجی تھانواں نیں۔ امریکہ فوج دا خرچہ
2010 وچ $700 ڈالر سی جیہڑا پوری دنیا دے فوجی خرچے دا 43% بندا اے تے ایہ اگلے 14
دیساں دے فوجی خرچے نوں رلا کے وی ود اے۔ عراق توں آخری امریکی فوجی دسمبر 2011 وج
واپس آگیا سی تے اوس لڑائی وچ 4,484 امریکی مارے گۓ سن۔ اپریل 2012 تک 90،000
امریکی فوجی افغانساتان وچ سن تے 4 اپریل 2012 تک 1,924 امریکی افغانساتان وچ مارے
گۓ۔

امریکی لوکاں دی گنتی نوں پرکھن والے ادارے باجوں امریکہ وچ 313,882,000 لوک وسدے
نین جناں وچن 11.2 ملین عیر قنونی نیں۔ 20ویں صدی وچ امریکی لوکاں دی گنتی وج چار
گنا وادا ہویا 1900 وج اایہ 76 ملین سی۔ لوک گنتی ناپ نال چین تے ہندستان مگروں
امریکہ تیجا وڈا دیس اے۔ امیر دیساں وچ لوک کنتی تھوڑی ہورئی اے جد کے امریکہ وج 1
نال ود رئی اے۔ 2011 وچ اک ملین تون ود لوک رشتے داری باجوں امریکہ آے سب تون جوکھے
میکسیکو توں تے فیر چین ہندستان تے فلپائن توں۔

16.3% یا 5 کروڑ 5 لکھ لوک ہسپانوی نیں یا لاطینی امریکہ توں نیں۔ 2000 توں 2010 دے
وشکار ہسپانوی لوکاں وچ 43% وادا ہویا۔ جد کے دوجے لوکاں وچ ایہ وادا صرف 4.9% سی۔
ہسپانوی زنانیاں دے بچے وی دوجیاں نسلاں دیاں زناںیاں نالوں چوکھے ہوندے نیں۔ اک
ہسپانوی زنانی دے 2.4 کالی امریکی زنانی دے 2 تے گوری امریکی زنانی دے 1.8 نیانے
ہوندے نیں۔ نکیاں نسلی ٹولیاں امریکی لوکاں دا 36.3% بندیاں نیں۔

82% امریکی شہراں یا شہراں دے نال ریندے نیں۔ 2008 وچ 273 شہراں دی لوک گنتی اک لکھ
توں ود سی تے 9 شہراں دی گنتی دس لکھ توں ود سی۔ 4 شہراں (نیو یارک شہر , لاس
اینجلس, شکاگو, تے ہیوسٹن) وچ 20 لکھ توں ود لوک وس رۓ سن۔

امریکہ 19ویں صدی دے انت توں سائینس تے ٹیکنالوجی وچ سارے دیساں توں اگے اے۔ گراہم
بل نے 1876 وچ ٹیلیفون بنایا۔ تھامس ایلوا ایڈیسن نے فونوگراف، بلب تے فلم بنان
والا کیمرہ بنایا۔ نکولا ٹیسلا نے الٹرنیٹنگ کرنٹ، بجلی والی موٹر تے ریڈیو بنایا۔
رینزم ای اولڈ تے ہنری فورڈ نے کارخانے وچ تیزی نل گڈیاں بنان دا ول کڈیا۔ رائٹ
برادران نے 1903 وچ پہلا انجن نال اڈن والا ہوائی جہاز بنایا۔ یورپ وچ نازی جرمنی
دے راج وچ آن باجوں اینریکو فرمی، ایلبرٹ آئینسٹائن، جان فان نیومان ورگے کئی منے
پرمنے سینسدان یورپ توں نس کے امریکہ آگۓ۔ دوسری وڈی لڑائی وچ امریکہ نے ایٹم بم
بنایا تے جپان تے ورتیا وی۔ زمین توں باہر خلا وچ جان دی دوڑ وچ کمپیوٹر تے سائینس
وچ کئی نویاں شیواں آیاں۔ آئی بی ایم، ایپل، مائیکروسوفٹ ورگیاں کمپنیاں نیں
کمپیوٹر نوں عام تے زندگی دی لوڑ بنادتا۔ انٹرنیٹ دے بنان وچ امریکہ دا وڈا ہتھ اے۔
اپریل 2010 تک 68% تک امریکی گھراں وچ براڈبینڈ انٹرنیٹ ورتیا جاریا اے۔

امریکہ دی کوئی سرکاری بولی نئیں پر ورتی سرکاری ول نال انگریزی ای اے۔ 2010 وچ 23
کروڑ لوکاں نے جیہڑے 5 وریاں توں اپر دے سن تے ایہ امریکی لوکاں دا 80% بندے نیں
ایہ دسیا جے اوہ گھر وچ انگریزی ای بولدے نیں۔ 12% لوک گھراں وچ ہسپانوی بولدے نیں
تے ایہ دوجی سب تون جوکھی بولی جان والی تے سکھائی جان والی بولی اے۔ امریکی صوبے
ہوائی وچ انگریزی تے ہوائی بولی سرکاری بولیاں نیں۔ نیو میکسیکو وچ انگریزی نال
ہسپانوی تے لوئزیانا وچ انگریزی نال فرانسیسی وی ورتی جاندی اے۔

18 سال توں اتے دے 58% امریکی 2007 دی گنتی باجوں ویاۓ ہوۓ سن۔ 6% بیوا، 10% نوں
طلاق ہوئی سی تے 25% نے کدے ویاہ نئیں کیتا سی۔ زنانیاں کراں توں باہر کم کردیاں
نیں تے چوکھیاں کول بی اے دی ڈگری ہوندی اے۔ اکو جنس وچ ویاہ دا رپھڑ وی پیا ہویا
اے۔ 19ورے تک دیاں زنانیاں وچ بجے جمن دا ناپ 1000 وچ 79.8 اے جیہڑا کے چوکھا اے۔

امریکہ ان گنت رہتلاں والی قوم اے جتھے کئی نسلی ٹولیاں رواج تے ریتلاں نیں۔ پرانے
اصلی امریکیاں نوں چھڈ کے باقی سارے امریکی یا اوہناں دے پرکھ پچھلیاں 5 صدیاں وچ
دوجے دیساں وچوں آۓ نیں۔ امریکہ دی چلدی رہتل لیندی رہتل یا یورپی رہتل اے جینوں
یورپی مہاجر اپنے نال لیاۓ پر کالے افریقیاں دا رنگ وی ایس رہتل وچ دسدا اے۔ ایشیاء
تے لاطینی امریکہ دے ہن آنوالے لوکاں تے ایتھے ہون والے نیانیاں نیں ایہنوں اپنے
رنگ دتے نیں۔ امریکہ اک ایہوجیا پانڈا اے جیدےوچ جو وی آیا پگھل کے ہور ای بن گیا
اصلی ناں ریا۔ اوہ امریکی بن گیا۔

امریکہ پوری دنیا وج کسے بندے نوں سب توں زیادہ ازادی دین والا دیس اے۔ امریکی سفنہ
ساری دنیا توں لوکاں نوں اپنے ول کھچدا اے ۔ امریکی رہتل سخت کم کرکے اتے جان ،
امیر ہون تے قنون دے دیرے دے اندر ریندیاں ہویاں جو تسیں کرنا چاہو کرن دی ازادی
دیندی اے۔ ایہو ای امریکی سفنہ اے۔ عام امریکی رہتل وچ کوئی زات برادری نئیں ۔ پڑھے
لکھے لوکاں نوں امریکہ وچ اچی نیویاں ٹولیاں سماج بولی تے ہور ریتاں توں دسدیاں
نیں۔ کم یا کمائی توں وی بندے نوں کدے ناپیا جاندا اے۔ پر عام جیون لنگانا تے
وشکارلے تھاں تے ہونا چنگی گل سمجی جاندی اے۔

دنیا دی پہلی فلم 1894 وچ تھامس ایڈیسن دی مشین نوں ورتدیاں ہویاں نیو یارک شہر وچ
چلی تے اگلے دہاکے وچ امریکہ فلماں دے کاروبار وج دنیا وج اگے آگیا۔ امریکی فلماں
بنن دی وڈی تھاں امریکی صوبے کیلیفورنیا وچ ہولی وڈ اے۔ ڈائریکٹر ڈی ڈبلیو گرفتھ نے
فلم بنان دی بولی تے ول سوچے جان وائن تے مرلن منرو ورگے ایکٹراں نے ایہنوں مشہوری
دتی۔ والٹ ڈزنی ورگے لوکاں نے کارٹون فلماں دے راہیں کاروبار دے نویں ول کڈے۔ ہولی
وڈ دے سٹودیواں وچ ونسونیاں تے منیاں پرمنیاں فلماں بنیاں۔ ریڈوی تے ٹی وی امریکی
لوکاں دے واوا ویلہ لیلیندے نیں۔

انٹرنیٹ امریکی زندگی دا اک وڈا انگ اے تے انٹرنیٹ تے سب توں چوکھیاں ویکیھاں جان
والیاں ویب سائیٹاں فیس بک، یو ٹیوب، وکیپیڈیا، بلوگر، یاہو تے ایبے نیں۔ ایلوس
پریسلے مائیکل جیکسن تے میڈونہ موسیقی دے تاریاں نوں ساری دنیا جاندی اے ۔

18ویں تے 19ویں صدی دے امریکی ساہت تے آرٹ یورپ دی دین سن۔ امریکی لکھت دے موڈی
نتھانیل ہاتھورن ایڈگر ایلن پو تے ہنری ڈیوڈ تھوریو سن۔ مارک ٹوین تے والٹ وہٹمین
19ویں صدی دے دوجے حصے وچ امریکہ دے منے پرمنے لکھاری سن۔ ایملی ڈکنسن اپنے ویلے وچ
تے گمنام سی پر مرن مکرون اوہنوں چوکھی مانتا لبی۔ ہرمن میلول دی ( Moby-Dick) تے
مارک ٹوین دی (The Adventures of Huckleberry Finn) ودیا امریکی ناولان وچ کنے
جاندے نیں۔

11 امریکی لکھاریاں نیں ساہت دا نوبل انعام جتیا اے تے ولیم فاکنر ارنسٹ ہیمنگو ے
تے ٹونی موریسن 20ویں صدی دے وڈے لکھاریاں چوں گنے جاندے نیں۔ تھوریو تے رالف والڈو
ایمرسن نے امریکہ وچ فلسفیانہ سوچاں دی نیو رکھی۔ اک کم کرن والے امریکہ نوں اپنے
ورگے فلسفیاں دی لوڑ سی تے اینج ولیم جیمز تے جان ڈیوی ایہوجی فلاسفی امریکیاں اگے
رکھدے نیں۔

ہڈسن رور سکول 19ویں صدی دے دوجے ادھ وچ امریکہ وچ مورتاں بنان وچ اک سوچ نال اگے
آیا۔ایشر ڈیورنڈ فریڈرک چرچ تھامس ایکنز تے تھامس کول ایس سکول دے وڈے ناں
نیں۔20صدی وچ جارجیا اوکیف تے اینڈی وارہول نے اپنیاں سوچاں نال امریکی پینٹنگ نون
نواں رنگ دتا۔

آرکیٹیکچر وچ فرینک لائیڈ رائٹ، رائٹ فلپ جانسن تے فرینک گہری نے نویاں راہوان
کڈیاں۔ کارٹون کتاباں تے سپرمین ہیرو امریکہ وچوں ای مڈ رکھدے نیں۔

بیس بال نوں امریکہ وچ سب توں چوکھا پسند کیتا جاندا اے۔ ایس دے مگروں فٹ بال باسکٹ
بال برف ہاکی دی واری اندی اے۔ باکسنگ تے گھڑدوڑ کدے کلیان کھیڈیاں جان والیاں
کھیداں وج اگے سن پر ہن گالف تے گڈیاں دی ریس ایناں توں گے نیں۔ 8 اولمپک کھیڈاں
امریکہ وج ہوچکیاں نیں۔ کرمیاں وچ ہون والیاں اولمپک کھیڈاں وچ امریکیاں نے 2,301
یعنی دنیا وچ سب توں زیادہ ٹکے لے جکے نیں۔ سردیاں دیاں اولمپک کھیدان وچ امریکیاں
نے دوجے نمبر 253 ٹکے جتے۔



https://pnb.wikipedia.org/wiki/%D8%AC%D8%B1%D9%85%D9%86%DB%8C

جرمنی (جرمن: Bundesrepublik Deutschland / بندسریپبلک ڈوئچلینڈ) لیندے وشکارلے
یورپ دا اک پارلیمانی لوکراج دیس اے۔ ایدی لوک گنتی 8 کروڑ 18 لکھ اے۔ جرمنی نے
357,021 مربع کلومیٹر تھاں کعیری ہوئی اے. ایس دی بولی جرمناے۔ ایہدے 16 صوبے نیں.
جرمنی دے اتر وچ اتلا سمندر ، ڈنمارک تے بالٹک سمندر نیں ، چڑھدے ول پولینڈ تے چیک
لوک راج، دکھن وچ آسٹریا تے سویٹزرلینڈ تے لیندے وچ فرانس، لکسمبرگ، بیلجیم تے
نیدرلینڈز نیں۔ برلن ایدا راجگڑھ اے۔ اے نیٹو تے یورپی یونین دا وی سنگی اے۔ 8 کروڑ
18 لکھ لوکاں نال اے یورپی یونین دا وڈا دیس اے۔

انگریزی دا بول 'جرمنی' لاطینی بول جرمانیہ توں بنیا اے۔ جرمانیہ بول جولیس سیزر
توں چلیا تے اوہنے ایہہ فرانس وچ سُنیا سی جتھے ایہنوں رہائن دریا توں چڑھدے پاسے
دے واسیاں لئی ورتیا جاندا سی ۔ حرمن شبد ڈوئچلینڈ (جرمن دیس) ڈوئچ توں بنیا اے
جیدا مطلب اے عام، جیدا جوڑ عام لوکاں (diot) نال ہووے۔ ڈوئچ فیر عام جرمن لوکاں دی
بولی نوں وی کیا جان لگ گیا جیہڑی کے لاطینی توں وکھری سی. لاطینی پڑھے لکھے
لوکاں,. گرجے تے سائینس دی بولی سی۔ جرمنی نوں جرمن وچ ڈوئچلینڈ تے عربی تے
فرانسیسی وچ اینوں المانیا آکھیا جاندا اے۔

تھلواں سکینڈینیویا تے اتلا جرمنی, جرمن قبیلیاں دا اصل دیس اے جتھے اوہ صدیاں پہلے
وس رۓ سن۔ پہلی صدی توں پہلے اوہ ایس تھاں توں دکھن, چڑھدے تے لیندے ول آۓ تے
اوہناں دا گال وچ سیلٹ نال تے چڑھدے یورپ ول سلاوی تے بالٹی قبیلیاں نال واہ پیا
۔رومی شہنشاہ آگسٹس ویلے رومی جرنیل پبلیس نے جرمانیہ (رہائن توں یورال تک دا تھاں
) تے مل مارن لئی ہلہ بولیا۔ تن رومی فوجاں 9 عیسوی چ دریاۓ رائن دے پار جرمنی وچ
وڑیاں پر جرمن چیرسکی قبیلے دے سردار ارمینیس نے ٹیوٹوبرگ جنگل دی لڑائی چ رومی فوج
نوں ہرا کے پچھے کردتا۔ ٹیکیٹس 100 وچ لکھدا جے جرمن لوک ڈینیوب تے رہائن دے دوالے
وس چکے سن۔ تیسری صدی وچ جرمن لوک ودھے تے اوناں دے کئی قبیلے فرینک، سیکسن، تے
اینگل سامنے آۓ۔ اوہ آلے دوالے دےدیساں وچ وڑن لگ گۓ۔ سیکسن تے اینگل نے برطانیہ تے
مل مارلیا۔ اینگلاں والی تھاں انگلینڈ اکھوائی تے فرینک گال تے چھا گۓ تے ایس دیس
ناں بن گیا فرانس۔

25 دسمبر 800 نوں شارلمین نے رومی سلطنت دی نیوں رکھی جیہڑی 843 چ ونڈی گ‏ی۔ رومی
جرمن سلطنت ایدا چڑھدے پاسے دا انگ سی۔ایہہ آئیدر دریا توں لے کے رومی سمندر تک
پھیلی ہوئی سی۔ اٹو شہنشاہاواں (919–1024) دے ویلے ک‏ی انگاں نوں کٹھا کیتا گیا تے
962 چ جرمن بادشاہ نوں ایناں راجاں دا اک جٹ بناکے اودا ناں رومی جرمن سلطنت رکھ کے
شہنشاہ بنا دتا گیا۔ 1215 تک ایدے چ برگنڈی تے اتلا اٹلی رلے۔ 12ویں تے 13ویں صدی چ
جرمن چڑھدے پاسے دے سلاو لوکاں دے دیساں ول ودے۔ ہانزا جٹ دے سنگی جرمن شہر امیر
ہوۓ۔ 1315 دے وڈے قحط تے 1348-50 دے طاعون نے جرمن لوکاں دی گنتی نوں تھوڑا کردتا۔
1356 توں رومی جرمن سلطنت اک قنون تھلے ائی تے ایدے شہنشاء چنے جان لگے۔

1517 وچ مارٹن لوتھر اک جرمن پادری نے کیتھولک چرچ دے کماں تے 95 گلاں وچ انگلی چکی
تے انج پروٹسٹنٹ فرقہ دا مڈ پیا۔ بوت سارے جرمن دیساں وچ 1530 مگروں لوتھرن چرچ ای
سرکاری مذہب سی۔ ایہہ مذہبی چگڑا تی سالہ لڑائی دی وجہ بن گیا جیہدے وچ 30 ٪ جرمن
لوک مارے گۓ۔ 1648 نوں لیندے فالیا دے امن نال لڑائی مک گئی پر سلطنت عملی طور تے
ونڈی گئی۔ 1740 توں مگروں جرمنی تے چودھراہٹ لئی آسٹریا تے پرشیا دے وچکار کھیچل
چلدی رہی۔ 1806 نوں نیپولین دیاں لڑائیاں باجوں ایہہ سلطنت مُک گئی۔

فرانس دے نیپولین دے 1814 چ ہارن مگروں ویانا کانگرس ہوئي جیدے چ 39 جرمن دیساں دا
اک جٹ بنایا گیا۔ لوکاں وچ فرانس دے انقلاب نے گُوڑہیاں سوچاں پیدا کر دتیاں سن۔
آسٹرین سیاستدان میترنخ نے ازادی دیاں اینان سوچاں نوں دبان لئی ٹل لائی۔ زولفراين
ٹیکساں دی اک سنگت جرمنی نوں کٹھا کرن ول اک وڈا قدم سی۔ 1848 چ جرمن دیساں چ
انقلاب ایآ پر کوئی خاص تبدیلی ناں ہوئی۔ پرشیا وچ ازادی دیاں سوچاں نوں دبان لئی
1862 چ بسمارک نوں چانسلر لا دتا گیا۔ 1864 چ پرشیا نے ڈنمارک نوں ہرایا تے 1868
نوں آسٹریا پرشیا لڑائی وچ آسٹریا نوں ہرا کے ہمیشہ لئی آسٹریا نوں جرمن ماملیاں
توں باہر کڈھ دتا گیا۔ جرمنی نوں اک دیس بنا دے کم چ پرشیا اگے سی۔

فرانس، اتلے جرمنی دے اک جُٹ ہون تے تپ گیا۔ پرشیا تے فرانس دی لڑائی ہوگئی جیہدے
وچ فرانس ہار گیا۔ فرانس دا شہنشاہ جرمنی دا بندی بن گیا۔ پیرس دے نیڑے ورسائی دے
محل وچ 18 جنوری 1871 نوں جرمن سلطنت دی نیو رکھی گئی۔ پرشیا دے ہوہنزولرن ٹبر دا
بادشاہ ولیم I ایس جرمن سلطنت دا شہنشاہ سی تے ایس جرمن سلطنت دا راجگڑھ برلن سی۔
آسٹریا نوں چھڈ کے ریندے سارے جرمن دیس جرمنی وچ رلاۓ گۓ۔ایس سلطنت وچ پرشیا دا حصہ
2/3 بندا سی تے اینج اوہ ایس سلطنت دی سب توں وڈی حصہدار سی۔ جرمنی دے اکجٹ ہون
مگروں جرمن چانسلر بسمارک نے بڑی ہشیاری نال جرمنی نوں امن دی راہ تے رکھیا اینوں
اک وڈی طاقت بنایا تے فرانس نوں کلا کرکے رکھ دتا۔ ولہلم II دے جرمن شہنشاہ بنن
مگروں جرمن سرکاری سوچ نے پلٹا کھادا۔ ولہلم II نے بسمارک نوں چانلری توں لادتا۔
نویں شہنشاہ دے راج وچ جرمنی دوجیاں یورپی طاقتاں وانگوں شہنشاہی راہ ول ٹر پیا تے
اینج اوہدا گوانڈی دیساں نال ویر پے گیا۔

1884 توں جرمنی نیں یورپ توں باہر افریقہ تے ایشیاء وچ اپنیاں کالونیاں بنا لئیاں۔
جرمنی نے جرمن چڑھدا افریقہ، جرمن دکھنی لیندا افریقہ کیمرون تے ٹوگو وچ کالونیاں
بنا لئیاں۔ شہنشاہ ولہلم I دے ویلے تک جرمنی اک چنگی پالیسی تے چل رہیا سی پر
شہنشاہ ولہلم II دے ویلے وچ جرمن پالیسی پلٹ گئی فرانس نیں برطانیہ تے روس نال رشتے
جوڑ لۓ۔ جرمنی نے سلطنت آسٹریا ہنگری تے سلطنت عثمانیہ نال جوڑ بنا لیا۔

28 جون 1914 نوں سلطنت آسٹریا ہنگری دے شہزادے فرانز فرڈیننڈ دے قتل توں پہلی وڈی
لڑائی چھڑ گئی جیہدے وچ جرمنی نوں ہار ہوئی۔ جرمنی دے 20 لکھ فوجی مارے گۓ اودے
کولوں کلونیاں تے یورپ چ کئی تھاں کھو لۓ گۓ۔ لڑائی دے مگروں انقلاب آیا تے جرمن
شہنشاہ نوں راج چھڈنا پیا۔ جرمنی وچ لوکراج ٹر پیا۔ جون 1918 نوں ورسائی دی ٹریٹی
تے دسخط کرا کے جرمنی نوں بے عزت کر دین آلیاں شرطاں منن تے لفادتا گیا جیہدی وجہ
توں جرمنی وچ لوک خوش نہیں سن تے اے سمجھیا جاندا اے کہ ایہدی وجہ توں جرمنی وچ
نازی پارٹی تے ہٹلر آۓ۔

لڑائی تے انقلاب دے مگروں جرمنی وچ وائمر دی تھاں تے سرکار بنی۔ وائمر دے قنون تے
18 اگست 1918 نوں صدر ایبرٹ نے کگی ماری پر صلح دیاں پینڈیاں شرطاں تے کم کاج دے
ڈپریشن نے لوکاں نوں وائمر لوک راج توں پرے کر دتا. ایس توں 1932 وج جرمن پارلیمنٹ
نوں دو پارٹیاں جرمن کمیونسٹ پارٹی تے نازی پارٹی اپنے چوکھے سنگی ہوں باجوں
چلاریاں سن۔ 30 جنوری 1933 نوں جرمن صدر پال فان ہنڈنبرگ نے تیز سوچاں رکھن والی
نازی پارٹی نوں تےاوہدے آگو ہٹلر نوں سرکار بنان دا سدا دتا۔

30 جنوری 1933 نوں ہٹلر جرمنی دا چانسلر بن گیا۔ 27 فروری 1933 نوں ریشتاگ نوں اگ
لگ گئی تے اس گل نوں بہانہ بنا کے لوکاں دے حقاں تے تکڑیاں پابندیاں لا دتیاں گیاں۔
ہٹلر نوں بے انت اختیار دیدتے گۓ۔ سوشل ڈیموکریٹک پارٹی نے پارلیمنٹ وچ ایس دے خلاف
ووٹ دتا ۔ کمیونسٹ پارٹی دے سنگیاں نوں جیل وچ سٹ دتا گیا۔ کج ای چر وچ جرمنی اک
بندے تے حکم تے چلن والا دیس بنگیا۔ کارخانیاں وچ زور فوج دے کم آنوالیاں چیزاں
بنان تے سی۔

1935 وچ جرمنی نے سارلینڈ تے، تے 1936 وچ رہائنلینڈ تے مل مارلیا۔ ایہ جرمن تھاں
جرمنی کولوں ورسائی دی ٹریٹی دے مگروں کھہ لۓ گۓ سن۔ 1938 وچ آسٹریا جرمنی نال رلا
لیا گیا تے 1939 وچ چیکوسلواکیہ جرمنی دے تھلے آگیا۔ 1939 نوں سویت یونین تے جرمنی
وشکار دوناں دیساں دے وشکارلے دیساں نوں آپس وچ ونڈن دی گل بات ہوئی ایہنوں
ربنٹراپ-مولوٹوف گل بات وی کیا جاندا اے۔ ایس گل بات دے مگروں جرمن فوج وہرماخت تے
سوویت یونین دی رتی فوج نے پولینڈ تے چڑھائی کردتی تے پولینڈ نوں جرمنی تے سوویت
یونین نے آپس وچ ونڈ لیا۔ جرمن فوج وہرماخت نے پولینڈ تے ہلہ بولدیاں ہویاں لڑائی
دے ای نویں ول بلتسکریک نوں ازمایا تے پولینڈ نوں دناں وچ بے بس کردتا۔ پولینڈ تے
ہلے باجوں دوجی وڈی لڑائی ٹر پئی جیہنے ساری دنیا نوں اپنی لپیٹ وچ لے لیا۔ جرمنی
نے تھوڑے چر وچ براعظمی یورپ تے اتلے افریقہ تے مل مارلیا پر برطانیہ نوں اوہ تھلے
ناں لا سکیا۔ 22 جون 1941 نوں جرمنی نے ربنٹراپ-مولوٹوف گل بات نوں توڑدیاں ہویاں
سوویت یونین تے ہلہ بولدتا۔ لیندے ول جرمنی دے سنگی جپان نے پرل ہاربر امریکہ تے
ہلہ بولیا۔ جرمن فوج سوویت یونین دے اندر تک چلی گئی تے ماسکو توں صرف 25 کلومیٹر
دے پینڈے تک اپڑ کئی پر فیر سٹالن گراڈ دی لڑائی وچ جرمن فوج نوں ہار ہوئی تے اوہ
فیر چڑھدے پاسے ولوں پچھے ای ہٹدی گئی۔ ستمبر 1943 وج جرمنی دے سنگی اٹلی نے ہتھیا
سٹدتے تے تے جرمن فوج نوں اوتھے وی اپڑ کے اوہدی راکھی کرنی پئی۔ 6 جون 1944 نوں
امریکی برطانوی فوجاں نے نارمنڈی فرانس تے چڑھائی کیتی تے جرمنی تک اپڑ گۓ۔ رتی فوج
نے برلن تے مل مارلیا ہٹلر نے اپنے آپ نوں ماردتا تے 8 مئی 1945 نوں جرمنی نے
ہتھیار سٹ دتے۔

ایس لڑائی وچ 4 کروڑ لوک مارے گۓ۔ 53 لکھ جرمن فوجی تے لکھاں جرمن مارے گۓ جرمنی
کولوں سائیلیشیا چڑھدا پرشیا تے ہور تھاں کھوہ لۓ گۓ۔ ڈیڑھ کروڑ جرمناں نوں یورپ دے
دوجے دیساں چوں کڈ دتا گیا۔ لکھاں جرمن سوانیاں نال زیادتی کیتی گئی۔ جرمن شہر
بمباری کرکے تباہ کردتے گۓ۔ ایس لڑائی وچ جرمناں نے روسی، یہودی، پولش تے کئی ہور
لوکاں نوں وی لکھاں دی گنتی وچ ماریا۔

جرمنی نوں تے اوہدے راجگڑھ برلن نوں سوویت یونین برطانیا امریکہ تے فرانس نے 4
حصیاں وچ ونڈ کے اوہدے تے مل مار لیا۔ فرانس برطانیہ تے امریکہ نے آپنے حصے وچ اۓ
جرمنی نوں رلا کے 23 مئی 1949 نوں لیندا جرمنی دی نیو رکھی گئی۔ سویت یونین والے
جرمنی نوں 7 اکتوبر 1949 نوں چڑھدا جرمنی دے ناں نال اک وکھرا دیس بنا دتا گیا۔
لیندا جرمنی تیزی نال اگے ودھن لگ گیا ایتھے لوکراج چل پیا 1955 وچ اے نیٹو دا سنگی
بن گیا۔ چڑھدے جرمنی وچ کمیونزم دا پربندھ چلایا گیا تے ایہہ وارسا پیکٹ دا سنگی بن
گیا۔ برلن شہر دے لیہندے پاسے دے آلے دوالے اک کند برلن کند 1961 وچ کچھ دتی گئی
جیہڑی ٹھنڈی لڑائی دا نشان سی۔ 1970 دے دھاکے وچ لیندے جرمن چانسلر ولی برانت نے
چڑھدے دیساں نال میل جول نوں ودھایا۔ 1989 وچ ہنگری نے اپنے باڈر نوں کھل دتا تے
چڑھدے جرمنی دے ہزاران جرمن ہنگری راہ لیندے جرمنی اپڑ گۓ۔ 3 اکتوبر 1990 نوں جرمنی
دے دوہے پاسے رل گۓ 10 مارچ 1994 نوں بون دی تھاں برلن دوبارہ جرمنی دا راجگڑھ بنا
دتا گیا۔ جرمنی نے یورپی یونین وچ وڈا رول کھیڈیا۔ جرمن یورپ دے بجاۓ یورپین جرمنی
دے فلسفے نوں اگے ودھایا گیا۔ 2005 نوں اک جرمن سوانی اینجلا مرکل پہلی جرمن چانسلر
چنی جاندی اے۔

جرمنی دی تھاں 357,021 مربع کلومیٹر اے۔ جیہدے وچ 349,223 کلومیٹر زمین اے تے 7,798
مربع کلومیٹر پانی اے۔ ایہہ تھاں نال یورپ دا 7واں وڈا دیس تے دنیا دا 62واں وڈا
دیس اے۔ ایہہ الپس دیاں پہاڑیاں توں لے کے اتلے سمندر دے بالٹک سمندر تک پھیلیا
ہویا اے۔ ایہناں دے وچکار اُچے تھاواں تے جنگل نیں تے اتلے تھاواں تے نیویں تھاں
نیں۔الپس وچ سوگسپتزے 2962 میٹر نال جرمنی دی سب توں اُچی تھاں اے۔جرمنی دی سب توں
نیوین تھاں اتلے جرمنی وچ شلیسوگ ہولسٹاین صوبے دے ضلع سٹائنبرگ دی اک تھاں
ولسترمارش اے جیہڑی سمندر توں وی 3.54 میٹر نیویں اے۔ یورپ دے وڈے دریا رہائن،
ڈینیوب تے ایلبے جرمنی توں لنگھدے نیں۔ جرمنی یورپ دا نویکلا دیس اے جیہدے سب توں
بوہتے گوانڈھی نیں: ڈنمارک اتر وچ، پولینڈ تے چیک لوکراج چڑھدے ول، آسٹریا تے
سویٹزرلینڈ دکھن ول، فرانس تے لکسمبرگ دکھنی لیندے ول، بیلجیم تے نیدرلینڈ اتر
لیندے ول۔

جرمنی 16 صوبیاں وچ ونڈیا ہویا اے جناں نوں جرمن وج (Länder) کیندے نیں۔ ایہناں دے
ناپ وکھرے نیں۔ تن صوبے برلن ہامبرگ تے بریمن صرف شہر ای نیں۔ تھاں نال باویریا تے
لوک گنتی نال اتلا رائین لیندا فالیہ وڈے صوبے نیں۔ ایہ صوبے اگوں 403 ضلعیاں وچ
ونڈے ہوۓ نیں جناں وچوں 301 پینڈو تے 102 شہری ضلعے نیں۔

جرمنی اک لوکراج اے جتھے صوبیاں نوں کم کرن دی کافی کھلی چھٹی اے۔ جرمن سیاست 1949
وچ بنن والے قنون تے چلدی اے۔ جرمنی دا سیاسی قنون جرمن پارلیمنٹ وچ دو تیہائی
ووٹاں نال بدلیا جاسکدا اے۔ انساناں دے وڈے حق پارلیمنٹ، عدالتاں تے سرکار دا
وکھریاں ہونا۔ ایہناں دی جرمن قنون وچ تبدیلی نہیں ہو سکدی۔ جرمنی دے اک جُٹ ہون
توں بعد 1990 وچ ایس قنون وچ دو نکیاں جہیاں تبدیلییاں ہی ہوئیاں۔

جرمن چانسلر جرمن سرکار نوں چلاؤندا اے۔ ایہہ وزیراعظم ورگا ای ہوندا اے۔ اینجلا
مرکل اج کل چانسلر اے۔ جرمن پارلیمنٹ دو پاسیاں بندستاگ تے بندسرات نال رل کے بنی
اے۔ بندستاگ دے سنگی ووٹاں نال چنوتی ہون دے مگروں ایتھے آندے نیں تے بندسرات دے
سنگیاں نوں صوبے چن کے پیجدے نیں۔ جس پارٹی نوں جنیں ٪ ووٹ لبھدے نیں اوہ اوسے حساب
اپنے بندے پارلیمنٹ وچ پیج سکدے نیں۔ جرمن صدر جرمنی دا وکھالا اے۔ اوہدے کول دسن
جوگی طاقت ہوندی اے۔ اج کل جوخم گاؤک جرمنی دا صدر اے۔

جرمنی توں بار جرمنی دے 229 سفارتی مشن نیں تے 190 دیساں نال ایدے سفراتی رشتے نیں۔
2011 وچ یورپی یونین دے بجٹ وچ ایدا حصہ (20%) سب توں زیادہ سی۔ یونائیٹڈ نیشنز نوں
حصہ پان وچ ایدا نمبر تیجا(8%) اے۔ جرمنی نیٹو دا سنگی اے۔ دوجی وڈی لڑائی مگروں
جرمنی نے فرانس نال گوڑے رشتے رکھے نیں۔ امریکہ تے فرانس مگروں ماتڑ دیساں نوں
امداد دین والا ایہ تیجا وڈا دیس اے۔ چڑھدے پاسے دے دیساں نال ولی برانت نے یاری
نوں اگے ودھایا تے گیرہارڈ شروڈر نے دوجی وڈی لڑائی مگروں پہلی واری کوسوو دی لڑائی
وچ پہلی واری جرمن فوجیاں نوں لڑن لئی پیجیا۔ امریکہ نال جرمنی دے گوڑے سیاسی تے
رہتلی ساک نیں۔ عراق دی لڑائی باجوں ایہناں وچ اک ٹھنڈ آئی پر دونوں دیس گوڑے
کاروباری جوڑاں وچ بجے ہوۓ نیں۔ جرمنی دا 8.8% مال امریکہ تے جرمنی آن والا 6.6%
مال امریکہ توں آندا اے۔

جرمنی دے (34%) تھاں تے وائی بیجی، (30.1%) تے جنگل، 13.4% تے چراگاواں تے 11.8%
تھاں تے شہر پنڈ تے سڑکاں گلیاں نیں۔ یورپ دے عام رکھ تے جانور ایتھے دے جنگلان وچ
لبدے نیں۔جیسمند نیشنل پارک،مورتز نیشنل پارک، ہائینرش نیشنل پارک، آئیفل نیشنل
پارک جرمنی دے وڈے نیشنل پارک نیں۔ جرمنی وچ 400 دے نیڑے چڑیاکر تے پارک نیں تے
اینے دنیا دے ہور کسے وی دیس وچ نئیں۔ برلن چڑیا کعر جرمنی دا سب توں پرانا چریا کر
اے۔ ایتھے جانوراں دیاں ونڈاں دا اک وڈا کٹھ اے۔

جرمنی دنیا دی دوجی وڈی ایکانومی اے۔ تیار چیزاں باہر پیجن وج دنیا وچ دوجے نمبر تے
تے اندر دیس وچ لیان وچ تیجے نمبر تے اے۔ لوکاں دی خوشحالی دی پدھر اچی اے۔ جرمنی
دی مارکیٹ ایکانومی اے۔ لوک پڑھے لکھے تے کم کاج جاندے نیں۔ ہیرا پھیری کوئی نیں۔
لوکاں نوں نویاں شیواں یا ودیا شیواں بنان دی تانگ ریندی اے۔ ایہنون کم کاج نال
یورپ دا انجن کیا جاندا اے۔ جی ڈی ّی 71% سروسز تے، کارچانیاں تے مال بنان دا 28%،
تے وائی بیجی دا 1٪ جصہ اے۔ مئی 2012 وچ بیروزگاری 6.7% سی۔ 1 جنوری 2002 نوں جرمنی
نے پورے یورپ لئی اک کرنسی یورو چلائی۔ جرمنی نوں اک ہویاں 20 ورے ہوگۓ نیں پر ہجے
وی لیندے صوبے امیر نیں۔

فارچون گلوبل 500 دے ناپ وچ آن والیاں 37 کمپنیاں جرمن نیں۔فوکس ویگن، مرسیڈیز،
نیویا، بائر، پورشے، ایڈیڈاس ،آڈی، سیمنز، بی ایم ڈبلیو ورگے ناواں نوں پوری دنیا
جاندی اے۔

سائینس تے ٹیکنالوجی وج جرمنی دا کم بہت ود اے۔ 103 جرمن نوبل انعام لے چکے نیں۔
20ویں صدی وچ سائینس وچ سب توں چوکھے انعام جرمن قوم نے لۓ۔ ایلبرٹ آئینسٹائن تے
میکس پلانک نے نویں فزکس دا مڈ رکھیا تے ایناں دے کم نوں ورنر ہائسنبرگ تے میکس
بورن اگے لے کے گۓ۔ پر ایہناں توں پہلاں ہور وڈے ناں نیں فزکس وچ: ہرمن فان
ہیلمہولٹز، جوزف فان فراؤنہوفر تے ڈینیل گیبریل فارنہائیٹ۔

جوہانز گٹنبرگ اک جرمن نے 15ویں صدی وچ پرنٹنگ پریس ایجاد کرکے پڑھہن لکھن وچ اک
انقلاب دا مڈ رکھیا۔ فرڈیننڈ فان زیپلن, گوٹلیب ڈیملر، روڈلف ڈیزل تے کارل بنز آن
جان وچ انقلاب لے آۓ۔ ولہیلم رونٹیگن جینے 1901 وچ فزکس وچ پہلا نوبل انعام لیا سی
اوہنے ایکس رے لبی سی۔ فرڈیننڈ کوہن تے رابرٹ کوخ مائکروبیالوجی دا مڈ رکھدے نیں۔
اٹو ہاہن ریڈیو ایکٹیوٹی تے ریڈیو کیمسٹری دی نیو رکھی۔

فیلکس کلائن، ہرمن وائل، کارل وائرسٹراس ،گوٹفرائیڈ لیبنز، برنہارڈ رائیمان، ڈیوڈ
ہلبرٹ تے کارل فریڈریس گاس ورگے میتھمیٹکس دے گرو جرمن سن۔ ورنہر فان براؤن نے پہلا
خلائی راکٹ بنایا۔ ہائنرش ہرٹز دے کماں نیں ریڈیو دی نیو رکھی۔

میکس پلانک سوسائیٹی، فراؤنہوفر سوسائٹی، ہیلمہولٹز ایسوسیایشن سائینس وچ کھوج کرن
دے وڈے ادارے نیں۔

جنوری 2010 وچ 81.8 ملین لوکاں نال جرمنی یورپ دا سب توں زیادہ لوکاں دا دیس اے تے
دنیا وچ ایدا سولواں نمبر اے۔ 229.4 لوک اک مربع کلومیٹر تے اوسط نال وسدے نیں ۔
جمن ویلے جرمنی وج جیون دی اوسط عمر 80.19 ورے (77.93 مرداں لئي اےتے 82.58 زنانیاں
لئي)۔ اک جرمن زنانی دے 1.41 جواک ہوسکدے نیں۔ جرمنی وچ جمدے تھوڑے تے مردے جوکھے
نیں تے ایس توں اگلے وریاں وچ لوک گنتی تھوڑی ہوندی جائیگی۔

جرمن جرمنی وج وسدے لوکاں دا 91٪ بندے نیں۔ 2009 وچ 20% لوکاں دیاں جڑاں بدیسی نیں۔
ایتھے 25 لکھ ترک، 776,000 اطالوی 687,000 پولش نیں۔ 1987 دے مگروں سوویت یونین تے
چڑھدے یورپ توں 30 لکھ جرمن وی جرمنی آکے وس گۓ نیں۔

عیسائیت جرمنی دا سب توں وڈا مذہب اے۔ 51.5 ملین لوک مزہب نوں مندے نیں جیہڑے 62.8%
بندے نیں جناں وچوں 30٪ کیتھولک تے 29.9% پروٹسٹنٹ نیں۔ 1.6% لیندا آرتھوڈکس چرچ
نوں مندے نیں۔ اسلام جرمنی دا دوسرا وڈا مزھب اے مسلمان 38 توں 43 لکھ تک نیں تے
ایہ (4.6% 5.2%) بندے نیں۔ 250،000 بدھ مت نوں منن والے تے 200،000 یہودی نیں۔
34.1% جرمن کسے مزھب نوں نئیں مندے۔ ایہ چڑھدے جرمنی دے رلن والے صوبیاں دے واسی
نیں۔

جرمن جرمنی وچ سرکاری تے سب توں زیادھ بولی جان والی بولی اے۔ ایہ یورپی یونین دیاں
23 سرکاری بولیاں وچوں اک اے تے یورپی کمیشن دیاں تن چالو بولیاں وچوں اک اے۔ دیسی
تھوڑی گنتی وچ بولیاں جان والیاں بولیاں ڈینش، تھلویں جرمن، رومانی، سوربین تے
فریزین نیں۔ مہاجراں دیاں بولیاں وچ ترک کردی، پولش، بلقان دیاں بولیاں تے روسی
بولی آندیاں نیں۔

15 ورے توں اپر دے 99٪ جرمن لکھ پڑھ سکدے نیں۔ لوکاں دی سکھلائی تے اکھ رکھنا
صوبیاں دا کم کے۔ 9 سال تک سکول دی پڑھائی لازمی اے۔ دنیا دیاں 100 ودیا
یونیورسٹیاں وچ 6 جرمن یونیورسٹیاں آندیاں نیں تے 200 وریا وچ 18 آندیاں نیں۔

صحت بچاؤ دا دنیا دا سب توں پرانا پروگرام جرمنی وچ 1883 وچ بسمارک نے ٹوریا۔ جرمنی
اپنے جی ڈی پی دا 11٪ صحت تے لاندا اے۔ جرمنی وچ جین دا چانس مرداں لئی 77 ورے تے
زنانیاں ل‏ئی 82 ورے اے تے جمن ویلے 1000 چوں 4 نیانیاں دے مرن دا خطرہ ریندا اے۔
2010 وچ دل دا روگ مرن دی سب توں وڈی وجہ سی (41٪)۔ 2005 دی پچھ پرتیت توں پتہ چلیا
جے 27٪ جوان جرمن سگرٹ پیندے نیں۔

صدیاں توں جرمنی نوں شاعراں تے فلاسفراں دا دیس کیا جاندا اے۔ رہتلی ادارے نوں
چلاناں صوبیاں دی زمےواری اے۔ جرمنی وچ 25000 لائبریریاں، 240 تھیٹر، انگنت سمفنی
آرکسٹرا تے میوزیم نے۔ میوزماں وچ سلالنہ 91 ملین واری لوک جاندے نیں۔2 کروڑ سلانہ
تھیٹر تے اوپیرا جاندے نیں۔ 36 لکھ لوک سمفنی آرکسٹرا سندے نیں۔ یونیسکو نے جرمنی
دیاں 33 تھانواں نوں یونیسکو نے اپنی سانب چ لیا اے۔

البرخت دیورر کیسپر ڈیوڈ فریڈرش، تے میکس ارنسٹ جرمن مورتاں بنان وچ وڈے ناں
نیں۔والٹر گروپیاس تے لڈوگ مائیز فان ڈیر روہے نے 20ویں صدی آرکیٹیکچر نوں اک نویں
راہ وکھائی۔ جرمنی موسیقی دا گھر منیا جاندا اے تے لڈوگ فان بیتھوون، یوہان سبسٹیان
باخ، ولفگانگ موزرت، یوہانز براہمز، رچرڈ ویگنر تے رچڑڈ سٹراس جرمن موسیقی دے منے
پرمنے ناں نیں۔

گوئٹے، فریڈرش شلر،گرم برادران، تھامس مان، ہرمن ہیسے، ہائنرش بل، گنٹر گراس جرمن
ساہت دے کئی ناواں چوں کج نیں۔ 13 جرمناں نے نوبل انعام لۓ. جرمن کتاباں چھاپن والے
ہر سال 70 کروڑ کتاباں 80،000 سرناویاں تے چھاجدے نیں جناں وچوں 60،000 نویں ہوندے
نیں۔ جرمنی کتاباں چھاپن دی گنتی ناپ تے آنگریزی تے چینی کتاباں مگروں تیجے نمبر تے
دنیا وچ آندا اے ۔ فرینکفرٹ کتاب میلہ دنیا وچ کتاباں دا اک پرانا تے وڈ میلہ اے۔



https://pnb.wikipedia.org/wiki/%D8%A8%D8%B1%D8%B7%D8%A7%D9%86%DB%8C%DB%81

برطانیہ براعظم یورپ دے اتر لیندے وچ اک جزیرہ دیس اے۔ لندن اس دا راجگڑھ تے وڈا
شہر اے۔ ایتھے 6 کروڑ 37 لکھ دے نیڑے لوک وسدے نیں۔ برطانیہ دے چارے پاسے وڈا سمندر
اوقیانوس تے اسدے سمندر نیں جنہاں چ اتری سمندر، آئری سمندر، سیلٹی سمندر تے
انگریزی آندے نیں۔ برطانیہ چینل سرنگ دے راہیں فرانس نال جڑیا ہوئیا اے جہڑی
انگریزی چینل دے تھلیوں لنگدی اے جدوں کہ اتلا آئرلینڈ دا باڈر ای برطانہ دا اوہ
باڈر اے جیہڑا کسے دیس نال ملدا اے تے ایہ لوکراج آئرلینڈ نال ملدا اے۔

برطانیہ اک قنونی بادشائی اے جیدے وج اک لوکراجی پربندھ ہے تے لندن ایہدا راجگڑھ
اے۔ ملکہ الزبتھ II ایتھے 6 جنوری 1952 توں راج کر رئی اے۔ برطانیہ اک اکٹھ اے جہڑا
انگلینڈ ، سکاٹ لینڈ ، ویلز تے اتلےآئرلینڈ نال مل کے بنیا اے۔ انتویں تن دیساں نے
اپنے پربندھ بناۓ نیں تے ایہناں دے راجگڑھ ایڈنبرا، کارڈف تے بیلفاسٹ نیں۔آئل آف
مین، گرنزی، جرسی تاج دیس نیں تے ایہ برطانیہ دا انگ نہیں۔برطانیہ دیاں 14 سمندر
پار تھانواں وی ہے نیں تے ایہ مکی پئی سلطنت برطانیہ دا انگ سن جیہڑی کہ 19ویں صدی
دے انت تے 20ویں صدی دے مڈھ تے دنیا دی سب توں وڈی سلطنت سی جیہنے دنیا دے اک
چوتھائی تھاں نوں گھیریا ہویا سی۔ برطانیہ دا اسر بولی، رہتل تے قنون وچ ہجے وی
اپنیاں پہلیاں مل ماریاں دیساں وج ویھکیا جاسکدا اے۔

برطانیہ جی 8 دا سنگی اے تے اگے ودھواں دیس اے ۔ اسدی ایکانومی دنیا دی 6ویں تے
یورپ دی دوجی وڈی ایکانومی اے ۔ جس دا اندازہ 2.2 کھرب امریکی ڈالر اے ۔ برطانیہ
لوک گنتی نال یورپی یونین دا تیجا وڈا دیس اے تے اسدی آبادی 6 کروڑ توں ودھ لوک
وسدے نیں۔ برطانیہ دنیا دے سب توں وڈے فوجی جٹ {نیٹو} تے یونائیٹڈ نیشنز دا موڈی
دیس اے تے بچاؤ پریہا دا پکا سنگی اے ۔ برطانیہ دنیا دیاں وڈیاں ایٹمی طاقتاں چوں
اک اے۔ ایہ فوج اتے خرچے دے ناپ نال دنیا دا چوتھا وڈا دیس اے۔ ایہ پہلاں کمتھاں
دیس سی۔ 1814 توں لے کے 1914 دی صدی برطانوی صدی اکھواندی اے جدوں ایہ دنیا دا سب
توں تکڑا دیس سی تے ہن وی ایہدا اسر ہے۔ ایہدا سائینسی، بپاری، رہتلی، سیاسی تے
فوجی اثر ساری دنیا تے رہیا اے تے ہجے وی ہے۔ ایہہ یورپی یونین دا وی سنگی اے۔

ستمبر 1066 نوں ناروے دا ہیرلڈ تیجا اتری انگلینڈ وچ 15000 فوجاں 300 وڈیاں کشتیاں
نال اتردا اے۔ انگریز ہیرلڈ ناروے دے ہیرلڈ نوں لڑئی وچ قتل کردندا اے۔ 28 ستمبر
1066 نوں نارمنڈی دا ولیم نارمناں دی فوج نال انگلینڈ تے چڑھائی کردندا اے۔ ہیرلڈ
دی تھکی فوج یارکشائر تو چلدی دکھن وال آندی اے۔ اوہ جتی سی پر تھکی ہوئی سی۔
ہیسٹنگز دی لڑائی وچ انگریزی فوج نوں ہار ہوندی اے۔ ہیرلڈ لڑائی وچ ماریا جاندا اے۔
ولیم نوں ہن انگلینڈ وچ روکن والک کوئی نہیں سی۔ کرسمس دیہاڑے 1066 نوں ولیم
انگلینڈ دے راج گدی اتے بیٹھدا اے۔ اگلے 5 وریاں وچ اوہنوں انگلینڈ دیاں وکھریاں
تھانواں توں بغاوت نال نبڑنا پیا۔ اوہ پر جت گیا تے اوہنے اک لمے چر تک چلن والی
سرکار دی نیو رکھی۔

1100 وچ ہنری 1 جیہڑا ولیم تے چوتھا پتر سی بادشاہ بنیا۔ اوہنے دیس دے دو وڈیاں لوک
ٹولیاں پرانے انگریزاں تے نارمناں نوں نیڑے لیان لئی کئی کم کیتے۔ 1120 وچ اوہدے
پتر ولیم ایڈلن دے سمندری جہاز مرن باہجوں اوہدا کم مٹھا پے گیا تے اگے بننوالے
بادشاہواں دا چننا اوکھا ہوگیا۔ سٹیفن دے راج ویلے آپسی چگڑے ودھے تے برطانوی
جگیرداران دی طاقت بادشاہ نالوں وی ودھ گئی۔ گھری دی لڑائی تے قنون دا ماڑا پینا
راج نوں مینگا پیا تے کئی تھاں سکٹ تے ویلزی لڑاکیاں نون دینے پۓ۔اہودی چاچے
ولوںساک میٹلڈا نال لڑائی چھڑ گئی جیہڑی 1139 توں 1153 تک چلی۔ ہنری 1 دے بادشاہ
بنن تے 1153 نوں انگلینڈ انگویں سلطنت دا اک انگ سی۔ ہنری توں اگلا رچرڈ شینہہ دل
اک دلیر بادشاہ سی جیدھا جوکھا ویلہ فرانس وچ اپنی سلطنت نوں بچان تے فیر تیجی
کروسیڈ لڑن وچ لنگھیا۔ رچرڈ تک انگینڈ اک ازاد سرکار سی پر اوہنے ایہنوں 1194 وچ
مقدس رومی سلطنت دے تھلے لادتا۔ تیجی کروسیڈ توں مڑدیاں ہویاں اوہنوں آسٹریا وچ
پھڑیا گیا سی تے اپنی ازادی لئی پیسیاں دے نال اوہنوں ایہ مل وی دینا پیا۔ رچرڈ
مگروں اوہدا نکا بھرا جان بادشاہ بنیا پر اوہ ایڈا کرماں والا نہیں سی بوائن دی
لڑائی وچ اوہ نارمنڈی تے ہور فرنچ تھاں کھوآ بیٹھا۔ اندرلے رپھڑاں توں تنگ پے کے
1212 وچ جان نے انگلینڈ نوں پوتر کرسی دا تھلے لکواں دیس بنادتا جیہڑا پوپ نوں پیسے
پیجدا سی۔ 14ویں صدی وج جاکے ایہ کم مکیا۔ جان دے پوپ نال گوڑھے ساک ہون دی اک وجہ
ایہ وی سی جے جان پوپ ہتھیں میگنا کارٹا نوں مکانا چاہندا سی۔

جان نوں اپنے راج ویلے وچ ٹیکساں، ہاریاں لڑائیاں تے پوپ نال رپھڑاں اپنے دیس وج
پیڑا بنا دتا تے لوک اوہدے توں تنگ پے گۓ۔ اوہدے جگیرداراں وچ جیہڑے بؤتے تکڑے سن
رل کے اوہدے توں جان چھڑان لئی بغاوت تے اتر آۓ۔ جان ایہناں تے ایہناں دے سکاٹ تے
فرنچ سنگیاں نال رنی میڈ دی تھاں تے جیہڑی لندن توں باہر اک تھاں تے ملیا۔ جان دے
ویریاں نے 15 جون 1215 نوں بادشاہ توں میگنا کارٹا تے لکھوایا جے اوہ قنون توں ودھ
نئیں تے اوہدے تے روکاں لادتیاں۔ بادشاہ نے ایہ کم جگیرداراں دے انگوٹھے تھلے کرنا
پیا سی تے اوہنے پوپ کولوں آسرا منگیا جے اوہ ایس نوں غلط آکھے۔ پوپ نے اوہنوں
آکھیا جے جدوں لوک ھنڈے پے جان تے اوہ میگنا کارٹا توں منکر جاوے۔ جان پر جدوں ایہ
کم کیتا تے ایس تے ای پہلی بیرن لڑائی دا مڈھ پے گیا۔ باغیاں نے فرانس دے بادشاہ
نوں اپنے نال رلا لیا تے اوہنوں انگلینڈ دا بادشاہ بنان دا لارا لایا۔ فرانس دے
لوئی نے جدوں چوکھے سارے انکریز جگیردار اپنے ول ویکھے تے اوہ وی انگلینڈ ٹر آیا تے
اوہنوں مئی 1216 وچ بادشاہ بنا لیا گیا۔ پر جان نے وی دل نہ ہاریا تے پورے دیس وچ
پھر کے لوک اپنے ول کیتے تے لڑدا ریا۔

1315-1317 وج اتلے یورپ وج اک وڈا قحط آیا جیدے وج لکھاں لوک مارے گۓ تے جیہڑی
خوشحالی 11ویں تے 12ویں صدی وچ یورپ نے ویکھی سی اوہ ساری مٹ گئی۔ ایس قحط نے
انگلینڈے دے 10٪ یا 500,000 لوک ماردتے۔ ایڈورڈ دوجے نوں اوہدی ملکہ چھڈ کے فرانس
جاندی اے تے اپنے عاشق نال انگلیںڈے تے ہلہ بولدی اے تے اپنے جنے نوں راج تو لاہ
دیندی اے۔ 1327 نوں اوہدا پتر ایڈورڈ تیجا راج تے مل ماردا اے تے اوہدا راج
1327–1377 چوکھا لما سی جیہدے وچ انگلینڈ اک وڈی یورپی طاقت بنیا۔ اوہدے راج وچ
پارلیمنٹ دی طاقت ودھی۔ سکاٹلینڈ نوں ہران پر اوہنون تھلے لاۓ بنا ای اوہنے فرانس
تے اپنے راج دا دعوا کیتا۔ ایس گل تے انگلینڈ تے فرانس دے وشکار لڑائی چھڑ گئی
جیہڑی سو سالہ لڑائی اخوائی۔ ایہدے وچ یورپ دے ہور دیس وی رلے۔ انگلینڈ نے سرسی تے
پوائٹرز دیاں تھانواں تے فرانس نون ہرایا تے 1360 دی بریتانی ٹریٹی وچ انگلینڈ نوں
فرانس وج کئی تھاں مل گۓ۔

دکھنی برطانیہ 43 وچ رومی سلطنت دا اک صوبہ بندا اے۔ اگلے 400 ورے تک ایہ رومی
سلطنت دا انگ ریا۔ 450 توں 455 دے وشکار برطانیہ تے تن جرمن قبیلیاں اینگل سیکسن تے
جیوٹ نے ہلہ بولیا تے ایتھے آکے رہن لگ گۓ۔

برطانیہ اک قنونی بادشائی راج اے ملکہ الزبتھ II برطانیہ دی تے نال ہور 15 کامن
ویلتھ دیساں دی آگو اے۔ برطانوی بادشاہ کول،" صلا کرن، دل ودھان تے خبردار کرن" دا
حق ہے۔ برطانیہ دا قنون انلکھیا اے تے ایہوجے قنون والے دنیا وچ تن ہور دیس نیں۔
برطانیہ دی پارلیمنٹ ویسٹ منسٹر پیلس وج بیٹھدی اے تے دو انگاں ہاشس آف کامنز تے
ہاؤس آف لارڈز نال رل کے بنی اے۔

برطانیہ دا کل تھاں 243,610 مربع کلومیٹر اے۔ اے وڈے سمندر بحراوقیانوس تے اتلا
سمندر دے وشکار وسدا اے تے ایدا لیندا دکھنی کنڈا اتلے فرانس توں 35 کلومیٹر دور
اے۔ ایدے 10٪ تھاں تے جنگل، 46٪ گاواں پعیڈاں ل‏ی، تے 25٪ وائی بیجی لئی اے۔ ایدا
360 کلومیٹر بارڈر آئرلینڈ نال جڑدا اے۔ ایدے کںڈے 17820 کلومیٹر لمے نیں۔ چینل
سرنگ رائیں ایہ یورپ نال ملیا اے۔ چینل سرنگ 50 کلومیٹر لمبائی نال دنیا دی سب توں
لمی سرنگ اے۔ بن نیوس برطانیہ دا سب توں اچا پعاڑ اے۔

سکاٹلینڈ دیس دے تیجے حصے توں کج تھوڑا اے جیہڑا 78,772 مربع کلومیٹر یا 30,410
مربع میل تے پھیلیا ہویا اے۔ ایہدے اتر تے لیندے ول اٹھ سو دے نیڑے جزیرے نیں تے
ہیبرڈز، اورکنے، شٹلینڈ زیادھ مانتا والے نیں۔ ہائیلینڈ تریڑ ایہدے وچوں اران تے
سٹونہیون تک ہے تے ایہنوں دو انگاں وج ونڈدی اے۔ بن نیوس 1,343 میٹر نال برطانوی
جزیریاں وچ سب توں اچی تھاں اے۔ پدھری تھاں تے وسدا گلاسگو سب توں وسدا شہر اے تے
ایڈنبرا ایہدا سیاسی تے راجگڑھ اے۔

17ویں صدی توں انگلینڈ تے سکاٹلینڈ سائینیس انقلاب دے اگے ودھویں گڑھ سن تے 18ویں
صدی وچ انڈسٹریل انقلاب دا موڈھی تے آگو ریا تے ہجے وی اتلی پدھر دے اینے مستریاں
تے سینسداناں جم ریا اے جیہڑے نویاں تے اگے ودھویاں چیزاں بنارۓ نیں۔ 17ویں تے
18ویں صدی دے سوجھواناں جیویں نیوٹن دے ٹرن دے قنون تے کھج بارے کاہڈ سائینس دی نیو
منے جاندے نیں توں لے کے 19ویں صدی دے چارلس ڈارون جیہنے بیالوجی تے انسانی سوچاں
وج اپنی ایوولوشن دی کاہڈ نال اک نویں دنیا بنائی، جیمز کلارک میکسویل نے
الیکٹرومقناطیسی قنون دتے تے ہور نیڑے دے ویلے وچ سٹیفن ہاکنگ نے کائنات بارے نویاں
گلاں دسیاں۔ وڈیاں سائینسی کھوجاں وچ 18ویں صدی دی ہنری کیونڈش دی ہائیڈروجن دی
لبھ، 20ویں صدی وچ الیگزنڈر فلیمنگ دی پنسلین تے فرینسس کرک نے ہوراں دی ڈی این اے
دی کھوج آندیاں نیں۔ انجینرنگ تے وڈے سائینسی کماں وچ 18ویں صدی دا پافوالا انجن
رچرڈ ٹریویتھک تے اینڈریو ویوین، 19ویں صدی وج بجلی دی موٹر مائیکل فراڈے تے
الیگزنڈر گراہم بیل ٹیلیفون تے 20ویں صدی وچ جان لوئی بیارڈ ٹیلیوین، فرینک وٹل جیٹ
انجن، ایلن ٹیورنگ کمپیوٹر تے ٹم برنرز لی ورلڈ وائڈ ویب بناندے نیں۔ برطانوی
یونیورسٹیاں پڑھائی تے کھوج وچ اپنی مانتا رکھدیاں نیں۔

2011 دی گنتی وچ انگلینڈ دی گنتی 53 ملین سی تے اک کلومیٹر وچ 383 لوکاں دے ہون
باہجوں ایہ دنیا دے سب توں گھنے دیساں وچ گنیا جاندا اے تے لندن تے دوالے دے علاقے
اچیچے۔ 2011 دی گنتی وج سکاٹلینڈ دی گنتی 5.3 ملین سی۔ ویلز دی 3.06 ملین تے اتلے
آئرلینڈ دی 1.81 ملین سی۔ ہر سوانی دے 1.94 نیانے نیں۔ گورمنٹ دے اک حساب وچ 3.6
ملین یا 6٪ لوک گے نیں۔

اکتوبر 2009 توں ستمبر 2010 تک برطانوی ہواغی اڈیاں نوں 211.4 ملین لوکاں نے ورتیا۔
لندن ہیتھرو ہوائی اڈہ دنیا دا سب توں چوکھا ورتیا جانوالا اڈہ اے۔ 69 ملین لوکاں
نیں 2011 وج ایس ہوائی اڈے نوںورتیا۔ ایہ برطانوی راجگڑھ لندن توں 15 میل(24
کلومیٹر) لیندے ول اے تے ایہ ای برطانوی ایئر ویز دا وی گڑھ اے۔

برطانیہ وچ پڑھائی ہر صوبے دا اپنا کم اے۔ 5 توں 15 تک دی عمر دے ہر نیانے لئی
پڑھانا لازمی اے۔ چوکھے نیانے سرکاری سکولاں وچ ای پڑھدے نیں۔ آکسفورڈ تے کیمبرج
دیاں وڈیاں تے اگے ودھیاں یونیورسٹیاں دے ادھ توں چوکھے پڑھاکو سرکاری سکولاں توں
ای آندے نیں. 2010 وچ آکسفورڈ یونیورسٹی دے 45٪ پڑھاکو تے کیمبرج یونیورسٹی دے 40٪
پڑھاکو پرائیویٹ سکولاں توں آے سن جد کے پرائیویٹ سکولاں وچ کل پڑھاکواں چوں 7٪ ای
پڑھدے نیں۔ آکسفورڈ یونیورسٹی, کیمبرج یونیورسٹی, یونیورسٹی کالج لندن تے امپیریل
کالج لندن، کیو ایس ورلڈ یونیورسٹی دی 2010 دی رینکنگ وچ پہلیاں دس یونیورسٹیاں وچ
آئیاں تے کیمبرج یونیورسٹی پہلے نمبر تے سی۔

رگبی یونین وچ انگلینڈ، ویلز، آئرلینڈ، فرانس، سکاٹلینڈ تے اٹلی چھ دیسی میچاں وچ
کھیڈدے نیں۔ گھوڑیاں دی دوڑ چارلس ویلے ٹری تے شاہی کھیڈ سمجھی جاندی اے۔ ایہ پورے
دیس وچ پسند کیتی جاندی اے تے ایھدیاں وڈیاں دوڑاں ہوندیاں نیں جیویں گرانڈ نیشنل،
ایپسم ڈربی، رائل ایسکورٹ تے چیلٹنہام نیشنل ہنٹ فیسٹیول نیں۔

گڈی کھیڈاں نال برطانیہ دا جڑواں ساک اے۔ بہت ساریاں فارمولا 1 ٹیماں برطانیہ دیاں
نیں۔ کسے ہور دیس دے ڈریوراں نے اینے ٹکے نہیں جتے جنے برطانیہ دیاں نیں۔ حصہ لین
دے حساب نال گالف چھیویں وڈی کھیڈ اے۔ ایہ سکاٹلینڈ توں ٹری تے دی رائل اینڈ انشینٹ
گالف کلب آف سینٹ اینڈریوز سکاٹلینڈ ایس کھیڈ دا گھر اے۔ سنوکر وی برطانیہ دیاں
چوکھیاں کھیڈیاں جانوالیاں کھیڈاں چوں اک اے۔ شیفیلڈ وچ ایہدے سلانہ میچ ہوندے نیں۔
ٹینس دا مڈھ برطانیہ دے شہر برمنگھم وچ 1859 تے 1865 دے وشکار پیا۔ایس کھیڈ دا وڈا
میچ ومبلڈن چمپیئن شپ لندن نال ومبلڈن وچ ہوندا اے۔ شنٹی ہاکی ورگی کھیڈ اے جیہڑی
سکاٹلینڈ وچ ای کھیڈی جاندی اے۔

پرانے وڈے لکھاریاں وجوں جیفری چاسر (14ویں صدی)، تھامس میلوری (15ویں صدی)، سر
تھامس مور (16ویں صدی)، جان بنیان (17ویں صدی)، جان ملٹن (17ویں صدی) ورگے ناں آندے
نیں۔ 18ویں صدی وچ ڈینیل ڈیفو (رابنسن کروسو) تے سیموئل رچرڈسن انگریزی وچ ناول دا
مڈھ رکھدے نیں تے 19ویں صدی وج جین آسٹن ایہدے وج اک نویں بسنت سی، میری شیلی ایہدے
وچ گاتھک رنگ پاندی اے، لیوس کیرل نیانیاں لئی لکھدا اے، فیر برونتی پیناں، سماجی
کارکن چارلس ڈکنز، فطرتی تھامس ہارڈی، رئیلسٹ جارج ایلیئٹ، رومانوی شاعر ولیم
ورڈزورتھ آندے نیں۔ 20ویں صدی وچ ایچ جی ویلز، رڈیارڈ کپلنگ، ڈی ایچ لارنس، ورجینیا
وولف، جارج اوورول، سمرسٹ ماہم، اگاتھا کرسٹی، این فلیمنگ تے جے کے رولنگ آندے نیں۔

دوجے دیساں دے لکھاری جیہڑے ایتھے آوسے اوہناں وی ایہدیاں لکھتاں وچ اپنا حصہ پایا۔
ایہناں وچ جوناتھن سوفٹ، جارج برنارڈ شا، جوزف کونراڈ، ٹی ایس ایلیٹ، ازرا پاؤنڈ
ورگے ناں آندے نیں۔

پرطانوی پینٹنگ تے یورپ دے کم دا رنک دسدا اے۔ رومانوی پینٹراں وچوں ولیم بلیک جان
کانسٹیبل تے ولیم ٹرنر مانتا والے ناں نیں۔ نیشنل گیلری، ٹیٹ برٹین تے ٹیٹ ودیا آرٹ
گیلریاں نیں۔

برطانوی فلاسفی دا اک اپنا ای روپ اے ایہ برطانوی ایمپیریسزم اخواندی اے۔ ایہ ایس
سوچ تے چلدی اے جے کسے شے بارے دس اودوں ای ٹھیک ہوویگی جدوں اوس بارے کج کرکے
سمجھاں گے۔ سکاٹ فلاسفی عام مت نوں مندی اے۔ جان لاک، جارج برکلے تے ڈیوڈ ہیوم ایس
فلاسفی دے وڈے آگو نیں۔ جرمی بینتھم تے جان سٹورٹ مل نے ایس سوچ نوں اگے کیتا جے
اخلاقی ول نال سب توں ودھیا کم اوہو ای اے جیدے نال دوجیاں نوں چوکھا فیدا تے خوشی
ہووے۔ برٹرنڈ رسل نے کم نوں تے خوشی نوں آپس وچ رلا دتا۔

میڈیا بی بی سی دا مڈھ 1922 وج رکھیا گیا سی تے ایہ ریڈیو، ٹی وی، انٹرنیٹ چلان دا
دنیا دا سب توں وڈا تے پرانا ادارہ اے۔ ایہ برطانیہ تے بدیساں وچ کئی ریڈیو سٹیشن
چلاندا اے۔ دی سن تے دی ٹائمز برطانیہ دے وڈے اخبار نیں۔ برطانیہ وچ لندن اخباراں
تے میڈیا دا گڑھ اے۔ایس مگروں گلاسگو، کارڈف تے ایڈنبرا اندے نیں جیہڑے سکاٹلینڈ تے
ویلز وچ میڈیا دے گڑھ نیں۔برطانیہ دے چھپائی والے انگ وچ کتاباں، میگزین،اخباری
ایجنسیاں آندیاں نیں جنہاں وچ 167,000 لوک کم کردے نیں تے جیدی کمائی 20 ارب پونڈ
دے برابر اے۔2009 وچ ایہ حساب لگایا گیا جے ہر بندھ ہر دن 3.75 کینٹے ٹی وی ویکھدا
تے 2.81 کینٹے ریڈیو سندا اے۔ ایہدے وچ بی بی سی دا حصہ 28.4% سی۔ اخباراں دی وکائی
1970 توں گھٹ رئی اے تے 2009 وچ 42% لوک روز اخبار پڑھدے سن۔ 2010 وچ 82.5% لوک
برطانیہ وج انٹرنیٹ ورتدے سن۔ ایہ دنیا دے 20 وڈے انٹرنیٹ ورتن والے دیساں وچ اے۔



https://pnb.wikipedia.org/wiki/%D8%A8%D8%B1%D8%B7%D8%A7%D9%86%D9%88%DB%8C_%D8%B1%DB%8C%D9%81%D8%B1%D9%86%DA%88%D9%85_%D8%A8%D8%B1%D8%A7%D8%A6%DB%92_%DB%8C%D9%88%D8%B1%D9%BE%DB%8C_%DB%8C%D9%88%D9%86%DB%8C%D9%86_%D8%B1%DA%A9%D9%86%DB%8C%D8%AA_2016

برطانوی ریفرنڈم برائے یورپین یونین رکنیت، 2016ء اس ریفرنڈم نوں کہیا جاندا اے جس
چ برطانوی عوام نے یورپی یونین نال جڑنے یا علیحدہ ہون دا فیصلہ کرنا سی۔ریفرنڈم دا
اہتمام جمعرات 23 جون 2016ء نوں برطانیہ تےجبل الطارق چ کیتا گیا۔اس ریفرنڈم چ 51.9
فیصد ووٹرز نے یورپ توں علیحدگی جدونکہ 48.1 فیصد لوکاں نے یورپی یونین نال جڑے رہن
دے حق چ ووٹ دتے۔ 3 فیصد دی برتری دے نال ریفرنڈم دا نتیجہ ایہ نکلیا کہ یورپی توں
برطانیہ علیحدہ ہوجائے۔

برطانیہ چ ووٹ بنیادی طور اتے دو حصےآں چ تقسیم ہوئے، انگلینڈ تے ویلز دے اکثریتی
عوام نے یورپی اتحاد نوں چھڈن دے حق چ جدونکہ سکاٹ لینڈ تے اتلے آئیرلینڈ دے
اکثریتی عوام نے یورپی اتحاد دے نال رہن دے حق چ ووٹ دتے۔



https://pnb.wikipedia.org/wiki/%DB%8C%D9%88%D8%B1%D9%BE

یورپ جگ دے ست براعظماں چوں اک اے۔ ایہہ ایشیا دے لیہندے پاسے وسدا اے۔ اے جگ دا
دوجا سب توں نکا براعظم اے۔ یورپ چڑھدے چ روس دے ادھ چ واقع کوہ یورال تک اے تے
قازقستان دا کجھ حصہ وی اس چ ہیگا اے ۔ قفقاز، کالا سمندر، باسفورس ایہنوں ایشیاء
توں وکھ کردے نیں۔ یورپ دے اتر وچ ارکٹک سمندر، وڈا سمندر اوقیانوس ادھے لیندے وچ
تے رومی سمندر ایدھے دکھن وچ اے۔ یورپ دے بارڈر فرضی وی نیں تے جیہڑے پرانے ویلیاں
توں ورتن وچ نیں ایہ سیاسی تے رہتلی وی نیں۔

73 کروڑ کروڑ لوک گنتی نال ایشیاء تے افریقہ مگنوں ایہ تیجا وڈا براعظم اے یا دنیا
دی 11% لوک ایتھے وسدے نیں۔

یورپ خاص کرکے پرانا یونان لیندی رہتل دا جمن پو اے۔ 15ویں صدی مگروں ایھدا دنیا تے
گوڑا رنگ چڑھیا اے۔ 16ویں تے 20ویں صدی دے وشکار یورپی قوماں نے وکھریاں ویلیاں وچ
اتلا ماریکہ دکھنی امریکہ، اوشیانا، افریقہ تے امریکہ دے وڈے حصے اپنے ہتھاں وچ
رکھے۔ دونویں وڈیاں لڑائیں دے وڈے لڑائی ویہڑے یورپ وج سن تے ایہناں یورپ دی وڈیائی
نوں تھوڑ کیتا تے اینالں دی تھاں امریکہ تے سوویت یونیں دنیا دے آگو بندے نیں۔
ٹھنڈی لڑائی ویلے یورپ اہنی پردہ باجوں نیٹو تے وارسا پیکٹ ورگے فوجی ٹولیاں وج
ونڈیا ہویا سی۔ 1991 وچ سوویت یونین دے مکن تے یورپی یونین چڑھدے ول ود رئی اے۔

پرانی یونانی کہانیاں وچ یورپ اک فونیقی شہزادی سی جینوں زیوس اک بلد دے وکھالے وچ
کریٹ دے جزیرے تے لیجاندا اے جتھے اوہ مینوس، رہادامانتھس تے سرپڈن نوں جمدی اے۔
ہومر لئی یورپ کریٹ دی اک ملکہ سی کوئی تھاں نئیں سی فیر اتلے وشکارلے یونان نوں
یورپ کیا گیا تے 500 م پ وچ اتلے تھانواں نوں ایہ ناں دتا گیا۔

ہومو جارجیس 18 لکھ پرانا انسان جارجیا وچ وسیا تے اوہ سب توں پرانے بن مانس وچوں
سی جیہڑا یورپ وج لبیا۔ دوجے بن مانساں وچ 10 لکھ پرانا اٹاپرکا سپین وچ لبیا۔
نیاندرتھال جرمنی یورپ وچ ڈیڑھ لکھ ورے پہلے سامنے آیا تے 28000 م پ ورے مگروں
پتھری جانور ریکرڈ وچوں گم گیا۔ نیاندرتھال دی تاں اجدا انسان لیندا اے جیہڑا 40
توں 43 ہزار ورے توں ایتھے وس ریا اے۔



https://pnb.wikipedia.org/wiki/%D8%A7%D9%B9%D9%84%DB%8C

اٹلی دکھنی یورپ چ اک پارلیمانی لوک راج اے۔ اے جزیرے ورگا اٹلی تے رومی سمندر چ 2
وڈے جزیریاں ، سارڈینیا تے سسلی تے رلیا اک یورپی دیس اے ۔ اٹلی دیاں ولگناں اتر چ
الپس تے سویٹزرلینڈ ، فرانس ، آسٹریا تے سلوینیا نال ملدیاں نیں ۔ ویٹیکن تے سان
مرینو اٹلی دے اندر نکے نکے آزاد دیس نیں تے کامپیون ڈی اٹالیا اسدا سویٹزرلینڈ دے
اندر اک تھاں اے ۔

اٹلی دے دیس وچ کئی یورپی رہتلاں پونگریاں ، جنہاں چ ایٹروسکی تے رومی دی چوکھی
مانتا اے ۔ یورپ چ دوبارہ جمن دی تحریک ٹسکنی اٹلی چوں اٹھی تے پورے یورپ چ پھیل
گئی ۔ اٹلی دا راجگڑھ روم صدیاں تک لیندی رہتل دا گڑھ ریا اے ۔ اج کل اٹلی اک
لوکراجی تے اگےودواں دیس اے ۔ ایہہ یورپی یونین دا موڈی دیساں وچوں تے دنیا دے بپار
وچ ایدا نمبر 7واں اے۔ اٹلی دا فوجی بچاؤ بجٹ دنیا چ ستواں وڈا اے ۔ اسدی نیٹو نال
ایٹمی ہتھیاراں چ رلتی وی اے ۔

اٹلی جینوں اطالوی بولی وچ اطالیہ کیندے نیں لاطینی توں آیا تے اوتھے ایہ یونانی
توں لیا گیا جنہاں ایس دکھنی اٹلی دی بولی اوسکان دے شبد 'وٹلیو' توں بنیا جیدا
مطلب اے "جوان وچھیاں دا دیس". بلد دکھی اٹلی دے قبیلیاں دا نشان وی سی۔ اطالیہ
پہلے دکھنی اٹلی لئی ورتیا جاندا سی پہلی صدی م پ تک ایہ الپس تک دے تھاں تک ورتیا
جان لگ گیا۔

اٹلی وچ زمین وچوں 2 لکھ ورے پہلے دے نیاندرتھال انسان دے ہون دی دس پیندی اے۔ اج
دا انسان ایتھے 40،000 ورے پہلے آیا۔ رومی اٹلی توں پہلے لوک، امبری، لاطینی،
ولسکی، سامنٹی، سیلٹ تے لیگوری ہند یورپی لوک سن۔ ایٹرسکی، الائمی، سیکانی، تے
پرانے سارڈینی ہند یورپی لوک نئیں سن۔ دکھنی ٹائرول توں اوٹزی برفانی مانس دی برف
وچ جمی 3000 م پ (تانبا ویلہ) پرانی لاش لبی اے۔ تانبا ویلہ وچ ای اتر ولوں ہند
یورپی لوک چار چھلاں وچ ایتھے آندے نیں اپنے نال اوہ تانبے دیاں چیزاں بنان دا ول
وی لیاۓ۔ 17ویں تے 11ویں صدی دے وشکار مائسینائی یونانی اٹلی نال ان جان کردے نیں۔
8ویں صدی م پ وچ ایتھے ایٹرسکی رہتل پونگری۔ 7ویں صدی م پ وچ یونانی تے فونیقی
تھلویں اٹلی دے کنڈیاں تے وسن لگے۔ 8ویں صدی وچ ای پرانے روم نوں اک وائی بیجی والی
نگری لئی وسایا گیا۔ ایہ نگری وددی اے تے 6ویں صدی وج رومی لوکراج وچ پلٹدی اے۔
4صدی وچ روم تے گال ہلہبولدا اے تے روم نوں ساڑ دیندا اے رومی اوہناں نوں باہر کڈدے
نے ایڈے تکڑے ہوجاندے نیں جے کوہ پورے اٹلی فرانس سپین پرتگال تے اتلے افریقہ تے مل
ماردے نیں۔

پہلی صدی م پ دے وشکار تن رومیاں جولیس سیزر, مارکوس کراسوس تے پومپیس، تن بندے رل
کے راج کردے نیں۔ 27 م پ وچ رومی لوکراج رومی سلطنت وچ پلٹدا اے۔ آگسٹس رومی سلطنت
دا آگو بندا اے۔ ایہ ویل روم دی تریخ دا سب توں ودیا ویلہ سی۔ صدیاں دی خشحالی نے
اک ودیا رہتل نوں پونگریا۔ ورجل, ہوریس، اووید تے روفس ورگے لکھاری تے شاعر لاطینی
لکھت نوں شنگھاردے نیں۔ 395 وچ رومی سلطنت دے ونڈے جان باجوں اٹلی سلطنت دا گڑھ ناں
ریا۔ 5ویں صدی وچ اٹلی ک‏ی نکے دیساں وچ ونڈیا جاندا اے تے فیر ایہ 13 صدیاں مگروں
ای اک دیس بندا اے۔ لمبرڈ قبیلہ اتر ولوں اٹلی آندا اے تے اوہنوں روکن لئی پوپ نوں
فرینکاں نال روکدا اے تے وشکارلے اٹلی وچ پوپ دے راج دا مڈھ پیندا اے۔

اطالوی لڑائیاں مگروں 1559 توں 1713 تک ہابسبرگ سپین تھلے تے فیر 1796 تک ہابسبرگ
آسٹریا تھلے اٹلی دے لوک امن تے چین دا ویلہ لنگادے نیں طاعون دا روگ ایسے ویلے وچ
اک وڈی مصیبت ریا تے لکھاں لوک ایدھے نال مارے گۓ۔ سپین دے ماڑا پین نال دکھنی اٹلی
وی پیڑے ویلے وچ ٹر گیا پر ایتھوں دی رہتل ہلے وی ودیا سی تے دنیا نوں بیرک نمونے
دا آرکیٹیکچر دتا۔

19ویں صدی دے دو دہاکیاں وچ اٹلی نے اٹلی توں باہر دیساں تے مل مارن لگ گیا تے
صومالیہ اریٹریا لبیا تے ڈوڈوکنیز اوہدے ہتھ لگے۔ پہلی وڈی لڑائی وچ اٹلی، برطانیہ
فرانس تے روس نال سی تے اوہدے ایس لڑائی وچ 650,000 فوجی مارے گۓ تے اٹلی نوں
ٹرنٹو، ٹریسٹ تے اسٹریا لبے۔

دوجی وڈی لڑائی وچ اٹلی، جرمنی تے جپان دا سنگی بندا اے تے اکتوبر 1940 وچ یونان تے
چڑھائی کردا اے پر اوہنوں جت نئیں ہوندی اوسے ویلے اوہ برطانوی صومالیہ تے مصر تے
وی چڑھائی کردا پر اوہنوں افریقہ دے سارے تھانواں نوں گوانا پیندا اے۔ جولائی 1943
وچ اٹلی تے کٹھے جٹ جڑھائی کردے نیں تے ستمبر 1943 وچ اٹلی ہتھیار سٹ دیندا اے۔
اتلا اٹلی فاشسٹ تے نازی فوجاں دے ہتھ وچ ریندا اے تے لڑائی دا انت 2 مئی 1945 نوں
ہوندا اے۔ ایس لڑائی وچ 5 لکھ اطالوی لوک مارے گۓ۔

اطالوی بولی اٹلی دی سرکاری بولی اے جینوں 5 کروڑ 50 لکھ لوک اٹلی وچ بولدے نیں تے
67 لکھ اٹلی توں باہر بولدے نیں۔ ساری دنیا وچ 12 توں 15 کروڑ لوک ایہنوں دوجی بولی
یا رہتلی بولی لئی ورتدے نیں۔ سرکاری اطالوی بولی ٹسکن بولی دی اک ونڈ اے تے ایس دے
سرکاری بولی بنن نال ایہ سکولاں تے میڈیا نال سارے دیس وچ سمجی جاندی اے۔ فرانسیسی
صوبہ ایوستا وادی وچ جرمن صوبہ ترنتینو تھلواں ٹائرول، لاڈن ٹرنٹینو وچ، تے سلوون
صوبہ فریولی وینیزیا جولیا دے ضلعیاں ضلع اڈین، ضلع گوریزیا، ضلع ٹریسٹ وچ اطالوی
نال رلویں سرکاری بولیاں نیں۔

کیتھولک چرچ اٹلی دا سب توں وڈا مذہب اے 87.8% لوک اپنے آپ نوں کیتھولک مندے نیں پر
ایدے تے چلن والے (36.8%) ای نیں۔ 74% اطالوی خدا نوں مندے نیں۔ اٹلی دا کوئی
سرکاری مذہب نہیں۔ اٹلی وچ 45,000 یہودی تے دس لکھ مسلمان نیں۔



https://pnb.wikipedia.org/wiki/%D8%B3%D9%BE%DB%8C%D9%86

سپین لیندے دکھنی یورپ چ ایبیریا جزیریورگا وچ یورپی یونین دا سنگی اک ازاد دیس اے
جتھے قنونی بادشائی راج اے۔ ایدے چڑھدے تے دکھنی پاسے رومی سمندر تے ایدر ایدا
تھوڑا جیا بارڈر برطانیہ دے تھاں جبرالٹر نال رلدا اے جیدے تے سیپن دا وی کلیم ہے،
اتر تے چڑھدے اتر ول فرانس انڈورہ تے خلیج بسکے اے، لیندے ول پرتگال تے وڈا سمندر
اوقیانوس اے جیدے نال ایہدا 1214 کلومیٹر لماں بارڈر ملدا اے۔ 505,992 مربع کلومیٹر
(195,365 مربع میل) تھاں نال ایہ یورپ دا پنجواں تے یورپی یونین دا دوجا سب توں وڈا
دیس اے۔

سپین وچ انسان پچلھے 35،000 وریاں توں رہ ریا اے۔ 200 م پ وج ایتھے رومی آۓ تے
ایہدا ناں ہسپانیہ پیا۔ وشکارلے ویلیاں وچ ایتھے جرمن قبیلے آئے تے اٹھویں صدی وچ
بنو امیہ عرب آۓ مسلمان ایس نوں اندلس کیندے سن تے قرطبہ اوہناں دا راجگڑھ سی۔
مسلماناں دے 14ویں 15یں صدی چ جان توں مگروں بوت وڈی طاقت بن گیا تے اینے بوت دور
تک سلطنت بنائی جیدے نشان اج وی 40 کروڑ ہسپانوی بولن والیاں دے طور تے ہے گے نیں۔
18ویں تے 19ویں صدی وچ سپین ماڑا پے گیا۔ ایدی حکومت اک قنونی بادشاہت دے تھلے
پارلیمنٹ نال بنی اے۔ سپین دا دنیا چ 9واں سب توں بوتا جی ڈی پی اے تے ایدے لوکاں
دا جیون ناپ دنیا چ 16واں اے۔ سپین اقوام متحدہ، یورپی یونین، نیٹو، دا سنگی اے۔

سپین ناں کنج پیا ایہدے بارے کوئی پکی گل نہیں۔ خورے ایہ یونانی شبد ہسپیریا توں ای
بنیا اے جیہڑا یونانیاں اٹلی بارے کیا جیدا مطلب سی لیندا تھاں تے ہسپانیہ وی لیندے
پاسے ہون باہجوں ایہ ای اخواندا ہووے۔ عرباں ایس نوں اندلس آکھیا۔ اندلس وندالیشیا
توں وگڑیا یعنی وندالاں دا دیس۔ وندال اک قبیلا سی جیدے کولوں عرباں سپین کھویا۔

سپین یورپ دے لیندے دکھن ول ایبیریا دے لامت تھاں (85٪) تے پھیلیا ہویا اے۔ 47,000
مربع کلومیٹر(18,000 مربع میل) نال ایہ فرانس نالوں نکا امریکی صوبے کیلیفورنیا
نالوں وڈھا اے۔ سپین دنیا دا 51واں تے یورپ دا دوجا سب توں وڈا دیس اے۔ پیرینیز دے
پعاڑ اترچردے چ فرانس نالوں وکھریاں کردے نیں۔ ایہ رومی سمندر توں بسکے دی خلیج تک
435 کلومیٹر لما پھیلیا اے تے سپین نوں فرانس توں وکھ کردا اے۔ دکھن وچ جبرالٹر اے
تے مراکش سپین توں 13 کلومیٹر دور اے۔ پرتگال سپین دے لیندے دکھن ول اے تے ایہدا
بارڈر 1214 کلومیٹر رلدا اے۔ سپین دا اک نکا جیا تھان سپین دے بارڈر توں تھوڑا دور
فرانس دے اندر اے۔ اتر وچ ایہدا بارڈر نکے پہاڑی دیس انڈورہ نال وی رلدا اے۔ سپین
دے کج جزیرے رومی سمندر چ وی نیں تے کج جزیرے ایٹلانٹک سمندر چ وی نیں۔ سپین دیاں
کئی تھاواں اتے تھلے ہوندے علاقے تے پعاڑی علاقے نیں۔ ایناں پعاڑاں توں کئی دریا وی
بیندے نیں۔ سیوطہ تے ملیلہ ایس دے اتلے افریقہ وچ سمندری کنڈے تے تھاں نیں۔

ٹیگس، ایبرو، دویرو، گواڈیانا تے گواڈلکویر سپین دے وڈے دریا نیں۔ سپین دے اندر
ملحسن سب توں وڈی چوٹی اے۔

سپین کول رومی سمندر ج بیلارک جزیرے ، بحر اوقیانوس چ کناری جزیرےآں توں علاوہ
آبنائے جبرالٹر دے رومی سمندر الے پاسے کئی غیرآباد جزیرے نیں جنہاں نوں ہسپانوی
بولی چ plazas de soberanía (سپینی اقتدار ہیٹھ علاقے) آکھیا جاندا اے ۔ رومی سمندر
چ اتلے افریقہ تے سپین وچکار واقع جزیرہ البوران وی سپین دے کول اے تے اسدے
علاقےاندلسیہ دی میونسپلٹی المیریا راہیں جزیرے دے معاملے چلائے جاندے نیں ۔

سپین چ 12 لکھ ورے پہلاں اتاپوئیرکا پہاڑ دی تھاں تے بن مانس دے رہن دے نشان لبے
نیں۔ ماڈرن انسان 32000 سال پہلاں ایبیریا وچ فرانس ولوں آیا۔ اوس تریخ توں وی پہلے
ویلے دے نشاں اوہدیاں بنیاں ہویاں مورتاں اتلے سپین دے کینٹیبریا صوبے وچ التامیرا
دی غار وچ لبیاں نیں جنہاں نوں 15000 م پ ورے پہلے کرو-میگنن نے بنایا سی۔۔ اوہ لوک
فرانس توں ہوندے ہوۓ سپین پہنچے۔ آخری برف دور دے بعد سپین اوناں تین تھاواں چوں اک
اے جتھوں لوکاں نے یورپ دوبارہ اباد کیتا۔

آئیبیریائی تے سیلٹ ایبریا دے سب توں پرانے واسی نیں۔ لیندے پیرینیز ول باسک سن۔
1100 ق م وچ دکھن ول تارتیسوس ناں دا نگر سی جیدا کاروبار یونانیاں تے فونیقیاں نال
سی۔ کارتھیج والیاں دا ایبیریا نال جڑدے رومی سمندر ول زور سی پر رومیاں نے اوہناں
نوں پیونک لڑائیاں مگرون ایتھے مل ماریا۔

رومیاں نے رومی سمندر دے کنڈیاں تے کارتھیج دیاں نگریاں دوجی پیونک لڑائی مگروں 210
توں 205 م پ وچ مل ماریا پر ایبیریا تے مل مارن لئی اوہناں نوں 2 صدیاں لگ گیا بشک
ایتھے اوہناں 6 صدیاں تکر راج کیتا۔ رومی راج وچ ایتھے رومی بولی رومی فنون تے رومی
سڑکاں وی اپڑیاں۔ سیلٹک تے ہور ایبیریائی رہتلاں تے ہولی ہولی رومی رنک چڑھدا گیا۔
سپین رومی بزار دی منڈی بن گیا۔ سپین توں سونا، ان، زیتون دا تیل تے شراب باہر
جاندی سی۔ وائی بیجی وچ وادے لئی کئی ویونتاں دا مڈھ رکھیا گیا جیہڑے ہلے وی ورتے
جارۓ نیں۔شہنشاہ ہیڈرین، ٹریجن تے تھیوڈیوسیس تے فلسفی سینیکا ایتھے جمے۔

عیسائیت پہلی صدی وچ سپین اپڑی۔ سپین دیاں ہندیاں بولیاں مذہب تے فنوناں دا مڈ اوس
ویلے توں اے۔ 5ویں صدی وچ لیندی رومی سلطنت ماڑی پے گئی۔ ایتھے کئی لوک آۓ جناں وچ
وندال وی سن اوہناں توں ایس دیس دا ناں وندا لیشیا یا اندلس پیا۔

711 چ ایتھے بنو امیہ دے خلیفہ ولید بن عبدالملک دے ویلے اودے جرنیل طارق بن زیاد
نے ہلہ بولیا تے سپین تے پرتگال تے عرباں نے مل مار لیا۔ عرباں نے سارے سپین تے مل
مار لیا پر ایدے اتر چ پعاڑی تھاں چھڈ دتے جتھوں فیر عرباں نال لڑائی ٹری جیہڑی
اگلیاں اٹھ صدیاں تک چلدی رئی۔ عرباں نیں ایتھوں دیان واسیاں کئی حق دتے پر اوناں
ٹیکس وی دینے پیندے سن۔ اٹھویں صدی تک سپین دی چوکھی ساری لوک گنتی مسلمان ہوچکی
سی۔ بربر تے عرب مسلماناں وشکار کھچاؤ وی چلدا ریا۔ مسلمان گواڈالکویر ایبرو
ویلینسیا تے غرناطہ دے پعاڑی تھاواں تے وس چکے سن۔

اموی خلافت دا راجگڑھ قرطبہ لیندے یورپ دا وڈا سوہنا تے خوشحال شہر سی۔ پڑھائی
لکھائی رہتل دے سمبندے جیہڑے لیندے ایشیاء توں ایتھے لیاۓ گۓ اوہآکے ودے۔ سائینس
فلاسفی آرکیٹیکچر تے رہتل ایتھے پونگرے تے وڈے ہوۓ۔ وائی بیجی چ وادے ہوۓ نویاں
فصلاں تے نویں رکھ لگاۓ گۓ۔

11ویں صدی چ بنو امیہ دے راج توں وکھرے ہون مگروں سپین نکے نکے راجاں چ جناں نوں
طائفہ آکھیا جاندا اے ج ونڈیا گیا تے اے اتر چ وسدیاں سعائی دیساں لئی اونان تے
ہولی ہولی مل مارن اسان ہودا گیا۔ اتلے افریقہ توں مرابطین تے موحدین سپین آے پر
اوہ مسلم سپین نوں ناں بچا سکے۔ 1492 نوں مسلماناں دا اخیرلا راج غرناطہ تے وی
سعایاں نے مل مار لیا۔ 1492 نوں ای کولمبس نوں اپنے سمندری سفراں لئی جعاز تے پسے
سپین دے باد شاہ کولوں لبدے نیں۔ امریکہ دی لب نے اوتھے مل مارن نال سپین جگ دی اک
وڈی طاقت بن گیا۔

اراغون تے قسطیلیہ دے اک جٹ ہون نال سپین اک ہوگیا تے سپین دے شائی ویلے دی نیو
پئی۔ 16ویں تے 17ویں صدی چ سپین یورپ دی اگے ودویں طاقت سی۔ سپین دیاں نیدرلینڈز
برطانیہ فرانس تے سلطنت عثمانیہ نال وی لڑائیاں ہویاں۔ ہسپانوی سلطنت چ امریکہ دے
وڈے انگ بحر الکاہل دے تھاں اتلے افریقہ دے جزیرے نیدرلینڈز فرانس جرمنی اٹلی دے
کئی پاسے ہیگے سن۔ ایدے بارے آکھیا جاسکدا اے جے اے پہلی سلطنت سی جیدے تے سورج نیں
ڈبدا۔

1793 چ سپین نے فرانس نال لڑائی چھیڑی جیدے چ سپین نوں ہار ہو‎ی۔ سپین فرانس دے اک
تھلے لگا سنگی بن کے رہ گیا۔ 1814 چ فرانس دی ہار باجوں سپین چ اودا زور ٹٹ گیا۔ پر
سپین دے اندر اوہ چگڑے ٹرے جناں نے سپین نوں ہلا کے رکھ دتا تے اودے کولوں
کیلیورنیا توں لے کے پیٹاگونیا تک دے تھاں کھنج گۓ۔ 19ویں صدی دے انت وچ کیوبا تے
فلپائن وکھ ہوۓ۔

1936 وچ سپین وچ گھر دی لڑائی شروع ہوئی۔ ایسدا آگو جنرل فرانکو سی تے اوہ 3 ورے
مگروں نازی جرمنی تے فاششسٹ اٹلی دی ہتھ ونڈائی نال جتدا اے۔ ایس لڑائی وچ 5لکھ لوک
مارے گۓ تے 5 لکھ لوک دیس چھڈ گۓ۔ دوج؛ وڈی لڑائی وچ فرانسسکو فرانکو تھلے سپین اک
نیوٹرل دیس سی۔ فلانجے پارٹی ای کلی پارٹی سی۔ دوجی وڈی لڑائی مگروں دنیا توں وکھرا
ریا پر سوویت یونین نال مقابلے وچ ایہدا مل ودھیا۔ پہلے تے سپین یونائیٹڈ نیشنز تون
وی وکھ ریا۔ 1960 دے دھاکے دے انت وچ سپین کم کاج وچ اگے ودھیا۔

1975 وچ فرانکو مریا تے یوان کارلوس اودھی تھاں سپین دا بادشاہ بنیا۔ 1981 وچ کج
فوجی افسراں نے راج تے مل مارن دی کوشش کیتی پر بادشاہ اگے ہار گۓ۔ 30 مئی 1982 نوں
سپین اک ریفرنڈم مگروں نیٹو وج رلیا۔ 1986 وچ سپین یورپی کمیونٹی وچ آیا۔ 1 جنوری
2002 نوں سپین دے سکے دے سکے پسیٹا دی تھاں یورو نوں سپین دی کرنسی منیا گیا جیہڑا
یورپ دے 16 ہور دیساں وچ وی چل ریا سی۔ 2008/9 وچ دیس نون بپار تے کم کاج وچ مندا
ویھکنا پیا۔ 11 مارچ 2004 نوں سپین دے راجگڑھ میڈرڈ وچ بمب پھٹے جیدے وچ 191 بندے
مارے گۓ تے ایہ پتہ چلیا جے ایہ حملے القائدھ نے کراۓ سن۔

سپین کئی بولیاں بولن والا دیس اے تے سپین دا قنون سپین وچ ساری بولیاں دے بچاؤ دا
زمیوار اے۔ ہسپانوی دیس دی سرکاری بولی اے تے ہر ہسپانوی لئی ایہنوں سکھنا حق تے
فرض اے۔ سیپن دا قنون سپین وچ بولیاں جانوالیاں دوجیاں بولیاں نوں وی مندا اے تے
اوہناں نکیاں بولیاں نوں اوہناں دے بولن والے تھانواں وچ بولن ورتن دی ازادی اے تے
ایس کم وچ سرکار وی ہتھ ونڈاندی اے۔ ہسپانوی دے نال سپین دیاں دوجیاں سرکاری بولیاں
ایہ نیں:

سپین دا کوئی سرکاری مزہب نئیں پر کیتھولک چرچ دی رہتل تے گوڑھی چھاپ اے۔ سارے
سکولاں وچ پڑھاکواں نوں یا تے کیتھولک چرچ یا فیر چنگا ورتن دی کلاس چننی پیندی اے۔
اپریل 2012 دی اک کھوج وچ 71% ہسپانوی لوکاں نے اپنے آپ نوں کیتھولک منیا۔ 24% نے
اپنے آپ نوں کسے مزہب وچ ناں گنیا۔ 9.4% اپنے آپ نوں ان متی کیندے نیں۔

1492 نوں ایتھوں سارے یہودیاں نوں دیس نکالا دتا گیا 19ویں صدی وچ اوہناں نوں فیر
آن دتا گیا تے ایس ویلے 62,000 دے نیڑے یہودی وسدے نیں۔ 1609 تک سارے مسلمان یا
سائی ہوگۓ یا فیر اوہ دیس چھڈ گۓ۔ 19ویں تے 20ویں صدی وچ اوہناں نوں دیس وچ آن دتا
گیا تے ایس ویلے سپین وچ 17 لکھ دے نیڑے مسلمان نیں۔ چوکھے اتلے افریقہ توں نیں۔
پنجاب پاکستان توں وی ہزاراں سپین وچ نیں۔

پھرنٹرن والیاں لئی سپین اک اچیچیا دیس اے۔ 2007 وچ فرانس مگروں سپین پھرن ٹرن لئی
انوالیاں دا دوجا وڈا دیس دیس سی۔ سپین دا موسم، ایہدیاں تریخی تے رہتلی یادگاراں
باہردے لوکاں لئی کھچ رکھدیاں نیں۔ سپین دا اتلے یورپ نالوں گرم موسم اتلے یورپ دے
ٹھنڈے تھانواں توں لوک سپین دے سمندری کنڈیاں تے آندے نیں۔

قرطبہ، غرناطہ، اشبیلیہ مسلماناں دے ویلے دے تریخی تھاں نیں۔ غرناطہ وچ الحمرا دا
محل ویکھن والی تھاں اے۔

سپین دے جغرافیائی تے تریخی پسار باہجوں ایس دا آرکیٹیکچر وی ونسونا اے۔ سپین دے
سارے وڈے شہراں دا مڈھ رومیاں نے رکھی رکھیا تے عرباں نے اپنا آرکیٹیکچر مسیتاں تے
رہن دیاں تھانواں وچ چھڈیا۔ بنو امیہ دا راجگڑھ قرطبہ ایس وکھالے وچ اک ادھارن سی
اوہناں دی بنی مسیت جیہڑی ہن اک گرجا اے ہجے وی کھڑی اے۔ غرناطہ دا الحمرا تے
اشبیلیہ دا گیرالڈا عرب ویلے دیاں اچیچیاں نشانیاں نیں۔

12ویں توں 17ویں صدی تک عرب تے گوتھ سوچ دے ملاپ نال مودیجر آرکیٹیکچر بنیا تے
چلیا۔ 20ویں صدی وچ نویں ارکیٹیکچر دا رواج پیا تے سپین دے انتونی گاڈی دے کم نوں
اک دنیا نے پسند کیتا۔ بارسیلونا وچ ساگرادا فیمیلیا اوہدا وڈی مانتا والا کم اے۔
بلباؤ وچ گگنہائم میوزیم دا ڈیزائن نويں آرکیٹیکچر دا سرناواں اے۔

فٹ بال رومن ویلے توں کھیڈیا جاریا اے۔ ریال میڈرڈ تے بارسیلونا دنیا دیاں دو
تکڑیاں ٹیماں نیں۔ سپین دی فٹ بال ٹیم 1964، 2008 تے 2012 وچ یورپی چمپیئن تے 2010
وچ فیفا ورلد چمپئین بنی۔



https://pnb.wikipedia.org/wiki/%DA%A9%DB%8C%D9%86%DB%8C%DA%88%D8%A7

کینیڈا اتلے امریکہ دا اک دیس اے۔ تھاں ناپ نال اے دنیا دا دوجا وڈا دیس اے ۔ ایہہ
براعظم اتلے امریکہ دے وڈے حصے تے پھیلیا ہویا اے ۔ ایہ چڑھدے ولوں وڈا سمندر
اوقیانوس توں لے کے لیندے ول بحرالکاہل تک پھیلیا ہوئیا اے تے اتر وچ اتلا جمیا
سمندر توں لے کے دکھن ول تے اتر چڑھدے ول امریکہ دے نال ملدا اے۔ فرانسیسی تے
برطانوی کلونی بنن توں پہلاں کینیڈا چ ریڈ انڈین رہندے سن ۔ کینیڈا برطانیہ کولوں
ہولی ہولی وکھرا ہویا۔ ایہہ کم 1867 توں ٹریا تے 1982 چ پورا ہویا۔

کینیڈا اک قنونی، شاہی تے پارلیمانی لوکراج اے ملکہ الزبتھ II ایہدی ناں دی آگو اے۔
کینیڈا وچ دس صوبے تے 3 تھان نیں ۔ کینیڈا چ دو بولیاں انگریزی تے فرانسیسی سرکاری
(بولیاں) نیں۔ پنجابی ایتھے دی تیجی وڈھی بولی بن جکی اے۔ کینیڈا ٹیکنالوجی نال
اکاگے ودھواں تے کاخانیاں والا دیس اے۔ اس دے بپار داچوکھا سارا نیو ایتھے دی زمین
وج تے اتے ہون والی قدرتی چیزاں تے اے۔ بپار ایھدا ساری دنیا نال پر اچیچا امریکہ
نال اے ۔ امریکہ نال کینیڈا دی پرانی بپاری رہتلی سانجھ تے گوانڈھ اے ۔

شبد کینیڈا دریائے سینٹ لارنس دے دوالے رہن والے پرانے ریڈانڈین اروکوین دی بولی وچ
کناٹا نوں کہندے سی جیہدا مطلب پنڈ اے۔ 1535 وچ ہن دے کیوبک شہر والی تھاں تے وسن
والیاں نے فرانس دے کھوجی جیکوئی کارٹیر نوں سٹاڈاکونا دے پنڈ دی راہ دس دیاں ہویاں
ایہ شبد ورتیا۔ جیکوئی کارٹیر نے ایہ شبد فیر اوس سارے تھاں لئی ورتیا جیہڑا
سٹاڈاکونا دے آگو تھلے آندا سی۔ 1545 وچ یورپی کتاباں تے نقشیاں وچ ایس علاقے دا
ناں کینیڈا پے چکیا سی۔

17ویں تے مڈھلی 18ویں صدی دے نویں فرانس دے دریائے سینٹ لارنس دے دوالے دے تے وڈیاں
جھیلاں دے اتلے تھاں نوں کینیڈا آکھیا گیا۔ ایہ تھاں فیر دو برطانوی کلونیاں اتلا
کینیڈا تے تھلواں کینیڈا وج ونڈیا گیا۔

کینیڈا وچ انسان دے وسن دے سب توں پرانے نشاں 24,500 م پ یکون توں لبے نے تے 7500 م
پ پرانے تھلویں اونٹاریو توں۔ 15ویں تے 16ویں صدی وچ یورپی کھوجیاں دے آن تے پرانے
لوکاں دی گنتی 5 لکھ دے نیڑے سی۔ یورپی لوکاں نال آے کج روگاں باجوں جنہاں دا کوئی
توڑ نئیں سی ایہ پرانے لوک تھوڑے ریندے گۓ۔ انیویٹ تے میٹی پرانے لوک نیں۔ یورپی
لوک پہلی وارے اوہدوں ایتھے وسن لگے جدوں 1000 وچ وائی کنگ نے نیوفاؤنڈلینڈ تے نگری
وسائی۔ فیر ہور یورپی کھوجی تے وسنیک 1467 تک ایتھے ناں آۓ جدوں جان کابوٹ اک
اطالوی کھوجی نے وڈا سمندر اوقیانوس دا کنڈا انگلینڈ لئی کھوجیا۔ باسک تے پرتگیزی
مچھیریاں نیں 16ویں صدی دے مڈھ وچ ایتھے وڈا سمندر اوقیانوس دے کنڈیاں تے موسمی
گراں وساۓ۔ 1534 وچ فرانسیسی کھوجی جیکوئی کارٹیر نے دریائے سینٹ لارنس نوں کھوجیا
تے 24 جولائی نوں دس میٹر (33 فٹ) دی اک صلیب جیدے اتے "شاہ فرانسس جیوندا روے"
لکھیا سی، گڈی۔

1583 وچ ہمفرے گلبرٹ نے سینٹ جان(نیو فاؤنڈلینڈ تے لیبراڈر) نوں الزبتھ I دے ناں تے
اک انگریزی کلونی کلیم کیتا۔ سیمئل ڈی شیپلین، اک فرانسیسی کھوجی 1603 وچ آیا تے
1605 نوں پہلی پکی یورپی نگری پورٹ رائل تے 1608 وچ کیوبک شہر دا مڈھ رکھیا۔
فرانسیسی وسنیک دریائے مسیسپی دے دوالے لویزیانہ تک، دریائے سینٹ لارنس دے دوالے،
مارٹائمز، خلیج ہڈسن، تے وڈیاں جھیلاں دے دوالے وسے۔ 17ویں صدی دے وشکار وچ اریکوی
لڑائیاں اتلے امریکہ دے فر دے کاروبار تے مل مارن لئی دیسی قبیالیاں دے وشکار
ہوئیاں جنہاں نوں فرانس، نیدرلینڈز تے انگلینڈ ولوں ہلہ شیری مل رئی سی۔

انگریزاں نے 1610 وچ نیوفاؤنڈلینڈ تے دو نگریاں بنائیاں۔ دکھن ول تیراں نگریاں ایس
دے مگروں بنیاں۔ 1713 نوں نوا سکوٹیا انگریزاں لےلیا۔ ست سالہ لڑائی مگروں 1763 وچ
چوکھا سارا نواں فرانس برطانیہ نے لیلیا۔

1663 دے شاہی ہوکے باجوں نویں فرانس توں صوبہ کیوبک بنایا گیا۔ 1769 وچ پرنس ایڈورڈ
آئیلینڈ وکھرا کیتا گیا۔ 1774 دے کیوبک ایکٹ وچ فرانسیسی بولی قنون تے رواج دے چلن
دی کیوبک وچ ازادی دتی گئی۔ 1783 دی پیرس ٹریٹی وچ وڈیاں جھیلاں توں تھلے دی تھاں
امریکہ نوں دیدتی گئی۔ نیو برونسوک، نوا سکوٹیا توں وکھرا کیتا گیا۔ 1791 وچ کیوبک
نوں اتلے کینیڈا تے تھلویں کینیڈا (اونٹاریو) وچ ونڈ دتا گیا۔ امریکہ تے برطانیہ
وشکار ہون والی 1812 دی لڑائی وچ کینیڈا وڈا لڑائی ویہڑہ سی۔ ڑائی مگروں 1815 وچ
برطانیہ تے آئرلینڈ توں کینیڈا وڈی گنتی وچ کینیڈا آۓ۔ پہلی جولائی 1867 نوں کینیڈا
نوں کج ازادی لبی۔ جان میکڈونلڈ ایدا پہلا وزیراعظم سی۔ ایدے وچ اونٹاریو، کیوبک،
نیو برونسوک، تے نوا سکوٹیا دے صجبے سن۔ مینیٹوبا یوکن تے نویں دیس 1870 وچ کینیڈا
انگ بنے۔ برطانوی کولمبیا 1871 وچ تے پرنس ایڈورڈ آئیلینڈ 1873 وچ کینیڈا نال رلدے
نیں۔ کینیڈین پیسیفک ریلوے 1885 نوں مونٹریال تے وینکوور نوں تے ایدے نال چڑھدے تے
لیندے کینیڈا نوں آپس وچ جوڑدی اے۔ 1905 وچ ساسکٹچیوان تے ایلبرٹا نویں صوبے بناۓ
جاندے نیں۔

برطانیہ، کینیڈا دے بارلے ساکاں دی نبیڑ دا ذمیوار سی۔ برطانیہ دے پہلی وڈی لڑائی
وچ پین تے کینیڈا نوں وی ایدے وچ کدنا پیا۔ 625،000 کینیڈی فوجی لڑائی دے لیندے
ویہڑے وچ لڑے۔ 60,000 دے نیڑے مارے گۓ تے 173,000 پھٹڑ ہوۓ۔ 1919 وچ کینیڈا لیگ آف
نیشنز نال رلیا تے 1931 نوں ایہ برطانیہ توں وکھرا ہویا۔ دوجی وڈی لڑائی وچ کینیڈا
برطانیہ دا سنگی بن کے جرمنی دے خلاف لڑیا۔ لڑائی وچ ایدے اسلحے دے کاخانے ول چلے
تے لڑائی مگروں کینیڈا فوجی تے کم کاج وچ تکڑا ہوکے نکلیا۔

1965 وچ میپل دے لال پتے والا چنڈا کینیڈا دا چنڈا چنیا گیا۔ 1968 وچ انگریزی تے
فرانسیسی دوناں نوں کینیڈا دیاں قومی بولیاں بنا لیا گیا۔کیوبک صوبے نے فرانسیسی
بولی تے رہتل دی نیو تے وکھ ہون دا زور لایا پر ناں ہوسکیا۔ 1990 دی عراق لڑائی تے
فیر 2001 دی افغانستان دی لڑائی وچ کینیڈا نے اپنے فوجی پیجے۔

کینیڈا اتلے امریکہ دے وڈے حصے تے پھیلیا ہویا اے۔ ایدا بارڈر امریکہ نال دکھن ولوں
تے امریکی صوبے الاسکا نال اتر لیندے ول رلدا اے۔ کینیڈا دے چڑھدے پاسے وڈا سمندر
اوقیانوس تے لیندے ول بحرالکاہل اے تے اتر ول اتلا جمیا سمندر اے۔ گرینلینڈ اتر
چڑھدے ول تے سینٹ پیرے تے مائکلیون نیوفاؤنڈلینڈ جزیرے دے دکھن وچ اے۔ کینیڈا (پانی
رلا کے) تھاں ناپ نال روس دے مگروں دنیا دا دوجا وڈا دیس اے۔ صرف سکی تھاں نال ایہ
دنیا دا چوتھا وڈا دیس اے۔ السمیر جزیرے دے اتلے پاسے دنیا دی ست توں اتلی تھاں
والی نگری اے۔ کینیڈی آرکٹک دا چوکھا تھاں برف تے پکی جمی تھاں والا اے۔ کینیڈا کول
دنیادا سب توں لماں سمندری کنڈا اے جیہڑا 202,080 کلومیٹر (125,570 میل) اے۔ ایدے
نال ای اوہدا امریکہ نال بارڈر 8,891 کلومیٹر (5,525 میل) اے جیہڑا دنیا وچ سب توں
لماں اے۔ کینیڈا وچ 31,700 جھیلاں نیں۔ اینیاں کسے ہور دیس وچ نئیں۔ ٹلہ لوگان
5,959 میٹر (19,551 فٹ) اچائی نال کینیڈا دی سب توں اچی تھاں اے۔ دریاۓ میکینزی
1,738 کلومیٹر دی لمبائی نال سب توں لماں دریا تے پانی روڑ نال دریائے سینٹ لارنس
سب توں وڈا دریا اے۔

کینیڈا اک پارلیمانی بادشائی اے۔ ملکہ الزبتھ II ایس دیس دی ملکہ اے۔ کینیڈا دا
گورنر جنرل ملکہ دا وکھالہ تے دیس دا آگو اے تے شاہی ذمے واریاں نبھاندا اے۔ کینیڈا
دی سرکار وچ ملکہ دا کم نمیشی اے تے سرکار چلان دی زمے واری وزیراعظم دی اے۔
وزیراعظم ہاؤس آف کامنز وچ سب توں چوکھے ووٹ لین والی پارٹی دا ہوندا اے تے اوہوای
اپنے وزیراں نوں چندا اے۔ اینج وزیراعظم دا دفتر سرکار وچ سب دا آگو ہوندا اے۔ ایہ
قنون بنان وچ صلا دیندا اے جینوں پارلیمنٹ وچ فیر گل بات تے منن لئی کلیا جاندا اے،
دوجے نمبر تے ووٹ لینوالی پارٹی پارلیمنٹ وچ سرکار چلان والی پارٹی دے کماں وچ کیڑے
کڈدی اے۔

کینیڈا دی تیار فوج دی گنتی 67,000 اے۔ 43,000 فوج ریزرو اے۔ کینیڈا دی فوج شاہی
کینیڈیی آرمی، شاہی کینیڈیی سمندری فوج تے شاہی کینیڈی ہوائی فوج نال رل کے بندی
اے۔ کینیڈا دا فوج تے سلانہ خرچہ 24.5 ارب کینیڈی ڈالر جنا اے۔ کیینیڈا دا تے
امریکہ دا دنیا وچ سب توں لماں سانجھا بارڈر اے تے دوناں دیس لڑائیں وچ اک دوجے دے
نال ہوندے نیں تے سکھلائی وی فوج دی کٹھی کردے نیں۔ کینیڈا پر دوجے دیساں نال ساک
رکھن تے امریکہ نالوں وکھری سوچ رکھدا اے۔ کیوبا نال ایھدے پورے جوڑ نیں۔ عراق تے
چڑھائی ویلے ایدھے وچ کوئی جوش نہیں سی۔ کینیڈا دے برطانیہ تے فرانس نال تریخی ساک
نیں تے کامنویلتھ آف نیشنز تے فرانکوفون وچ سنگت راہیں ایہناں دیساں دیاں پرانیاں
کلونیاں نال وی کینیڈا دے ساک نیں۔ ک؛ن؛ڈا دے برطانیہ نال گوڑھے ساک ہون باجوں
کینیڈا نے کئی برطانوی لڑائیاں وچ اپنے فوجی پیجے۔ دوجی بوئر لڑائی، پہلی وڈی لڑائی
تے دوجی وڈی لڑائی وچ کینیڈی فوج برطانوی فوج نال کھڑی سی۔ کینیڈا 1945 وچ یونائیٹڈ
نیشنز تے 1949 وچ نیٹو دا موڈی دیس سی۔ ٹھنڈی لڑائی ویلے کینیڈا نے کوریا دی لڑائی
وچ اپنا حصہ پایا تے امریکہ نال رل کے سوویت یونین ولوں کسے میزائلاں دے ہلے توں
بچن اک جٹ ہویا۔ لسٹر پیرسن، کینیڈا دے اک سیاستدان تے وزیراعظم نے 1956 دے سویز
رپھڑ وچ یونائیٹڈ نیشنز دی امن فوج دی سوچ دتی جس باجوں اوہنوں امن دا نوبل انعام
وی لبھیا۔ امن فوج دی سوچ کینیڈا ولوں آئی سی ایس لئی پہلی امن فوج وی کینیڈا ولوں
آئی تے ہن تک کینیڈا 50 تھانواں تے امن فوج کل چکیا اے۔

2001 وچ کینیڈا نے یونائیٹڈ نیشنز دے تھلے امریکہ نال رل کے افقانستان وچ فوج پیجی۔
جولائی 2011 توں کینیڈا ہولی ہولی اپنی افغانستان توں بلا ریا اے ایس کم وچ کینیڈا
دے 158 فوجی اک سفارتی بندا، دو کامے اک اخبار لکھاری مارے گۓ۔ کینیڈا دا ایس لڑائی
تے 11.3 کینیڈی ڈالر خرچہ آیا۔ جولائی 2010 وچ کینیڈا نے اپنی فوجی تریخ دا سج توں
وڈا سودا کیتا جدوں اوہنے 65 ایف 35 لائیٹنینگ ہوائی جہازاں نوں ملیں لین دا سدا
دتا جیدا مل $9 کینیڈی ڈالر بندا سی۔ مارچ تے اکتوبر 2011 دے وشکار کینیڈی فوجاں نے
لبیا دی کر دی لڑائی وچ وی حصہ لیا۔

کینیڈا خلا وچ ہوندی کھوج وچ وی اگے ودھے دیساں وج اے تے سوویت یونین تے امریکہ
مگروں خلا وچ روبوٹ پیحن والا تیجا دیس سی۔ ایہنے 1962 وچ الوٹ 1 خلا وچ کلیا تے
1984 وچ مارک گرانو خلا وچ جان والا پہلا کینیڈی تارہ پاندھی سی۔



https://pnb.wikipedia.org/wiki/%D8%AA%D8%B1%DA%A9%DB%8C

ترکی اک یوریشیائ دیس اے جیہڑا لیندے ایشیاء (اناطولیہ) تے چڑھدے تھریس (دکھنی
چڑھدا یورپ وچ) تے وسدا اے. ترکی دا بارڈر 8 دیساں نال رلدا اے: اتر چڑھدے ول
جارجیا; چڑھدے ول آرمینیا تے ایران, چڑھددے دکھن ول عراق تے شام؛ اتر لیندے ول
بلغاریہ تے لیندے ول یونان نیں۔ دکھن ول رومی سمندر تے قبرص؛ ایجی سمندر لیندے ول
تے اتر ول کالا سمندر اے۔ مرمرہ سمندر، باسفورس تے درہ دانیال، چڑھدا تھریس تے
اناطولیہ وشکار بارڈر نیں؛ ایہ ایشیاء تے یورپ نوں وی وکھرا کردے نیں۔

ترکی دے 70–80% لوک نسلی ترک لوک نیں تے سرکاری بولی ترک اے جیہنوں 85% لوک ماں
بولی کرکے بولدے نں۔ زازاکی تے کردی نوں رلا کے 9–25% لوک بولدے نیں۔ چوکھے لوک
مسلمان نیں تے دوجے 7 توں 12٪ دے وشکار نیں۔

ترکی دی لوک گنتی 74,724,269 اے۔ ایدا راجگڑھ انکرہ اے۔ استمبول ایدا سب توں وڈا
شہر اے۔ ترکی دا 97 ٪ ایشیاء چ اناطولیہ تے 3 ٪ یورپ چ رومیلیا نال بندا اے ۔ ایہ
اک سیکولر قنون لوکراج اے نیٹو تے کونسل آف یورپ دا سنگی اے۔

ترکی دو براعظماں تے پھیلیا یوریشیائی دیس اے۔ ایشیائی انگ (اناطولیہ) ترکی دا 97٪
تے یورپی انگ (تھریس) ترکی دا 3٪ بندا اے۔ ترکی اک مستطیل وانگوں 1,600 کلومیٹر
(1000 میل) لماں تے 800 کلومیٹر (500 میل) چوڑا اے۔ ترکی 783,562 مربع کلومیٹر
(300,948 مربع میل) تے پھیلیا ہویا اے جیدے وچ 755,688 مربع کلومیٹر لیندے دکھنی
ایشیاء وچ 23,764 مربع کلومیٹر یورپ وچ اے۔ ترکی تھاں نال 37واں وڈا دیس اے تے
ایدھے تن پاسے سمندر نیں: کالا سمندر اتر وچ رومی سمندر دکھن وج تے ایجی سمندر
لیندے ول۔ ترکی وچ اتر چرھدے ول مارمورا سمندر وی ہے۔ ترکی دے یورپی انگ لیندے
تھریس دا بارڈر بلغاریہ تے یونان نال رلدا اے۔ اناطولیہ اک اچا نیواں تھاں اے جیدے
اتر وچ کروگلو تے پونٹک دے پربت دھارے نیں تے دکھن ول ٹارس دا پربت دھارااے۔ سمندری
کںڈیاں تے پدھریاں تھانواں نیں۔ چڑھدے ترکی دا دیس وکھالہ پہاڑی اے تے ایتھوں دجلہ
فرات تے اراس دریا نکلدے نیں تے ایتھے ای ترکی دی سب توں اچی تھاں ارارات اے جیدی
اچائی 5,137 میٹر (16,854 فٹ) اے۔

ترکی نوں جغرافیے، ایکانومی تے لوک وسن باجوں ست انگاں وج ونڈیا ہویا اے:مارمورا،
ایجئین، کالا سمندر، وشکارلہ اناطولیہ، چڑھدا اناطولیہ، دکھنی چڑھدا اناطولیہ تے
رومی سمندر۔ اناطولیہ لیندے ولوں تھوڑا نیواں اے تے جیوں جیوں چڑھدے ول جاؤ اچا تے
پہاڑی ہوندا جاندا اے۔ ترکی دا ایہ دیس وکھالہ ایدے تھلے زمین دے ہلن جلن، ایتھے آن
والے زلزلیاں تے اگپہاڑاں باجوں اے۔

اناطولیہ جتھے 97٪ ترکی اے دنیا دیاں سب توں پرانیاں وسن والیاں تھانواں وچوں اک
اے۔ گوبکلی ٹپے انسان دیاں بنایاں سب توں پرانیاں مزہبی تھانواں وچوں اک اے جیہڑی
10000 ورے پرانی اے۔ شٹالہویوک 7500 م پ توں 5700 ورے پرانی اک پتھر ویلے دی تھاں
اے۔ ٹرائے پتھر ویلے توں لے کے لوۓ ویلے تک دی اک وسدی تھاں اے۔ 2300 م پ وچ ہتی
اناطولیہ آندے نیں تے ایتھے پہلی وڈی سلطنت دی نیو رکھدے نیں جیہڑی 18ویں صدی م پ
توں لے کے 13ویں صدی م پ تک رئی۔ 1180 م پ دے دوالے ہتی سلطنت دے مکن تے فریگی اک
ہند یورپی لوک اپر آندے نیں تے 7 صدی م پ تک راج کردے نیں جدوں اوہناں دی سرکار
کمرین لوکاں ہتھوں مکدی اے۔

فریگیا دی تھاں بنن والیاں تکڑیاں سرکاراں لڈیا، کیریا تے لائیسیا سن۔ 1200 م پ وچ
یونانیاں نیں اناطولیہ دیاں کنڈیاں تے مائلیٹس، افسس، ازمیر تے بازنتیئم ورگیاں
نگریاں دی نیو رکھی۔ ایتھے جیہڑا پہلا راج بنیا اوہ 6ویں صدی م پ وچ آرمینیا سی۔ 6
صدی م پ وچ اناطولیہ تے ھخامشی سلطنت مل ماردی اے۔ 334 م پ وچ سکندر یونانی ایدے تے
جڑھائی کردا اے تے 323 وچ اوہدے مرن تے ایتھے کپاڈوچیا، بتھائینیا، پرگاموم تے
پونٹس دے یوانی راج بندے نیں جنہاں نوں پہلی صدی م پ دے وشکار رومی لوک راج اپنے
نال رلا لیندا اے۔

324 وچ قسطنطین I بازنتیئم (ایہ فیر قسطنطنیہ تے فیر استمبول بنیا) نوں رومی سلطنت
دا نواں راجگڑھ چندا اے۔ تھیوڈوسیس I دے 395 وچ مرن تے رومی سلطنت دو حصیاں وج ونڈی
گئی تے قسطنطنیہ بازنطینی سلطنت دا راجگڑھ بندا اے۔

11ویں صدی دے دوجے ادھ وچ سلجوقی ترک چڑھدے اناطولیہ وچ اۓ۔ 1071 وچ مینزیکرٹ دی
لڑائی وچ سلجوق سلطان الپ ارسلان نے بازنظینی شہسشاہ رومانوس نوں ہرایا۔ ایتھوں
اناطولی سلجوق سلطنت دا مڈھ پیا۔ 1243 وچ سلجوق فوج نوں منگول ہتھوں ہارنا پیا تے
ایہ 1307 وچ مک جاندی اے۔ ایدی تھاں تے بنن والے ترک رجواڑیاں وچوں اک نے جیہڑا
چڑھدے اناطولیہ ول سی تے جیدا آگو عثمان اول سی زور پھڑیا تے 200 وریاں وچ سلطنت
عثمانیہ وچ پلٹ گیا تے اناطولیا بلقان تے چڑھدے ایشیاء ول پھیلدا گیا۔ 1453 وچ
عثمانیاں نیں قسطنطنیہ تے مل مارکے اپنا راجگڑھ بنایا تے بازنطینی سلطنت مکادتی۔

ترک سلطان سلیم ۱ (1512–1520) نے سلطنت نوں دکھنی تے چڑھدے پاسے ول صفوی سلطنت دے
اسماعیل صفوی نوں جنگ چلدران (1514) وچ ہران مگروں ودھایا۔ شام، لبنان، فلسطین،
حجاز تے مصر سلطنت عثمانیہ دا انگ بندے نیں۔ لال سمندر تے بحر ہند وچ ترک سمندری
فوج دا ٹاکرا پرتگیزاں نال ہوندا اے۔ 16ویں تے 17ویں صدی وچ عثمانی سلطنت دی طاقت
گاشاں تے چڑھی جدوں سلیمان اعظم ایدے تے راج کر ریا سی ۔ ایہ مقدس رومی سلطنت نال
کھیردی اے جدوں ایدے بارڈر اوہدے تے پولینڈ نال جا جڑے۔ رومی سمندر وچ ایدا ٹاکرا
ایدے کنڈے دیاں سائی دیساں نال سی۔ 16ویں توں 18ویں صدی دے وشکار صفوی سلطنت نال
مذہب تے تھاں توں لڑائیاں چلدیاں رئیاں۔ 19ویں صدی وچ ترک سلطنت ماڑی پے گئی تے
سنگڑن لگ گئی۔ پہلی وڈی لڑائی وچ سلطنت عثمانیہ جرمنی دی سنگی سی۔ گیلی پولی دی
لڑائی تے ہور تھانواں تے جت ہون تے وی سید حسین بن علی ہاشمی دی غداری باجوں سلطنت
نوں ہار ہوندی اے تے اوہدے ہتھوں عرب تھاں نکل گۓ تے اوتھے عرب دیس تے اسرائیل بنے۔
30 اکتوبر 1918 نوں مدروس دی لڑائی بندی مگروں جتن والے دیس معاہدہ سیورے نال ترک
سلطنت دے ٹوٹے کرکے آپس وچ ونڈ لینا چاندے سن۔

پہلی وڈی لڑائی مگروں اتحادی قسطنطنیہ تے سمرا تے مل ماردے نیں تے اناطولیہ نوںΨ
کئی انگاں وچ آپس وج ونددے نیں۔ ایس گل تے مصطفا کمال دوسرے ترکاں نال رل کے ترکی
دی ازادی دی لڑائی دا مڈھ رکھدے نیں۔ ترک پہلے آرمینیا دیاں فوجاں نوں ہران مگروں
1921 وچ ساکریہ دی لڑائی وچ یونانیاں تے فیر فراسیسیاں نوں نسایا جاندا اے۔ 18
ستمبر 1922 تک باہردیاں فوجاں ترکی توں جاچکیاں سن۔ 1 نومبر 1922 نوں نویں ترک
پارلیمنٹ عثمانی سلطنت نوں جیہڑی 623 وریاں توں چل رئی سی مکادتا۔ 24 جولائی 1923
نوں ہون والی لوزان ٹریٹی وچ نویں ترک لوکراج نوں من لیا گیا۔

ترکی دا سیاسی پربندھ 1923 چ سلطنت عثمانیہ دے مکن مگروں مصطفی کمال اتاترک نے
بنایا۔ ترکی وچ عربی لپی دی تھاں رومی لپی چلائی گئی۔ پرانے وڈے ناں جیہڑے لوکں وج
فوق پاندے سن مکا کے ہر بندا بے تے ہر عورت بیگم بنا دتی گی۔ پردے تے روک لادتی
گئی۔ ایہہ یونائیٹڈ نیشنز ، موتمر عالم اسلامی ، او ای سی ڈی تے او ایس سی دا موڈی
دیس اے ۔ 1949ء نوں یورپی کونسل تے 1952ء نیٹو دا رکن بنیا تے اس وقت یورپی یونین
دی سنگت جاہندا اے۔۔

اتاترک ترکی دے پہلے صدر سن ، اوہ 1938ء چ مرگیا ۔ ترکی دی مسلح افواج خود نوں
اتاترک دے سوچاں دا اصل راکھے سمجھدیاں نیں تے سیاسی استحکام بحال کرن لئی 3 مرتبہ
1960ء ، 1971ء تے 1980ء چ دیس دے سیاسی نظام چ براہ راست مداخلت کر چکی اے ۔

ترکی دا دارالحکومت انقرہ اے پر تریخی راجگڑھ استمبول بدستور دیس دا مالیاتی،
اقتصادی تے ثقافتی مرکز اے۔ دوجے اہم شہروں چ کاستامانو ‎، ازمیر،برصہ، ادرنہ
طرابزون، غازی انتب، ارض روم، قیصری، ازمیت، قونیہ، مرسین، اسکی شہر، دیار باکر،
انطالیا تے سامسون شامل نیں ۔ دیے دی 68 فیصد آبادی شہراں چ رہندی اے۔ مجموعی طور
اتے ترکی چ 5 لاکھ توں ودھ آبادی دے 12 تے اک لاکھ توں ودھ آبادی دے 48 شہر نیں۔

انکرہ ترکی دا راجگڑھ اے۔ ترکی نوں 81 صوبیاں وچ ونڈیا ہویا اے۔ ہر صوبے نوں ضلعیاں
وچ ونڈیا ہویا اے تے ترکی وچ کل 923 ضلعے نیں۔ استمبول وڈا صوبہ اے تے وڈا شہر وی
اے۔ 75.5% ترک لوک شہراں وچ ریندے نیں۔

ترکی اک سیکولر دیس اے ترکی دا کوئی سرکاری مذہب نئیں۔ ترک قنون مزہب تے سوچ دی
ازادی دیندا اے۔ ترکی پہلے خلافت دا گڑھ اک مذہبی دیس تے اک ترک مسلماناں دا خلیفہ
سی۔ ترک مذہبی ٹولی نوں ترکی دے سائینس وچ اگے ودن وچ روکاں لایاں تے پہلی وڈی
لڑائی وچ سید حسین بن علی ہاشمی شریف مکہ نے جیہڑا مکہ تے اپنے اک مذہبی جوڑ باجوں
راج کر ریا سی پر اوہدی غداری نے خلافت عثمانیہ نوں پہلی وڈی لڑائی وچ ہران وچ وڈا
کم کیتا تے ایس باجوں سوچن والے ترکاں نیں مذہب نوں ترک سیاست تے سرکار وچوں باہر
کڈدتا۔

ترکی دی 98 یا 97٪ لوک مسلمان نیں. 120,000 ترک سائی نیں تے ترکی وچ 236 گرجے نیں۔
ترکی وچ 26،000 یہودی وی نیں۔ ایتھے دس توں وی ہزار دے وشکار بہائی وی وسدے نیں۔ 30
لکھ لوک شیعہ نیں۔

ترک بولی ترکی دی سرکاری بولی اے تے ایہ 70–75% لوکاں دی ماں بولی اے۔ کردی 18٪ لوک
بولدے نیں۔ ترک بولی رومی لپی وچ لکھی جاندی اے تے ترک لوکراج توں پہلے عربی لپی وچ
سی۔



https://pnb.wikipedia.org/wiki/%D9%BE%D9%86%D8%AC%D8%A7%D8%A8%DB%8C

پنجابی (گرمکھی ਪੰਜਾਬੀ، دیوناگری पंजाबी، انگریزی Punjabi) ہند یورپی بولیاں دے ٹبر
دی اک بولی اے۔ پنجاب ایھدا اصل دیس اے۔ پشاور توں دلی، مظفرآباد ازاد کشمیر توں
رحیم یار خان دکھنی پنجاب تک ایہ عام بولی تے سمجھی جاندی اے۔ پنجاب توں باہر
پاکستان دے دوجے تھانواں وچ ایہنوں بولن تے سمجھن والے کافی لوک نیں۔ پاکستان توں
باہر پنجابی ہندستان، برطانیہ، کینیڈا، سعودی عرب، متحدہ عرب امارات ،امریکہ تے ہور
کئی دیساں وچ بولی جاندی اے۔ پاکستان وچ ایہہ سب توں زیادہ بولی جان والی بولی اے
تے برطانیہ وچ اس دا نمبر دوجا اے۔ تے ہندستان وچ ایہدا نمر 11واں اے تے پورے دکھنی
ایشیاء وچ ایہہ تیجے نمبر تے آندی اے۔ ایدے وچ 175000 دے نیڑے شبد نیں۔ ایدے بولن
والے 11 کروڑ توں ود نیں اینج اے دنیا دیاں وڈیاں بولیاں وچ آندی اے۔

پنجابی پاکستان وچ سب توں زیادہ بولی جان والی بولی اے ۔ایہہ 60 فیصد پاکستانیاں دی
ماں بولی جدوں کہ 70 فیصد پاکستانی ایس نوں بولنا جاندے نیں۔ پنجابی دیاں ک‏ی
بولیاں وی نیں پر اے اک دوجے توں ایڈیاں وکھریاں نیں تے بنا کسے مدد دے کوئی وی
بندہ ہر بولی نوں سمج لیندا اے۔ پنجاب دے نال اے پورے ازاد کشمیر چ بولی تے سمجی
جاندی اے۔ ایس توں وکھ ہندستان دی صرف 3 فیصد آبادی پنجابی بولدی اے ، پر پنجابی
نوں بھارت دے صوبہ پنجاب وچ سرکاری بولی تے دلی تے ہریانہ وچ دوجی بولی دا درجہ اے۔

پنجابی, انگریزدے آن تے ہندستان تے مل مارن توں پہلاں، دلی توں لے کے پشاور تک
پھیلے ہوئے پنجاب وچ لہجے دے نکے نکے فرقاں نال بولی جان والی بولی سی ۔ 1901ء وچ
انگریزاں نے اوس ویلے دے پنجاب دے اتلے لیندے پاسے نوں کٹ کے صوبہ سرحد بنا دتا تے
فیر 1947ء وچ رہندا پنجاب وی 2 ٹوٹیاں: چڑھدے پنجاب تے لہندے پنجاب وچ ونڈیا گیا ۔
1960ء وچ اس چڑھدے یا بعارتی پنجاب دے وی 3 ٹوٹے کرکے ہماچل پردیش ، ہریانہ تے
پنجاب وچ ونڈ دتا گیا۔ ااینج پنجابی وی ونڈی گئی تے سیاسی فیدے لئی ایس نُوں ہماچل
پردیش وچ ہندی دا اک لہجہ دسیا گیا جدوں کہ ہماچل پردیش وچ بولی جان والی بولی
پنجابی دا کانگڑی لہجہ اے ۔

اس ویلے پنجابی پاکستان دے صوبہ پنجاب وچ لہجے دے معمولی فرق نال تے صوبہ سرحد وچ
کوہاٹ ، بنوں تے پشاور دے آل دوالے ( ہندکو دے ناں نال ) ڈیرہ اسماعیل خان وچ (ڈیری
دے ناں نال ) تے ایبٹ آباد ، ہری پور تے ہزارہ ڈویژن دے دوجے تھاواں وچ ( ہندکو دے
ناں نال )) ، ازاد کشمیر دے تھاواں وچ ( پہاڑی تے گوجری دے ناں نال ) تے سندھ دے
پنجاب نال لگدے علاقیاں وچ تے ہندستان وچ پنجاپ ، ہماچل پردیش ، ہریانہ دے کافی
علاقیاں وچ دلی تے راجستھان دے پنجاب نال لگدے ضلعاں تے مقبوضہ جموں تے کشمیر وچ
جموں دے ضلعاں وچ بولی جاندی اے ۔ ایس دے علاوہ امریکہ ، کینیڈا ، آسٹریلیا تے
برطانیہ وچ اقلیتی زبان دے طور تے بولی جاندی اے ۔

پنجابی دکھنی ایشیاء دیاں ہور بولیاں وانگوں اک ہند آریا‌ئی بولیاں اے۔ گیارویں صدی
وچ پوری بولی بن کے اگے آوندی اے۔ پنجابی بولی دا مڈ اپبھرمش پراکرت توں ہوئیا اے
،اُنج ایس توں پَیھلاں ناتھ جوگیاں جِنھاں دا تعلق تھلرے طُبقے توں سی نالے اُنھاں
اپنا سانجھ دا سنیھا پنجاب توں بنگال تیکر اپرایا سی اُنھاں نے سب توں پَیھلاں
پنجابی وِچ کُجھ لِکھیا سی۔ بابا فرید الدین گنج شکر(1173-1266) نوں پنجابی دا پہلا
شاعر منیا جاندا اے۔ تے مگروں بابا گرو نانک دا ناں آندا اے ۔ سکھاں دے 5ویں گرو
ارجن دیو نے گرو گرنتھ صاحب لکھی ،ایہہ کتاب پنجابی دی گرمکھی لپی وچ لکھی گئی اے ۔
پندرہویں توں 19ویں صدی دے وشکار مسلمان صوفی بزرگاں نے پنجابی وچ بعوت لکھتاں
لکھیاں۔ اینہاں بزرگاں وچ بابا بلھے شاہ دی شاعری کافیاں تے اے ۔ وارث شاہ نے ہیر
رانجھے دا منظوم قصہ لکھ کے اس قصے نوں امر کردتا تے ایہہ ہن ھیر رانجھا دے بجائے
ہیر وارث شاہ دے ناں توں مشہور اے۔ دوجے بزرگاں چ شاہ حسین ، سلطان باہو ۔ میاں
محمد بخش تے خواجہ غلام فرید ھیگے نیں ۔ جنوری 1856 وچ پنجاب وچ اردو تے انگریزی
لاگو کیتیاں گیاں۔

ہندستان دی ونڈ دا سب توں بوہتا نقصان پنجابی بولی نوں ہوئیا تے ایس دی ترقی تے بہت
بُرا اثر پئیا۔ اک پاسے ہندو پنجابی جیہڑے کہ صدیاں توں پنجابی بولدے آرہے سن ہن
ہندی نوں اپنی ماں بولی اکھوان لگے ایسے طرح مسلمان اردو نوں اپنی ماں بولی تون ود
چاہن لگے۔ ایس دے نتارے وچ پاکستان وچ پنجابی نوں کسے وی قسم دی سرکاری حیثیت نئیں
دتی گئی تے ہندستان وچ وی پنجابی نوں سرکاری حیثیت دین دی راہ وچ روڑے اٹکائے گئے ۔
پر ہن پنجابی چڑھدے پنجاب وچ سرکاری زبان اے ۔

پنجابی شبد پنڈھار (Punjabi Vocabulary) پنجابی یونیورسٹی پٹیالہ دے سعاب کتاب چ
1،70،000 توں اپر اے۔

پنجابی دے بہت سارے لہجے نیں ۔ ماجھی نوں ٹکسالی منیا جاندا اے ۔ ایہہ لہجہ پاکستان
وچ لہور، سیالکوٹ، قصور شیخوپورا ، گجرانوالہ تے ہندستان وچ امرتسر، گورداسپور تے
ترن تارن دیاں ضلیعاں وچ بولیا جاندا اے ۔ ایس توں علاوہ ڈیروی ریاستی بلاسپوری
چنبیالی کانگڑی جھنگوچی تھلوچی دھنی گھیبی چھاچھی جنڈالی چناوری پوٹھواری ہندکو
ملتانی دوآبی پوادھی مالوی گوجری ڈوگری وغیرہ پنجابی لہجے نیں۔ پنجاب یونیورسٹی
پٹیالہ نے پنجابی دیاں بولیاں دے اے ناں دسے نیں: ماجھی پوٹھواری ہندکو ملتانی
دوآبی پوادھی مالوی گوجری ڈوگری۔تھلے ہر بولی نال اودا اک شعر دتا گیا اے۔

ماجھی نوں سٹینڈرڈ پنجابی سمجھیا جاندا اے۔ اے امرتسر ترن تارن گرداسپور لہور
سیالکوٹ گجرانوالہ گجرات قصور چ بولی جاندی اے۔ انور مسعود دا اک شعر

ڈیرہوالی یا ڈیری پنجابی دی اک بولی اے جیہڑی ڈیرہ اسماعیل خان ڈیرہ غازی خان تے
راجنپور دیاں ضلعیاں چ بولی جاندی اے۔

پنجابی چ چھپن والا پہلا اخبار امرت پتریکا جہلم توں سی تے چھاپن والا بھولا ناتھ
سی۔ پنجابی دربار لیلپور توں جوشوا فضل دین نے اخبار کڈیا۔پنجابی اخبار پاکستان تے
بھارت دووےں دےساں چ شایا ھندے نے.



https://pnb.wikipedia.org/wiki/%DB%8C%D9%88%D8%B1%D9%BE%DB%8C_%DB%8C%D9%88%D9%86%DB%8C%D9%86

یورپی یونین یورپ دے 27 دیساں دا سیاسی تے کم کاج دا جٹ اے۔ یورپی یونین 1957 دے
یورپی کم کاج دے جٹ دی اگلی مورت اے۔ 27 وچوں 12 سنگی دیس اک کرنسی "یورو" ورتدے
نیں۔ یورپی دیساں دے سیاسی تے اقتصادی طور تے اک ہون دی وڈیاں وجاں ایہ نیں:

دوسری جنگ عظیم دے بعد یورپ دے ملک پرامن انداز وچ رہنا تے اک دوجے دی معیشت دی مدد
کرنا چاہندے سن۔ 1952ء وچ مغربی جرمنی، فرانس، اٹلی، بیلجیئم، نیدرلینڈز نے لکسمبرگ
نے کوئلے تے اسٹیل دی واحد یورپی کمیونٹی تشکیل دتی۔

1957ء وچ اس دے رکن ملکاں نے اطالوی دارالحکومت روم وچ اک ہور معاہدے تے دستخط کردے
ہوئیاں یورپی اقتصادی کمیونٹی تشکیل دتی۔ ایہ کمیونٹی کوئلے، اسٹیل تے تجارت دے لئ
سی۔ بعد وچ اس دا ناں تبدیل کرکے یورپی کمیونٹی رکھ دتا گیا۔

1992ء وچ معاہدہ ماسٹرچٹ دے تحت اس دا ناں یورپی یونین رکھیا گیا۔ ہن ایہ ملک نہ
صرف سیاست تے اقتصادیات وچ بلکہ دولت، قوانین تے خارجی معاملات وچ اک دوجے دے نال
مل کے کم کردے نیں۔ شینجن معاہدے دے تحت 13 رکن ملکاں نے اپنی سرحداں اک دوجے لئے
کھول دتیاں تے ہن انہاں دے باشندے بغیر کسی پاسپورٹ یا ویزے دے ان ملکاں مابین سفر
کرسکدے نیں۔ 2002ء وچ 12 رکن ملکاں نے اپنی قومی کرنسیوں دی جگہ یورو نوں استعمال
کرنا شروع کردتا۔ 2004ء وچ 12 تے 2007ء وچ 2 نویں ملکاں نے یورپی یونین وچ شمولیت
اختیار کیتی۔ ہن یورپی یونین دے کل رکن ملکاں کی تعداد 27 اے۔

٭ 1990ء وچ مشرقی جرمنی تے مغربی جرمنی ملک متحد ہوگئے تے ہُن جرمنی دے نام توں
یورپی یونین دے رکن نیں۔

٭ مشرقی تے مغربی جرمنی 1990ء وچ متحد ہوگئے جدے بعد توں جرمنی یورپی یونین دا رکن
اے۔



https://pnb.wikipedia.org/wiki/%DA%86%DB%8C%D9%86

سانچہ:Redirectسانچہ:Pp-move-indef سانچہ:Good article سانچہ:Use British English
سانچہ:Use dmy dates

چین چڑھدے ایشیاء دا اک دیس اے۔ ایہ دنیا دا لوک گنتی نال سب توں وڈا دیس اے۔ ایتھے
اک ارب 30 کروڑ لوک وسدے نیں۔ اے تھاں ناپ نال دنیا دا تیجا سب توں وڈا تے چرھدے
ایشیاء دا تھاں نال سب توں وڈا دیس اے۔ ایدا راجگڑھ بیجنگ اے۔

چین تے اک سیاسی پارٹی، کمیونسٹ پارٹی دا راج اے۔ ایدے وچ 22 صوبے، 5 ازاد تھاں، 4
سرکار ہتھ چلن والے شہر: بیجنگ، شنگہائی، تیانجن، چونگچنگ تے اپنے اندرلے ماملیاں
وچ ازاد مکاؤ تے ہانگ کانگ نیں۔ چینی سرکار تائیوان نوں اپنا 23واں صوبہ کیندی اے
پر ایہ ایدے توں وکھ اے۔ تائیوان چین توں وکھ اک جزیرہ اے۔

چین اک پرانا تھاں جہڑا ایشیاء دے چڑھدے چ وسدا اے ۔ چین دنیاں دیاں پرانیاں رہتلاں
چوں اک اے تے جہڑا اج کل وی اک ٹھیک چلدے دیس دے روپ چ ہے۔ اسدی رہتل 6 ہزار سال
پرانی اے۔ دوجی وڈی لڑائی مگروں ہون والی گھر دی لڑائی نے چین نوں دو حصیاں چ ونڈ
دتا۔ اک عوامی لوکراج چین تے دوجا لوکراج چین ۔ عوامی لوکراج چین چ اصل چین ، ہانگ
کانگ تے مکاؤ نیں تے لوکراج چین دے ہتھ جزیرہ تائیوان اے۔

چینی رہتل دنیا دیاں اوہناں کجھ رہتلاں چ آندی اے جیہڑیاں بارلی چھیڑ جھاڑ توں توں
بجیاں رہیاں تے پرانے ویلیاں توں ای چینی بولی لکھے ویس چ ہے۔ چین دی لگاتار تریخ
کوئی 6 ہزار سال پچھوکڑ تک جا پہنچدی اے۔ صدیاں تک چین دنیا دی سب توں اگے ودھی قوم
تے چڑھدے ایشیاء دا رہتلی گڑھ رہیا اے ، جس دے اثرات اج تک دسدے نیں۔ چین وچ بہت
ساریاں نویاں شیواں بنائیاں گئیآں ، اینہاں چوں 4 نویاں شیواں یعنی کاغذ ، قطب نما،
بارود تے چھاپہ خانہ مشہور نیں۔

شبد "چین" سنسکرت بولی دا اے تے ایہدے وچ "چینا" اکھواندا سی، 150 توں ورتن وچ سی۔
سنسکرت توں ایہ فارسی وچ گیا تے 'چین' بن گیا۔ ہندستان دی کلاسیکی پوتھی مہابھارت
تے منو دے قنون وچ ایہ ناں ہے تے بدھ ناٹک مدرارکشاسا وچ ایہ ہے۔ یورپ وچ پہلی واری
اک پرتگیزی کھوجی ڈوارٹے بارباوسا نے 1516 وچ اپنیاں لکھتاں وچ ورتیا۔ انگریزی وچ
ایہ پہلی واری 1555 وچ آیا۔ ایدے بارے اک ہور کاہڈ ایہ اے جے چین دی سب توں لیندی
تھاں دی اک سرکار چن توں بنیا اے۔

چینی لوک اپنے دیس نوں یونگو (چینی: 中国)") کیندے نیں جیدا مطلب اے وشکارلا دیس تے
یونگوآ (چینی: 中华)۔ یونگو 6ویں صدی م پ وچ پلی واری ورتیا گيا سی۔

پرانیاں تھانواں نوں پٹن توں 225،000 توں 22 لکھ 40 ہزار ورے پرانے بن مانس دے نشان
لبے نیں۔ بیجنگ دے نیڑے اک غار توں 3 لکھ توں لے کے 7 لکھ 80 ہزار ورے پرانے پتھری
جاندار دے نشان لبے نیں۔ ایہ پیکنگ مین دے نیں جیہڑا ہومو اریکٹس سی تے اگ بالنا
جاندا سی۔ ایسے تھاں تے اج دے انسان دے 18000 م پ توں لے کے 11000 م پ پہلے دے نشان
وی لبے نیں۔

چین چ لوکاں دی لڑائی 1949 چ خاصی ختم ہوگئی تے ماؤ زے تنگ دی پارٹی نیں 1 اکتوبر
1949 چ سرکار بنا لیا تے اودر کمیونزم سرکار بنا لئی۔ چین نوں اس توں بعد لیندے دیس
سرخ چین آخدے سی پر 1970 چ چین تے لیندے دیساں دے وشکار ساک گوڑھے ہوۓ۔ ماؤ زے تنگ
نیں 1958 چ اک اکانمی نوں بہتر بنان آستے اک پروگرام بنایا جنوں اگے وڈا قدم آخدے
نیں اے پروگرام کھو کھاتے چ چلا گیا تے اس دی وجہ توں 3.6 کروڑ لوک مر گۓ۔ اس دی
وجہ توں ماؤ نے سرکار چھڈ دتی تے اس توں مگروں لی شاؤقی سرکار بن گیا تے اونوں وی
چنگے کم نہ کرن دی وجہ توں سرکار چھڈنی پئی۔

1966 چ ماؤ زے تنگ دی پارٹی نے رہتلی انقلاب شروع کیتا۔ اس دی وجہ سوویت یونین دا
ڈر تے پارٹی دی سرکار تے مل مارن دی کوشش سی۔ اس دی وجہ توں چینی رہتل چ بہت ساریاں
تبدیلیاں آئیاں۔ 1972 چ ماؤ زے تنگ تے اودا سنگی چو این لائی رچرڈ نکسن نال بیجنگ چ
ملے تاں جے امریکہ دے نال یاری کیتی جا سکے۔ ایسے سال چین نوں یونائیٹڈ نیشنز دا
سنگی بنا لیا گیا تے اینوں تائیوان دی تھاں ویٹو طاقت دے دتی گئی۔

چین نوں چینی کمیونسٹ پارٹی ٹوردی اے۔ چین چ ہور پارٹیاں وی کم کردیاں نیں جیناں
نوں چین دی سرکار لوک راج پارٹیاں کیندیاں نیں۔ سرکار نوں لوکاں دے کول لے جان آستے
کج کم کیتے جا چکے نیں تے ہن نکے پنڈاں تے نگراں دے انتحاب ہوندے نیں۔ چینی کمیونسٹ
پارٹی سرکار دے تمام وزیراں دے اتے وی پکڑ رکھدی اے۔ سرکاری مسئلے جناں چوں امیر
غریب دے درمیان فاصلہ اے تے نوجواناں دی کمی ٹھیک کرن دی کوشش کیتی جارئی اے۔ چین چ
کرپشن وی اک وڈا سرکاری مسئلہ اے۔ چینی کمیونسٹ پارٹی دی مشہوریت دا کج پتہ نئیں اے
کیونجہ اج تک اوناں دا کوئی وی وڈا دشمن نئیں سی پر ہانگ کانگ چ(جتھے لوکاں نوں
دوجے علاقیاں توں بوتی آزادی حاصل اے) لوکاں پچھیا گیا کہ کیا اوناں نوں چینی
سرکاری لوک پسند نیں تے اوناں نے جواب دتا کہ اج کل دے سرکار اوناں نوں پسند نیں تے
پرانے اوناں نوں چنگے نئیں لگدے۔

تھاں ناپ نال روس مکروں چین دنیا دا دوجا وڈا دیس اے۔ چین دا کل تھاں 9,600,000
مربع کلومیٹر (3,700,000 مربع میل) اے۔ 22,117 کلومیٹر (13,743 میل) نال چین دی
دنیا وچ سب توں لمی ولگن اے جیہڑی یالو دریا توں لے کے خلیج ٹونکن تک جاندی اے۔ چین
دی ولگن 14 دیساں نال جڑدی اے تے اینے دیس صرف روس نال جڑدے نیں۔ چین دے دکھن وچ
ویت نام، لاؤس، برما، بھوٹان، نیپال، ہندستان، تے پاکستان، لیندے ول، افغانستان،
تاجکستان، کرغیزستان اتر تے اتر لیندے ول منگولیا، روس تے چڑھدے اتر ول اتلا کوریا
نیں۔ ایدے نال چین دی سمندری ولگن دکھنی کوریا، جپان، ویت نام تے فلپائن نال رلدی
اے۔ کئی دیساں نال سمنری ولگن تے جزیریاں دی ملکھ تے چگڑے وی ہے نیں۔

چین دا دیس وکھالہ اکے وڈے تھاں تے پھیلیا ہون باجوں اکو جیا نئیں۔ پیلے سمندر تے
چڑھدے چین سمندر ول دے سمندری کنڈے دے لاکے تھاں پدھرے تے ایتھے لوک گنتی کوڑی اے۔
لیندے اتر ول اندرلے منگولیا دے چڑھدے اتلے تھاں وچ کھلے کآ دے ویہڑے نیں۔ دکھنی
چین ول پہاڑ تے پہاڑی سلسلے نیں۔ چڑھدے وشکارلے سمندری کنڈے تے دو وڈے چینی
دریاپیلا دریا تے یانگسی دریا ڈیلٹا بناندے نیں۔ زی، میکانگ، برہمپترا تے امور ہور
وڈے دریا نیں۔ تکلامکان تے گوبی لیندے پاسے ول وڈیاں روہیاں نیں۔ لیندے دکھن وال
تبت دا اچا نیواں تھاں اے تے تے ہمالیہ دا پہاڑی سلسلہ اے۔ دنیا دا سب توں اچا تھاں
ماؤنث ایورسٹ (8848م) چینی نیپالی ولگن تے اے۔ ٹرپان ڈونگائی وج آئیڈنگ جھیل
(−154م) چین وچ سب توں دونگی تھاں اے۔

چین وچ سرکاری پدھر تے 56 نسلی ٹولیاں نوں منیا گیا اے۔ ہان چینی 92٪ نال سب توں
وڈی ٹولی بندے نیں۔ ہان چینی دنیا دی وی سب توں وڈی نسلی ٹولی اے

زیادھ چینی بولیاں دا جوڑ چینی تبتی بولیاں دی ٹولی نال اے۔ چینی بولی وچ وی کئی
بولیاں نیں۔ مینڈارن بولن گنتی وچ سب توں سب توں وڈی چینی بولی اے۔ مینڈارن چینی
دیاں اگوں وو، یو، من، ہوکین، زیانگ، گان تے ہکا ایدیاں پڑ بولیاں نیں۔ منگولی،
یوانگ، تبتی، اویغور، ہمونگ تے کوریائی بولیاں نوں چین وچ نکیاں ٹولیاں بولدیاں
نیں۔

بیجنگ دی بولی ٹکسالی مینڈارن اے تے ایہ سارے دیس وچ ورتی جان والی چینی بولی اے۔
1950 تے 1960 دے دھاکے وچ چینی بولی دے اکھراں نوں سادہ بنان دی چنتا کیتی گئی سی۔



https://pnb.wikipedia.org/wiki/%D9%86%DB%8C%D8%AF%D8%B1%D9%84%DB%8C%D9%86%DA%88%D8%B2

نیدرلینڈز (ڈچ:نیدرلانت) اک قنونی بادشائی اے تے نیدرلینڈی شاہی دے آپ راج کرنوالے
4 انگاں وچوں اک اے۔ ایہ اتلے لیندے یورپ چ اک دیس اے جیدے وچ رلے تن نکے جزیرے
کریبین وچ نیں۔ یورپی نیدرلینڈز اک نکا تے لوک سنگھنا دیس اے جیدے اتر تے لیندے ول
اتری سمندر، دکھن چ بیلجیم تے چڑھدے پاسے جرمنی اے۔ ایہدی سمندری ولگن برطانیہ،
جرمنی تے بیلجیم نال رلدی اے۔ ایہ پارلیمانی لوک راج اے۔ ایدا راجگڑھ ایمسٹرڈیم اے
تے سرکار گڑھ تے پارلیمنٹ تھاں ہیگ چ اے۔ روٹرڈیم دا سمندری اڈہ یورپ دا سب توں وڈا
تے تے ایس مگروں آنوالے 3 اڈیاں نوں رلا کے وی وڈا اے۔ نیدرلینڈز نوں ہالینڈ وی کیا
جاندا اے پر اتلاہالینڈ تے تھلواں ہالینڈ ایہدے دو صوبے نیں۔

نیدرلینڈز دا 26٪ تھاں تے 21 ٪ لوک سمندر دی پدھر توں تھلے وسدے نیں تے ایدا 50٪
تھاں سمندر دی پدھر توں اک میٹر اچا اے۔ ایسے لئی ایہدا ناں نیدرلینڈز یعنی نیواں
دیس اے۔ ایہدے دوجے ناں ہالینڈ دا مطلب وی نیواں اے۔ ایہ اک پدھرا دیس اے تے تھلے
کج اجے تھاں نیں۔ ایدے چوں رہائن میوز تے شیلڈٹ دریا وگدے نیں۔ نیدرلینڈز اک لوک
سنکھنا دیس اے جتھے اک مربع کلومیٹر وچ 406 لوک وسدے نیں۔ بنگلہ دیش، دکھنی کوریا
تے تائیوان ای ایس توں چوکھے سنگھنے نیں۔ فیر وی امریکا مگروں ایہ دنیا وچ کھان پین
تے وائی بیجی دیاں شیواں بدیس پیجن وچ دنیا وچ دوجے نمبر تے اے۔

نیدرلیندز اوناں پہلیاں دیساں چوں اے جتھے چنی ہوئی پارلیمنٹ بنی۔ نیدرلینڈز نیٹو،
یورپی یونین تے بینیلکس دا موڈی تے سنگی دیس اے۔ ایتھے جگت نیاؤں عدالت وی اے۔
نیدرلینڈز نوں 2011 چ دنیا دا سب توں خوش دیس منیا گیا۔

جتھے ہن نیدرلینڈز اے اوتھے انسان پچھلے 370,000 وریاں توں رہ ریا اے تے ایہدا ثبوت
2010 وچ ملیا جدوں ووردن وچ پتھر دے اوزار لبھے۔ 2009 وچ 40،000 ورے پرانی نینڈرتھل
کھوپڑی دا اک ٹوٹا زی لینڈ دے سمندری کنڈے توں لبیا۔ آخری برفانی ویلے ایتھے ٹنڈرا
دا محول سی تے ایتھے شکاری پھردے سن۔ پیسی کینو، دنیا دی سب توں پرانی کشتی جیہڑی
8000 م پ پہلے بنی سی نیدرلینڈز وجون لبھی اے۔ ایہ ہن اسن دے ڈرنٹ میوزم وچ پئی اے۔

جرمن لوک سکینڈینیویا، شلسوگ ہولسٹائن تے ہمبرگ والے تھاں دے واسی سن۔ اوتھوں اوہ
8ویں صدی م پ وچ نیدرلینڈز تک پھیلے ہوۓ سن۔ ایہو ای فیر فریزین تے سیکسن بندے نیں۔

57 توں 53 م پ دے وشکار رومی فوج نیدرلینڈز تے مل ماردی اے تے ایتھے اوہنان دا راج
450 ورے تک ریندا اے تے ایس دیس نوں اپنے رنگ وج کوڑا رنکدا اے۔ 12 تک دریاۓ رہائن
رومیاں دا اتلا بارڈر بن جاندا اے۔ دریاۓ رہاغن توں بتے دے قبیلے رومی راج توں باہر
سن۔ رومیاں نے نیدرلیڈز وج نکے قلعے تے نگریاں وسایاں۔ بٹاوی رومی ویلے وچ
نیدرلینڈز وج وسنوالے سب توں مشہور جرمن لوک سن۔ ایہناں نوں پرانے ڈج منیا جاندا اے
جیویں ٹیوٹن جرمناں لئی تے گال فرنج لئی۔ 69 وچ بٹاوی جرمناں نیں رومیاں دے برحلاف
ہتھیار چک لۓ پر اوہنان نوں دبا دتا گیا۔ 17ویں تے 18ویں صدی دے ڈچ لکھاریاں نیں
ایہناں ازادی پسند تے ازاد بٹاویاں نال سپین نال ازادی دی لڑائی لڑدیاں ہوویاں اپنے
آپ نوں اوہناں نال رلایا۔ ایس سوج نے بٹاویاں نوں ڈچاں دا پرکھ بنایا تے ایہ ناں
ویلے ناں کئی واری آیا۔ 1619 وچ جکارتا دا ناں بٹاویہ رکھیا گیا تے 1795 وچ بنن
والا ڈچ لوکراج فرنچ انقلاب دی لہر باہجوں بٹاوی لوکراج اخوایا۔ ویلے نال سیلی
فرینک نیدرلینڈز دے وکھالے تے سامنے آندے نیں۔

8ویں صدی وچ فریزی لوکاں دا رپھڑ تھلیون آنوالے فرینکاں نال ودھدا اے تے لڑائی تے
مکدا اے جیدے وچ 734 نوں بودون دی لڑائی وچ فریزی فوج نوں ہار ہوندی اے تے فریزیا
فرینک سلطنت وج رلا لیا جاندا اے۔ نیدرلینڈز ہن شارلمین دی سلطنت دا اک انگ سی۔
9ویں تے 10ویں صدی وچ وائکنگ نیدرلینڈز دے سمندری کنڈیاں تے وسدے نگراں تے ہلے
بولدے نیں تے لٹمار لمے ویلے تک چلدی اے۔ 10ویں تے 11ویں صدی وچ ایتھے مقدس جرمن
سلطنت دا وی آن جان ریا تے نجمیگان اوہناں دا گڑھ سی۔ 862 توں ہالینڈ دا رجواڑہ
بندا اے تے ویلے نال طاقت، بپار تے تھاں وچ ودھدا اے 1083 وچ پہلی واری ناں ہالینڈ
ورتن وچ آیا۔ 1000 دے نیڑے وائی بیجی وچ وادا لوکاں وچ خوشحالی لیایا۔ 1100 تک
لیندے نیدرلینڈز دے ویہلے تھاں نوں صاف کرکے وسایا گیا۔ فالتو فصل نال بپار، لوک
گنتی وددی اے تے بپاریاں دیاں سنگتاں بندیاں نیں۔ صلیبی لڑائیاں نے وی ایتھے دے کم
کاج تے بپار نوں وادھے تے لایا۔

1519 توں 1581 تک نیدرلینڈز سپین نال جڑیا ریا۔ 1568 نوں ایہدی 80 سال تک سپین توں
ازادی دے لڑائی چلی۔ 1579 وچ اتلے صوبے یوترخت جٹ بناندے نیں جیدے وچ او ہسپانوی
فوج دے خلاف لڑن دا وعدہ کردے نیں۔ ایہ جٹ اجدے نیدرلینڈز دا موڈھی سمجھیا جاندا
اے۔ برطانیہ نیدرلینڈز دی ہتھ ونڈائی نوں اندا اے۔ 1648 وچ سپین نال لڑائی مکدی اے۔
1581 وچ ڈچ لوک راج دا مڈھ پیندا اے تے ایہ لوک راج اپنے بپار دے زور تے دوجے دور
دے تھانواں تے مل مار کے اک ڈچ سلطنت دا مڈھ رکھدی اے۔ ایہ ڈچ سلطنت امریکہ افریقہ
تے ایشیاہ وج پھیلی ہوئی سی۔ ڈچ سنہری ویلہ وج نیدریلنڈز دے بپاری اڈے ساری زمین تے
سن۔ ایس ویلے وچ نیدرلیندز سائینس آرٹس تے بپار وچ ساری دنیا وج اگے سی۔ 1650 وچ
ڈچاں کول 16000 بپاری جہاز سن۔ 17ویں صدی وچ ڈچ لوک گنتی 15 لکھ توں 20 لکھ تک
اپڑدی اے۔ کئی بپاری لکھاری نیدرلینڈز نوں پہلا بپاری دیس مندے نیں ایمسٹرڈیم
یورپدا سب توں امیر شہر سی تے ایتھے ای سٹاک ایکسچینج دا مڈھ پیا۔ 18ویں صدی دے انت
تے انگلینڈ نال مقابلے باہجوں تے ڈچ سماج دے انگاں لوکراجی تے شاہی دے وشکار کھیچل
وچ ڈچ بپار تے سماج تھلے آندا اے۔

1795 تک ایہ ڈچ لوک راج سی۔ 1795 توں 1814 تک ایہ فرانس دے تھلے لگیا ریا۔ 16 مارچ
1815 توں ولیم پہلا ڈچ گدی تے بیٹھدا اے۔ 1815 نوں ویانا کانگرس تھلویں دیس رلا کے
اک وڈے نیدرلینڈز دی نیو رکھدی اے۔ تاں جے فرانس دے بارڈر تے اک تکڑا دیس روے۔
پراتر تے دکھن وچ رہتلی پینڈے ہون باہجوں 1830 وج تھلواں انگ وکھ ہوکے بیلجیم بندا
اے تے لکسمبرگ 1890 نوں وکھ ہوجاندا اے۔ کیپ کالونی اک وڈی ڈچ وسائی تھاں سی دکھنی
افریقہ وچ 1652 نوں پر ایہدے تے انگریز 1788 نوں مل ماردے نیں۔ ڈچ ایس انڈیا تے
سورینام وڈیاں ڈج کلونیاں سن ایہ پہلے بپاری کمپنیاں چلاندیاں سن تے 19ویں صدی وچ
بپار دے حلات ماڑے ہون تے ایہ ڈچ سرکار تھلے آندے نیں۔ ہوا دے زور نوں ورتن تے
نہراں دے پربندھ باہجوں ایتھے انڈسٹریل وادھا نالے دے دیساں توں ّپچھے سی۔ پہلی وڈ؛
لڑائی وچ نیدرلینڈز اک نیوٹرل دیس سی۔ پرانے شلائفن پلان وج لڑائی ہوجان تے
نیدرلیندو تے وی مل مارنا سی پر جرمن ایس تے نہیں چلدے تے نیدرلینڈز نیوٹرل ای
ریندا اے جیدا جرمین نوں وی فیدا ہوندا اے جے لرکئی وج اوہدا باہرلا بپاڑ نیدرلینڈ
ہتھیں ای ہوریا سی۔ دوجی وڈی لڑائی وچ وی نیدرلینڈز نیوٹرل سی پر اوہدے تے 10 مئی
1940 نوں جرمن فوج نے ہلہ بولیا تے اسانی نال ایہدے تے مل مارلیا۔ 1945 تک ایدے تے
جرمنی نے مل ماری رکھیا۔ ڈاں نے لندن وج اپنی بن باسی سرکار بنائی رکھی۔لڑائی وج اک
لکھ دے نیڑے ڈچ یہودی وی مارے گۓ۔ جرمنی دی ہار مگروں نیدرلینڈز نے اپنے آپ نوں
ٹھیک کیتا تے ہن تک نال دے دیساں نال رل کے اک سکھی تے خوش جیون لنگاریا اے۔

نیدرلینڈز تن وڈے یورپی دریاواں رائن، میوز (دریا) تے شیلڈ دے منہ تے وسدا اے۔
یورپی نیدرلینڈز دا چوکھا سارا تھاں سمندری پدھر تون تھلے اے تے ایہ پہلے سمندر سی
جیدے تے پہتے وٹاں بنا کے تے پرائی کرکے سمندر تے مل ماریا گیا اے۔ نیدرلینڈز اک
کنا دیس اے تے لوک نکراں وج وسدے نیں۔

نیدرلینڈز دے دیس وکھالے نوں دو پاسیاں وج ونڈیا جاسکدا اے: اتر تے لیندے ول نیویں
تے پدھرے تھاں تے چڑھدے تے دکھن ول اچے تھان تے نیوں پہاڑ نیں۔ پہلا پاسہ سمندر توں
کھوۓ گۓ تھاں نیں تے ایہ پولڈر تے سمندری ڈیلٹے نیں۔ ایہ سمندری پدھر توں اک میٹر
(3.3 ft) توں وی تھلے اے تے سمندری کنداں تے ٹبے نیدرلینڈز نوں سمندری طوفاناں توں
بجاندے نیں تے بند تے ڈکے ایہنوں دریائی ہڑاں توں ایہدی راکھی کردے نیں۔ دوجا پاسہ
وی پدھرا ای اے بس تھلے جاکے ارڈین دے پہاڑاں دے پیراں وچ کج اچی تھاں اے۔ ایتھی ای
فالزربرگ اے 322.7 میٹر(1,059 فٹ) نال نیدرلینڈز دی سب توں اجی تھاں۔

نیدرلینڈز 1815 توں قنونی شاہی اے تے 1848 توں پارلیمانی لوکراج اے۔ ڈچ سرکار وچ
وکھری سوچ دے لوکاں نوں نال رلان دا گوڑی تانگ دسدی اے۔ 2010 وچ ایکانومسٹ نے
ایہنوں دنیا دی دا دسواں سب توں وڈا لوکراج گنیا اے۔ ملکہ بیٹرکس دیس دی آگو تے
نشان اے۔ 30 اپریل 2013 نوں اوہنے راج گدی چھوڑں دا کیا تے اودوں اوہدی تھاں ولیم
الیگزنڈر لویگا۔ قنون بادشاہ نوں تھوڑی طاقت دیندا اے۔ بادشاہ نویں کابینہ بنن ویلے
اپنا آپ دسدا اے جتھے اوہ سیاسی پارٹیاں دے وشکار اک پنچیتی دا کم کردا اے۔ ایہدے
نال بادشاہ دا ایہوی حق بندا اے جے اوہدے کولوں صلآ لئی جاۓ۔ بادشاہ اگر تکڑا تے
سیانا ہووے تے جو حق اوہنوں قنون نے دتے نیں اوہ اوس توں ود وی کم کرسکدا اے۔

نیدرلینڈز 12 صوبیاں چ ونڈیا ہویا اے۔ ہر صوبے دا آگو صوبیدار ہوندا اے تے ایہ صوبے
اگے 430 میونسپلٹیاں وج ونڈے ہوۓ نیں۔ ڈج صوبیاں دے ناں ایہ نیں: ڈرینتھ ·
فلیولینڈ · گیلڈر لینڈ · اتلاہالینڈ · یوترخت · لمبرگ · اتلابرابنٹ · اورآءیسل ·
گروننگن · زی لینڈ · فریزلینڈ · تھلواں ہالینڈ

دوجے دیساں نال ساک بنان وچ نیدرلینڈو نیوٹرل ریا اے۔ دوجی وڈی لڑائی مگروں ایہنے
کئی وڈیاں سنگتاں جیویں یونائیٹڈ نیشنز، یورپی یونین، نیٹو نیں وج رلتی کیتی۔ ڈچ
ایکانومی اک مارکیٹ ایکانومی اے تے کھلی ڈلی اے۔ پرانے دیس جنہاں تے ایہدا کدے راج
ریا ہجے وی اوہناں نال ساک نیں۔

نیدرلینڈز وچ 4 توں 16 سال دے نیانیاں لئی پڑھائی لازمی اے۔ 16 توں 18 لئی وی کج
لازمی اے۔ لائڈن یونیورسٹی دنیا دیاں سو ودیا یونیورسٹیاں وج گنی جاندی اے۔ 19 ڈچاں
نیں نوبل انعام جتیا اے۔

ڈچ سرکاری بولی اے جیہنوں دیس دے جوکھے لوک سمجھدے نیں، لیندی فریزین وی سرکاری
بولی ہے تے ایہ اک صوبے وچ بولی جاندی اے۔ ایہدے نال ہور وی نکیاں پڑ بولیاں نیں۔
ایتھے بدیسی بولیاں سکھن دا پرانا رواج اے۔ 70% لوک بول چال دی انگریزی جاندے نیں,
55– 59% جرمن تے 19٪ دے نیڑے فرنچ۔ سکولاں وچ بدیسی بولیاں سکھانا لازمی اے۔

نیدرلینڈز دی لوک گنتی 31 جنوری 2013 نوں 16,778,806 سی۔ ایہ یورپ دا 10 وڈا دے
دنیا دا 61واں وڈا لوکاں دی کنتی نال دیس اے۔ 1900 وچ نیدرلیندز دی لوک گنتی 5.1
ملین سی 1950 نوں ایہ 10.0 ملین لوک سن تے 2000 نوں ایہ 15.9 ملین ہوگۓ۔ پر ویلے
نال ایہ لوک گنتی ودھن دی دوڑ ہولی ہوگئی اے۔ 2011 دے اک حساب وچ ایتھے ہر سوانی دے
1.82 نیانے ہوندے نیں۔ ایہ کئی یورپی دیساں نالوں ودھ اے پر دیس لوک گنتی نوں اک
پدھر تے رکھن لئی تھوری اے جیہڑی کہ 1۔2 ہونی چاہیدی اے۔ 2012 دے حساب باہجوں کڑیاں
ل‏ئی جیون اس 83.08 ورے اے تے منڈیاں لئی جیون آس 78.84 ورے اے۔ چوکھے لوک نسل ولوں
ڈچ نیں۔ اک حساب وچ 80.9% ڈچ, 2.4% انڈونیشی, 2.4% جرمن, 2.2% ترک, 2.0% سورینامی,
1.9% مراکشی, 0.8% انٹلین تے اروبان, تے 7.4% ہور. ڈج لوکاں نوں دنیا وچ سب توں
لماں گنیا گیا اے۔ اک جنے دااوسط قد 1.81 میٹر(5 فٹ 11 انچ) تے سوانی لئی 1.67 میٹر
(5 فٹ 6 انچ) اے۔



https://pnb.wikipedia.org/wiki/%D9%85%D8%B5%D8%B1

مصر افریقہ دے اتر چ وسدا اک دیس اے جینوں سینائی جزیریورگا ایشیاء توں وکھرا کردا
اے۔ ایدے لیندے ول لبیا، دکھن ول سوڈان، چڑھدے ول اسرائیل تے غزہ پٹی، اتر ول رومی
سمندر اے۔ ایہ 1,002,450 مربع کلومیٹر تے پھیلیا ہویا اے تے ایدی لوک کنتی 8 کروڑ
20 لکھ اے۔ چوکھے لوکی مسلمان نیں تے عربی عام بولی اے۔ ایہ دیس دریاۓ نیل دے
کنڈیاں تے وسدا اے۔ مصر دی رہتل بڑي پرانی اے۔ قاہرہ ایدا راجگڑھ اے۔

مصر وچ انسان دے سب توں پرانے نشاں اک 1980 وچ اتلے مصر توں لبیا 30،000 م پ ورے
پرانا انسانی ٹانچہ اے۔ 18000 توں 15000 م پ ورے پہلے نیل دے دوالے ڈنگراں تے
مچھیاں تے گزارہ کرن والی حلفان رہتل وسی۔ 15000 توں 4000 مپ تک کادان رہتل رئی
جیہڑی شکار، مچھیاں پھڑن تے جنگلی بی پی کے کھان تے چلی۔ مصری ہائیروگلیف دی سب توں
پرانی لکھت 3200 م پ اے۔

مینا اک مصری فرعون نے 3150 وچ مصر وچ دیس نوں کٹھا کرکے بادشائی راج دا مڈھ رکھیا۔
اگلے 3 ہزاور وریاں وچ مصر تے ٹبراں دے کئی سلسلیاں نے راج کیتا۔ مصری رہتل ایس
ویلے وچ پونگری تے اگے ودی تے مذہب، بولی، آرٹ تے ریتاں ایس رہتل دے منے پرمنے نشان
سن۔

اک ہوۓ مصر دے پہلے دو شاہی ٹبر سب توں پرانی شاہی سرکار سن جنہاں 2700–2200 م پ
(مسیح پہلے) راج کیتا تے جنہاں بہت سارے ہرم بناۓ ۔ ایہناں وچوں تیسرے ٹبر دا جوسر
ہرم تے چوتھے ٹبر دا گیزا ہرم وڈی مانتا والے نیں۔ پہلے وشکارلے ویلے دے 150 وریاں
وچ سیاسی اتھل پتل رئی تے 2040 م پ وچ وشکارلی شاہی وڈے ہڑاں تے چنگی سرکار باجوں
دیس وچ چین تے سکھ لے کے آندی اے۔ ایہ راج فرعون امنمہات III ویلے اپنے اتلے انت تک
اپڑدا اے۔ بے اتفاقی دا دوجا ویلہ بدیس توں اک بدیسی ہائیکساس ٹبر دے راج دا مڈھ
بندا اے۔ ہائیکساس تھلویں مصر تے 1650 م پ وچ مل ماردے نیں تے اواریس نوں اپنا
راجگڑھ بناندے نیں۔ اوہناں نوں اہموس I اتلے مصر توں آکے باہر کڈ دا اے تے اپنا
راجگڑھ میمفس توں تھیبس لے آندا اے۔

18ویں ٹبر نال مصر وچ نویں شاہی 1550–1070 م پ دا راج چلدا اے۔ ایس ویلے مصر اک
تکڑا دیس بندا اے جیدا اثر دوجے دیسان تک جاندا اے ایدا راج دکھن ول نوبیا توں لے
کے چڑھدے ول لبنان شام تک ہوندا اے۔ ایس ویلے وچ ای منے پرمنے فرعون ہیتشیپست،
تھتموس III، اخناتون تے اوہدی ٹبری نیفریتیتی ، توتنخامون تے رعمسیس II سن۔ ایس
ویلے وچ ای اک خدا دی سوچ وی مصر اپڑی۔ فیر لبیائی، نوبیائی تے اساریاں نے مصر تے
مل ماریا پر مصریاں نے فیر اوہناں نوں مصر چوں باہر کڈ دتا۔ 30واں ٹبر مصر وچ راج
کرن والا تے فرعون سلسلے دا آخری دیسی مصری ٹبر سی۔ 343 م پ وچ ایرانی فوج نے
نیکٹانبو II آخری فرعون نوں لڑائی وچ ہرا کے مصر تے مل مار لیا۔

332 م پ وچ سکندر یونانی ایرانیاں کولوں مصر کھو لیندا اے تے راج وچ وڈا حصہ مصریاں
نوں دیندا اے۔ اسکندر نے رومی سمندر دے کنڈے تے اک یونانی شہر اسکندریہ دا مڈھ
رکھیا۔ سکندر دے مرن تے اوہدی سلطنت اوہدے جرنیلاں ونڈ لئی۔ مصر وچ پٹولمی سوتر نے
راج سمبھالیا۔ پٹولمی شاہی اک تکڑی یونانی شاہی سی۔ سکندریہ ایدا راجگڑھ بنیا جیہڑا
یونانی رہتل تے ارٹ دا گڑھ وی بنیا۔ دیسی مصری لوکاں نوں خوش کرن لئی پٹولمی شاہواں
نے اپنے راج نوں فرعون دے مکر دا راچ آکھیا تے مصری ریتاں تے رہتل نوں ورتیا تاں جے
مصریاں دیاں اکھاں وچ اوہ پراۓ تے بدیسی ناں لگن۔ قلوپطرہ VII پٹولمی فرعوناں دی
اخری ملکہ سی۔ رومی اوکٹیوین اوہدے راج 30 م پ وچ مکادیندا اے ۔ قلوپطرہ VII اپنے
عاشق مارک انٹونی نال اپنے آپ نوں وی مار دیندی اے تے اینج مصر رومی سلطنت دا اک
صوبہ بن جاندا اے۔ یونانی راج تے مکدا اے پر یونانی رہتل دا راج کئی اگلیاں صدیاں
تک ریندا اے۔

640 وچ عرب اسلامی خلیفہ عمر فاروق دی فوج عمرو ابن العاص دی آگوی وچ مصر تے چڑھائی
کردی اے۔ 6 جولائی 640 نوں عرب فوج رومی فوج نوں ہیلیپولس دی لڑائی وچ ہراندی اے تے
بازنطینی راج مصر وچ انے آخری ساواں تے آجاندا اے۔ ہیلیپولس دی لڑائی مگروں مصر دے
راجگڑھ نوں عمرو ابن العاص دی فوج کیرے وج لیلیندی اے۔ قلعے دیاں کنداں عرباں نوں
14 مہینے تک روکی رکھدیاں پر 8 نومبر 641 نوں اسکندریہ ول دل چھد جاندے نیں تے شہر
عرباں ہتھ لکدا اے۔ 646 وچ بازنطینی مصر نوں فیر واپس لین دی کوشش کردے نیں۔ مصر وچ
تھوڑی جئی عرب فوج سی تے ایہدا فوجی آگو عمرو ابن العاص وی مکہ گیا ہویا سی۔ رومی
فوج اسکندریہ تے مل ماردی اے۔ عمرو ابن العاص دوبارہ مصر اپڑدا اے۔ 646 وچ عرب تے
رومی فوجاں وشکار نکیو دی لڑائی وچ فیر پڑ پیندا اے۔ عرب لڑائی جتدے نیں۔عمرو ابن
العاص پہلا اسلامی عرب گورنر سی۔ 657 توں مصر بنو امیہ دے راج وچ سی۔ اوہناں مگروں
ایہ عباسی تے فاطمی ایوبی تے مملوک راجاں وچ سی۔ 1517 وچ ترک سلطان سلیم I مصر نوں
سلطنت عثمانیہ دا اک انگ بناندا اے۔

1798 وچ نپولین مصر تے چڑھائی کردا اے۔ 1801 وچ عثمانی مملوک تے برطانوی فوجاں رل
کے فرانسیسی فوج نوں مصر توں کڈ دیاں نے۔ لڑائی مگروں عثمانی مملوک تے البانوی راج
تے مل مارن لئی آپس وج لڑدے نیں تے انت تے جت البانوی رجمنٹ دا آگو محمد علی جتدا
اے تے اوہنوں 1805 وچ مصر وچ عثمانی سلطان ولوں آگو من لیا جاندا اے۔ اوہ اک ترکھا
تے جی دار آگو سی تے اوہنے مصر تے اپنے ٹبر دی راج دی نیو رکھی جیہڑا ایتھے 1952 تک
راج کردا ریا۔ محمد علی نے اتلے سوڈان، شام تے عرب تے مل مارلیا یورپی طاقتاں نیں
اوہنوں اگے ودھن توں روکیا تے اوہدے کولوں کئی تھاں واپس لۓ۔ اوہنوں تے اوہدیاں
اگلیاں پیڑھیاں نوں مصر دا آگو من لیا گیا۔ اوہنے مصر وج نویں قنون لاگو کتے تے
ایتھے نویں کم کاج دے راہ کھولے۔ اوہنے یورپ ول پڑھاکو پیجے تے مصر وچ سیانیاں نوں
بلا کے مصر نوں اتلی پدھر دے دیساں وچ لیایا۔ 1820 وچ مصر وچ کپاع بیجی جان لگی۔
ایدے نال وائی بیجی تے بپار دا کم ودیا۔ ایہ بدیسی بزاراں وچ پیجی جان والی تے پیسے
مکان والی شے سی۔

18 جون 1953 نوں مصر اک لوکراج بندا اے تے حرنل نجیب ایھدا صدر۔ 1954 وچ جمال عبد
الناصر اوہدی تھاں لیندا اے۔ جولائی 1956 نوں اوہ نہر سویز نوں مصر دے ہتھاں وچ
لیندا اے جس تے مصر دی برطانیہ فرانس تے اسرائیل نال لڑائی ہوندی اے۔ 1967 عرب
اسرائیلی لڑائی وچ اسرائیل سینا تے غزہ تے مل ماردا اے۔ 1973 دی عرب اسرائیلی لڑائی
وچ مصر سینا واپس لیندا اے۔ 1981 وچ مصری صدر انور سادات نوں اسرائیل نال صلا کرن
تے مار دتا جاندا اے تے اوہدی تھاں حسنی مبارک لیندا اے۔

1,001,450 مربع کلومیٹر (386,660 مربع میل) نال مصر دنیا دا 30واں وڈا دیس اے۔ ایہ
سپین توں دگنا تے برطانیہ توں چوگنا اے۔ سکی روہی تے چوکھا سارا تھاں ہون باجوں
مصری لوکاں دی 99٪، 5.5% تھاں تے ریندی اے تے ایہ تھاں دریاۓ نیل تے ایدا دیلٹا دا
تھاں اے۔ مصر دے لیندے ول لبیا، دکھن ول سوڈان، چڑھدے ول اسرائیل تے غزہ پٹی، اتر
ول رومی سمندر اے۔ ایس دے وچوں نہر سویز لنگدی اے جیہڑی رومی سمندر تے لال سمندر
راہیں بحر ہند نوں ملاندی اے۔ ایس دی اچیچی تھاں باجوں مصر دا اپنے علاقے وچ وڈا کم
ریا اے۔

آبادی حساب نال مصر دنیا دا 15واں تے افریقہ دا دوجا سب توں وڈا ملک اے ۔ مصر دی
آبادی 7 کروڑ 88 لکھ اے تے لوکاں دی اکثریت دریاۓ نیل دے نیڑلے علاقیاں چ رہندی اے
، اس علاقے چ ای مصر دی قابل کاشت زمین پائی جاندی اے ۔



https://pnb.wikipedia.org/wiki/%D8%AC%D9%BE%D8%A7%D9%86

جپان (جپانی:نہون یا نپون) چڑھدے ایشیاء وچ اک جزیرہ دیس اے۔ ایہ بحر الکاہل وچ
جپانی سمندر، اتلا کوریا، دکھنی کوریا، چین تے روس دے چڑھدے پاسے ول تے اتر توں
اکھوٹسک دا سمندر توں لے کے دکھن ول چڑھدا چین سمندر تے تائیوان تک پھیلیا ہویا اے۔
ایہنوں چڑھدے سورج دا دیس وی کیا جاندا اے۔

جپان 6,852 جزیریاں دا اک جٹ اے۔ چار وڈے جزیرے ھونشو، کیوشو، شیکوکو تے ہوکیڈو رل
کے جپان دے کل تھاں دا 97٪ بندے نیں۔ اس دی لوک گنتی 12 کروڑ 80 لکھ اے۔ ٹوکیو
جاپان دا راجگڑھ اے۔ زیادہ جزیرے پہاڑی، کج اگپہاڑی نیں۔ جپان لوک گنتی نال دنیا دا
دسواں وڈا دیس اے۔ ایہ مال ویچن نال دنیا دا چوتھا تے دیس چ لیان والا چھیواں وڈا
دیس اے۔

لکھتاں چ جپان پہلی واری تیجی صدی چ آیا جدوں ایدے بارے اک چینی تریخ دی کتاب چ گل
آئی۔ اٹھویں صدی چ جپان چ بدھ مت دا دی نیو رکھی گئی۔ اٹھویں صدی چ ای نارا ویلے چ
جپان اک تکڑی سرکار بندی اے۔ ایسے ویلے چ چین توں سرکار چلان دے ول وی جپان چ چلاۓ
گۓ۔ 794 چ کیوٹو جپان دا راجگڑھ بنیا تے ایہ اک ہزار ورے تک ریا۔ 1274 تے 1281 دے
ویلے چ جپان نے منگولاں دے ہلے نوں پچھے کیتا۔ 16ویں صدی چ یورپی مشنری جپان آے تے
جپان دا دنیا نال رہتلی تے کاروباری ساک ہویا۔ 1693 چ جپان نے دنیا توں وکھ ہون دی
سوچ تے چلیا تے پورے جگ نال جوڑ توڑ لۓ گۓ۔ ناگاساکی چ نیدرلینڈز نال اک نکا جیا
جوڑ ریا۔ دنیا توں وکھ جپان دا ایہ ویلہ ایڈو ویلہ (1603–1868) اکھواندا اے۔ 31
مارچ 1854 نوں کموڈور میٹتھیو پیری امریکی سمندری جعازاں تے جپان آیا تے جپان دے
بوۓ بارلی دنیا لئی کھولے۔ جپان میجی بادشاہ دے تھلے اگے ودی۔ میجی دیاں تبدیلیاں
نیں جپان نوں اک نویں تے تکڑی دیس وچ پلٹ دتا۔ اوہدے الے دوالے دیاں دیساں نال چگڑے
وی ہوۓ۔

1894-95 دی پہلی چینی جپانی لڑائی تے 1905 دی روسی جپانی لڑائی دے مگروں جپان نے
کوریا تائیوان تے ادے سکھالین تے مل مار لیا۔1873 دی 35 ملین جپانی لوک گنتی 1935
وچ 70 ملین ہوگئی۔ پہلی وڈی لڑائی چ جپان دے کول تھاواں چ وی وادا ہویا۔ 1931 چ
منچوریا تے مل مارن مگروں اونے لیگ آف نیشنز چھڈ دتی۔ 1937 چ جپان نے دوجی چینی
جپانی لڑائی چھیڑدتی۔ نازی جرمنی نال اوہدے ساک وددے نیں۔ 1940 چ جپان نے فرانسیسی
ہندچینی تے مل مارلیا تے 1941 چ جپان نے امریکہ تے ہلہ بول دتا۔ 1945 چ امریکہ نے
جپان دے دو شہراں ہیروشیما تے ناگاساکی تے ایٹم بمب سٹے جس توں جپان نے 15 اگست
1945 نوں ہتھیار سٹ دتے۔ لکھاں جپانیاں نوں جپان اپنیاں کلونیاں توں آنا پیا۔ کج
جپانیاں تے لڑائی جرماں باجوں مفدمے وی بناۓ گۓ۔ 1947 چ جپان نے اک نواں قنون بنایا
تے اک لوکراج بن گیا۔ 1956 چ جپان یونائیٹڈ نیشنز دا سنگی بن گیا۔ لڑائی دے مگروں
جپان چوکھا اگے ودیا۔

جپان اک قنونی بادشائی اے جتھے شہنشاہ کول تھوڑا زور اے۔ جپان دا شہنشاہ دیس دا
نشان تے اک ہون دی نشانی اے۔ جپان دے وزیراعظم کول تے جپانی پارلیمنٹ کول اصل طاقت
اے۔ طاقت دا گڑھ جپانی لوک نیں۔ اکیہیتو اجکل جپان دا شہنشاہ اے۔ ناروہوتو جپان دا
اگلا شہنشاہ اے۔ جپان دی پارلیمنٹ دو انگاں نال رل کے بندی اے۔ ہاؤس آف ریپریزنٹیٹو
جیدے چ 480 سنگی نیں تے ہاؤس آف کونسلر جیدے چ 242 سنگی نیں۔ ہاشس آف ریپریزنٹیٹو
سدے ووٹاں نال چنیا جاندا اے۔ 20 ورے دا بندا ووٹ دے سکدا اے۔ 2009 نوں ڈیموکریٹک
پارٹی آف جپان راج کر رئی اے۔

جپان 6,852 جزیریاں نال چڑھدے ایشیاء دے کنڈے تے بحرالکاہل چ وسدا اک دیس اے۔ بتر
توں دکھن ول پھیلے ہوۓ وڈے جزیرے ایہ نیں: ہوکیڈو، ھونشو، شیکوکو، کیوشو۔ ریوکیو
جزیرے جناں چ اوکیناوا وی ہیگا اے، کیوشو توں تھلے کرکے نیں۔ جپان دا 73 ٪ تھاں
پعاڑی تے جنگلی اے جتھے وائی بیجی نیں ہوسکدی تے ناں اے کعر کارخانے بن سکدے نیں۔
ایدے نال فیر ایہ ہویا اے جے وشکارلے جپان چ چوکھے سارے جپانی ریندے نیں۔

جپان دے جزیرے بحرالکاہل دے اگ دے چکر وچ اگپہاڑی تھاں تے نیں۔ جپان ڈیڑھ کروڑ ورے
پہلے یوریشیائی براعظم نال جڑیا ہویا سی۔ ایدے تھلے دی پلیٹ دے چڑھدے ول جان نال
ایہ ایتھے آیا تے جپانی سمندر جمیا۔ ھونشو دے جزیرے تے ضلع شیزوکا وچ 1707 توں ستا
فیوجی 3776 میٹر دی اچائی نال جپان دا سب توں اچا پہاڑ اے۔ جپانی الپس دے پربت
دھارے ہونشو نوں وشکاروں دو کردے نیں۔ شینانو جپان دا سب توں لماں تے وڈا دریا اے۔
ہونشو دے ضلع شیگا وچ جپان دی سب توں وڈی جھیل بیوا اے۔ جپان وچ 517 چھمبراں نیں
جناں وچوں 100 نوں جپان دیاں سوہنیاں چھمبراں منیا گیا اے۔

1868 توں میجی ویلے توں جپان کھلی مارکیٹ والی پالیسی تے چلیا۔ تھوڑے ویلے چ ای
جپان ایشیاء دا اک اگے وددا دیس بن گیا۔ 1960 توں 1980 تک جپان رج کے اگے ودیا۔
2009 دے سعاب کتاب چ جپان امریکہ دے مگرون دنیا دی سب توں چوکھا کارخانیاں والا دیس
اے۔ جیدا مل 5 ٹرلین ڈالر اے۔ جپان دیاں وڈیاں کمپنیاں چ ٹویوٹا سونی ہنڈا، ہٹاچی،
مٹسوبیشی، نسان تے کینن نیں۔

2009 وچ جپان نے اپنا 18.88٪ مال چین، 16.42٪ امریکہ، 8.13٪ دکھنی کوریا، 6.27٪
تائیوان تے 5.49٪ ہانگ کانگ ٹوریا۔

جپابی لوک گنتی 12 کروڑ تے 73 لکھ دے نیڑے اے۔ 80٪ لوک ہونشو جزیرے تے ریندے نیں۔
اے بولی تے رہتل نال اکو جئی اے۔ 98.5% جپانی نسل توں نیں۔ اک جپانی وزیراعظم تارو
ایسو نے کیا سی،"جپانی اک نسل، اک رہتل، اک بولی تے اک کلچر والی قوم اے"۔ جپان وچ
جین دی اوسط عمر 83.5 ورے اے۔ جپان دی چوکھی لوک گنتی وڈی عمر دی ہورئی اے تے 2050
وچ 65 سال توں اپر دے لوک جپانی لوک گنتی دا 40٪ ہون گے تے ایہ گل جپانی سماج دی اک
سر پیڑ اے۔ جپانی لوک گنتی تھوڑے نیانے جمن باجوں 2050 نوں 9 کروڑ تے 50 لکھ ہووے
گی. جپان وچ اپنے ہتھیں آپ اپنے نوں مارن توں 30 توں تھوڑی عمر دے لوکاں وچ موت مرن
دا وڈا کارن اے۔ 2009 وچ تے لگاتار سدے 12ویں ورے اپنے ہتھیں مرن والیاں دی گنتی
30000 سی۔

99٪ جپانی لوک جپانی بولی پہلی بولی لئی بولدے نیں۔ ایہ کانجی لپی وج لکھی جاندی
اے۔ اک سعاب نال 49٪ جپانی بول چینی توں اۓ نیں 34٪ دے نیڑے بول کعر دے نین تے 9٪
دے نیڑے بول ادھارے نیں۔ جپانی بولی دیاں چار پڑ بولیاں وی نیں:ہیچیجو، لیندی چڑھدی
تے کیوشو۔

پرائمری، سیکنڈری تے یونیورسٹی پڑھائی دا مڈھ 1872 وچ میجی ویلے رکھیا گیا۔ 1947
مگروں 6 توں 15 سال تک دی عمر دی 9 سال دی پڑھائی لازمی کردتی گئی۔ جپان دیاں 5
یونیورسٹیاں دنیا دیاں ودیا یونیورسٹیاں وچ منیاں گیاں نیں۔

جپان سائینس تے ٹیکنالوجی چ اک بعوت اگےودیا دیس اے۔ 700000 دے نیڑے کھوجی جپانیاں
لئی 130 ارب ڈالر دا بجٹ اے۔ جپان نیں سائینس چ 15 نوبل انعام تے 3 فیلڈز میڈل جتے
نیں۔ جپان روبوٹ بنان چ وی چوکھا اگے اے۔

ریشم دے بنے ہوۓ کمونو کپڑے نوں پاکے تے گیشا بن کے پروہنے اگے چآ رکھنا اک جپانی
سوہنا کم اے۔ عام جپانناں یوکاٹا پاندیاں نیں۔ مائیکو دے ناچ جپانی رہتل دا اک
اچیچیا نگ اے۔

اوریگامی کاغذ نال چیزاں بنان دا اک چپانی ٹنگ اے۔ اکابانا گھر دی بیٹھک نوں بوٹیاں
نال سجا کے رکھن دا اک جپانی ول اے۔ بونسائی بوٹے نوں نکا تے گینڈا رکھن دا ول
جیہنے پوری دنیا وچ اپنی مانتا پائی اے۔ گھر دے فرش تے پان لئی ٹاٹامی وچھائی جاندی
اے۔

جپانی پھلواری پتھر، بوٹیاں تے اچی نیویں تھاں دے رلن نال بندی اے تے بدھ مندراں
نال امن چین تے سوہنپ دا اپنا سواد دیندی اے۔

گنجی کعانی جپانی کلاسیکی لکھتاں وچ ودیا منی جاندی اے۔ ہائیکو، نظماں دی اک جپانی
ونڈ، دنیادیاں کئی بولیاں وچ لکھی جاندی اے۔ ایک اک نکی نظم اے جیدے وچ 3 لیناں
ہوندیاں نیں۔

سومو کشتی جپان دی قومی کھیڈ سمجی جاندی اے۔ جپانی لڑائی کھیڈاں جوڈو، کراٹے تے
کینڈو پورے دیس وچ کھیڈیاں تے ویکھیاں جاندیاں نیں۔ 1964 دیاں اولمپک کھیڈاں ٹوکیو
وچ ہویاں۔ پالا اولمپک کھیڈاں سیپورو وچ 1972 نوں تے 1998 نوں ناگانو وچ ہویاں۔



https://pnb.wikipedia.org/wiki/%D8%A7%D9%81%D8%BA%D8%A7%D9%86%D8%B3%D8%AA%D8%A7%D9%86

اسلامی لوکراج افغانستان وشکارلے تھلویں ایشیاء دا سمندر توں پرے اک دیس اے۔ ایدے
دکھنی چڑھدے چ پاکستان لیندے چ ایران اتر چ تاجکستان ترکمانستان ازبکستان تے چڑھدے
اتر چ چین وسدے نیں۔ایہ 647,500 مربع کلومیٹر (250,001 مربع میل) تے پھیلیا اے۔ لوک
گنتی نال ایہ دنیا وچ 42 نمبر تے تے تھاں نال 41ویں نمبر تے اے۔

نویں افغانستان دا مڈھ اودوں پیا جدوں قندھار دیاں لوکاں نے لوکاں نے میر وایس ہوتک
دی آگوی وچ ملو زوری صفوی ایران دے ہتھوں شیعہ ہون نوں ناں منیا تے لڑ پڑ کے ایران
توں وکھ ہوۓ۔ 1747 وچ احمد شاہ درانی افغانستان دے راج تے مل ماردا اے۔ 19ویں صدی
وچ افغانستان برطانیہ دے انگوٹھے تھلے روس تے ہندستان وشکار اک دیس سی۔ 20ویں صدی
دے مڈھ وچ افغانی بادشاہ امان اللہ خان نے افغانستان نوں نویں ویلے دا دیس بنان وچ
پیا پر پرانی سوچ دے لوکاں اوہدی اک ناں چلن دتی۔ 1947 وچ برطانیہ دے ایتھون جان
مگروں افغانستان امریکہ تے سوویت یونین وشکار اک لڑائی ویہڑہ بنیا جیدے وچ سوویت
یونین دے تھاپڑے والی سرکار تے امریکی تھاپڑے نال لڑن واے مجاہدین دے وشکار لڑائی
وچ اک ملین دے نیڑے افغانی مارے گۓ۔ ایس مگروں 1990 دے دھاکے وچ افغاناں دی آپسی
لڑائی ہوندی اے جیدے انت تے طالبان راج وچ آندے نیں۔ طالبان دا راج افغانستان دی
لڑائی 2001 توں ہن تک باجوں مکدا اے۔ حامد کرزئی ایس ویلے بدیسی زور نال ایس ویلے
افغانستان تے راج کر ریا اے پر کئی افغان ٹولیاں اوہدے نال گوریلہ لڑائی وچ نیں۔

افغانستان اک پعاڑی دیس اے۔ آلے دوالے دے سارے دیساں نال افغانستان دے تریخ ، مذہب
تے رہتلی میل جول بڑے گوڑے نیں۔ ایتھوں دے لوک مسلمان نیں ۔ ایدے بہت سارے پاسے تے
پربت دھارا ھندوکش واقع اے۔ کابل ایدا راجگڑھ اے۔ پشتو، دری تے تاجک وڈیاں بولیاں
نیں۔

افغانستان دا مطلب اے افغاناں دی تھاں۔ بول افغان 16ویں صدی توں عام بولی چ آیا۔
1919 دی راولپنڈی دی ٹریٹی تے ناں افغانستان دنیا چ عام ہویا۔

افغانستان تھلویں وشکارلے ایشیا چ وسدا اے۔ ایدے وشکار چ ھندوکش دا 800 کلومیٹر/500
میل دا پربت دھارا اے۔ نوشک افغانستان دا سب توں اچا پعاڑ اے جیہڑا سمندری پدھر توں
7,492 میٹر(24,580 فٹ) اچا تے پاک افغان ولگن تے اے۔ وشکارلے اچے تھانواں تے
نورستان تے واخان پٹی وچ پالے دی رت وچ گرمی ناپ −15 °C تک دی اوسط تے اپڑدا اے۔
دیس دے دوجے تھاں گرمیاں وچ جوکھے گرم ہوجاندے نیں۔ افغانستان دنیا دا 41واں وڈا
دیس اے۔ ایہ فرانس توں تھوڑا جیا وڈا تے برما توں تھوڑا نکا تے امریکی صوبے ٹیکساس
جنا اے۔ آمو دریا افغانستان توں ٹرن والا اک دریا اے۔ افغانستان دے 34 صوبے نیں۔ اے
پنجاب دے ضلیعیاں جڈے نیں۔ اک صوبہ اک شہر تے آلے دوالے دے کج پنڈ نون رلا کے بندا
اے۔ ہندوکش دا سلسلہ اپنے چڑھدے اتلے پاسے ول زلزلے لیاندا اے۔

اسلام توں پہلے 330 ق م نوں سکندر اپنیاں فوجاں نال ایتھے آیا۔ یونانیاں کول
افغانستان 305 م پ تا ریا۔ اے فیر موریہ سلطنت وچ آگیا۔ اوس ویلے بدھ مت افغانستان
چ آیا۔ 185 م پ چ موریہ سلطنت ایتھے مک گ‏ی۔ اونے دے مگروں پہلی صدی عیسوی چ
افغانستان کشان سلطنت دا گڑھ سی۔ بدھ مت نوں اگے ودایا گیا۔ کنشک ایس ویلے دا وڈا
بادشاہ سی۔ ایس ویلے دا سکیاں توں تے دوجے دیساں توں پتہ چلدا اے۔

افغانستان منگولاں ، ساسانیاں تے ایرانیاں دے کول رہیا جس دے مگروں ایس تھاں تے
عرباں نے مل مار کر لئیا۔

مسلماناں نے اس علاقے نوں 642ء چ فتح کیتا لیکن حکمران دیسی لوکاں نوں ای بنائیا ،
پہلے ایہہ حکمرانی خراسانی عرباں کول رہی تے 998ء محمود غزنوی نے اینہاں کولوں
اقتدار کھو لئیا ۔ غوریاں نے غزنویاں نوں 1146ء چ ہرا دے کے اینہاں نوں غزنی تک
محدود کردتا ۔ 1219ء چ چنگیز خان نے افغانستان نوں برباد کردتا اودیان فوجاں دریا‎
سندھ دے کنڈے تک آیاں۔

1707 چ قندہار دے افغانیاں نے صفوی سلطنت دے خلاف بغاوت کردتی کیوں جہ طفوی سلطنت
باقی ایران وانگوں اوناں نوں شیعہ بنانا چاندی سی۔ گلناباد دی لڑائی چ ایرانیاں نوں
ہار ہوئی۔ افغانستان ازادی دی راہ تے ٹر پیا۔ احمد شاہ درانی نے 1747 چ درانی سلطنت
دی نیو رکھی جیدے چ پاکستان وی ہیگا سی۔ 1761 چ احمد شاہ درانی نین پانی پت دی تیجی
لڑائی چ مرہٹیاں نوں ہرایا۔ درانی سکھاں نال وی کئی لرائیاں لڑیا۔1772 چ درانی
مرگيا۔ اودی تھاں تے اودا پتر تیمور شاہ افغانستان دا بادشاہ بنیا۔ تیمور شاہ 1793
چ مر گیا تے اودی تھاں تے اودا پتر زمان شاہ درانی بادشاہ بنیا۔ پنجابیاں نیں
افغانیاں نوں پاکستانی تھاواں توں انیسویں صدی دے ٹرن تک بار کڈ دتا۔ زمان شاہ دی
اپنے پعراواں نال ناں بن سکی تے اوہ دوجے قتل کرن لگ پۓ۔ شاہ شجاع نوں اپنی جان
بچان لئی پنجابیاں کول پناہ لینی پئی۔ جمرود ج پنجابیاں نیں اک قلعہ بنا کے
افغانیاں نوں اگے ودن توں روک دتا۔ 1776 چ افغانستان دا راجگڑھ فندھار توں کابل
لیایا گیا۔

افغانستان اک اسلامی لوکراج اے۔ ایتھوں دی سرکار دے تن انگ نیں قنون بنانوالا، قنون
لاگو کرنوالا، تے نیاؤں کرنوالا۔ حامد کرزئی 2001 توں افغان سرکار دا آگو اے۔
افغانی قومی اسمبلی دو انگاں نال رل کے بنی اے: ولسی جرگه تے مشرانو جرگہ۔ ولسی
جرگه افغانی قومی اسمبلی دا تھلواں انگ اے۔ ایدے وچ 249 سنگی نیں جنہاں نوں چناؤ وچ
چنیا جاندا اے۔ ایہ ضلعیاں دے حساب نال چنے جاندے نیں تے 5 ورے لئی چنے جاندے نیں۔
64 سنگی زنانہ ہونے چائیدے نیں۔ کوچی پکھیواساں دے 10 سنگی چنے جاندے نیں۔ افغانی
قومی اسمبلی دا اتلا انگ مشرانو جرگہ اخواندا اے تے ایدے وچ 102 سنگی چنے جاندے
نیں۔ افغانستان وچ 84 سیاسی پارٹیاں نیں تے ہر پارٹی نوں بنن لئی اوہدے کول 10،000
سنگیاں دی شرط ہونا لازمی اے۔ ٹرانسپیرنسی انٹرنیشنل نے 2010 دے حساج وچ افغانستان
نوں ہیراپھیری وچ دنیا وچ تیجے نمبر تے رکھیا اے۔

2012 دی لوک گنتی وچ 30,419,928 لوک گنے گۓ۔ ایہناں وچ اوہ 27 لکھ مہاجر وی نیں
جیہڑے پاکستان تے ایران وچ وس رۓ نیں۔ 1979 وچ افقان لوک گنتی 15.5 ملین سی۔ سب توں
وڈا شہر کابل اے جتھے 3,071,400 لوک وسدے نیں۔ قندھار، ہرات، جلال آباد دوسرے وڈے
شہر نیں۔

افغانستان 34 صوبیاں چ جناں نوں ولائیت کیا گیا اے چ ونڈیا ہویا اے ہر صوبے دا اک
راجگڑھ تے گورنر ہوندا اے۔ ایہ صوبے اگے 398 ضلعیاں چ ونڈے ہوۓ نیں۔ ہر ضلعے چ اک
شہر تے اوہدے دوالے دے پنڈ آندے نیں۔

افغان صوبیاں دی لسٹ: اروزگان · بامیان · تخار · خوست · دایکنڈی · زابل · سر اے
پول · سمنگان · ‎غزنی · غور · فاریاب · لغمان · لوگڑ · نمروز · ننگرھار · نورستان ·
وردک · پروان · پنجشیر · قندوز · پکٹیا · کابل · پکٹیکا · کاپیسا · قندھار ·
بدخشاں · بدغیس · بغلان · بلخ · جوزجان · فراہ · کنڑ · ھرات · ہلمند۔

پشتو تے دری افغانستان دیاں سرکاری بولیاں نیں۔ ایتھے اک توں بؤتیاں بولیاں ورتنا
عام اے۔ دونویں ہند یورپی بولیاں تے فارسی نال ایہناں دا گوڑا جوڑ اے۔ پشتو
افغانستان دی سب توں وڈی بولی اے۔ 50% دری 35٪ پشتو 11٪ ازبک تے ترکمن بولی بولدے
نیں۔ ریندے 4٪ 30 نکیاں بولیاں بولدے نیں۔

افغانستان وچ 53 ہوائی اڈے نیں۔ کابل ہوائی اڈھ سب توں وڈا اے جیہڑا راجگڑھ کابل وچ
اے۔ قندھار ہوائی اڈھ دکھن وچ، ہرات ہوائی اڈھ لیندے ول تے مزار شریف اتر ول اے۔
آریانہ افغان ائیر لائن دیس دی ہوائی جہازاں دی کمپنی اے۔ دوجے دیساں دیاں
ائیرلائناں وی ایتھے آندیاں جاندیاں نیں۔

افغانستان وچ اک نکی ریلوے لین اے جیہڑی مزار شریف تے ازبکستان دے وشکار بنائی گئی
اے۔ کابل وچ 1920 دے دھاکے وچ 5 میل لمی ٹرام چلائی کئی۔



https://pnb.wikipedia.org/wiki/%D8%A7%DB%8C%D8%B4%DB%8C%D8%A7%D8%A1

ایشیاء دینا دے تھاں تے لوک گنتی دے حساب نال سبھ توں وڈا براعظم اے ۔ ایہ زمین دے
چڑھدے تے اتلے انگ وچ اے تے ایہنے زمین دا 8.6% حصہ (یا 29.9% سکا تھاں) گھیریا
ہویا اے ۔ 4 ارب دے نیڑے لوک گنتی نال ایتھے دنیا دے 60٪ لوک وسدے نیں تے 20ویں صدی
وچ ایتھوں دی لوک گنتی چار گنا ودھ گئی ۔

ایشیا یوریشیا دے زمینی حضے دا اک انگ اے جیہدے لیہندے پاسے ول یورپ اے ۔ ایشیا نہر
سوئز دے چڑھدے پاسے، یورال پہاڑ دے چڑھدے پاسے تے قفقاز، کالا سمندر تے کیسپیئن
سمندر دے دکھن ول اے۔ اینوں چڑھدے ول بحرالکاہل نے دکھن ول وڈا سمندر ہند نے تے اتر
ول وڈا سمندر آرکٹک نے ڈکیا ہویا اے ۔

ایشیا یونانی بولی دا بول اے تے اینوں پہلی واری ہیروڈوٹس نے اناطولیہ لئی ورتیا
سی۔



https://pnb.wikipedia.org/wiki/%D9%BE%DB%8C%D8%B1%D8%B3

پیرس فرانس دا راجگڑھ تے ایدا سب توں وڈا شہر اے۔ اے فرانس دے اتلے پاسے ال ڈ فغاس
وچ سین دے کنڈے تے وس ریا اے۔ جنوری 2009 دی لوک گنتی وچ پیرس چ 2,300,000 لوک وس
رۓ نیں۔ جدوں کہ شہر دے الے دوالے یا میٹرو تھاں وچ 12 ملین لوک وسدے نیں تے اینج
ایہ یورپی یونین دے وڈے لوک گنتی والے تھانواں وج گنیا جاندا اے۔

پیرس فرانس دے کم کاجاں دا گڑھ اے ۔ ایتھے فرانس دے نال دنیا دے کئی وڈے کاروباری
اداریاں دے دفتر وی ہیگے نیں ۔ پیرس عالمی رہتلی، کاروباری ، تے سیاسی مرکز تے
عالمی فیشن تے آرٹس دا گڑھ اے ۔ شہر چ یونیسکو ، او ای سی ڈی ، تے پیرس کلب دے دفتر
نیں ۔ شہر دی سب توں مشہور عمارت 324 میٹر اچا آئیفل ٹاور اے جہڑا دریاۓ سین دے
کنارے کھڑا اے ۔ جت دی محراب، شانزے لیزے، لوور دا میوزیم ویکھن والیاں تھانواں
نیں۔ پیرس نوں 19ویں صدی توں ای بتیاں دا شہر آکھیا جاندا اے ، جدوں کہ دنیا بھر
توں سب توں چوکھے پھرن ٹرن والے وی ایتھے ای آندے نیں ، جنہاں دی گنتی 42 ملین
سالانہ اے ۔ پیرس دیاں 17 یونیورسٹیاں تے 55 کالج ایہنوں یورپی یونین وچ سب توں
چوکھے پڑھاکواں دی تھاں بناندے نیں۔

ناں پیرس ایتھے دے سب توں پرانے وسنیک گالی قبیلے پاریسی توں پیا۔ پہلی توں چھیویں
صدی دے رومی ویلے وچ ایہنوں لوٹیٹیا (پورا لوٹیٹیا پاریسوریم، "پاریسی دا لوٹیٹیا")
کیا جاندا سی پر جولین (360–363) ویلے ایدا ناں فیر پیرس رکھ دتا گیا۔

پیرس نوں چانن دا شہر وی کیا جاندا اے ایس لئی جے چانن ویلے وچ ایہ پڑھائی تے نویاں
اگے ودویاں سوچاں دا گڑھ سی تے دوجے 19ویں صدی دے وشکار وچ ایتھے گلیاں وچ بتیاں
لایاں گیاں سن۔ پیرس دے وسنیک نوں پیرسی کیندے نیں۔ ایہوں انگریزی وچ (Paris) تے
پنجابی وچ پیرس لکھیا پر پیرس دے لوک ایہوں 'پاغی' بولدے نیں (تے فرانس نوں فغانس)۔

پٹائیاں نال اے پتہ چلیا اے جے پیرس چ انسان 6000 وریاں توں وس ریا اے۔ پیرسی اک
سیلٹ قبیلہ جیہڑا 250 م پ دریائے سین دے کنڈیاں تے وس ریا سی۔ پیرس نوں رومیاں نیں
53 م پ وچ مل ماریا۔ رومیاں نے اینوں اک وڈے تے ودیا شہر چ پلٹ دتا۔ 5ویں صدی دے
جرمن ہلیاں مگروں شہر تھلے ول آیا۔ میرونگیائی ٹبر دے پہلے بادشاہ کلوس نے 508 وچ
پیرس نوں اپنا راجگڑھ بنایا۔ 8ویں صدی دے کیرولنگیائی ٹبر نے پیرس دی تھاں آخن نوں
اپنا راجگڑھ بنایا۔ وائیکنگ 9ویں صدی وچ پیرس تک مار کر رے سن۔

1348 چ جدوں ایتھے کالی موت ائی تے شہر دی لوک کنتی 2 لکھ دے نیڑے سی تے 800 لوک
ہردن مررۓ سن۔ 1466 وچ 40000 لوک ایسے روگ نال مر گۓ۔ 16ویں تے 17ویں صدی وچ ایہ
روک ہر تیجے ورے آیا۔ سو سالہ لڑائی چ پیرس فرانس دا راجگڑھ ناں ریا پر 1436 وچ
دوبارہ بنیا۔ فرانسیسی مذہبی لڑائیاں وچ پیرس کیتولکاں دا گڑھ سی۔ 1572 نوں ایتھے
سینٹ بارتھولومیو دے دن تے ہیوجیناٹ دا قتلام ہویا۔ لوئی XIV نے 1661 وچ پیرس توں
12 میل باہر ورسائی وچ اک محل بنایا تے راجگڑھ اوتھے 1682 وچ لے گیا۔

1789 چ پیرس انقلاب فرانس دا گڑھ سی تے ایتھے ای ستمبر 1792 وچ بادشائی مکائی گئی۔
1814 نوں نیپولین دی ہار باجوں پیرس چ بدیسی فوج آئی۔ تے اے 400 وریاں چ پہلی واری
ہویا ج کوئی بدیسی فوج پیرس ائی ہوۓ۔ ایدے نال فرانس چ دوجی واری بادشاہت آگئی
جیہڑی 1848 دے انقلاب مگروں دوجے لوک راج چ پلٹ گئی۔ ہیضے نے 1832 تے 1849 وچ پیرس
وچ تباہی پھیری۔ 1832 وچ 650,000 لوکاں چوں لوک 20،000 مارے گۓ۔

صنعتی افقلاب نے پیرس نوں نواں پیرس کر دتا۔ریل آئی تے باروں لوک پیرس آۓ۔ پیرس
دیاں سڑکاں نوں کھلا تے سدا کردتا گیا۔ فرانس جرمن لڑائی 1870-71 باجوں دوجا لوک
راج مک گیا۔ جرمن فوج نے پیرس دا کعیرا کرلیا۔ 28 جنوری 1871 نوں پیرس نے ہتھیار سٹ
دتے پر ایس دے مگروں آپس دی لڑائی باجوں پیرس چ 20،000 دے نیڑے لوک مارے گۓ۔
انیسویں صدی دے انت تے پیرس چ اک بعوت وڈی نمیش لگی اوس ویلے نمیش دے بوۓ لئی آئیفل
ٹاور بنایاگیا جیہڑا 1930 تک دنیا دی سب توں اچی بنی ہوئی چیز سی۔ 1900 چ پیرس دی
پہلی میٹرو جلائی گئی۔

20ویں صدی دے ٹرن تے پہلی وڈی لڑائی چ جرمن فوج پیرس تے مل ناں مار سکی۔ لڑائی
مگروں پیرس نوں آیگور سٹراونسکی، پیبلو پکاسو، سیلوادور ڈالی تے ارنسٹ ہیمنگو ے
ورگے لوکاں نے باہر توں آکے رہن لئی چنیا۔ دوجی وڈی لڑائی دے ٹرن دے 5 ہفتیاں مگروں
14 جون 1940 نوں پیرس تے جرمن فوجاں نے مل مار لیا تے جت دی ڈاٹ تھلیوں مارچ کیتا۔
جرمن فوج اگست 1944 تک ایتھے رئی۔ ہٹلر 1940 وچ ایتھے آیا سی تے جرنل فان چولٹٹز نے
جیہڑا پیرس دا انتویں جرمن فوجی گورنر سی اوہنے ہٹلر دے آکھن تے وی جاندیاں ہویاں
پیرس دیاں یادگار تھانواں نوں تباہ ناں کیتا۔ لڑائی دے مکن تے پیرس نوں چوکھا سارا
وڈا کیتا گیا نال دیاں تھاواں نوں چنگا کرکے ایدے نال رلا دتا گیا۔ زمین تھلے چلن
والی ٹرین پھیلائی گئی۔ 1970 دے مگروں ایتھے چوکھے سارے بدیسی لوک وی آۓ تے اوناں
نیں پیرس نوں اپنا دیس بنایا۔

پیرس، فرانس دے اتلے پاسے ال ڈ فغاس وچ سین دے کنڈے تے وس ریا اے۔ شہر دا مڈ دریا
دے اک جزیرے ال ڈ لا سائیٹ تے پیا۔ پیرس اک پدرے ویڑے تے وس ریا جتھے اچیاں نیویاں
تھانواں وی نیں۔ سب توں اچی تھاں مونت مارترے 130 میٹر (427 فٹ) اے تے سب توں نیویں
35 میٹر (115 فٹ) اے۔ پیرس 105 مربع کلومیٹر تھاں تے پھیلیا ہویا اے۔ ایہ ہن 105.39
مربع کلومیٹر (41 مربع میل) تھاں تے پھیلیا ہویا اے۔ پیرس 20 تصیلاں وچ ونڈیا ہویا
اے۔

دنیا دا کاروباری تے پھرن ٹرن دا گڑھ ہون باجوں پیرس دا ٹرانسپورٹ پربندھ وی دنیا
دے ودھیا پربندھاں وچوں اک اے تے اسنوں ہور نواں کیتا جاریا اے۔۔ پیرس دے تن ہوائی
ادے نیں: ڈیگال, اورلی تے بورغے۔ زمین تھلے چلن والی میٹرو پیرس وچ پہلی واری 1900
وچ چلی۔ ایہ 214 کلومیٹر (133 میل) لمی اے تے ایدھے تے 301 سٹیشن تے 384 سٹاپ نیں۔

پیرس وچ سلانہ 2 کروڑ 80 لکھ پھرن ٹرن دے شکین آندے نیں جناں وچوں اک کروڑ تے ستر
لکھ بدیسی ہوندے نیں۔ ایدھے میوزیم تے یادگار تھانوں لوکاں نوں اپنے ول کھچدیاں
نیں۔ لوور دا میوزیم 80 لکھ سلانہ لوکاں دے آن باجوں دنیا دا سب توں زیادہ ویکھیا
جان والا میوزیم اے۔ نوٹرڈیم ڈی پیرس سلانہ اک کروڑ 20 لکھ تے سیکرے کویر پیرس 80
لکھ لوک اپنے ول کھچدا اے۔ آئیفل ٹاور پیرس دی سب توں مشہور تے ویکھی جان والی
یادگار اے جتھے سلانہ 60 لکھ لوک آندے نین۔ ڈزنیلینڈ پیرس نوں ویکھن 14.5 ملین لوک
2007 وچ آۓ۔

لوور دے میوزیم وچ آرٹ دے ودھیا وکھالے نیں جنہاں وچ مونا لیزا دی مورت تے مائلو دی
وینس وی نیں۔پیبلو پکاسو دیاں مورتاں لئی میوزی پکاسو تے آگسٹ روڈن دیاں مورتاں لئی
میوزی روڈن دے میوزیم نیں۔

ٹویلیری پھلواری 1564 وچ بنی تے عام لوکاں لئی 1667 وچ کھولیا گیا۔ ایہ سین دے کنڈے
تے لوور تے کنکورڈ ویہڑے دے وشکار اے۔ 17ویں صدی دی لکسمبرگ پھلواری سین دے کھبے
کنڈے تے اے۔ بوٹا پھلواری فرانس دے بادشاہ لوئی XIII دے حکیم نے دوائیاں والے
بوٹیاں لئی ایہ پھلواری اگائی سی تے ایہ پیرس دی پہلی عام لوکاں دے پھرن دی پھلواری
سی۔

پیرس دے ہور پارک دوسری فرانسیسی سلطنت ویلے بنے۔ مونٹسوری پارک، پارک ڈی بائٹ
شومونٹ تے مونسو پارک، نپولین III نے اپنے مستری الفانڈ کولوں بنواۓ۔ ایدوں ای نواب
ہسمان نے پیرس دے لیندے پا سے دے بولون پارک نوں ودیا کیتا۔ مگرون چڑھدے پاسے ول دے
ونسن پارک نوں وی اینج ای ودیا کیتا گیا۔ پیرس دے دیس وکھالے وچ پارک ڈی لا ولیٹ،
اندرے سترون پارک، پرومیناڈے پلانٹی تے چمن ڈی فر ڈی پیٹٹ سینٹیور نویں پارک نیں۔

سال 5-2004 چ 359,749 پڑھاکو نے پیرس دیاں 17 یونیورسٹیاں وج داخل ہوۓ ، جہڑا کہ
یورپ چ سب توں زیادہ اے ۔ ہور اتلی پدھر دے کالجاں وچ 240,778 پڑھاکو اوس سا پڑھ رۓ
سن تے اینج ایس تھاں تے اتلی پدھر وج پڑھن والے کل پڑھاکو 600,527 سن۔

1900 تے 1924 دیاں اولوپک کھیڈاں 1938 تے 1998 دے فیفا ورلڈ کپ تے 2007 دے رگبی
ورلڈ کپ پیرس وچ ہوۓ۔ ٹور ڈی فرانس دی سلانہ دوڑ جتھوں وی ٹرے تے لنگے اوہدا انت
پیرس تے تے 1975 توں شانزے لیزے، پیرس تے ہوندا اے۔



https://pnb.wikipedia.org/wiki/%D8%B2%D9%85%DB%8C%D9%86

زمین سورجی پربندھ دا پنجواں وڈا پاندھی اے۔ تے سورج توں پینڈے نال تیجے نمبر تے
ہیگا اے۔ اینوں نیلا پاندھی وی آکھیا جاندا اے۔

زمین سورجی پربندھ دا کلا پاندھی اے جتھے جندری دیاں نشانیاں موجود نیں - زمین دے
3­/­2 اتلے انگ نوں پانی نے کعیریا ہوئیا اے۔ زمین دی بارلی کھل پہاڑاں، ریت تے مٹی
دی بنی ہوئی اے

زمین انسان ورگے کروڑاں جانداراں دا کعر اے۔ زمین 4.54 ارب ورے پیلاں بنی سی تے اک
ارب وریاں دے اندر ایدے جندڑی ٹر پئی سی۔ زمین دے اتے جانداراں دی رین دی وجہ توں
ایدے چ ک‏ی تبدیلیاں ہوئیاں نیں جیدے وچ سب توں وڈی اوزون اے جیڑی کے زمین دی
مقناطیسی فیلڈ دے نال رل کے سورج دی خطرناک تابکاری نوں روکدی اے جس دی وجہ توں
زمین تے جندڈی وس سکدی اے۔ زمین دی خاصیتاں تے سورج دی مناسب دوری دی وجہ توں جندڑی
ایدے اتے وسدی اے تے گروواں دا خیال اے کے اگلے 50 کروڑ وریاں تک زمین جندڑی نوں
سعارا دیندی رۓ گی۔

زمین دی بارلی کھل کئی سخت حصیاں چ وٹی ہوئی اے جیناں نوں ٹیکٹانک پلیٹاں آخدے نیں۔
اے پلیٹاں زمین اتے بوت ہولے ہولے ٹردیاں ریندیاں نیں اے لکھاں وریاں دے ویلے چ اے
کم ہوندا اے۔ زمین دی کھل دا 71٪ نمکین پانی توں بنیا ہویا اے۔ اے خیال کیتا جاندا
اے کے جندڑی پہلاں نمکین پانی چ وسدی سی تے بعد چ اے تھاں اتے آئی۔ پانی نوں جندڑی
دے وسن واسطے وی ضروری سمجیا جاندا اے تے زمین توں علاوہ کوئی سیارہ پانی نوں پانی
سار حالت چ رکھن واسطے فٹ نئیں لبیا۔ زمین دے پولاں اتے برف جمی ہوئی اے۔ اندروں دی
زمین بوت گرم اے تے ایدے دو وڈے حصے نیں بارلا حصہ پانی سار حالت چ شدید گرم ہوندا
اے تے ایدے توں مقناطیسی طاقت بنندی اے تے اندر دا حصہ ٹھوس لوۓ-نک کول دا بنیا
ہوندا اے۔

زمین اپنی آپسی کچھ دی وجہ توں خلا چ دوجیاں شیواں دے اتے وی اثر پاندی اے تے ایدے
اتے وی اثر پایا جاندا اے، خاص طور تے چند تے سورج۔ اس ویلے زمین اپنے ایکسس دے گرد
366.26 واری کمدی اے سورج گرد اک چکر لاندیاں ہوئیاں جیڑا کے 365.26 دناں یا اک ورے
دے برابر اے۔ زمین دا اپنا ایکسس 23.4° ڈنگا اے اک پاسے جس دی وجہ توں اک ورے چ کئی
موسم آندے جاندے نیں۔ زمین دے گرد صرف اک قدرتی شے کمدی اے: چند۔ اے 4.53 ارب وریاں
پہلاں زمین گرد کمنا شروع ہو گیا سی تے اس دی وجہ توں سمندراں چ موجاں ہوندیاں نیں،
ایکسس پکا ہوندا اے تے زمین دی کمن دی تیزی کٹدی اے۔ 3.8 ارب توں 4.1 ارب وریاں
پہلاں زمین اتے کئی ٹٹدے تارے وجے جیناں زمین اتے کئی تبدیلیاں لائیاں۔

سینسداناں دے حساب لایا اے کے 4.5672 ارب وریاں پہلاں سورجی نظام بنیا تے اس توں
10-20 ملین وریاں چ زمین بنی۔ زمین دی کھل پہلاں شدید گرم سی جیڑی کے ویلے دے لنگن
نال ٹھنڈی ہو گئی۔ چند 4.53 ارب وریاں پہلاں بنیا۔ چند دے بارے چ خیال کیتا جاندا
اے کے زمین دے نال مریخ چڈا وڈا سیارا ٹکرایا جیدا اک ٹکڑا زمین دے گرد کمن لگ پیا
تے اے چند بن گیا۔ زمین دے اندروں نکلن آلیاں گیساں تے آتش فشاواں نے زمین دی ہوا
بنائی۔ اس ویلے سورج دی روشنی 70٪ کٹ ہوندی سی مگر فیر وی زمین دے سمندر پانی سار
حالت چ ای رۓ۔ اس دی وجہ اے خیال کیتی جاندی اے کے اس ویلے آسمان چ کاربن ڈائیآسائڈ
تے دوجیاں گرم کرن آلیاں گیساں دی مقدار زیادہ سی جیدی وجہ توں ‎زمین اینی گرم رئی
کے سمندر جمن توں محفوظ رۓ۔ 3.5 ارب وریاں پہلاں زمین دا مقناطیسی زور بنیا جیدے
توں زمین دی ہوا خلا دی بیشمار طاقتاں توں محفوظ ہو گئی۔

زمین اک پتھراں تے ٹھوس شیواں دا بنیا سیارہ اے تے مشتری آر گیس دا بنیا ہویا نئیں۔
سورجی نظام چ چار سیارے وٹیاں دے بنے ہوۓ نیں تے ایناں چ زمین سب گوڑی، سب توں بوتی
کچھ آلی تے سب توں تیز کمدی اے۔ اے ایناں چ کلا اے جیدیاں ٹیکٹانک پلیٹاں ہلدیاں
نیں۔ زمین پوری گول نئیں اے تے اے اکویٹر توں 43 کلومیٹر بار نوں نکلی ہوئی اے۔
زمین دا اندرونی حصہ دو واضح حصیاں چ بٹیا ہویا اے۔ دوجے پتھریلے سیاریاں چ اندرونی
تے بارلی کوور چ واضح فرق نئین ہوندا۔ زمین دی کھل کیمیائی طور تے سیلیکیٹ منرلاں
توں بنی ہوئی اے جس توں تھلے اک گوڑا تے ٹھوس لاوا ہوندا اے۔ اس کھل دی موٹائی
مختلف علاقیاں چ مختلف ہوندی اے: سمندراں چ ایدی موٹائی 6 کلومیٹر تے زمین اتے ایدی
موٹائی 30-50 کلومیٹر دے وشکار اے۔ لاوے توں تھلے اک بوت زیادہ گوڑا پانی سار بارلی
کوور مجود اے جیدے اندر ٹھوس حالت چ اندرونی کوور اے۔ اندر آلی کوور زمین توں زیادہ
تیزی دے نال کمدی اے۔

زمین دی اندرونی گرمی 80٪ تابکاری توں آندی اے تے 20٪ کچھاؤ دی وجہ توں آندی اے۔
تابکاری بنان آلے عنصر زیادہ تر اے نیں: پوٹاسیم-40، یورینیم-238، یورینیم-235 تے
تھوریم-232۔ زمین دے اندر گرمی ناپ 7000 کیلون تے زور 360 ارب پاسکل اے جدوں کے
زمین دے اتے اے زور صرف 101325 پاسکل اے۔ سینسداناں دا خیال اے کے زمین دی تریخ چ
پہلاں ایدی اندر دی گرمی بوت زیادہ سی کیونجے چھوٹیاں ادھے-جیون(Half-Life) آلے
عنصر اس ویلے زیادہ مقدار چ ہوندے ہون گۓ جیڑے کے اج دے ویلے چ کٹ ہو گۓ نیں۔ اوس
ویلے اج توں 3 ارب وریاں پہلاں زمین دی اندر دی گرمی اج توں دوگنی ہوندی سی، جس دی
وجہ توں زمین اتے وی گرمی ناپ زیادہ ہوندا سی، لاوا تیز ٹردا سی تے ٹیکٹانک پلیٹاں
وی تیزی دے نال ٹردیاں سن۔

زمین چ پانی سمندراں دی مورت چ بوت وڈی مقدار چ پایا جاندا اے تے اے پانی زمین دے
وزن دا 4400واں انگ اے۔ سمندر 3.618×108 مربع کلومیٹر دی تھاں کیردے نیں۔ ایناں دی
اوسط گہرائی 3682 میٹر اے۔ زمین چ 97.5٪ پانی نمکین اے تے باقی 2.5٪ صاف اے۔ اس صاف
پانی دا 68.7٪ جمی ہوئی برف دی مورت چ اے۔ سمندراں چ ہر اک کلوگرام چ 35 گرام نمک
ملیا ہوندا اے۔ اے نمک زیادہ تر وٹیاں توں رسیا اے یا فیر سمندری آتش فشاناں دا
کمال اے۔ سمندراں چ کئی گیساں کلیاں ہوندیاں نیں جیدے اتے سمندری جاندار ریندے نیں۔
سمندر دا سارے جگ دے موسم تے وی وڈا اثر پیندا اے کیونجے اے جگ دی گرمی اپنے اندر
کچھ رکھدے نیں۔

زمین دی پدھر اتے ہوا دا زور 101325 پاسکل اے۔ زمین دی ہوا چ 78٪ نائیٹروجن، 21٪
آکسیجن تے بوت کٹ مقدار چ پانی، کاربن ڈائیآکسائڈ تے دوجیاں گیساں نیں۔ زمین دے اتے
جندڑی دا زمین دی ہوا تے گہرا اثر اے: بوٹیاں نے سورج توں اج توں 2.7 ارب وریاں
پہلاں طاقت بنائی تے آکسیجن چھڑنا شروع کردتی، اس توں ہوا چ آکسیجن تے نائیٹروجن
بننا ٹر پئی۔ اس توں اوزون بنی جیڑی کے سورج توں الٹراوائلٹ تابکاری روکدی سی تے
جانداراں سمندر توں تھاں اتے آسکے۔ زمین دی ہوا دا گرمی ناپ نوں کنٹرول کرن چ بوت
کمال اے، ہوا چ مجود کاربن ڈائیآسائڈ، میتھین، پانی تے کج دوجیاں گیساں نوں گرین
ہاؤس گیساں کیندے نیں اے گیساں سورج توں آن آلی گرمی نوں اپنے اندر روک کے رکھدیاں
نیں جس توں زمین دا گرمی ناپ ودیا ریندا اے، ایناں توں بغیر زمین دا گرمی ناپ -18
ڈگری سینٹی گریڈ ہوندا۔

زمین دا مقناطیسی ویہڑا اج کل اتلے پول توں شروع او کے تھلویں پول تک جا کے مکدا
اے۔ زمین دا مقناطیسی ویہڑا کئی لکھ سالاں بعد الٹ جاندا اے آخری آری زمین دا
مقناطیسی ویہڑا 700،000 وریاں پہلاں الٹیا سی۔ اس دی وجہ زمین دے اندر مجود بارلی
کوور اے جیڑی اے مقناطیسی ویہڑا بناندی اے، اے تیز گرم دعاتاں دی وجہ توں بنندی اے
تے گرمی ناپ چ تبدیلی دے نال مقناطیسی ویہڑا وی الٹ جاندا اے۔



https://pnb.wikipedia.org/wiki/%D8%A8%D8%B1%D9%84%D9%86

برلن دنیا دا اک وڈا شہر، جرمنی دا راجگڑھ تے اک جرمن صوبہ اے۔ 35 لکھ دی لوک گنتی
نال ایہ جرمنی دا سب توں وڈا تے یورپی یونین دا دوجا وڈا شہر اے۔ اتری چڑھدے جرمنی
وچ سپری دے کنڈے تے وسدا برلن، برلن-برانڈنبرگ علاقے داگڑھ اے جتھے 180 دیساں دے 60
لکھ لوک وسدے نیں۔ ۔ پدھرے یورپی ویہڑے وچ ہون باہجوں ایتھوں دا موسم مدرا ریندا
اے۔ ایس شہر دا تیجا حصہ جنگلاں، پارکاں، پھلواریاں، جھیلاں تے دریاواں نال بندا
اے۔

تریخ وچ پہلی واری 13ویں صدی وچ ایدا ناں آندا اے۔ ایہ مارک برانڈنبرگ (1417-1701)،
پرشیا(1701–1918)، جرمن سلطنت (1871–1918)، وائمر لوکراج(1919–1933)، نازی جرمنی
(1933–1945) تے 1990 توں جرمنی دا راجگڑھ اے۔۔ 1920 دے دھاکے وچ ایہ دنیا دی تیجی
وڈی میونسپلٹی سی۔ دوجی وڈی لڑائی مگروں برلن نوں دو انگاں وچ ونڈ دتا گیا: چڑھدا
برلن - جیہڑا چڑھدے جرمنی دا راجگڑھ سی- تے لیندا برلن جیہڑا لیندے جرمنی دا اک انگ
سی پر اوہدے دوالے برلن کند (1961–1989) ماری ہوئی سی۔ 1990 وچ جرمنی دے اک ہون
مگروں ایہ جرمنی دا راجگڑھ بنیا جتھے 158 دیساں سفارت گھر نیں۔ برلن نے جرمن تریخ،
سیاست تے سائنس نوں گوڑے رنگ نال رنگیا اے۔

برلن سائینس، میڈیا، کلچر تے سیاست وچ دنیا وچ اک گڑھ اے۔ ایہدی ایکانومی دی نیو
ہائی ٹیک کمپنیاں، سروس سیکٹر، نویاں شیویاں بنان تے کھوجن والیاں کمپنیاں، میڈیا
کارپوریشناں تے کنوینشن گڑھاں تے اے۔ برلن یورپ وچ ٹرین تے ہوائی پاندھ دا چوک اے
تے شہر دے اندر آن جان دا پربندھ ودھیا تے بہت پھیلیا ہویا اے۔ ایہ وڈا شہر یورپ وج
سب توں چوکھے ویکھے جانوالے تھانواں وچوں اک اے۔ انفارمیشن ٹیکنالوجی، دوائیاں
بنانا، بائیومیڈیکل انجینئیرنگ، بائیوٹیکنالوجی، صاف ٹیکنالوجی، کوٹھے چاڑھنا تے
الیکٹرانکس وڈھیاں انڈسٹریاں نیں۔

برلن دیاں یونیورسٹیاں، کھوج دے ادارے، میوزیم، آرکیسٹرا تے کھیڈاں دے سٹیڈیماں دی
دنیا وچ مانتا اے۔ 40 اس دا شہری ویس ایس نوں فلماں بنانوالیاں نوں اپنے ول کھچدا
اے۔ 40 نوبل انعام جتنوالے دا جوڑ برلن دی کسے یونیورسٹی نال اے۔ ایہ شہر اپنے
میلیاں، ونسونے آرکیٹیکچر، آرٹ، رات دے جیون تے اتلی پدھر دے جیون باہجوں مشہور اے۔

'برلن' ناں کنج پیا ایہدا کوئی پتہ نئیں خبرے اے پرانی لیندی سلاوی پولیبین بولی دا
شبد ہوے جیدا مطلب اے چھمب۔ لوک کہانی وچ ایہ بار توں بندا اے جدا مطلب اے رچھ
جیہڑا شہر دا نشان تے ایدھے چنڈے تے دسدا اے۔

برلن وچ وسن دی سب توں پرانی نشانی اک لکڑ دا 1192 دا شتیر اے تے گھر دے 1174 دے
لکڑ دے ٹوٹے جیہڑے 2012 دی پٹائی وچ لبے سن۔ ہن دے برلن والی تھاں تے سب توں پرانی
بستیاں دا لکھتاں وچ ناں 12ویں صدی دے انت تے ملدا اے۔ سپانڈو 1197 وچ تے کوپنک
1209 وچ لکھتاں وچ آندا اے پر ایہ 1920 وچ برلن نال رلاۓ گۓ۔ برلن دا مڈھ دو
تھانواں تے جاکے لبیا جاسکدا اے: کولن (فشر جزیرے تے) دا سب توں پہلے کسی لکھت وچ
1237 نوں آیا تے سپری دے پار برلن جیہڑا ہن نکولائی گرجا دے دوالے دا تھاں اے، 1244
دی اک لکھت چ ایہدا ناں آندا اے۔ 1237 نوں برلن دی مڈھ تریخ گنیا جاندا اے۔ برلن تے
کولن وچ گوڑے بپاری تے سماجی ساک سن پر ایہناں دے اپنی نگر سمبھالی اپنی اپنی سی۔
فریڈرک 1415 چ مارک برانڈنبرگ دا الیکٹر بنیا تے 1440 تک راج کیتا۔ اودے مگروں
فریڈرک II الیکٹر بنیا تے اونے برلن نوں اپنا راجگڑھ بنا لیا تے فیر 1918 تک برلن
ہوہنزولرن ٹبر دا راجگڑھ ریا۔ راجگڑھ پہلے مارک برانڈنبرگ دے الیکٹر لئی، فیر پرشیا
دے بادشاہ لئی تے فیر جرمنی دے شہنشاہ لئی ۔ 1448 وچ برلن دے واسیاں نیں ایتھے
بادشاہ دے محل دا بننا پسند ناں کیتا پر اوہناں دا رولا کسے کم نہ آیا تے محل بن
گیا تے شہریاں دے کئی حق مارے گۓ۔ 1451 چ اے برانڈنبرگ الیکٹر دا راجگڑھ بنیا تے
ایہ فیر ہانزا جٹ دا ازاد شہر ناں ریا۔ 1539 چ الیکٹر تے شہر لوتھرن چرچ نال جڑ
گیا۔

1618 توں 1648 تک لگی رہن والی تی سالہ لڑائی نے برلن دے ادے لوک ماردتے تے 1/3 کعر
تباہ ہوگۓ۔ فریڈرک ولیم، برانڈنبرگ دے الیکٹر نے بارلے لوکاں نوں برلن لیان تے کھلے
دل والی مزہبی پالیسی نوں رواج دتا۔ 1685 دے پوٹسڈم حکم تے چلدیاں ہویاں اوہنے
فرانس دے ہیوجیناٹ نوں برلن وچ پناہ دتی۔ 15000 ہیوجیناٹ برانڈنبرگ آۓ جناں چوں
6000 برلن چ وسے۔ 1700 تک برلن دی 30٪ لوک فرانس دے سن تے اوناں دا اثر رہتل تے
گوڑا سی۔ بوہیمیا، پولینڈ تے سالزبرگ توں وی پردیسی برلن آۓ۔ 1701 وچ فریڈرک I دے
بادشاہ بنن تے کونگزبرگ دی تھاں برلن نوں پرشیا دا راجگڑھ بنادتا گیا۔ 1740 چ
فریڈرک وڈا بادشاہ بنیا۔ ایس فلسفی بادشاہ تھلے برلن چانن دا گڑھ بن گیا۔ 1806 چ
فرانس دے نپولین نے برلن تے مل ماریا تے برلن نوں اندر دی ازادی دتی۔ 1815 چ شہر
برانڈنبرگ صوبے وچ آگیا۔ 19ویں صدی ج صنعتی انقلاب نے برلن نوں بدل کے رکھ دتا تے
اے شہر پھیل گیا تے جرمنی دا ریل تے کارخانیان دا گڑھ بن گیا۔ 1871 چ اے نویں بنی
جرمن سلطنت دا راجگڑھ بن گیا۔ 1 اپریل 1881 نوں ایہنوں برانڈنبرگ توں وکھرا ضلع بنا
دتا گیا۔

1918 وچ جدوں پہلی وڈی لڑائی مکی ، برلن وچ ہوہنزولرن بادشائی دی تھاں وائیمر
لوکراج بنن دا ہوکا دتا گیا۔ 1920 وچ برلن دے نیڑے دے پنڈاں نوں برلن نال ملا کے اک
وڈا شہر بنایا گیا جس دی لوک گنتی 40 لکھ دے کول کول سی ۔ 30 جنوری 1933 نوں ایڈولف
ہٹلر دی نازی پارٹی نے چوناں وچ جتن مگروں جرمنی دا راج سمبھالیا۔ نازی جرمن راج
ویلہ برلن دے 1،70،000 یہودیاں لئی اک اوکھا ویلہ سی۔ ہزاراں مار دتے گۓ تے ریندیاں
نوں آشوٹز بندی کیمپ وچ پیجیا گیا۔

ہٹلر برلن نوں وڈے تے ودیا ناپ تے بنانا چاندا سی پر دوجی وڈی لڑائی باجوں اولمپک
سٹیڈیم ای بنائیا جاسکیا۔ دوجی وڈی لڑائی وچ 1943-45 وچ برلن اتے وڈی ہوائی بمباری
کیتی گئی تے جیدے نال ایدا ودا حصہ اجڑ گیا۔ اپریل 1945 دی برلن دی لڑائی وچ
125,000 سولین وی مارے گۓ۔

دوجی وڈی لڑائی مگروں نوں جرمنی وانگوں چار انگاں وچ ونڈ دتا گیا۔ امریکہ ، برطانیہ
تے فرانس دے حصے لیندا برلن تے سویت یونین دا حصہ چڑھدا برلن بنے۔ چڑھدے جرمن
صوبیاں ولوں جرمن مہاجر برلن آۓ۔ 1948 وچ سوویت یونین نے برلن تے ناکے لادتے۔ برلن
دے لوکاں لئی ہوائی حہازاں توں سماں اپڑایا گیا۔ ایہ ناکہ 28 جون 1948 توں 11 مئی
1949 تک ریا۔ لیندا جرمنی جدوں بنیا تے اوہدے نال لیندا برلن جوڑیا گیا۔ چڑھدا برلن
چڑھدے جرمنی دا راجگڑھ تے سوویت یونین دا سنگی سی۔ ونڈیا برلن تے جرمنی ٹھنڈی لڑائی
دے گڑھ سن۔ 13 اگست 1961 نوں چڈھدے جرمنی نے لیندے برلن دے دوالے کند مارن دا مڈ
رکھیا۔ 1989 نوں ٹھنڈی لڑائی دے انت تے 9 نومبر 1989 نوں برلن کند توڑ دتی جندی اے۔
3 اکتوبر 1990 نوں جرمنی دے دونویں انگ جڑ جاندے نیں تے برلن جرمنی دا فیر راجگڑھ
بندا اے۔ جون 1991 نوں جرمن پارلیمنٹ راجگڑھ بون توں برلن لجان نوں مندی اے تے ایہ
کم 1999 تک ہوجاندا اے۔

برلن چڑھدے جرمنی وچ پولینڈ دی ولگن توں لیندے ول 60 کلومیٹر (37 میل) پرے وسدا اے۔
ایہ تھاں پدھری، نیویں، چھمباں تے رکھاںوالی اے تے وڈے اتلے یورپی ویلڑے دا اک انگ
اے جیہڑا اتلے فرانس توں لے کے لیندے روس تک پھیلیا ہویا اے۔ سپری دریا برلن وچون
لنگدا اے تے ایدے اک ہور دریا ہاول وچ ڈگدا اے۔ 115 میٹر نال ٹیوفلزبرگ سب توں اچی
تھاں اے۔ ایہ دونویں دریا رڈدیاں اپنی راہ وچ برلن وچ 24 دے نیڑے جھیلاں بناندے
نیں۔

مارج 2010 تک برلن دی لوک گنتی 3,440,441 سی جیہڑی 891.82 مربع کلومیٹر (344.33
مربع میل) تے پھیلی ہوئی اے۔ برلن-برانڈنبرگ میٹروپولیٹن تھاں دی لوک گنتی 43 لکھ
بندی اے۔ دیس توں تے بدیس توں برلن وچ لوکاں دے آن دی اک پرانی تریخ اے۔ 1685 وچ
فرانس دے ہیوجیناٹ نوں ایتھے پناہ دتی گئی۔ 1960 تے 1970 دے دھاکیاں وچ ایتھے ترک
آے تے ہن ایتھے 250,000 ترک وس رۓ نیں۔

دسمبر 2010 وچ 457,806 برلن دے لوک باہر توں آۓ سن جیہڑے لوک گنتی دا 13.5% بندے
نیں تے 190 دیساں توں آۓ نیں۔ پولینڈ (40,988), سربیا (19,230), اٹلی (15,842), روس
(15,332), فرانس (13,262), ویٹ نام (13,199), امریکہ (12,733), بوسنیا ہرزیگوینا
(10,198), برطانیہ (10,191), کروشیا (10,104) تے اسرائیل توں 10000 دے نیڑے لوک
ایتھے نیں۔ 394,000 شہری (12.2%) جرمن بن چکے نیں۔ اوہ بدیسی لوکاں دے نیانے سن
ایتھے جمے تے ہن ایتھوں دے ای ہوگۓ نیں۔ سارے رلا کے 25%–30% لوکاں دا جور بدیس توں
بندا اے۔

60% توں ود برلن دے شہریاں دا کسے مذہب نال کوئی جوڑ نئیں ایس لئی برلن نوں یورپ دا
بے دین راجگڑھ کیا جاندا اے۔ 18.7% لوک پروٹسٹنٹ یا لوتھرن، 9.1% کیتھولک، 8.1%
مسلمان تے 2.7% آرتھوڈوکس نیں۔ ایتھے 50,000 دے نیڑے یہودی وی وسدے نیں۔

برلن وچ اک تھاں توں دوجی تھاں تک جان دے ک‏ی ول نیں۔ شہر دے اندر 197 کلومیٹر لمے
پانی راہ تے 979 پل، برلن دیاں سڑکاں دی لمبائی 5,334 کلومیٹر (3,314 میل)، جنہاں
وچوں 73 کلومیٹر (45 میل) موٹروے یا آٹوباہن نیں۔ 2006 وچ 1416000 گڈیاں نوں برلن
وچ لکھیاں گیاں۔ 2008 وچ ایتھے ہر 1000 بندیاں کول 358 کاراں نیں جیہڑیاں ریندے
جرمنی تے دے ناپ نال تھوڑیاں نیں۔

برلن ریل نال جرمنی دے ہر وڈے شہر نال تے کئی بدیسی یورپی شہراں نال رلیا ہویا اے۔
برلن ریلوے سٹیشن یورپ دے وڈے سٹیشناں وچوں گنیاں جاندا اے۔ ڈوئچے باہن برلن نوں
میونخ، ہیمبرگ، کلون دے نال ماسکو، ویآنا، ایمسٹرڈیم تے ہور کئی تھانواں نال جوڑ دی
اے۔

برلن اتلی پدھر دی پڑھائی دا اک وڈا گڑھ اے۔ ایہنوں سائینس دا راجگڑھ ویا کیا جاندا
اے ایس شہر نال 30 نوبل انعام جتن والے لوک جڑے ہوۓ نیں۔ ایتھے 4 یونیورسٹیاں تے 27
کالج نیں جناں وچ 135,327 پڑھاکو 2008/09 وچ پڑھ رۓ سن۔ ہمبولٹ یونیورسٹی برلن،
ازاد یونیورسٹی برلن، برلن انسٹیٹیوٹ آف ٹیکنالوجی تے رلن یونیورسٹی آف دی آرٹس
جرمنی دیاں منیاں پرمنیاں یونیورسٹیاں نیں۔ ایتھے میکس پلانک سوسائیٹی تے فراؤنہوفر
سوسائیٹی ورگے کھوج دے ادارے نیں۔ شہر وچ لوکاں لئی 108 لائیبریریاں نیں۔

برلن وچ 153 میوزیم نیں۔ میوزیم جزیرہ، برلن ایس دا وڈا نشان اے۔ سپری دے کنڈے تے
این تھاں 1841 وچ ای اک شاہی ہوکے نال آرٹ تے میوزیم لئی وکھری کردتی گ‏ی سی تے
ایتھے التس میوزیم بنایا گیا۔ نواں میوزیم جتھے نیفریتیتی بت دی نمیش ہوندی اے،
پرانی نیشنل گیلری، پرگامون میوزیم تے بوڈ میوزیم ایتھے بناۓ گۓ۔ پہلے ایہناں
میوزماں وچ ایہناں دے ناں نال رلدیاں شیواں ای رکھیاں جاندیاں سن پر ہن ایہ پکی گل
نئیں۔

میوزیم جزیر ے توں وکھ وی شہر وچ ہور میوزیم نیں۔ گیمالڈگیلری وچ 13ویں توں 18ویں
صدی دے پینٹراں دیاں مورتاں رکھیاں گیاں نیں۔ نیونیشنلگیری وچ 20ویں صدی دیاں یورپی
مورتاں رکھیاں نیں۔ ایہ گیلری لڈوگ مائیز فان ڈیر روہے نے ڈیزائن کیتی سی۔ جرمن
تریخی میوزیم انتر دن لندن تے جرمن تریخ تے میوزیم اے۔ باؤہاؤس آرکائیو، باؤہاؤس
آرکیٹیکچر تے میوزیم اے۔ بروک میوزیم وچ دائی بروک تحریک دے پینٹراں دیاں مورتاں
نیں۔ میوزیم فر نیچرکنڈ وچ دنیادے سب توں وڈے ڈائینوسار براکیوسارس دا ٹانچہ پیا
ہویا اے۔

برلن وچ تن وڈے اوپیرا نیں: ڈوئچیز اوپر، برلن سٹیٹ اوپیرا تے کومش اوپر۔ برلن سٹیٹ
اوپیرا انتر دن لندن تے 1742 وچ بنایا گیا سی۔

برلن چڑیا کعر 1844 وچ بنایا گیاسی ایہ برلن دے دو چڑیا کعراں وچوں اک اے۔ ایہ
جرمنی دا سب توں وڈا تے دنیا دا اک مشہور چڑیا کعر اے۔ سائینسی پھلواری برلن 110
ایکڑ تے پھیلی ہوئی پھلواری اے جتھے بوٹیاں دیاں 22000 ونڈاں نیں۔ برتزر گارتن تے
ارہولنگزپارک مارزہن ہور پھلواریاں نیں۔ تیرگارتن متے وچ 520 ایکڑ تے پھیلیا برلن
دا ےب توں وڈا پارک اے۔ ایہ پہلے شکار تھاں سی تے 1831 وچ ایہنوں اک پارک وج پلٹیا
گیا۔



https://pnb.wikipedia.org/wiki/%D9%84%D9%86%D8%AF%D9%86

لندن برطانیہ دا سب توں وڈا شہر تے راجگڑھ اے ۔اس دی تریخ 2 ہزار ورے پرانی اے تے
اس دی نیو رومناں نے رکھی سی ۔ اپنے بنن توں لے کے ہن تک لندن بہت سارے دنیا دے
واقعات تے تحریکاں دا دا گڑھ رہیا اے جس چ انگریزی دا ودنا ، صنعتی انقلاب تے ہیگے
نیں ۔ شہر دا مرکز ہلے وی اوہی پرانا شہر لندن اے جس چ ہلے وی قرون وسطی دیاں حداں
نظر آندیاں نیں ۔ تاہم 19 ویں صدی چ لندن دا ناں اس دے آل دوالے پھیلے ہوئے سارے
علاقیاں لئی استعمال ہون لگ پئیا تے اج وی آبادیاں دا ایہہ اکٹھ عطیم لندن دے
انتظامی علاقے تے مقامی طور تے منتخب ناظم تے لندن دستور ساز مجلس دا حامل اے ۔

لندن دنیا دے مانتا والے رہتلی گڑھاں وچوں اک اے ۔ دنیا بھر دی سیاسی ، تجارتی ،
تعلیمی ، تفریحی ، صحافتی ، فیشن تے سوہنے کماں تے اسدے گوڑے رنگ چھڈے نیں۔ لندن
یونسکو دے 4 علمی ورثیاں دا حامل شہر اے ، جنہاں چ ویسٹ منسٹر پیلس تے ویسٹ منسٹر
ایبی تے کلیساے سینٹ مارگریٹ ، لندن برج ، گرینچ دی قدیمی آبادی تے شاہی کیو
پھلواری شامل نین ۔ ایہہ شہر اندرون ملک تے بیرون ملک سیاحاں دا سب توں وڈا مرکز اے
۔ لندن بہت ساری قسماں دے لوکاں ، مذہباں تے ثقافتاں دا گہوارہ اے ۔ اس شہر چ 3 سو
توں ودھ زباناں بولیاں جاندیاں نیں ۔ 2006ء دے سرکاری اعداد شمار دے مطابق اسدی
آبادی 7512400 اے ، ایہہ ‍آبادی لحاظ نال یورپی یونین دا سب توں وڈا شہر اے ۔سن
2001ء دے اعداد و شمار دے مطابق لندن دے شہری علاقیاں دی آبادی 83 لکھ جدوں کہ
میپروپولیٹن علاقیاں دی آبادی اک کروڑ 20 لکھ توں اک کروڑ 40 لکھ دے گیڑ چ اے ۔

لندن دی نیرکتا دا کوئی اتہ پتہ نیں۔ اے اک پرانا ناں اے تے دوجی صدی چ ایدی دس
پیندی اے۔ 121 چ ایدا ناں لنڈینیم سی تے اوس ویلے اے اک رومی کلونی سی۔ سن 43 چ
ایتھے پہلی رومی کلونی بنائی گئی۔ دوجی صدی چ ایدی لوک گنتی 60000 دے نیڑے اپڑ گئی۔
7ویں صدی چ ایدے نال اینگلو سیکسن آ وسے۔ ایس نگر نیں وائکنگ دے ہلے وی سہے۔ 1066 چ
اے شہر ولیم دے ہتھ لگیا۔ اوہ انگلینڈ دا بادشاہ بن گیا تے اونے ایتھے ٹاور آف لندن
وی بنایا۔ سن 1100 چ ایتھے 18000 لوک وس رۓ سن تے 1300 تک ایتھوںدی لوک گنتی اک لکھ
تک اپڑ گئی۔ 14ویں صدی چ ایدے لوکاں دا تیجا پاسہ کالی موت ہتھز مر گیا۔ 17ویں صدی
چ ایتھے ایسٹ انڈیا کمپنی دی نیو رکھی گئی۔ 225000 دے نیڑے لوک ایتھے اودوں وس رۓ
سن۔ 1665 دے ویلے اک لکھ دے نیڑے لوک طاعون نال مر گۓ۔ 1708 چ کرسٹوفر دن نیں سینٹ
پال دا گرجا بنایا۔ 1762 چ جارج تیجے نیں بکنکہم پیلس لے کے اودے چ وادے کیتے۔ اوس
ویلے 200 دے نیرے جرماں دی سزا موت سی۔

لندن انڈرگراؤنڈ وڈے لندن وچ چلن والی ریولے پربندھ اے۔ ایہ دنیا دی سب توں پرانی
تے دوجی وڈی ریل پربندھ اے۔ ایہدا مڈھ 1863 وچ رکھیا گیا سی تے ایہدے تے 270 سٹیشن
آندے نیں۔ ہر دن 30 لکھ تے اک ورے وچ اک ارب توں ودھ ایہدے تے سفر ہوندے نیں۔ لندن
نوں دنیا دی سب توں ودھیا ٹرانسپورٹ والا شہر منیا جاندا اے۔ لندن ٹرین نال ای
برسلز تے پیرس نال وی جڑیا ہویا اے۔

برٹش میوزیم دنیا دے وڈے تے مانتا والے میوزماں وجوں اک اے۔ ایہ بلومزبری لندن وج
اے۔ ایتھے 60 لکھ شیواں نمیش لئی رکھیاں نیں۔ ایتھے دے پڑھن کمرے وچ کارل مارکس تے
گاندھی وی بیٹھ کے پڑھدے رۓ نیں۔ ایہدا پیشیو پورے یورپ وج سب توں وڈا اے۔

وکٹوریہ ایند ایلبرٹ میوزیم ساؤتھ کنسینگٹن وچ پوری دنیا توں کٹھے کیتے گۓ ارٹ دے
نمونیاں دا اک وڈا میوزیم اے۔ ایہدے وچ ہور چیزاں نال چینی مٹی، کپڑے، فرنیچر تے
ہور جیزاں نے نمونے رکھے گۓ نیں۔ ایدے کول ای سائنس میوزیم تے نیچرل ہسٹری میوزیم
وی نیں۔

نیچرل ہسٹری میوزیم وچ 4 کروڑ دے نیڑے بوٹیاں جانوراں، پتھری جانداراں تے ڈائنوسار
بارے چیزاں نمیش لئی رکھیاں گیاں نیں۔ سب توں پرانے ڈائنوسار آرکیوپٹرکس دا اک
پتھری نمونہ وی ایتھے پیا اے۔ اک نیلی وہیل دا 30 میٹر لماں نمونہ تے ڈوڈو پنچھی دا
ٹانچہ وی ایتھے ہے۔

ٹریفلگر سکوائر وچ نیشنل گیلری وچ پرانے اٹلی توں لے کے ماڈرن ویلے دے پینٹر سیزان
تک دیاں ودھیا مورتاں نیں۔ ایہدے نال ای نیشنل پورٹریٹ گیلری وچ 9000 دے نیڑے
پورٹریٹ رکھے ہوۓ نیں۔ 1897 وچ چیلزی تے ویسٹمنسٹر دے وشکار ٹیٹ گیلری کھولی گئی
سی۔ ایہدے وچ 16ویں صدی توں لے کے ہن تک دیاں بنیاں برطانوی مورتاں دا سب توں وڈا
اکٹھ اے۔ 1985 وچ کھلی ساچی گیلری وچ ماڈرن آرٹ رکھیا گیا اے۔



https://pnb.wikipedia.org/wiki/%D9%BE%D9%86%DA%86%DA%BE%DB%8C

پنچھی کنگریڑیاں دی پر تے دو پیراں والی اک ٹولی جنہاں دا خون گرم تے ایہ آنڈے
دیندے نیں۔ پنچھی پوری دنیا دے ہر کونے چ لبدے نیں۔ 10,625 پنچھیاں دیاں ونڈاں نوں
لبیا جا چکیا اے۔ ایہ 5 سینٹی میٹر (2 انچ) دی مکھی چڑی توں لے کے 2.75 میٹر (9 فٹ)
دے شترمرغ جڈے ہوسکدے نیں۔ پتھری جانداری ریکارڈ دسدے نیں جے پنچھی 16 کروڑ ورے
پہلے جوراسک ویلے وچ ڈائینوسار توں بنے سن تے 65.5 ملین ورے پہلے آنوالی تباہی وچ
ایہو ڈائینوسار سن جیہڑے بچے سن جیدے وچ 75٪ دے نیڑے بوٹے تے جانور مک گے سن۔

پنچھیاں تے پر، بنا دنداں دے چنج، پینڈے چھلڑ والے آنڈے, تیز میٹا بولک ریٹ، چار
کوٹھڑیاں والا دل تے ہلکا پر پینڈا ٹانچہ ہوندا اے۔ پنچھیاں دیاں ساریاں جیوندیاں
ونڈاں دے پر ہوندے نیں۔ پر اگے ودوھویں انگاں یا بانہواں دی اک ودھیا مورت اے تے
لامت پنچھی ونڈاں اڈسکدیاں نیں۔ نہ اڈنے پنچھیاں وچ ریٹائٹ پینگوئن تے دور دے
جزیریاں پنچھی آندے نیں۔ پنچھیاں دے اچیچے ہاضمہ تے سآ لین دے پربندھ ہوندے نیں
جیہڑے اڈدیاں ٹھیک ریندے نیں۔ کج پنچھی جنہاں وچ کاں تے طوطے آندے نیں سب توں
سیانیاں ونڈاں گنیاں جاندیاں نیں، کج پنچھیاں نوں اوزار بناندیاں وی ویکھیا گیا اے۔
کج پنچھی سماجی جانکاری نوں اگلیاں پیڑھیاں تک پجاندے نیں۔

پنچھیاں دیاں کئی وںڈاں بپار تے کھان پین وج شکار کرکے یا پال کے کم اندیان نیں۔ کج
پنچھی اپنے سوہنے وکھالے یا وازاں توں پالے جاندے نیں۔ کجاں نوں گوانو لئی وی رکھیا
تے سامبھیا جاندا اے۔ پنچھی انسانی رہتل دے کئی وکھالیاں شاعری مت تے موسیقی وج
دسدے نیں۔ 17ویں صدی توں ہن تک 120–130 پنچھیاں دیاں ونڈاں انسانں باہجون مک کیاں
نیں تے کغی سو ایس توں پہلے۔ 1,200 دے نیڑے مکن دے نیڑے نین تے اوہناں نوں بچان دی
کوشش ہورئی اے۔

پنجھیاں دا مڈھ جوراسک ویلے وچ تھروپوڈا ڈائینوساراں توں ہویا۔ جوراسک ویلے وج
پنجھیاں دی سب توں پرانی ونڈ آرکیوپٹرکس سمجھی جاندی اے ایہ کوئی پورے پنجھی تے
نہیں سن. مگرمچھ پنجھیاں دے نیڑے منے گۓ نیں۔ کج چر پہلے چڑھدے اتری چین دے صوبے
لیاوننگ توں ایسے تھروپوڈا دے نشان لبھے نیں جنہاں تے کھمباں دے ہون دے نشان وی ہے
نیں۔ جس نال ایہ گل آگے آندی اے جے پنچھیاں تے کرلیں وشکار لیک کتھے ماریۓ۔ ایہ وی
ہن دیاں کھوجاں توں گل پتہ لگی اے جے پرانے پنچھی پتے کھانوالے سن۔ کریٹیشیس ویلے
وچ پنجھیاں دیاں کئی ونڈاں بندیاں نیں۔ کئی پنچھی ٹولیاں اپنے پرانے نشان جیویں
پنجیاںوالے پر تے دند رکھدے نیں۔ ایہناں مگروں آنوالیاں وچ ایہ نہیں ریندیاں۔

پنچھی نیڑے تریڑے سارے زمینی تھانواں تے ریندے تے چوچے جمدے نیں۔ برفانی پیٹرل
انٹارکٹکا جاکے انڈے دندا اے تے دکھنی قطب تے وی ویکھیا گیا اے۔ ٹراپک تھانواں تے
سب توں چوکھی گنتی ایہناں دی اے۔ پنچھیاں دے ست ٹبراں نے وڈے سمندراں دے ای وسنیک
نیں تے سکی تھاں تے آنڈے دین لغی ای آندے نیں۔ کج پینگوئن 300 میٹر(980 فٹ) دی
ڈونگائی تک وی پانی وج غوطہ ماردے ویکھے گۓ نیں۔ دنیا دیاں کئی تھانواں تے انساناں
نے پنجھیاں نوں اپڑايا تے رکھیا اے ایہناں وچوں فیزنٹ شکار لئی دنیا دیاں کئی
تھانواں تے پالیا گیا اے۔ منک پیراکیٹ اتلے امریکہ وچ اپنے پنجریاں وچوں نسیہ تے
اوہنے کھلے محول وج شہراں تے شہراں دوالے رہن لگ پیا۔ کئی پنجھی وائی بیجی دے وادے
تے پسار نال وی اگے ودے۔

لامت پنچھی دن نوں جلدے پھردے نیں پر کج جیویں الو نیں رات نوں اپنا کھان پین لبھدے
نیں تے کج شام ویلے۔

پنچھیاں دے دند نہیں ہوندے تے اپنا کھانا ایہناں نوں سالم نگلنا پیندا اے۔ پنچھیاں
دے کھان پین وچ کئی چیزاں اندیاں نیں جنہاں وچ رس، پھل، بی، مچھیاں، مرے جانور تے
نکے پنچھے آندے نيں۔ کئی پنجھی اپنا ویلہ تے سوج کسے اجیجے کھانے نوں لبھن وج تے
اوس تے ای گزارا کرن تے لادندے نیں۔ کج پنچھی رکھاں دیاں پتیاں ٹاہنیاں توں جانور
کیڑے پھڑ دے نیں تے کج پھل فروٹ دی کھوج کردے نیں۔ جیہڑے کیڑیاں دا شکار کردے نیں
اوہ وائی بیج وج چنکے کنے جاندے نیں۔ رس پین والے پنچھی جنہاں وچ پدی چڑیاں تے
لوریکیٹ ورگے پنجھی آندے نیں ایہناں دیاں چنجاں لمیاں ہوندیاں نیں تے پھل دے ڈیزائن
تے ڈھلیاں ہوندیاں نیں تے جیب برش ورگی۔ مرغابیاں، پینگوئن تے اوک پانی دے اندر تک
اپنے شکار نوں پھڑن لئی پروں نال زور لاکے جاندے نیں۔ ہوائی شکاری جیویں مچھی مار
ہوا توں پانی وچ غوطہ لاندے نیں۔ فلیمنگو پریون تے کج بطخاں چنج نال چھان کے کھاندے
نیں۔ بطخاں ورگے کچھ پنچھی چردے نیں۔ فریگیٹ تے سکوا دوجیاں دا کھانا چوری کرن تک
اپڑدے نیں۔ گرجھ مرے جانوراں نوں اسمان توں لبھدے نیں۔

کج پنچھی نکے پینڈے تک ای پیڑے موسم توں بچن یا کھان پین لبھن لئی ای پاندھ کردے
نیں۔ پنچھی لمی اڈاری مگروں واپس اپنے النے وج اپڑدے نیں۔ 1950 دے دھاکے وج ایہدے
تے کھوج ہوئی تے اک مینکس شیرواٹر نوں نوں بوسٹن امریکہ توں چھڈیا گیا۔ اوہ 13 دن
مگروں 5,150 کلومیٹر (3,200 میل) دا پینڈا اڈ کے واپس ویلز وچ اپنی تھان تے اپڑیا۔
اڈدیاں پنچھی دن نوں سورج ول تے رات نوں تاریاں نوں ویکھ کے راہ لبھدے نیں۔

پنچھی اپنے وکھالے تے وازاں نال اک دوجے نال گل بات کردے نیں۔ پنچھی اپنے کھمباں
نال اپنی سماجی پدھر دس دے نیں دوجیاں نوں وی ایہد نال ناپدے نیں۔ اپنی ونڈ دے اندر
ایہدے نال اوہ اک دوسرے نوں پشاندے نیں تے ایہدے نال ای دوجیان ونڈاں دا فرق ویکھدے
نیں۔ پنچھی اپنے علاقے نوں دسن تے دوجیاں نوں اوہدی جوع وچ ان تون روکن لئی وی
وازاں کڈ دے نیں۔ ٹراکو ٹبر وچ نس جاؤ جنس دے پنچھی اچی ٹاہنی تے بیٹھ کے تھلے
ویھکدے ریندے نین تے جے کوئی شکاری جانور اوہناں دی جوع وج اوے تے اوہ رولا پادیندے
نیں تے دوجے جانوراں نوں شکادی دا پتہ چل جاندا اے تے ایسے باہجوں اوہناں دی جنس دا
ناں ای نس جاؤ رکھیا گیا اے۔

کج پنچھی مجھیاں نال رل کے شکار کردے نیں۔ ڈالفن تے ٹونا جدوں مجھیاں دے اجڑ نوں
سمندری پدھر تے تھلیوں لے کے اندیاں نے تے اتوں سمندری پنجھی اوہنان تے ہلہ بول
دندے نیں۔

کئی پنچھی جنہاں وچ مور بطخان نیں اپنے کھمباں لئی وی پالے جاندے نیں۔ آہلک وڈے
سمندر دے کنڈے تے پنچھیاں دیاں بٹھاں گوانو چنگا مل پاندیاں نیں۔ شکاری پنچھی صدیاں
توں انسان نوں پسند رۓ نیں اوہ رکھے وی گۓ نیں تے گغی دیس اوہناں نوں اپنے نشان لئی
وی ورتدے نیں۔ امریکہ جرمنی دے نشان پنچھی نیں۔ کبوتر پہلی صدی توں سنیہے پیجن لئی
ورتے جارۓ نیں تے دوجی وڈی لڑائی تک ایہ ورتے گۓ۔ کبوتر پالنا تے اڈانا انسان دا اک
پرانا شوق اے۔ ککڑاں دی لڑائی لئی اچیچے ککڑ پالے جاندے نیں۔ طوطے نکے طوطے وی
گھراں وج پالے جاندے نیں۔ پنچھیاں دا کھان پین اک وڈا بپار اے۔

پنچھی بنن دا کم جوراسک ویلے وج ٹریا۔ کئی کھوجیاں دا خیال اے جے پنچھیاں دے پرکھ
نکے شکاری ڈائنوسار تھیروپوڈ سن جیہڑے ڈائنوساراں دی ونڈ منیریپٹورا توں سن۔ ایہ
لبیاں پتھری نشانیاں توں زمین تے ای رہنوالے سن۔ کرلے وی ڈائنوساراں جوں بنے تے
اینج کرلیاں تے پنچھیاں دے پرکھ ڈائنوسار ای بندے نیں۔ آرکیوپٹرکس ایہدی وڈی نشانی
اے۔



https://pnb.wikipedia.org/wiki/%D9%81%D8%B1%D8%A7%D9%86%D8%B3%DB%8C%D8%B3%DB%8C_%D8%A8%D9%88%D9%84%DB%8C

فرانسیسی اک رومن بولی اے جینوں 13 کروڑ دے نیڑے لوک پہلی بولی لئی ورتدے نیں۔ 20
کروڑ دے نیڑے لوک اینوں پہلی یا دوجی بولی لئی ورتدے نیں۔ 11 کروڑ دے نیڑے لوک
اینوں دوجی یا تیجی بولی لئی ورتدے نیں۔ فرانسیسی بولن والے لوک 57 دیساں تے تھاواں
چ پھیلے ہوۓ نیں۔

‎فرانسیسی نوں ماں بولی بولن والیاں دی چوکھی گنتی تے فرانس چ ای اے پر کینیڈا دے
صوبیاں کیوبک نیو برونسوک اونٹاریو تے بیلجیم سویٹزرلینڈ لکسمبرگ تے امریکہ دی کج
پاسیاں ایدے بولن والے ہیگے نیں۔ دوجی بولی لئی فرانسیسی نوں ورتن والیاں دی وڈی
ٹولی افریقہ چ وسدی اے اے وی کیا گیا اے جے فرانس توں چوکھے فرانسیسی بولن والے
افریقہ چ نیں۔

فرانسیسی بولی لاطینی چوں بنی اے جدوں اے رومن سلطنت دا اک انگ سی تے اے اینچ
دوجیاں رومن بولیاں پرتگیزی ہسپانوی کیٹلونی تے اطالوی نال رلدی اے۔

فرانسیسی 29 دیساں دی سرکاری بولی اے ایناں نوں فرانکوفون وی کیا جاندا اے۔
فرانسیسی یونائیثڈ نیشنز دی سرکاری بولی اے۔ یورپی جٹ چ 129 ملین لوک جیہڑے یونین
دے 27 دیساں چ وسدے نیں (یا جٹ دے 26٪ لوک) ایہ بولی بولدے نیں۔ ایناں چوں 65 ملین
دی اے ماں بولی تے 69 ملین دی اے دوجی یا بدیسی بولی اے۔ اینج اے انگریزی تے جرمن
دے مگروں جٹ دی تیجی وڈی بولی اے۔ جٹ دے 20٪ لوک جیہڑے فرانکوفون نیں پر اوہ
فرانسیسی بولنا جاندے نیں تے ایناں دی گنتی 145 ملین دے نیڑے اے۔

فرانسیسی، جرمن اطالوی تے رومانش بولیاں نال سویٹزرلیند دیاں چار سرکاری بولیاں چوں
اک اے۔ اے سویٹزرلینڈ دے لیندے پاسے چ بولی جاندی اے ایدا وڈا شہر جنیوا اے۔
فرانسیسی 20٪ لوکاں دی ماں بولی اے تے اینون 50٪ دے نیڑے لوک بولدے نیں۔ فرانس تے
سویٹزرلیند دی فرانسیسی آپس چ رلدی اے۔

بیلحیم چ ویلونیا دے پاسے کج چرھدے پاسے دیاں کنٹناں نوں چھڈ کے دی سرکاری بولی
فرانسیسی اے۔ اے بیلجیم دیاں دو سرکاری بولیاں چون وی اک اے دوجی ڈچ اے۔ فرانسیسی
بولن والے بیلجیم دے لوکاں دا 40٪ بندے نیں۔ دوجے لوکاں دی بولی ڈچ اے۔ تے ایناں
60٪ دے 59٪ فرانسیسی سمجدا اے۔

فرانسیسی کینیڈا دی دوجی وڈی بولی اے تے انگریزی نال اے وی کیںیڈا دی سرکاری بولی
اے۔ کیوبک دے صوبے چ اے کلی سرکاری بولی اے۔ اوتھے اے 68 لکھ یا 80٪ لوکاں دی بولی
اے تے 95٪ لوک فرانسیسی نوں سمجدے نیں۔ مونٹریال دنیا چ ماں بولی دے سعاب نال
فرانسیسی بولن والا دوجا وڈا شہر اے۔ نیو برنسوک جتھے لوکاں دا تیجا انگ فرانسسیسی
بولدا اے اوتھے وی اے انکریزی نال رل کے اے سرکاری بولی اے۔



https://pnb.wikipedia.org/wiki/%D8%B3%D8%B9%D9%88%D8%AF%DB%8C_%D8%B9%D8%B1%D8%A8

سعودی عرب لیندے ایشیاء دا تھاں دے ناپ نال سب توں وڈا تے عرب دنیا ج دوجہ وڈا دیس
اے۔ اینے جزیرے ورگا عرب دا وڈا حصہ ملیا ہویا اے۔ ایدے اتر تے جڑھدے اتر ول اردن
تے عراق، کویت، قطر تے متحدہ عرب امارات چڑھدے ول، عمان چڑھدے دکھن ول تے یمن دکھن
ول نیں۔ ایہ 2,149,690 مربع کلومیٹر تھاں تے پھیلیا ہویا اے تے ایدی لوک گنتی 2
کروڑ 70 لکھ دے نیڑے اے جیدے چوں اک کروڑ 3 لکھ بدیسی تے اک کروڑ 60 لکھ عرب نیں۔

سعودی عرب، جزیرے ورگا عرب دا اک وڈا انگ اے۔ جزیرے ورگا عرب دے لیندے اتری تھاں
حجاز دے کج نگراں مکہ تے مدینہ نوں چھڈ کے ریندا سارا تھاں اک قبائلی پکھیواساں نال
وس ریا سی۔ دنیا دے اک وڈے مت اسلام دے موڈی 571 وچ محمد مکہ وچ جمے۔ 7ویں صدی وچ
مجمد نے عرب قبیلیاں نوں اک جٹ وج پرو کے اک عرب مذہبی سرکار دی نیو رکھی جیدا
راجگڑھ مدینہ سی۔ 632 وچ اوہدے مرن تے اوہدے مننوالیاں نے ایس عرب اسلامی راج نوں
عرب دیاں ولگناں توں باہر لے گۓ جیدے بارڈر ایران توں لے کے اتلے افریقہ تک پھیلے
ہوۓ سن۔ ابو بکر عمر فاروق تے عثمان دے ویلے ایہ عرب اسلامی راج تیزی نال منے پرمنے
عرب فوجی سرداراں خالد بن ولید، ابوعبیدہ ابن الجراح تے عمرو ابن العاص نے تھل دی
ہنیری وانگوں لینے ایشیاء تے اتلے افریقہ نوں اپنی لپیٹ وچ لے لیا تے اسلامی عرب
جیدا راجگڑھ مدینہ سی دنیا دے تکڑے دیساں وچ منیا گیا۔ چوتھے خلیفہ علی نے راجگڑھ
مدین توں کوفہ بنایاتے اینج عرب تے مدینہ دی مڈلی حالت مک گئی۔ آن والیاں عرب
سرکاراں بنو امیہ تے بنو عباس ویلے ایہ ایناں سرکاراں دا صوبہ سی۔ 16ویں صدی وچ ایہ
سلطنت عثمانیہ وچ رلایا گیا۔ ایہ راج پہلی وڈی لڑائی تک ریا۔

پہلی سعودی سرکار 1744 وج عرب دے وشکار اک شہر ریاض وچ بنی۔ محمد بن سعود ایدا موڈی
سی۔ ایس نوں محمد علی پاشا نے 1818 وچ مکایا۔ نجد وچ 1824 نوں اک ہور سعودی سرکار
پر نکے ناپ وچ بنی۔

1914 وچ جدوں پہلی وڈی لڑائی ٹری سید حسین بن علی ہاشمی مکہ دا عثمانی گورنر سی۔
خلافت عثمانیہ نال عداری کردیاں ہویاں اوہ لڑائی وچ خلافت دیاں ویریاں انگریزاں نال
رل گیا۔ مکہ دی لڑائی 1916 تے طائف دی لڑائی باجوں مکہ تے طائف عثمانی ترکاں ہتھوں
نکل گۓ۔ حجاز دے ہور نگر مدینہ دا کعیرا کرلیا گیا پر اوتھوں دا ترک گورنر تے جرنیل
فخری پاشا جیداری نال لڑیا تے 1918 دے انت تک مدینہ خلافت عثمانیہ کول ریا۔ ترکاں
تے اودے سنکیاں دے لڑائی ہارن مگروں سعودی عرب دے لیندے پاسے سید حسین بن علی ہاشمی
نے 1924 تک راج کیتا۔ اوہنوں عبدالعزیز ابن سعود نے کڈ دتا تے 1932 وچ سعودی عرب دے
بنن دا ہوکا دتا گیا۔

سعودی عرب دی نیو عبدالعزیز ابن سعود نے رکھی۔ تے اودے ٹبر دے ناں تے ای دیس دا ناں
اے تے اودا ٹبر ای ایتھے راج کر ریا اے۔ سعودی عرب چ بادشائی پربندھ چل ریا اے۔
مسجد الحرام تے مسجد نبوی مسلماناں دیاں دو پوتر تھانواں ایتھے نیں۔

جزیرے ورگا عرب دے 80٪ حصے تے سعودی عرب وسدا اے۔ سعودی عرب 2,250,000 مربع کلومیٹر
(868,730 مربع میل) تے پھیلیا ہویا اے تے تھاں نال ایہ دنیا دا 13 واں وڈا دیس اے۔
ایہدا وڈا حصہ عربی روہی نال بندا اے۔ ربع الخالی ایہدا اک انگ اے۔ پورے دیس وچ ناں
کوئی دریا اے ناں ای جھیل۔ کج وادیاں تے گلے تھاں نیں۔



https://pnb.wikipedia.org/wiki/%D8%A7%D8%B3%D8%AA%D9%85%D8%A8%D9%88%D9%84

استمبول ترکی دا سب توں وڈھا تے تریخی شہر تے دیس دے بپار، سیاست تے رہتل دا گڑھ
اے۔ 13.9 ملین لوک گنتی نال ایہ یورپ تے دنیا دے وڈے شہراں وچ گنیا جاندا اے۔ 5,343
مربع کلومیٹر تے پھیلیا ایہ شہر پورے صوبہ استمبول تے وس ریا اے تے ایہدا گڑھ وی
اے۔ ایہ اتلے لیندے ترکی وچ باسفورس - دنیا دے سب توں چوکھے ورتے جانوالے سمندری
رستیاں چوں اک - دے کنڈیاں تے دو براعظماں تے پھیلیا ہویا اے۔ یورپی انگ تے ایدا
کاروباری تے تریخی حصہ جد کے ایشیائی حصے تے لوک گنتی دا تیجا حصہ وسدا اے۔

تریخ چ قسطنطنیہ دے ناں توں مشہور ترکی دا شہر استمبول ( ترک بولی چ استنبول ،
یونانی چ کانستندینوپولی ، انگریزی چ کانسٹنٹائن پول تے روسی چ کنستنتینوپول یا
"سارگراد"(شہنشاہ دا شہر) اے۔

باسفورس تے اسدا سمندری اڈہ سنہری سنگ دے کنڈے تے وسدا ترکی دا ایہہ اتر لیندی شہر
اک پاسے یورپ دے علاقے تھریس تے دوجے پاسے ایشیاء دے علاقے اناطولیہ تے پھیلئیا
ہوئیا اے۔ اینج ایہہ دنیا دا اکلا شہر اے جہڑا 2 براعظماں تے وس ریا اے۔ استمبول
جگت تریخ دا کلا شہر اے جہڑا 3 وڈیاں سلطنتاں دا راجگڑھ رہیا جنہاں چ 330ء توں 395ء
تک رومی سلطنت ، 395ء توں 1453ء تک بازنطینی سلطنت تے 1453ء توں 1923ء تک سلطنت
عثمانیہ آندیاں نیں۔ 1923ء چ ترک لوکراج دے بنن مگروں راجگڑھ انکرہ بنا دتا گئیا۔

سنہ2000ء دی مردم شماری دے مطابق شہر دی آبادی 38 لکھ 3 ہزار 468 تے کل شہری حدود
دی آبادی 1 کروڑ 18ہزار 735 اے ۔ اس طرح استمبول یورپ دا دوجا سب توں وڈا شہر اے ۔
شہر نوں 2010ء لئی بیکس ھنگری تے ایسن جرمنی سمیت یورپ دا ثقافتی دارالحکومت قرار
دتا گئیا اے ۔

تریخ چ شہر نے ایتھے رہن والے لوکاں دی ثقافت ، زبان تے مذہب دے اعتبار نال کئی ناں
بدلے جنہاں چ بازنطیئم ،قسطنطنیہ ، نووا روما ، اسلامبول ، استمبول شامل نیں ۔ شہر
نون 7 پہاڑاں دا شہر ی آکھیا جاندا اے کیونجے شہر دا سب توں قدیم علاقہ 7 پہاڑاں
اتے بنیا ہوئیا اے ، جتھے پہاڑی دی چوٹی تے اک مسجد وی بنی ہوئی اے ۔

بازنتیئم دراصل میگارا دے یونانیاں نے 667 قبل مسیح چ آباد کیتا سی تے اسنوں اپنے
بادشاہ بائزس دے ناں تے بازنطیم دا ناں دتا ۔ 196ء چ سیپٹیمیس سیویرس تے پیسکینیس
نائجر دے وچکار جنگ چ شہر دا محاصرہ کیتا گئیا تے اسنوں زبردست نقصان پہنچیا ، فتح
حاصل کرن دے بعد سیپٹیمیس نے بازنطیم نوں دوبارہ تعمیر کروائیا تے شہر نےاک وار فیر
کھوئی ہوئی عظمت حاصل کرلئی ۔

بازنتیئم دے پرکشش محل وقوع دی وجہ توں 330ء چ قسطنطین اعظم نے مبینہ طور تے اک
خواب دے زریعے درست نشاندہی دے بعد اس شہر نوں نووا روما (جدید روم) یا قسطنطنیہ دے
ناں نال دوبارہ آباد کیتا ۔ نووا روما کدے وی عام استعمال چ نا آسکیا پر قسطنطنیہ
نے عالمی شہرت حاصل کیتی ۔ ایہہ شہر 1453ء چ سلطنت عثمانیہ دے ہتھوں فتح ہون تک
مشرقی رومی سلطنت دا راجگھر رہیا ۔

بازنطینی دور حکومت دے دوران چوتھی صلیبی جنگ (صلیبی جنگاں) چ صلیبیاں نے شہر نون
برباد کرکے رکھ دتا تے 1261ء چ مائیکل ہشتم پیلیولوگس دی زیر قیادت نیسیائی فوجاں
نے شہر نوں دوبارہ حاصل کرلئیا ۔

روم تے مغربی رومی سلطنت دے خاتمے دے بعد شہر دا ناں قسطنطنیہ رکھ دتا گئیا تے ایہہ
سلطنت دا واحد راجگھر قرار پائیا ۔ ایہہ سلطنت یونانی ثقافت دی علمبردار تے روم توں
علیحدگی دے بعد آرتھوڈکس عیسائیت دا مرکز بن گئی ، بعد چ ایتھے کئی ودے گرجے تے
کلیسے تعمیر ہوئے ، جس چ دنیا دا سب توں وڈا گرجا آیا صوفیہ وی شامل سی ، جس نوں
سلطان محمد فاتح نے قسطنطنیہ دی فتح (فتح قسطنطنیہ) دے بعد مسجد چ تبدیل کردتا ۔

مئی 29 ، سنہ1453ء چ سلطان محمد فاتح نے 53 روزہ محاصرے دے بعد قسطنطنیہ نوں فتح
کرلئیا ، محاصرے دے دوران عثمانی فوجاں دیاں توپاں نال تھیوڈوسس ثانی دی قائم کردہ
کندھاں نوں زبردست نقصان پہنچیا ، اس طرح استمبول بروصہ تے ادرنہ دے بعد سلطنت
عثمانیہ دا تیجا دارالحکومت بن گئیا ۔

ترک فتح دے اگلے سالاں چ توپ کاپی محل (توب کاپی محل) تے بازار دی شاندار تعمیرات
عمل چ آئیاں ۔ مذہبی تعمیرات چ فاتح مسجد تے اسدے نال ملحقہ مدرسہ تے حمام شامل نیں
۔ عثمانی دور چ شہر مختلف مذاہب تے ثقافتاں دا مرکز رہیا تے مسلمان ، عیسائی تے
یہودیآں سمیت مختلف مذہباں نال تعلق رکھن والیاں دی کثیر تعداد ایتھے رہائش پزیر
رہی ۔

سلیمان اعظم قنونی دا دور تعمیرات تے فن دا عظیم دور سی ، جس دے دوران اسدے ماہر
تعمیرات معمار سنان پاشا نے شہر چ کئی مسیتاں(مسجداں) تے عظیم عمارتاں تعمیر کیتیاں
۔

سنہ 1923ء چ ترک لوکراج دے بنن مگروں راجگڑھ استمبول توں انکرہ بنایا گیا۔ عثمانی
ویلے چ سلطنت دے اندر شہر دا ناں قسطنطنیہ تے سلطنت دے باہر استمبول ورتیا جاندا
رہیا پر 1930ء چ ترکی نے اسدا ناں پلٹ کے استمبول رکھ دتا۔

استمبول، ترکی دے اتر لیندے ول مارمرا دے علاقے وچ 5,343 مربع کلومیٹر (2,063 مربع
میل) تھاں تے وس ریا اے۔ باسفورس جیہڑا کالا سمندر تے بحیرہ مرمرہ نوں رلاندا اے
شہر دے یورپی انگ جیہڑا تھریس ول اے تے تریخی تے کم کاج دا گڑھ اے نوں ایشیائی انگ
جیہڑا اناطولیہ ول اے وکھرا کردا اے۔ سنہری سنگ ایس نوں ہور وکھریاں کردا اے تے ایہ
اک صدیاں توں ورتیا جانوالا سمندری اڈھ اے۔ روم وانگوں استمبول وی ست پہاڑاں تے وس
ریا اے تے ہر دی چوٹی تے اک سلطانی مسیت بنی اے۔ استمبول دی سب توں اچی تھاں 268
میٹر (945 فٹ) اچا ٹلہ اے جیہڑا ایشیائی حصے وچ اسکودر وچ اے۔ استمبول اتلی اناطولی
تریڑ کول افریقی تے ایشیائی پلیٹاں دی ولگن نیڑے اے۔ ایس باجوں شہر نوں کئی زلزلے
سہنے پۓ۔

عثمانیاں دے مل مارن توں پہلے فاتح ای شہر گنیا جاندا سی جیدے مورے گلاٹا سی جیہڑا
جنوآ والیاں دا گڑھ سی۔ گلاٹا ہن بیوگلو ضلع وچ آندا اے۔ ایہ ضلع استمبول دے بپار
تے پھرن ٹرن دا گڑھ اے تے ٹاکسم چوک ایہدی سوہنی تھاں۔ دولماباشے محل عثمنی ویلے وچ
سرکار دا گڑھ سی تے ایہ بیشکتاش وچ اے۔ بیشکتاش، بیوگلو دے نال تے اتر وچ اے۔ پرانا
گراں اورتاکوۓ وی بیشکتاش وچ اے تے باسفورس دے کنڈے تے پہلے پل نال اورتاکوئے مسیت
نوں ناں وی ایس توں ملیا۔ تھوڑا اتر وچ باسفورس دے کنڈے تے ای 19ویں صدی دے اتلی
پدھر دے لوکاں دے گرمیاں وچ رہن والے یالی یا گھر نیں۔ ہور اندر ول شہر توں تھوڑا
باہر ول بپار تے کم دے گڑھ لیونٹ تے مسلاک نیں۔

گلخانہ پارک تے یلدیز پارک استمبول دے پرانے پارک نے تے ایہ دو محلاں - توپ کاپی تے
یلدیز محل - نال جڑے نیں۔ فتحی پاشا کروسو اسکودر ول اک پارک اے۔ امیرگن پارک
باسفورس دے کنڈے تے اک وڈا پارک اے۔ بلغراد جنگل اتلے چڑھدے تھریس وچ باسفورس دے
کنڈے تے اک جنگل اے تے نیچر دی کھلی تھاں اے۔

والنز آکواڈکٹ چوتھی صدی وچ بنی رومی شہنشاہ والنز دی بنائی اک پانی راہ اے۔ ایہ 9
میٹر توں ودھ لمی تے ٹھیک اے۔ قسطنطین دا تھم سلطان احمد ویہڑے توں تھوڑا دور اے
330 وچ قسطنطنیہ دی رومی سلطنت دے نویں راجگڑھ بنن دے ویلے بنایا گیا سی۔ رومی
آرکیٹیکچر مگروں بازنطینی آرکیٹیکچر پرانیاں ڈاٹاں تے گمبداں نوں لے کے اک ودیا ول
نال اگے آيا۔ آیا ارنی 4صدی وچ بنایا گیا سب توں پہلا گرجا سی ایہ ہن توپ کاپی دے
اندر تے میوزیم اے۔ سٹوڈیوس دی خانگاہ سب توں پرانی بازنطینی بنی شے اے۔ نکا آیا
صوفیہ مسیت پرانا گرجا سی جیہنوں فیر مسیت بنایا گیا۔ 1261 وچ بازنطینیاں نے جدوں
دوبارہ قسطنطین تے مل ماریا تے اوہناں پماکارستوس گرجا تے چورا گرجا ورگے ودیا
نمونے بناۓ۔ پر ایہناں سب توں ودھ تے بازنطینی ویلے دے سب توں ودھیا نشانی آیا
صوفیا اے۔ ایہدا گمبد 31 میٹر (102 فٹ) قطر دا اے۔ ایہ مسیت بنن توں پہلے اکہزار
توں ودھ سالاں تک دنیا دا سب توں وڈا گرجا ریا۔ ہن اے میوزیم اے اے تے کج حصے تے
مسیت اے۔ گلاٹا ٹاور 1348 وچ بنایا گیا اک ٹاور اے جینوں جنو آلیاں بنایا سی۔ لینڈر
ٹاور باسفورس دے وشکار اک ٹاور اے۔

اناڈولو قلعہ تے رومیلی قلعہ استمبول وج عثمانی آرکیٹیکچر دیاں پہلیاں نشانیاں نیں۔
ایہ شہر دے دوالے مل مارن توں پہلے گھیرا پان لئی بناۓ گۓ سن۔ 1453 وچ ترک سلطان
محمد دے مل مارن مگروں اوہنے ایتھے ایوب سلطان مسیت، فاتح مسجد، توپ کاپی محل دی
نیو رکھی۔ اگلیاں چار صدیاں وچ استمبول وچ عثمانیاں اچے میناراں والیاں مسیتاں تے
محل بناۓ۔ توپ کاپی سب توں وڈا محل اے ایہ 400 ورے تک (1465-1856) ترک سلطاناں دے
رہن دی تھاں سی۔ سلطانی مسیتاں وچوں سب توں وڈی تے شانوالی سلطان احمد مسجد اے۔
نویں مسیت سلیمانیہ مسیت و، استمبول دیاں وڈیاں تے سلطانی مسیتاں نیں۔

19ویں صدی وچ استمبول وچ یورپی آرکیٹیکچر نال بنان دا رواج پیا۔ دولما باغچہ محل،
بیلربے محل تے اورتاکوئے مسیت ایس رواج دا وکھالہ نیں۔ والدہ سلطان مسیت، یلدیز
محل، یلدیز حمیدیہ مسیت نویں گاتھک ول نال اساریاں گیآں۔ وڈے سرکاری کوٹھے، سکول تے
فوجی بارکاں وی یورپی سٹائل تے سامنے آیاں۔ استقلال ایوینو ارٹ نووا تس نیو کلاسیکل
ول دی سہنپ نال سجایا گیا۔ 19ویں صدی دے وشکار تک دکھنی شاخ زریں عثمانی آرکیٹیکچر
دا نمونہ سی تے ایہدا اتری کنڈے ول دے علاقے وچ نویں یورپی رنگ دسدے سن۔ گلاٹا پل
ایناں دوانں نوں اّس وچ رلاندا سی۔

لیندا آرتھوڈکس چرچ دا گڑھ استمبول وچ سینٹ جارج گرجا استمبول اے۔ 21ویں صدی دے مڈھ
تے شہر وچ یونانی لوک 3,000 سن جد کے 1923 وچ ایہناں دی گنتی 130,000 سی۔ آرمینیا
دے لوک 50,000 توں 70,000 تک نیں جیہڑے 1913 وچ 164,000 سن۔ 20 توں 40 لکھ دے وشکار
کرد شہر وچ وسدے نیں تے اینج ایہ کرداں دا دنیا وچ سب توں وڈا شہر اے۔ یونانی ایتھے
2,000 توں ودھ نیں۔

1453 وچ استمبول یونیورسٹی دا مڈھ پیا۔ 19ویں صدی وچ ایتھے قنون، دوائیاں تے سائینس
دے انگ کھولے گۓ پہلے ایہ اک اسلامی مدرسہ سی۔ ترک لوکراج مگروں ایہنوں سیکولر
کردتا گیا۔ استمبول ٹیکنیکل یونیورسٹی 1773 وچ بنائی گئی تے ایہ دنیا دی تیجی سب
توں پرانی یونیورسٹی اے جیہڑی انجینرنگ دی پڑھائی لئی ای اے۔ معمار سنان یونیورسٹی
آرٹس دی یونیورسٹی اے۔ مرمرہ یونیورسٹی دیس وچ اچی پدھر دی پڑھائی دی تجیی وڈی
یونیورسٹی اے جیہڑی استمبول وچ ای اے۔ مدنیت یونیورسٹی 21 جولائی 2010 نوں کھلن
والی اک نویں یونیورسٹی اے۔ ایہدے وچ 11 انگ نیں تے 2 ورے دا ڈگری پڑھائی اے۔



https://pnb.wikipedia.org/wiki/%DB%81%D8%B3%D9%BE%D8%A7%D9%86%D9%88%DB%8C

ہسپانوی چینی دے مگروں 410 ملین بولن والیاں دی دنیا چ دوجی وڈی ماں بولی اے۔ اے
سپین ارجنٹینا چلی پیرو بولیویا ایکویڈار میکسیکو تے ہور کئی دیساں دی سرکاری بولی
اے۔ ہسپانوی اک رومن بولی اے جیہڑی دسویں صدی چ اتلے سپین دیاں کئی بولیاں نال رل
کے بنی قسطیلیہ دی بادشاہت چ اے سپین تے فیر ہسپانوی سلطنت دی کاروبار تے سرکار دی
بولی بن گئی۔ ہسپانوی بولی تے عربی دا وی گوڑا رنگ اے تے اے ایتھے 8 صدیاں تک عرباں
دے راج کرن یا رہن توں ہویا اے۔

ہسپانوی 22 صدیاں پہلے سپین چ آن والی لاطینی چوں بنی اے۔ ایدے تے فیر عربی نے وی
اثر پایا۔ سپین دیاں ہور بولیان جناں ج باسک وی ہیگی اے ایدے اثر پایا۔ دسویں صدی چ
قسطیلیہ نال پورے سپین تے فیر دنیا چ خاص کر کے تھلویں تے وشکارلے امریکہ چ اے
پھیلی۔ 1492 چ ہسپانوی دی پہلی تے اےکسی وی یورپی بولی دی وی پہلی گریمر سی لخی
گغی۔ 16ویں صدی چ اے بولی امریکہ تک اپڑ گئی۔ مائیگل ڈی سروانٹیز دا ایدے اثر اینا
گوڑا اے جے ہسپانوی نوں سروانٹیز دی بولی وی آکھیا جاندا اے۔

ہسپانوی بولی یورپ چ سپین دی سرکاری بولی اے جتھوں کے اے ٹری۔ اے جبرالٹر تے اندورہ
چ جوکھے سارے لوکاں دی بولی اے۔ ساری دنیا چ اے 20 دیساں دی بولی اے ایدے نال اینوں
برطانیہ جرمنی تے فرانس چ نکیاں نکیاں ٹولیاں وی بولدیاں نیں۔ یورپی جٹ دی اے
سرکاری بولی اے۔ سویٹزرلینڈ دے 1.7٪ لوکاں دی اے ماں بولی اے۔ اینج اے 4 سرکاری
بولیاں نال سویٹزرلینڈ دی وڈی اقلیتی بولی اے۔



https://pnb.wikipedia.org/wiki/%D8%A7%DB%8C%D8%B1%D8%A7%D9%86

اسلامی لوکراج ایران دکھنی لیندے ایشیاء دا اک دیس اے۔ ایدا ناں ایران فارسی دا شبد
اے جیدا مطلب اے آریا تھاں تے ایہ ناں ساسانی ویلے توں دیس دے اندر چل ریا سی پر
دیس توں باہر 1935 توں چلیا تو اودوں تک بارلی دنیا ایہنوں فارس کیندی سی۔

ایران 1,648,195 مربع کلومیٹر (636,372 مربع میل) تھاں نال دنیا دا 18وڈا دیس اے۔
ایتھے 7 کروڑ 50 لکھ دے نیڑے لوک وسدے نیں۔ ایران دے اتر وچ آذربائیجان, آرمینیا تے
ترکمانستان نیں ،چڑھدے وچ پاکستان تے افغانستان لیندے وچ ترکی تے عراق نیں۔ بحیرہ
کیسپیئن اک اندر دا سمندر اے تے ایس دے نال پرے روس تے قازقستان وی ایران دے گوانڈی
نیں۔

تہران ایران دا سب توں وڈا شہر اے تے دیس دا سیاسی رہتلی تے کم کاج تے بپار دا گڑھ
اے۔ ایران کول گیس دا دوجا وڈا تے پٹرول دا چوتھا وڈا ذخیرہ اے۔

اران دنیا دیاں پرانیاں رہتلاں وجوں اک اے۔ 2800 م پ ورے پہلے ایلام دے ٹبر نے
ایتھے بادشائی دا مڈ رکھیا۔ 625 م پ وچ ایرانی میڈ نے ایران نوں کٹھا کرکے اک سلطنت
بنائی۔ اوہناں مگروں ھخامشی سلطنت بنی۔ یونانی سلیوکس مگروں پارتھی تے ساسانیاں دا
ایتھے راج ریا۔ 651 وچ ایتھے عرب آندے نیں تے اموی عباسی سلجوق ایل خانی صفوی ٹبر
راج کردے نیں۔ 1906 وچ ایران اک قنونی بادشائی بندا اے تے پہلی پارلیمنٹ بیٹھدی اے۔
1979 وچ ایران وچ ایرانی انقلاب آندا اے۔

دیس دا سرکاری مذہب شیعہ اسلام اے تے سرکاری بولی فارسی اے ۔ ایران یونائیٹڈ نیشنز
تے اوپیک دا سنگی اے۔

بول ایران پرانی فارسی دا اک بول اے اے زرتشت دی آویستا چ ہیگا اے۔ اے نقش رستم تے
ایرانی بادشاہ ارد شیر بابکاں دی لکھوائی ہوئی لکھت تے وی لکھیا ہویا اے۔ تریخ وچ
ایران نوں فارس لکھیا تے آکھیا گیا اے۔ 1935 وچ فارس نوں بدل کے ایران کردتا گیا۔

ایران وچ کاشافرد تے گنج پار وچ انسان دے پتھر ویلے وچ رہن دے نشان لبے نیں۔
نیاندرتھال ویلے دیاں چیزاں زیگروس وچ وارواسی تے یافتے دیاں غاراں وچوں لبیاں نیں۔

کانسی ویلہ وچ ایران وچ کئی رہتلاں مسیاں۔ کرمان صوبے وچ جیرفت رہتل ایران دیاں
پرانیاں رہتلاں وچوں اک سی۔ ایہ 3000 م پ تک دے ویلے دی اے۔ ایلام ایس ویلے وچ سب
توں اگے ودویں سی ایہ دکھنی ایران ول پرانی عراقی رہتلاں نال پونگری۔ عراق دی سمیری
رہتل نال ایتھے وی 2900 م پ وچ لکھن دے ول دا مڈھ بجیا۔ ایلام دی شائی میڈ دے راج
آن تکر رئی۔

آریا قبیلیاں دیاں ٹولیاں 3 توں 4 ہزار ورے پہلے ایران دے اچے نیویں تھاواں وچ اتر
ولوں آۓ۔728 م پ وچ میڈ نے ایران نوں اک راج تھلے کیتا۔ اوناں دی سلطنت تریخ دی
پہلی وڈی سلطنت سی۔ 612 وچ اوہناں دا راج پورے ایران تے چڑھدے اناطولیہ تک سی۔
سائیرس نے ایران دی میڈ سلطنت دی تھاں تے ھخامشی سلطنت دی نیو رکھی اودا پتر ایس
سلطنت نوں مصر تک ودا لے گیا۔ اودے مگروں دارا ایران دا بادشاہ بنیا اونے ایرانی
سلطنت نوں اک بعوت وڈی سلطنت چ پلٹ دتا۔ ایس سلطنت دیاں ولگناں چڑھدے پاسے چ دریاۓ
سندھ تے آمو دریا توں لیندے چ بحیرہ روم تے مصر تک تے اپر ترکی تک سن۔ ویلے نال
ایران دیاں فوجاں یونان تک اپڑ گیا تے اک واری اوناں نیں ایتھنز نوں وی ساڑ دتا۔

ایرانی سلطنت زرتشت دیاں سوچاں تے پوری وانگوں چل رئی سی۔ اے انسانی حقاں، برابری
تے غلامی دے مکان تے چل رئی سی۔ ایس ویلے وچ ایران نے یہودیاں نوں دی قید بابل توں
چھڑوایا سی۔ ایران دا اے ویلہ ایدے سلطنت چ خوشحالی لے کے آیا ایسے ویلے چ ای ارسطو
تے افلاطون یونان وچ ہوۓ۔

334 م پ چ سکندر یونانی نے ایرانی سلطنت تے ہلہ بول دتا تے 333 م پ وچ اسوس دی
لڑائی وچ ایرانی شہنشاہ دارا III نوں ہرا کے ایدے تے مل مار لیا اوہ پنجاب تک آیا۔
اودے مگروں اودے اک جرنیل سلیوکس I نے ایران تے راج کیتا۔ اوناں دے مگروں پارتھیا
سلطنت دی نیو پئی جیہڑی 5 صدیاں تک چلی اینے روم (رومی سلطنت) دے اگے ودن نوں
اناطولیہ چ روک لیا۔ 224 چ پارتھیا سلطنت نوں اردشیر بابکاں نے مکایا تے ساسانی
سلطنت دی نیو رکھی۔ ایرانی تے رومی سلطنتاں دی آپسی لڑائیاں نے اوہناں نوں ماڑا
کردتا تے ایہ دونویں سلطنتاں 7ویں صدی وچ عرب ہنیری نوں ناں روک سکیاں۔

ساسانی سلطنت عرباں دے ہتھ خلیفہ عمر تے عثمان ویلے آئی۔ عرب فوجاں نے تھوڑے ویلے چ
پورے ایران تے مل مار لیا۔ ہولی ہولی ایرانی مسلمان ہون لگ گۓ۔ بنوامیہ ویلے ایران
تریخ دی سب توں وڈی اسلامی عرب سلطنت دا اک انگ سی جیہڑی پنجاب توں فرانس تک پھیلی
ہوئی سی۔عرب بنو امیہ دے راج نوں مکاں تے بنو عباس نوں اگے لیاں چ ایرانی ابو مسلم
خراسانی نے لڑائی لڑی۔ بنو عباس دے ویلے چ ایرانیاں دا سرکار چ کم ود گیا سی۔ ایران
چ ہولی ہولی ایران دے کئی ٹبر ایدے وکھرے پاسیاں تے راج چ آ گۓ تے عرب بنو عباس دا
زور بغداد دے دوالے تک رہ گیا۔ ایران نوں اپنی بولی تے اپنی رہتل تے بڑا مان سی۔
ایرانی شاعر فردوسی نے ایرانی بولی فارسی نوں اپنی شاعری چ اینج ورتیا اے جینے
ایرانی ناں روپ نوں دوبارہ جگادتا۔

10ویں صدی وچ ترک قبیلیاں نیں اپنے دیس وشکارلے ایشیاء توں وڈی گنتی وچ ایران ول آۓ
تے ایتھے غزنوی، سلجوقی تے خوارزم شاہی سلطنتاں بنایاں۔ ایہ ترک ایرانی رہتل دے رنگ
وچ رنگے گۓ تے ایس ترک ایرانی ملاپ نال نویکلیاں ریتاں جمیاں۔

1219 -1221 چ خوارزم شاہی ایران منگول چنگیز خان ہتھوں برباد ہوگیا۔ ایس ویلے چ
ایران دی ادھی توں ودھ لوک گنتی ماری گئی۔ ایس دے مگروں تیمور نے ایران نوں تباہ
کیتا۔ اصفہان چ اونے 70000 بندے قتل کردتے۔ ایران نوں برباد کرن والے منگول تے ترک
نال ای ایرانی دی ودیا رہتل ہتھوں تھلے لگ گۓ تے ایرانی رہتل نوں اپنا بنا لیا۔

16ویں صدی تک ایران اک سنی دیس سی۔ 1501 چ ایران تے صفوی ٹبر دا راج ہویا ایدا پہلا
بادشاہ اسماعیل صفوی سی۔ اسماعیل صفوی نے بیرحمی، ملوزوری تے وڈا ٹکی نال ایران دی
سنی اکثریتی لوک گنتی نوں شیعہ بنایا۔ ایس کم لئی ایہ ول ورتے گۓ:

پہلے ویلے ایران دا راجگڑھ تبریز سی۔ ایران دیاں لڑائیاں سلطنت عثمانیہ ازبک مغل
سلطنت تے پرتگیزاں نال ریاں۔ تبریز دے مگروں ایدا راجگڑھ اصفہان سی۔ شاہ عباس صفوی
سلطنت دا اک وڈا بادشاہ سی۔ صفوی سلطنت اوس ویلے مکی جدوں اینے افغانیاں دا وی مزہب
پلٹن دی کوشش کیتی۔ ہزارہ نے پلٹ لیا پر قندھار اپنے مزہب تے اڑ گیا۔

1722 چ افغانیاں نے تنگ آکے ایران تے ہلہ بول دتا تے صفوی سلطنت مک گئی ایران نوں
اپنی مذہبی انتہا پسندی دا اے پھل لبیا جے افغانستان اوس توں وکھرا ہوگیا۔ ایران چ
نادر شاہ افشار نے افشار ٹبر دی نیو رکھی۔ 1738 چ ہندستان آیا تے ایتھے لٹ مار کردا
ہویا کوہ نور ہیرا تخت طاؤس تے ان گنت مال لے گیا۔ 1794 چ ایران چ قاچار ٹبر دا راج
ٹریا۔ ایران نے روس تے برطانیہ ہتھوں ایران دے کئی پاسے کھواۓ۔ 1871-1870 چ ایران چ
قحط آیا جیدے آ 20 لکھ دے نیڑے ایرانی مارے گۓ۔ 1906 چ ایران چ آئینی بادشاہی ٹری۔

1925 چ رضاشاہ نے راج تے مل مار لیا تے بادشاہ بن گیا۔ اونے ایران نوں نواں بنایا۔
ریل سڑک بنائی کارخانے لاۓ۔ پر اودے جوڑ جرمنی نال ودن نال روس تے برطانیہ نوں کن
ہوگۓ۔ دوجی وڈی لڑائی ج شاہ نوں روس تے برطانیہ نے لا دتا تے اودے پتر نوں ایران دا
شاہ بنا دتا۔

1951 چ ڈاکٹر مصدق ایران دا وزیراعظم بندا اے۔ برطانیہ تے امریکہ مصدق نوں پسند نیں
کردے تے اونوں 1953 چ لا دتا جاندا اے۔ 1979 چ شاہ ایران دے خلاف لوک اٹھ کھڑے
ہوندے نیں اونوں ایران چھڈنا پیندا اے تے مزہبی سردار امام خمینی ایران واپس اجاندا
اے۔ نومبر 1979 نوں ایرانی پڑھاکو امریکی ایمبیسی دے لوکاں نوں ترغمال بنا لیندے
نیں۔ اینآں نوں 444 دناں مکروں چھڈیا جاندا اے۔ 1980 چ ایران عراق جنگ چھڑ جاندی
اے۔ جیہڑی کناں جڑ لگی ریندی اے۔

ایران لیندے ایشیا چ وسدا اے تے اسدے اتر وچ ترکمانستان ، آذربائیجان ، آرمینیا تے
بحیرہ کیسپین ،چڑھدے چ پاکستان تے افغانستان ، دکھن چ خلیج فارس تے خلیج اومان تے
لیندے چ ترکی تے عراق نیں ۔ دیس دے چڑھدے تے وشکارلے پاسے دشت کاویر تے دشت لوط
دیاں روہیاں نیں۔

ایران اک پہاڑی دیس اے۔ ایدا وڈا انگ ایرانی اچا نیواں تھاں نال بندا اے تے بحیرہ
کیسپین دا کنڈا تے خوزستان چھڈ کے ایدا سارا تھاں پہاڑی اے۔ البرز، زیگروس تے قفقاز
ایران دے وڈے پہاڑی سلسلے نیں۔ البرز وچ ایران دا سب توں اچا پہاڑ دماوند (18,406
فٹ/5,610 میٹر) اے۔ شط العرب دا منہ، خوزستان تے بحیرہ کیسپین دا کنڈا کھلے ویہڑے
نیں۔

ایرانی دی سرکاری تے بس توں چمکھی بولی جان والی بولی فارسی اے۔ 2012 دی گنتی باجوں
ایران دی لوک کنتی 75,149,669 اے۔ جیدے وچوں 66٪ فارسی بولدے نیں۔ آزری 18%، کردی
10%، بلوچی 2٪، عربی 2٪ تے ہور نکیاں بولیاں 2٪ بندیاں نیں۔

ایران انتہائی متحرک زلزلے دی پٹی تے واقع اے جس دی وجہ توں ایتھے زلزلے آئے رہندے
نیں ۔ 1991ء توں لے کے ہن تک ملک چ 10 ہزار زلزلے دے جھٹکے ریکارڈ کیتے جا چکے نین
جنہاں چ سرکاری اعداد و شمار دے مطابق 17 ہزار 6 سو جاناں ضائع ہوئیاں نیں ۔ 2003ء
چ جنوب مشرقی ایران آئے زلزلے نے تباہی مچادتی اسدی شدت ریکٹر سکیل تے 6.3 سی ، اس
زلزلے نے قدیم قصبے بام نوں صفحہ ہستی توں مٹا دتا اس زلزلے چ 30 ہزار افراد ہلاک
ہوئے ۔

امن دا2003ء دا نوبل انعام جتن والی وکیل شیریں عبادی دا تعلق وی ایران نال اے تے
اوہ ایہہ اعزاز حاصل کر والی پہلی ایرانی تے مسلم خاتون نیں ۔



https://pnb.wikipedia.org/wiki/%D9%88%D8%A7%D8%B4%D9%86%DA%AF%D9%B9%D9%86_%DA%88%DB%8C_%D8%B3%DB%8C

واشنگٹن ڈی سی امریکہ دا راجگڑھ اے. ایہدی نیو 16 جولائی 1790 چ رکھی گئی سی۔ اے
امریکہ دے کسی صوبے چ نئیں آندا تے ایدا ناں پہلے امریکی صدر تے ہیرو جارج واشنگٹن
دے ناں تے رکھیا گیا اے۔ اے شہر دو امریکی صوبیاں ورجینیا تے میری لینڈ دے وشکار
ولگن تے دریاۓ پوٹومک دے کنڈے تے وسایا گیا اے۔

17ویں صدی چ یورپی لوکاں دے آن توں پہلے ایتھے ریڈانڈین وسدے سن۔ 18ویں صدی دے ٹرن
تے اوناں نوں کتے ہور وسایا گیا۔ امریکہ دے ازاد ہون مگروں امریکہ نوں اک ایسے
راجگڑھ دی لوڑ سی جیہڑا کسے وی صوبے چ ناں آندا ہووے۔ ایس لوڑ نوں ویکھدیاں ہویاں
16 جولائی 1790 چ ایتھے امریکی راجگڑھ دی نیو رکھی گئی۔ 9 ستمبر 1791 نوں ایدا ناں
امریکہ دے پہلے صدر جارج واشنگٹن دے ناں تے واشنگٹن رکھیا گیا۔ ڈسٹرکٹ آف کولمبیا چ
کولمبیا اوس ویلے امریکہ دا شاعرانہ ناں سی تے ایہ ایس لئی چنیا گیا۔ 24 تے 25 اگست
1814 نوں برطانوی فوجاں نیں واشنگٹن تے ہلہ بولیا تے کئی تھانواں نوں اگ لا کے ساڑ
دتا۔ مارٹن لوتھر کنگ دے قتل ہون تے 4 اپریل 1968 نوں ایس شہر چ فساد ہوۓ۔

واشنگٹن ڈی سی دی لوک گنتی 2012 نوں 632,323 سی جس نال ایہ امریکہ دی 25ویں وڈی
نگری بندی اے۔ میری لینڈ تے ورجینیا توں کم ویلے آنوالیاں توں ایہ گنتی اک ملین توں
وی ٹپ جاندی اے۔ واشنگٹن میٹروپولیٹن دی گنتی 5.7 ملین بندی اے تے اینج اے دیس دا
7واں وڈا میٹروپولس تھاں اے۔

امریکی سرکار دے تن تھم، کانگرس، صدر تے سپریم کورٹ ایتھے نیں۔ ایتھے ای کئی امریکی
یادگاراں تے میوزیم نیشنل مال تے یا ایدھے دوالے نیں۔ ایس شہر وچ ای 176 سفارت گھر،
دنیا دے وڈے اداریاں دے دفتر نیں۔ ایتھوں دا ای چنیا ہویا میئر تے 13 سنگیاں دی
ٹولی شہر نوں چلاندی اے۔

واشنگٹن ڈی سی امریکہ دے چڑھدے ول وڈا سمندر اوقیانوس دے کنڈے تے اے۔ ضلعے دا کل
تھاں 177 مربع کلومیٹر اے۔ جیدے چوں 159 مربع کلومیٹر سکی تھاں اے تے 18 مربع
کلومیٹر تے پانی اے۔ ایہ ضلع دو امریکی صوبیاں میری لینڈ تے ورجینیا دے ولگن تے اے۔
ضلعے دے اتر لیندے ول مونٹگومری کاؤنٹی، میری لینڈ، چڑھدے ول پرنس جارج کاؤنٹی،
میری لینڈ، ارلنگٹن کاؤنٹی دکھن ول تے الیگزینڈرہ لیندے ول اے۔ ضلعے چوں دریاۓ
پوٹومک لنگدا اے ایدے وچ دو نکے دریا اناکوسٹا دریا تے راک کریک آکے ڈگدے نیں۔
ٹائیبر کریک وی اک نالہ اے پر 1870 توں ایہ تھلے تھلے لنگدا اے. ایس ضلعے دی سب توں
اچی تھاں فورٹ رینو پارک 125 میٹر سمندر توں اچی اے۔ . ضلعے دے 19٪ دے نیڑے تھاں تے
پارک نیں۔

الگونکوین بولی بولن والے ناکٹوچٹانک لوک اناکوسٹا دریا دے دوالے ریندے سن جدوں
17ویں صدی وچ ایتھے یورپی لوک آۓ۔ 18ویں صدی دے مڈھ وچ ایہناں لوکاں نوں کتے ہور
پیج دتا گیا۔ 1788 وچ جیمز میڈیسن نے امریکی سرکار لئی اک ایسے راجگڑھ دی مانگ کتی
جیہنوں ایہ سرکار آپ چلا رئی ہوۓ تے جتھے ایدا راج ہوے۔ اودوں امریکی راجگڑھ امریکی
صوبیاں وچ رۓ تے اپنے بچاؤ لئی صوبے دے متھاج سن۔ 1783 وچ ایس گل توں 5 ورے پہلے
جدوں فلاڈیلفیا وچ امریکی کانگرس دی ملنی ہورئی سی تے کج لوکاں نے ملوزوری اوہناں
نوں بندی بنالیا سی۔

9 جولائی 1790 نوں امریکی کانگرس پوٹومک دریا دے کنڈے تے امریکہ دا راجگڑھ بنان دی
منظوری دیندی اے۔ اصل تھاں امریکی صدر جارج واشنگٹن نے چننی سی جینے 16 جولائی نوں
ایس کم دی منظوری دتی۔ پہلا نقشہ ایہ سی جے راجگڑھ مربع مورت وچ ہوویگا تے ہر پاسہ
دس میل (16 کلومیٹر) دا ہوویگا تے اینج ایدا تھاں 100 مربع میل (260 مربع کلومیٹر)
ہوویگا۔ تھاں لاگے دے دو صوبیاں میری لینڈ تے ورجینیا نے دینی سی۔

تن کمشنر جیہڑے راجگڑھ بنان دے کم وچ لگے سن اوہناں تھاں ناپیا تے ہر میل تے نشانی
لئی اک پتھر رکھیا۔ اوہناں راجگڑھ دا ناں پہلے امریکی صدر تے امریکی ازادی دی لڑائی
دے ہیرو جارج واشنگٹن دے ناں تے 9 ستمبر 1791 نوں واشنگٹن رکھیا۔ ضلعے دا ناں
کولمبیا رکھیا گیا جیہڑا اوس ویلے امریکہ دا شاعرانہ ناں سی۔ ایتھے امریکی کانگرس
دی پہلی ملنی 17 نومبر 1800 نوں ہوئی۔ 1801 نوں راجگڑھ تے ایدے دوالے دا تھاں
امریکی سرکار نوں دیدتے گئے تے ایہنوں دو کاؤنٹیاں ایلیگزنڈریہ تے واشنگٹن وچ ونڈ
دتا گیا تے ایہ میری لینڈ تے ورجینیا توں وکھرا ہوگیا۔ 1812 دی لڑائی وچ 24–25 اگست
1814 نوں برطانوی فوجاں نے کیپیٹل، خزانہ تے وائٹ ہاؤس نوں ساڑ دتا۔ فروری 1846 نوں
ورجینیا توں لیا گیا تھاں اوہنوں واپس کردتا گیا تے ہن راجگڑھ دا سارا تھاں میری
لینڈ دا دتا ہویا اے۔. 1850 وچ راجگڑھ وچ علامی دے بپار تے روک لادتی گئی پر غلامی
تے نئیں۔ 1861 وچ امریکی کعر دی لڑائی دے مڈھ تے غلاماں دے ایتھے نس کے آن باجوں
ایتھے دی لوک گنتی ودھ گئی۔ 1862 وچ لنکن نے راجگڑھ وچ غلامی دے مکن دے قنون تے کگی
پھیری تے ایدے نال 3،100 غلام ازاد ہوۓ۔ 1868 وچ کانگرس نے شہر دے کالے مرداں نوں
میونسپل کمیٹی دیاں چوناں وچ ووٹ پان دا حق دتا۔

1870 نوں شہر دی لوک گنتی 132,000 ہوگئی پر ایہ ہجے وی اک گندہ شہر سی۔ ایہنوں ٹھیک
کرن لئی 1871 وچ اک قنون بنایا گیا تے شہر لئی اک نویں سرکار بنائی گئی امریکی صدر
گرانٹ نیں روبی شیفرڈ نوں گورنر جنا بنا کے شہر نوں سوہنا کرن دے کم تے لادتا۔ شہر
تے ٹھیک ہوگیا پر قرضے تھلے دبیا گیا۔ 1888 وچ پہلی سٹریٹکار چلائی گئی۔ ایسے ورے
ای ایتھے نیشنل جیوگرافک سوسائٹی دا مڈھ رکھیا گیا۔ شہر ود ریا سی تے 1885 وچ جارج
ٹاؤن نوں شہر نال رلا دتا گیا۔ 1900 دے مڈھ وچ شہر نوں سوہنا بنان دا کم نویں الیل
نال ٹوریا گیا۔ 1930 دے دہاکے وچ نویاں سرکاری بلڈنگاں، میوزیم تے یادگاراں بنایاں
گیاں۔ دوجی وڈی لڑائی نے سرکاری کماں نوں ودہایا تے راجگڑھ دی لوک گنتی وی ودھی
جیہڑی 1950 وچ گاشاں تے اپڑ گئی۔

1961 وچ امریکی صدر تے تھلویں صدر دی جنوتی لئی تن ووٹ دتے کۓ پر کانکرس وچ کوئی
ووٹ نئیں سی۔ 4 اپریل 1968 نوں اک کالے امریکی سیاسی کمی مارٹن لوتھر کنگ دے قتل تے
راجگڑھ وچ لڑائی مارکٹائی ہوئی جیہڑی 3 دن ہوندی رئی تے 13,600 فوجیاں نوں آکے
ایہنوں روکنا پیا۔ ہٹیاں لٹ لیاں گیاں تے سرکاری کوٹھیاں نوں اگ لا دتی گئی۔ 1973
وچ راجگڑھ نوں چلان لئی اک نواں پربندھ بنایا گیا جیدے وچ اک مئیر تے اوہدے نال 13
لوکاں دی سنگت سی۔ پہلا مئیر اک کالا والٹر واشنگٹن سی۔ 11 ستمبر 2001 نوں کج لوکاں
نے اک ہوائی جہاز نوں پینٹاگون نال ٹکرادتا۔ اک ہور جہاز جیہڑا واشنگٹن ول آریا سی
اوہنوں اوہے پاندھیاں نے راہ وچ ای ڈیگ دتا۔

واشنگٹن ڈی سی اک طریقے سلیقے نال بنیا شہر اے۔ 1791 وچ امریکی صدر جارج واشنگٹن نے
پیری شال لافان، اک فرانسیسی آرکیٹیکٹ نوں امریکی راجگڑھ دا نک نقشہ بنان دا کیا
سی۔ لافاں دے نقشے وچ کھلیاں سڑکاں تے گلیاں مستطیل وجوں نکلدیاں سن۔ اوہدا نقشہ
یورپی شہراں پیرس، میلان تے ایمسٹرڈیم ورگے شہراں دے نقشیاں تے سی جنہاں نوں تھامس
جیفرسن یورپ توں لے کے آیا سی۔

واشنگٹن دا آرکیٹیکچر اک جیا نہیں۔ امریکیاں دے پسندیدہ آرکیٹیکچر دیاں پہلیاں 10
بلڈنگاں وچوں 6 واشنگٹن وچ نیں جیہڑیان ایہ نیں: وائٹ ہاؤس، جیفرسن میموریل،
یونائیٹڈ سٹیٹس کیپیٹل، لنکن میموریل، ویت نام فوجی یادگار۔ نواں کلاسیکی،
جارجیائی، گوتھک تے نویں سٹائل ایہناں وچ دسدے نیں۔ واشنگٹن وچ ہور وی یورپی سٹائل
دسدے نیں۔ 1765 وج بنیا جارج ٹاؤن وج اولڈ سٹون ہاؤس شہر دی سب توں پرانی کوٹھی اے۔

نیشنل مال لنکن میموریل تے یونائیٹڈ سٹیٹس کیپیٹل دے وشکار اک کھلا تے وڈا پارک اے۔
اپنی مشہوری باجوں ایتھے سیاسی اکٹھ، موسیقی دے میلے، پارٹیاں تے نویں صدر دے بنن
دی رلنی ہوندی اے۔ واشنگٹن مونومنٹ، وائٹ ہاؤس دے دکھن وچ ایدھے نال ای اے۔ ایدے تے
ای دوجی وڈی لڑائی دی یادگار، کوریا دی لڑائی دی یادگار تے ویت نام فوجی یادگار
نیں۔ مال دے دکھن وچ جپان دی سرکار ولوں دتے گۓ چیری دے رکھ نیں۔ فرینکلن ڈیلینو
روزویل میموریل، جارج میسن میموریل، مارٹن لوتھر کنگ یادگار تے ڈسٹرکٹ آف کولمبیا
وار میموریل وی ایتھے ای نیں۔

واشنگٹن دے چار موسم بندے نیں: بسنت، گرمیاں، پت جھڑ تے پالا۔ بسنت تے پت جھڑ مٹھے
گرم ہوندے نیں پر گرمیاں وچ گرمی پیندی اے۔ پالے وچ برف وی ڈگدی اے۔ پالے وچ برف
15.6 انچ (40 سینٹی میٹر) دی اوسط نال ڈگدی اے۔ سال چ شہر دا گرمی ناپ 31 تے منفی 3
ڈگری سنٹی گریڈ دے ناپ دے وشکار ریندا اے۔ پر ایہ جولائی اگست وچ 41 تک وی اپڑیا
ہویا اے۔ ہنیریاں تے پوٹومیک دریا وچ کدے کدے ہڑ وی اندے نیں۔

واشنگٹن امریکی آرٹ دا گرھ اے۔ جان ایف کینیڈی سنٹر فار دی پرقارمنگ ارٹس نیشنل
سمفنی آرکسٹرا، واشنگٹن نیشنل اوپیرا تے واشنگٹن بیلٹ دا گھر اے۔ فورڈ تھیٹر جتھے
امریکی صدر ابراہم لنکن نوں قتل کیتا گيا سی ہجے وی ڈرامے کرن دی تھاں اے تے نال ای
میوزیم اے۔



https://pnb.wikipedia.org/wiki/%D9%85%D8%AD%D9%85%D8%AF_%D8%B9%D9%84%DB%8C_(%D9%85%DA%A9%DB%92_%D8%A8%D8%A7%D8%B2)

محمد علی (جم ناں: کیسیئس مارسیلس کلے جونیئر) امریکہ دے ایک مشہور کھیڈاری تے مکے
باز سن، او 20 ویں صدی دے عظیم ترین کھیڈاری منے جاندے سن۔ اونہاں نے تین واری مکے
بازی دی دنیا دا سب توں وڈا اعزاز "ورلڈ ہیوی ویٹ باکسنگ چیمپیئن شپ" جتیا تے
اولمپک اچ سونے دے تمغے وی جتے۔ ایس توں علاوہ شمالی امریکی باکسنگ فیڈریشن دی
چیمپیئن شپ وی جتی۔ او تین واری ورلڈ ہیوی ویٹ باکسنگ چیمپیئن شپ جتن والے جگ تے
پہلے مکے باز سن۔ .

اوناں دے پیو داناں کیسیئس مارسیلس کلے سینئر سی تے ایس کر کے او کیسیئس مارسیلس
کلے جونیئر اخوان لگے۔ کیسیئس کلے نے 12 سال دی عمر توں ہی ایک مقامی جمنازیم وچ
باکسنگ سکھنی شروع کر دتی۔ او جماندرو کالے سن تے او 1964 اچ اسلام مزہب چ شامل ہو
گئے۔ اوناں نے اپنا اسلامی ناں محمد علی رکھیا تے مرن تکر ایس ناں توں ای مشعور
ہوئے۔

مکے بازی دے میدان اچ ایناں دی اوس ویلے چوکھی مشعوری ہوئی جدوں ایس نے 1960 نوں
روم اچ ہون آلی اولمپک چ سونے دا ٹکہ جتیا۔



https://pnb.wikipedia.org/wiki/%D9%81%D8%B2%DA%A9%D8%B3

فزکس اک فطری سائینس اے جیدے وچ مادے نوں کھوجیا جاندا اے، ویلے تے تھاں وچ اوہدے
ٹرن نوں ویکھیا جاندا اے، انرجی تے زور دیاں رلدکاں سوچاں نوں سوچ وچ رکھ کے۔ ایہ
ایس کائنات نوں سمجھن دی وی اک کوشش اے۔

اسمان دی پڑھت نوں سامنے رکھو تے ایہ دنیا دی سب توں پرانی پڑھی تے سوچی جانے والی
پڑھت اے۔پچھلے 2 ہز ار وریاں وچ فزکس۔ کیمسٹری بیالوجی تے میتھمیٹکس نال نیچرل
فلاسفی دا اک انگ سی پر 17ویں صدی دے سائینسی انقلاب وچ ایہ نیچرل سائینساں وکھریاں
ہوکے سامنے آندیاں نے۔ فزکس دیاں کوئی پکیاں ولگناں نئیں تے ایہ ہور سائینساں جیوں
بائیو فزکس تے کوانٹم کیمسٹری نیں اوہناں وی جا رلدی اے۔ فزکس وچ نویاں سوچاں تے
کاہڈاں دوجیاں پڑھتاں جیویں فلاسفی تے میتھمیٹکس اے اوہناں وچ وی نویاں راہواں
کھولدیاں نیں۔

نیچرل فلاسفی دا مڈھ یونان دے پرانے ویلے (650 م پ – 480 م پ) وچ بجدا اے جدوں
تھالیز ورگے سقراط توں پرانے فلسفی فطرت یا دنیا وچ ہون والے کماں وچ توہماتی،
مذہبی تے دیومالائی ول نال سمجھن نوں منن توں انکار کردے نیں تے ایہ دس دیندے نیں
جے ہر کم دی کوئی وجہ ہوندی اے۔ اوہناں اپنی گل نوں اگے ودھاندیاں ہویاں ایہ گل
آکھی جے کسے وی سوچ نوں عقل نال تے فیر اکھیں ویکھ کے سچا منیدا اے تے اوہناں دیاں
کئی سوچاں تجربے نال سچیاں منیاں گیاں۔ ارسطو دی ایہ سوچ سی جے مادھ چار چیزاں:
ہوا، پانی مٹی تے اگ نال بنیا اے۔ اوہنے ٹرن تے کھچ نوں وی ایہناں چار چیزاں نوں
سامنے رکھ کے دسیا۔ ارسطو دیاں سوچاں اگلے 2 ہزار ورے تک منیاں جاندیاں ریاں۔ زمین
دے گول ہون نوں پرانے یونانی مندے سن۔ اسٹارچس ( 310 م پ – 230 م پ) پہلا بندا سی
جینے ایہ گل آکھی جے زمین سورج دے دوالے کمدی اے۔اراٹوستھین (276 م پ – 194 م پ) نے
پہلی واری زمین دا ٹھیک کیر ناپیا تے شبد جغرافیہ ورتیا۔ ہیپارکس ( 190 م پ – 120 م
پ) نے پہلی واری تاریاں دی کیٹلاگ بنائی۔ اوہنے میتھمیٹکس تے تارہ پڑھت ورتدیاں
ہویاں سورج، چن تے زمین دے ٹرن نوں ناپیا تے ایہ پت کیتا جے اگلا گرہن کدوں لگے گا۔
ارشمیدس نے لیور دے ورتن بارے دسیا تے اک پیچ پمپ وی بنایا۔ پانی سار نوں دبن تے
اوہدا ول پانی سار مکینکس دا اک منیا پرمنیا ول اے۔

5ویں توں 15ویں صدی تک یورپ وچ انپڑھی دا ہنیر ریا پر یورپ توں باہر کج تھانواں تے
سائینس دا چانن ہے سی۔ بغداد تے قرطبہ عرب سائینس دے گڑھ سن۔ ابن الہیشم، ابن سینا
تے ابن رشد وڈے سیسنسدانوں وچوں نیں۔ خوارزمی نوں الجبرے دا موڈی سمجیا جاندا اے۔

16ویں تے 17ویں صدی وچ کپلر ، گلیلیو تے نیوٹن سائینسی انقلاب دا مڈھ رکھدے نیں۔
نکولس کوپرنیکس (1473–1543) ایہ گل کیندا اے جے زمین سورج دے دوالے کمدی اے پٹولمی
سائینس وچ زمین ایس کائنات دا گڑھ سی جیدے دوالے سورج کمدا سی تے پٹولمی سوچ 1400
ورے تک منی گئی۔ ۔ اسٹارچس یونانی وی زمین دے سورج دوالے کمن بارے کیہ چکیا سی پر
کوپرنیکس نے اپنی گل نوں ودیا ول نال دسیا۔ کپلر (1571–1630) نے کوپرنیکس تے ٹائیکو
براہے دیاں لکھتاں تے سوچاں نوں قنون دی مورتاں وچ دکھیا تے ایہ قنون ہجے وی منے
جارۓ نیں۔ گلیلیو (1571–1630) نے پنڈولم دے ٹرن نوں اپنی نبض نال ناپ کے ایہ دسیا
جے پنڈولم دا ٹرن راہ کناں وی وداہایا جاوے اوہدی دوڑ اکو روے گی تے شے پاویں کنی
وی پاری کیوں ناں ہوۓ اوہ اکو دوڑ نال زمین تے ڈگے گی۔ سائینس وچ اوہدے مڈھلے کماں
باجوں اوہنوں نویں سائینس دا پیو وی کیا جاندا اے۔ نیوٹن سائینس تے فزکس وج اک وڈا
ناں اے اوہنے سائینس وچ پہلے ہوۓ کماں نوں اپنے کماں نال رلا کے ایسکائنات دے چلن
دا اک پربندھ بنا چھڈیا۔ اوہنے ٹرن دے تے کھچ دے قنون بناۓ، میتھمیٹکس وچ کیلکولس
بنائی 1687 وچ لکھی اوہدی کتاب میتھمٹیشیا پرنسیپیا نے فزکس نوں اگے کھچیا۔

جیمز واٹ (1736-1819) دا پاف دا انجن کمی انقلاب دا مڈھ بندا اے تے فزکس نوں انسانی
فیدے ول اک وڈے ناپ نال لجاندا اے۔ کمی انقلاب نے جیویں انرجی دیاں لوڑاں نوں
ودہایا انج اوہدی کھوج وی ودی تے جیدے نال تھرموڈائینامیکس، الیکٹرومیگنیٹزم تے
کیمسٹری دے نویں قنون لبے کۓ۔

کلاسیکی فزکس وچ فزکس دیاں اوہ ونڈاں آندیاں نیں جیہڑیاں 20صدی توں پہلے چل ریاں
سن۔ ایہناں وچ وازپڑھت، چانن پڑھت، تھرموڈائینامکس، الیکٹرومیگنیٹزم نیں۔ کسے شے تے
جدوں کوئی زورلایا جاۓ یا کسے ٹردی شے تے زور لایا جاۓ تے ایدے بارے کلاسیکی مکینکس
سانوں دسدی اے۔ وازپڑھت ( Acoustics)، واز بارے پڑھن نوں کیندے نیں۔ ایہ مکینک دی
اک ونڈ سمجی جاندی اے کیوں جے ایہ ہوا دے زریاں دے ٹرن نال بندی اے یا ہور راہ
جنہاں وچ واز چھلاں لنگدیاں نیں تے جنہاں نوں مکینکس دے قنوناں راہیں دسیا یا
سمجھیا جاسکدا اے۔ الٹراسونکس ایدی اک وڈی ونڈ اے۔ چانن پڑھت وچ چانن بارے پڑھیا
جاندا اے۔ ایہ صرف دسدا چانن ای نئیں ہوندا۔ گرمی انرجی دی اک ونڈ اے۔ ایہ انرجی
اوہناں زریاں وچ ہوندی اے جیدے نال اوہ شے بنی ہوندی اے۔ تھرموڈائینامکس ، گرمی تے
انرجی دیاں ہور ونڈا دے وشکار ساک نوں دسدا اے۔ بجلی تے مقناطیس دے وشکار گوڑے ساک
جیہڑے 19ویں صدی دے مڈھ وچ لبے گۓ سن ہون باجوں ایہناں نوں اکو ونڈ وچ رکھیا جاندا
اے۔ بجلی دی کرنٹ مقناطیسی ویڑہ بناندی اے تے پلٹدا ہویا مقناطیسی ویڑہ بجلی دی
کرنٹ بناندا اے۔

نویں فزکس دا مڈھ میکس پلانک دی کوانٹم تھیوری تے آئینسٹائن دی ریلیٹیوٹی تھیوری
بجدا اے تے کوانٹم مکینکس ول ورنر ہائسنبرگ، ارون شروڈنگر تے پال ڈیراک ہتھوں جاندا
اے۔ کلاسیکی فزکس مادے تے انرجی نوں ویکھن دی عام پدھر تے کم اندی اے، نویں فزکس
اچیچی حالت وچ مادے تے انرجی بارے دسدی اے ایہ بہت وڈے ناپ تے یا بہت نکے ناپ تے
ہوسکدی اے۔ ایٹمی تے نیوکلیر فزکس وچ وادے نوں بہت نکے ناپ تے ویکھنا پیندا اے جتھے
کیمیائی عنصر پچھانے جاسکن۔ مڈھلے زریاں دی فزکس ایس توں وی اک نکی پدھر تے جاندی
اے ایس پدھر تے عام سوچ دی انرجی، ویلہ تے مادہ نئیں جلدے۔

نویں فزکس دیاں دو وڈیاں سوچاں تھاں، ویلہ تے مادے دی کلاسیکی فزکس توں وکھ اک
وکھری مورت دسدیاں نیں۔ کوانٹم سوچ ایٹمی تے ایٹم توں نکی پدھر تے لگاتار دے بجاۓ
وکھرے وکھرے وکھالے بارے تے زرے تے چھل نال دسدی اے۔ تھیوری آف ریلیٹیوٹی ایسیاں
چیزاں بارے دسدی اے جیہڑیاں اک اچیچیے فریم وچ نیں تے ویکھن والا فریم توں باہر اے۔
سپیشل ریلیٹیوٹی دا جوڑ اک پدھری ٹور نال اے جیہڑی سدی لین وچ اے تے جنرل ریلیٹویٹی
دا جوڑ تیز ہوندی ہوئی ٹور نال اے جیہڑی گریوٹی نال جڑی ہوئی اے۔ کوانٹم تھیوری تے
ریلیٹیوٹی تھیوری، دونویں نویں فزکس وچ عام ورتیاں جا رئیاں نیں۔



https://pnb.wikipedia.org/wiki/%D8%B3%D9%88%DB%8C%D9%B9%D8%B2%D8%B1%D9%84%DB%8C%D9%86%DA%88

سویٹزرلینڈ خشکی نال کریا وشکارلے یورپ دا اک پہاڑی دیس اے۔ ایدی لوک گنتی 7.7 ملین
تے تھاں 41285 مربع کلومیٹر اے۔ ایہ اک لوکراج اے۔ ایہ 26 انگاں نال جناں نوں کینٹن
کیندے نے رلا کے بنیا اے۔ برن ایدا راجگڑھ تے باسل زیورچ تے جنیوا وڈے نگر نے۔
سویٹزرلینڈ دنیا دا اک امیر دیس اے۔

سویٹزرلینڈ دے اتلے پاسے جرمنی لیندے فرانس, دکھن چ اٹلی تے چڑدے پاسے آسٹریا تے
لیختنشٹاین نیں۔ جغرافیۓ نال ایہنوں تن پاسیاں وچ ونڈیاں جاسکدا اے: سوئس الپس،
سوئس اچی تھاں تے جورا پہاڑ۔ سویٹزرلینڈ چ 4 بولیاں جرمن فرانسیسی اطالوی تے رومینس
بولیاں جاندیاں نیں۔ سویٹزرلینڈ 1815 توں کسے نال نئیں لڑیا تے نیوٹرل اے تے 2002
وچ آکے یونائیٹڈ نیشنز دا سنگی بنیا۔ ایہدی پالیسی دنیا وج امن رکھن وج ہتھ ونڈائی
کرنا اے تے ایس دے رلدے کماں وچ ایہ پیا ریا اے۔ ایہ یورپی یونین دا سنگی نئیں پر
شنجن دیس ہے۔ سویٹزرلینڈ رتہ کراس دی جمن تھاں تے کئی دنیا دے وڈے اداریاں دے ایتھے
دفتر نیں۔

سویٹزرلینڈ چار بولیاں تے رہتلی تھانواں جرمن، فرنچ، اطالوی تے رومانش نال رل کے
بندا اے۔ سوئس پانویں لامت جرمن ہوون پر اوہ اپنا ویس اک بولی یا اک نسل دے مڈھ تے
نہیں۔ پرانی سانجھی تریخ، لوکراج تے الپائنی نشان ایہدا مڈھ نیں۔ سوئس جٹ دا مڈھ اک
اگست 1291 نوں رکھیا گیا تے ایہ تریخ ہر سال منایا جاندا اے۔ سویٹزرلینڈ دے چاکلیٹ،
پنیر, بنکنگ، سیاسی پربندھ ، کعڑیاں, وکٹورینوکس چاقو تے پعاڑاں لئی مشہور اے۔

پنجابی وچ سویٹزرلینڈ دا ناں انگریزی وچوں آیا اے۔ انگریزی سویٹزر سوئس لئی 16ویں
توں 19ویں صدی ے وشکار بولیا جاندا سی پر ہن نئیں۔ سویٹزر المانی جرمن شوائزر توں
بنیا جیہڑا اک مڈھلی کینٹن شوائز دا واسی سی۔ ایس کینٹن دا سوئس تریخ وچ بڑا ناں اے
تے ایس کینٹن توں فیر پورے دیس دا ایہ ناں 16ویں صدی دے مڈ وچ پیا۔

سویٹزرلینڈ وچ انساناں دے وسن دے نشان 1،50،000 ورے پرانے نیں۔ سب توں پرانی وائي
بیجی والی بستی گاشلنگن دی تھاں تے 5300 م پ ورے پرانی اے۔ ایتھوں دے پہلے رہتلی
قبیلے لویا ویلہ دے انت تے 450 م پ دے دوالے جھیل نواں شیٹل دے اتلے کنڈیاں تے
پونگرے۔ ہیلوٹی قبیلہ سوئس قبیلیاں وچوں اگے ورواں سی، 58 م پ وچ جولیس سیزر دیاں
فوجاں نے ایس نوں ہرایا۔ 15 م پ وچ الپس نوں رومی سلطنت وچ رلا لیا گیا۔

چوتھی صدی توں لیندا سویٹزرلینڈ برگنڈی راج وچ سی۔ المنی جرمن قبیلہ 5ویں صدی وچ
سوئس اچی نیویں تھاں وچ تے 8ویں صدی وچ سوئس وادیاں وچ وس جاندا اے۔ اینج اجدا
سویٹزرلینڈ المانیہ تے برگنڈی وچ ونڈیا جاندا اے۔ 504 وچ المنی دی فرینک قبیلے
ہتھوں ہار باجوں ایہ سارا تھاں فرینک سلطنت وچ آجاندا اے۔ اگلیاں صدیاں وچ ایہ
فرینکاں تھلے ای لگیا ریندا اے۔ 1000 دے دوالے ایہنوں مقدس رومی سلطنت نال جوڑ دتا
جاندا اے۔

1291 ج اری شوائز تے انٹروالڈن دیاں کینٹناں نے اپن آپ نوں ازاد رکھن تے آسٹریا توں
اپنے آپ نوں وکھرا کرن لئی اک جٹ بنایا۔ ایدے وچ کاروبار دی ازادی تے راہواں نوں
کھلا رکھنا وی سی۔ ایہ اج دے سویٹزرلینڈ دا مڈ سی۔ 1315 چ ایس جث دی آسٹریا نال
لڑائی ہوئی تے ایس جث نوں جت ہوئی۔ 1353 تک ایس جٹ نال گلارس, زوگ, لوسرن, زیورچ تے
برن کینٹن رل چکے سن۔ ایس وادے نال جٹ دی طاقت تے دولت وچ وی وادا ہویا۔ 1460 تک
سوئس جٹ رائن دے دکھن تے لیندے ول توں الپس تے جورا پہاڑاں تک دے تھاں دے مالک سن۔
سوئس جٹ تے سوئس کراے دے فوجی آسٹریا، برگنڈی تے سوابیا دے خلاف جتاں نے اوہناں نوں
مقدس رومی سلطنت اندر کماں وچ ازاد کردتا سی۔ سوئس فوجیاں دی یورپ وچ مانتا سی۔
سوئس جٹ دی فوجی مانتا تے تھاں وچ وادے نوں روک 1515 وچ اٹلی وچ فرانس نال
ماریگنانو دی لڑائی وچ ہار باجوں ہویا۔ الرخ زونگلی دی کج کینٹناں وچ اصلاح دے کم
وچ اگے ودن نال 1529 تے 1531 وچ کینٹناں دی آپس وچ مذہبی لڑائیاں ہویاں۔ ایہناں
اندر دیاں لڑائیاں دے سو سال مگروں 1648 دے لیندا فالیہ امن چ یورپ دے سارے دیساں
نیں سوئٹزر لینڈ دی ازادی تے نیوٹرل ہون نوں منیا۔ 1653 وچ سوئس پینڈو شہراں دے
خلاف اپنے حقاں لئی اٹھ کھلوندے نیں پر اوہناں نوں دبا دتا جاند اے۔ پر ایدے نال
شہراں نوں وی پنڈاں دی حالت سمج وچ اندی اے۔ پروٹسٹنٹ تے کیتھولک کینٹناں وچ رپھر
پیا ریندا اے۔ جیہڑا 1652 وج تے 1712 وچ لڑائی پھردا اے۔

1798 چ انقلابی فرانسیسی سرکار نے سویٹزر لینڈ تے ہلہ بول دتا تے ایدے تے اپنا قنون
لاگو کردتا۔ کینٹن راج مک گیا۔ سوٹزر لینڈ دی نویں سرکار جینوں ہیلویٹی لوکراج دا
ناں دتا گیاسوئس لوکاں نوں چنگی ناں لگی پر اوہناں دی بغاوت نوں ملو زوری دبا دتا
گیا سوئس لوکاں نے فرانس نال رل کے فرانس دے ویریاں نال لڑن توں وی ناں کردتی۔
نیپولین نے ایتھے اک نواں ٹانچہ کھڑا کرن دی کوشش کیتی۔ 1815 سوٹزر لینڈ فیر ازاد
ہوگیا ویانا کانگرس نے سوٹزر لینڈ نوں ازاد تے نیوٹرل من لیا۔ سوٹزر لینڈ نال
ویلائس، نواں شیٹل تے جینوا دے کینٹن آرلے تے ایس دے مگروں سوٹزر لینڈ دے بارڈر وچ
کوئی تبدیلی نئیں ہوئی۔

1847 چ ایتھے اک نکی سول وار ہوئی جینے سوئس لوکاں نوں اک جٹ ہون ول موڈدتا۔
سویٹزرلینڈ والیاں نے امریکی ادھارن تے اک وفاقی آئین بنایا جیدے وچ کینٹنان نوں
چوکھے حق ملے سن۔ سوئس پارلیمنٹ دو انکاں نال رل کے بندی اے۔سوئس قنون نوں پلٹن لئی
لوکاں دی پچھ ضروری اے۔ ناپ تول دا اک پربندھ لاگو ہویا تے 1850 وچ سوئس فرانک نوں
سویٹزرلینڈ دی اکو کرنسی بنا دتا گیا۔

پہلی تے دوجی وڈی لڑائی توں سوٹزر لینڈ وکھرا ریا تے کسے دیس نے سویٹزرلینڈ تے ہلہ
ناں بولیا۔ پہلی وڈی لڑائی وچ ولادیمیر لینن جینے روسی انقلاب دا مڈ رکھیا اوہ
سویٹزرلینڈ وچ وے ریا سی۔ 1920 وچ سویٹزرلینڈ لیگ آف نیشنز دا سنگی تے بنیا پر ایس
شرط تے جے اوہ کسے لڑائی چ نیں جاؤگا۔ دوجی وڈی لڑائی سویٹزرلینڈ چارے پاسیوں کیرے
وچ سی۔ اوہدے تے کاروباری روکاں سن۔ جرمنی نے اوہدے تے ہلہ بولن دا سوچیا وی سی۔
ایتھے 300،000 دے نیڑے مہاجر آۓ جناں لئی رتہ کراس نے بڑا کم کیتا۔ سوئس ہوائی فوج
نے مئی، جون، 1940 وچ لفتوفا دے 11 جہاز سٹے۔ 100 دے نیڑے اتحادی بمبار جہازاں دے
چلان والیاں نوں بندی بنایا۔ 1944–45 وچ کج اتحادی جہازاں نے غلطی نال کج سوئس
شہراں تے بمب سٹے۔لڑائی مگروں سویٹزرلینڈ نے تباہ ہوۓ یورپ نوں فیر اپنے پیراں تے
کھڑا ہون لئی ہتھ ونڈائی کیتی۔ سوئس زنانیاں نوں ووٹ دا حق کینٹن وچ 1959 ج تے جٹ
پدھر تے 1971 چ لبیا۔ 1963 چ سویٹزرلینڈ کونسل آف یورپ دا سنگی بنیا۔ 1979 وچ جورا
دی کینٹن برن کولوں وکھری ہوئی۔ 1999 وچ رتھ ڈرائیفس پہلی سوئس سوانی سی جیہڑی صدر
بنی۔ 2002 چ سویٹزرلینڈ یونائیٹڈ نیشنز دا سنگی بنیا۔ 2005 چ سویٹزرلینڈ شنجن دیس
بنیا۔ سویٹزرلینڈ ایس کم وچ لگیا اے جے اوہدے تے یورپی یونین دے وشکار رپھڑ پان
والے فرق ناں ہون۔

سویٹزرلینڈ دیاں 4 سرکاری بولیاں نیں: جرمن، فرانسیسی، اطالوی تے رومانش۔ 63.7%،
(4.6 ملین) لوکاں دی پہلی بولی جرمن اے۔ جرمن بولن والے، دیس دے اتلے تے وشکارلے
پاسیاں چ ریندے نیں۔20.4%، (1.5 ملین) لوکاں دی بولی فرانسیسی اے حیڑے دیس دے لیندے
پاسے ریندے نیں۔ 6.5%،(5 لکھ) لوک اطالوی بولدے نیں تے اے دیس دے دکھن چ وسدے
نیں۔0.5% لوک (35,000) رومانش بولی بولدے نیں جیڑے دیس دے دکھن چڑھدے ول اک کینٹن
گراوبندن وچ ریندے نیں۔

بدیسی بولیاں وچ سرب کروشیائی بولن والیاں دی گنتی 2000 وچ 103,000 سی۔ البانوی
بولن والے 95000 نیں۔ پرتگیزی 89,500 ، ہسپانوی 77,500 انگریزی 73,000 تے مقدونی
بولن والے 61,300 نیں۔ 173,000 ہور بولیاں بولدے نیں۔ اینج 10٪ لوک اوہ بولیاں
بولدے نین جیہڑیاں سرکاری منیاں نیں۔

سویٹزرلیند دے سارے لوک پڑھے ہوے نیں۔ پڑھائی کینٹن دی زمےواری اے۔ 9 سال تک دی
پڑھائی لازمی اے۔ پہلی یونیورسٹی 1460 وج باسل وچ بنی۔ سویٹزرلینڈ وج 12
یونیورسٹیاں نیں تے ایہ دنیا دیاں ودیا یونیورسٹیاں وچ گنیاں جاندیاں نیں۔
پیراسیلسس ایس کم وچ موڈی سی تے اوہدے باہجوں ای ایتھے دوائیاں تے کیمیا تے کم دی
تکڑی نیو رکھی گئی۔ سائینس سویٹزرلینڈ دی مجبوری اے کیوں جے ایتھے لویا کولہ تے ہور
دھااں ہے نہیں۔ سویٹزرلینڈ دے 27 لوکاں تے 9 اداریاں نوں نوبل انعام مل جکے نیں۔
البرٹ آئینسٹائن ایتھے ای کم کردا ریا اے۔

سویٹزرلینڈ نال جوڑ رکھن والے 113 لوکاں نون نوبل انعام دتا گیا اے۔ سویٹزرلینڈ وچ
دفتر رکھن والے 9 اداریاں نوں وی نوبل انعام لبے نیں۔ جنیوا وچ ‌فزکس دی سب توں وڈی
لباٹری سرن وی ہے۔

سویٹزرلینڈ یورپ دے وشکار ایدیاں وڈیاں رہتلاں وچ وسریا اے جنہاں نے سوئس بولیاں تے
رہتل تے رنگ پایا اے۔ ایتھے 7،952،600 لوک وسدے نیں جنہاں وچوں 1،81400 یا 22٪ لوک
بدیسی نیں تے ایتھے او کم کاج لئی آۓ نیں۔ سوئس لوکاں وچ جرمن سب توں چوکھے فیر
فرانسیسی تے فیر اطالوی آندے نیں۔ بدیسی لوکاں وچ اطالوی سب توں وڈی ٹولی (17.3%)
نال نیں۔ سویٹزرلینڈ دے بعوتے لوک سعائی نیں تے 43٪ لوک کیتھولک نیں۔ 35٪ پروٹسٹنٹ
نیں۔ 4.5٪ مسلمان نیں تے 2٪ ارتھوڈکس نیں۔ سوئس سوانیاں دی اوسط عمر 84.6 تے جنیاں
دی 80.2 اے۔

سویٹزرلینڈ یورپ دے وشکار تے الپس دے اتر وچ 41,284 مربع کلومیٹر (15,940 مربع
کلومیٹر) تھاں تے پھیلیا ہویا اے جتھے 79 لکھ لوک وسدے نیں۔ اینج ایتھے اوسطن 190
لوک اک مربع کلومیٹر وچ وسدے نیں۔ تھلویں پہاڑی انگ وج تھوڑے لوک تے اتلے ادھ وچ
چوکھے لوک وسدے نیں۔ سب توں وڈے کینٹن گراوبندن وچ جیہڑا الپس وچ اے 27 بندھ/مربع
کلومیٹر نال لوک گنتی اے۔

سویٹزرلینڈ نوں تن وکھرے تھانواں وچ ونڈیا جاسکدا اے۔ سوئس الپس، سوئس اچا نیواں
تھاں جورا پہاڑ۔ الپس اک اچا پہاڑی سلسہ اے جیہڑا دیس دے دکھن وشکار وچ اے تے دیس
60٪ حصہ ملیا ہویا اے۔ سوئس الپس دیاں اچیاں وادیاں وچ گلیشیر نیں جناں 1,063 مربع
کلو میٹر تھاں ملیا ہویا اے۔ ایہناں وچوں کئی دریا نکلدے نیں جناں وچ دریائے رائن،
ان دریائے رون تے ٹیسینو آندے نیں جیہڑے چار وکھریاں پاسے وکدے نیں۔ پانی دے ایہناں
پربندھاں وچ وشکارلے تے لیندے یورپ دے پانی دے وڈے انگ نیں جناں وچ جھیل کونسٹانس
جھیل جنیوا تے جھیل مگیوری آندیاں نیں۔ سویٹزرلینڈ وچ 1500 توں ود جھیلاں نیں جناں
وچ یورپ دا 6% سجرا پانی اے۔ جھیلاں تے گلیشیر دیس دے 6% تھاں تے پھیلے ہوۓ نیں۔

سویٹزرلینڈ دیاں 100 دے نیڑے چوٹیاں 4000 میٹر (13,000 فٹ) کول نیں یا ایس توں
اچیاں نیں۔ 4,634 میٹر/15203 فٹ اچائی نال مونٹے روزا دیس دی سب توں اچی چوٹی اے پر
میٹرہارن (4,478 میٹر/14,692 فٹ) پر مشہور زیاد اے۔ دونویں پنائن الپس وچ ویلائس
کینٹن وج نیں۔ لاؤتربرونن دی وادی توں اتے برنی الپس وچ 72 چھمبراں دے نال نال
ینگفراؤ (4,158 میٹر، 13,642 فٹ) تے آیگر (3,970 میٹر، 13,025 فٹ) دیاں چوٹیاں
دسدیاں نیں۔ ایناں دے دوالے دل کھچویاں وادیاں نیں۔ چڑھدے دکھن ول کینٹن گراوبندن
وچ برنینا الپس وچ پز برنینا (4,049 میٹر، 13,284 فٹ) دی چوٹی دے نال کر کے انگاڈن
دی سوہنی وادی اے۔ دیس دا اتلا انگ جینوں وشکارلا دیس وی کیندے نے دیس دے 60٪ لوک
وسدے نیں۔ ایہ کھلا نیواں پہاڑی تھان اے جتھے کتے کتے جنگل، چراگاہواں، وائی بیجی
والیاں پیلیاں تے آجڑیاں دے اجڑ دسدے نیں۔ ایسے تھاں وچ دیس دیاں وڈیاں جھیلاں تے
وڈے شہر نیں۔ دیس دی سب تون وڈی جھیل، جھیل جنیوا ایتھے اے۔ دریائے رون ایدے وچ
پانی کلدا وی اے تے کڈدا وی اے۔

سوئس نیشنل پارک سویٹزرلینڈ دا اکو نیشنل پارک اے۔ ایڈلوائیز، الپس دے پہاڑاں وچ
اگن والا پھل اے۔ ایہ سویٹزرلینڈ دے قومی نشاناں وچوں اک اے۔

سویٹزرلینڈ دی زمینی بنتر پجھلے لکھاں وریاں توں چلدے یورپی تے افریقی پلیٹاں
باہجون بنی اے۔ ایہ کم گلارس تریڑ تے ودھیا دسدا اے جیہڑی ہن دنیا دی اک ویکھن تھاں
اے۔ جیالوجی دے حساب نال ایس دیس 5 انگاں وج ونڈیا ہویا اے: گرینائٹ نال بنیا ہویا
الپس، لائم پتھر ول کھاندا جورا پہاڑ، جورا پہاڑ تے الپس دے وشکار کج پدرا تے کج
پہاڑی ماجھی دیس، دکھن ول پو دریا دی وادی تے اتر ول رہائن دریا دی باسل ول وادی۔
سویٹزرلینڈ زلزلیاں لئی بھیڑا اے۔ ایتھے 6 رختر ناپ دا زلزلہ ہر 60 یا 100 ورے
مگروں آسکدا اے۔ آخری 1946 وج آیا سی۔

سویٹزرلینڈ وچ کئی پنچھیاں دیاں ونڈاں نیں۔ سویٹزرلینڈ دیاں جھیلاں تے دریا پانی
پنجھیاں دیاں ودھیا تھانواں نیں۔ ہر ورے سیال وچ بگلے کونجاں تے بطخاں ایتھے آندیان
نیں۔ شکاری پنچھی جیویں لا تے باز ریندے نیں نیں تے سنہری شاہین نے پورے الپس وج
اپنا ڈیرہ لایا اے۔ داڑھی والا گدھ 2007 وج ایتھے سوئس نیشنل پارک وچ ہے سی۔
سویٹزرلینڈ وچ الوواں دیاں 6 ونڈاں نیں۔ پرانے پہاڑی جنگلاں وچ چڑی ترکھان تے رس
پنچھی ملدے نیں۔ شہراں دے پھیلن نال، اتلے پدھر دی وائی بیجی کرن تے چوکھا پھرن ٹرن
ہون باہجوں پنجھیاں دیاں کئی ونڈاں مکن دے نیڑے نیں۔

سوئس فوج وچ زمینی فوج تے ہوائی فوج آندیاں نیں۔ ہر سوئس نوں فوجی سکھلائی کرنی
پیندی اے۔ پکے فوجی سارے فوجیاں دا 5٪ ہوندے نیں۔ 20 توں 34 ورے دے سو‏ئس لازمی
فوجی سکھلائی وچوں لنکے ہوندے نیں۔ سویٹزرلینڈ دے لاگے سمندر ناں ہون باجوں ایدی
کوئی سمندری فوج نئیں۔ لاگے دے دیساں نال جڑدیاں جھیلاں وچ فوجی کشتیاں پھردیاں
نیں۔ سوئس لوک کسے ہور دیس دی فوج وچ نئیں جاسکدے، صرف ویٹیکن وچ سوئس فوج راکھی دا
کم کردے نیں۔

سویٹزرلینڈ دا کوئی سرکاری مذہب نیں پر زیادہ تر کینٹناں دے گرچے ہے نیں (سواۓ
جینوا تے نواں شیٹل دے) جیہڑے یا پروٹسٹنٹ نین یا کیتھولک۔ ایہ گرجے تے یہودی عبادت
تھانواں دا خرچہ سرکار دیندی اے جیہڑا ایہنے دے منن والیاں کولوں ٹیکساں راہین پورا
کیتا جاندا اے۔

2010 دی گنتی دسدی اے جے ایتھے سائی سب توں چوکھے نیں جیہڑے دو وڈے فرقیاں کیتھولک
(38.8%) تے پروٹسٹنٹ (30.9%) وشکار ونڈے ہوے نیں۔ 1536 وج جان کیلون دے آن توں
پہلان جنیوا پروٹسٹنٹ ہوگیا۔ بدیسی لوک اسلام(4.5%) تے لیندا آرتھوڈکس چرچ (2%)
ایتھے لیاۓ۔ ہندو (0.38%)، بدھ مت والے (0.29%), یہودی (0.25%) ، تے ہور (0.11%)
نیں۔ 4.3% دا کوئی مذہب نئیں۔

سویٹزرلینڈ 1515 توں اک نیوٹرل دیس اے۔ ایہ دوجے دیساں نال فوجی سیاسی تے کاروباری
جٹ نئیں بناندا ۔ ایدی نیوٹرل ہون دی سوچ نوں 1815 وچ ویانا کانگرس وچ وی منیا گیا۔
2002 وچ سویٹزرلینڈ یونائیٹڈ نیشنز دا سنگی بنیا۔ سویٹزرلینڈ دے سارے دیساں نال
سفارتی ساک نیں. سویٹزرلینڈ دے نیوٹرل ہون باجوں دوجے دیساں دے وشکار ایہ جور دی وی
راہ اے۔ سویٹزرلینڈ یورپی یونین دا سنگی نئین تے 1990 سوئس لوک لکاتار ایدے برخلاف
نیں۔

سویٹزرلینڈ دے نیوٹرل ہون باجوں دنیا دے کئی اداریاں دے دفتر ایتھے نیں۔ رتہ کراس
دا دفتر ایتھے اے تے یونائیثڈ نیشنز دا نیویارک مکرون دوجا وڈا دفتر ایتھے اے۔ ورلڈ
ہیلتھ آرگنائزیشن (WHO) انٹرنیشنل لیبر آرگنائزیشن (ILO)، انٹرنیشنل ٹیلیکمیونیکیشن
یونین (ITU)، یونائیٹڈ نیشنز ہائی کممشنر فار ریفیوجیز (UNHCR)، ورلڈ ٹریڈ
آرکنائزیشن تے 200 توں ود ہور اداریاں دے دفتر ایتھے نیں۔



https://pnb.wikipedia.org/wiki/%D8%A7%D9%86%D8%B3%D8%A7%D9%86

انسان دا جوڑ دد پلان والے دو پیراں تے چلن والے بن مانساں دے ٹبر نال اے تے سدھا
کھلونا، دوپیراں تے چلنا، ہتھاں تے اوزاراں دا ودھیا ورتن، اک وڈا دماغ تے پؤں
وٹیاں رہتلاں ایہدیاں اچیچیاں صفتاں نیں۔ ڈی این اے تے پرانیاں ہڈیاں دسدیاں نیں جے
انسان چڑدے افریقہ دے پاسے توں 200000 ورے پیلاں ٹریا تے 50000 ورے پہلے اپنے ہندے
نویں پنڈے تے سوچ دے وکھالے تے اپڑیا۔ دوجے آگو مانس نوں سامنے رکھو تے ایدے کول اک
بہت ودیا تے وڈا دماغ اے۔

انسان سوچ سکدا اے، بولی بول سکدا اے، تے رپھڑ مکاسکدا اے۔ سوچن دے ایس ودویں ول
نال اوس کول اک سدا کھڑا پنڈا اے تے ازاد ہتھ نیں جناں نال اوہ کئی کم کر سکدا اے
تے کسے وی ہور جیون دے مقابلے وچ ودیا اوزار بنا تے چنگے ول نال ورت سکدا اے۔ ہور
وی اچی پدھر دیاں سوچاں جیویں اپنی پچھان، عقل تے سیانف اوہ گلاں نین جیہڑیاں کہ
اوہنوں 'بندہ' بنادیاں نیں۔ انسان سواۓ انٹارکٹکا دے سارے براعظماں تے ریندا اے۔
زمین تے انسانی گنتی ست ارب توں ود اے۔

پنجابی شبد انسان عربی وچون آیا اے۔ جیدا مطلب اے جنا مرد۔ انسان دا سائنسی ناں
(Homo Sapien) سویڈنی کارل لنیاس نے اپنی کتاب سسٹما نیچرا 1758 وچ پہلی واری ورتیا
تے ادھارن آپنی دتی۔ ایہ لاطینی دے دو شبداں (Homo) مطلب 'مانس' تے (Sapien)
'سیانا' نال رل کے بنیا اے۔ سیانا مانس یا سیانا بندہ۔

اج دے انسان دا ٹانچہ تے پنڈا پرانا سیانا مانس توں وشکارلے پتھ ویلے وچ 200،000
ورے پہلاں افریقہ رچ وکھالے وچ آیا۔ تیسرے پتھر ویلے دے مڈ تے 50،000 ورے پہلے اپنی
ہن دی سوچ تے رہتل ؛ اپنی بولی تے موسیقی نال انسان نے اپنا آپ دسیا۔ افریقہ وجوں
انسان 70،000 ورے پہلے نکلیا تے ساری دنیا تے پھیل گیا تے اپنے توں پہلے دے پرانے
انسانی مانساں نوں مکادتا۔ 40,000 وریاں وچ اوہ ایشیاء یورپ تے اوشیانا تے پھیل
گیا14،500 ورے پہلے دے نیڑے تریڑے اوہ اتلے تے دکھنی امریکہ تک اپڑ گیا۔

10000 ورے پہلے تک انسان دا گزارا شکار تے سی۔ وائی بیجی دے ٹرن نال انسان کول کھان
پین نوں فالتو شیواں جیدے نال بپار تے کاروبار ٹرے۔ دھاتاں دے اوزاراں دا بنن تے
ورتن ٹریا۔ ڈنگراں نوں پھڑ کے پالیا جان لگیا۔ 6000 ورے پہلے مصر عراق تے پنجاب وچ
رہتلاں تے سرکاراں دی نیو پئی۔ فوجاں دی بنان دی بچاؤ لئی لوڑ پئی تے دیس دا پربندھ
چلان لئی ایس کم دے لوک رکھے گۓ۔ کم دیاں شیواں لئی دیس اک دوجے دا ہتھ وی ونڈاندے
سن تے ایس لئی لڑائیاں وی لڑیاں گیاں۔

پرانا یونان اک مڈلی رہتل سی جتھوں لوکراج، فلاسفی سائنس اولمپک کھیڈاں لکھتاں تے
ڈرامہ 2000 توں 3000 ورے پہلے ٹرے۔ لیندے ایشیاء توں یہودیت تے ہندستان توں ھندو مت
وڈیاں تے مڈلیاں مزہبی سوچاں سن۔ پچہلے 500 وریاں وچ یورپ وچ پرنٹنگ پریس دے بنن
ہور نویاں چیزاں بنن نے اک انقلاب لے آندا۔ یورپی کھوجیاں نے دنیا کھنگالدتی تے
ساری دنیا تے یورپ نے مل مار لیا۔

20ویں صدی دے انت تے انفارمیشن ویلے دا مڈ بجن تے دھیا اک نویں ویلے وچ آگئی ت ے اک
دوجے نال جڑگئی۔ ایہ دنیا ہن اک پنڈ وانگوں اے۔ ایس ویلے 2 ارب دے نیڑے انسان
انٹرنیٹ نال اک دوجے نال جڑے ہوۓ نیں۔ 3۔3 ارب لوک موبائل فون ورت رۓ نیں۔

انسان دا قد نسل جغرافیہ کھان پین تے کم نال جڑیا اے۔ اک جوان وشکارلے ناپ دے انسان
دا قد 1.5 to 1.8 میٹر (5 to 6 فٹ) ہو سکدا اے اک انسانی مادھ دا جوکھ 54–64
کلوگرام تے نر دا 76–83 کلوگرام ہوندا اے۔

جنا زنانی دے ملن نال زنانی یا مادہ اندر نیانے دے ہون دا کم ٹردا اے تے 9 مہینیاں
مگروں اوہ جمدا اے۔ انسان دے نیاے دا جمنا دوجے بن مانساں نالوں چوکھے درد والا
ہوندا اے تے ایدے نال موت وی ہوسکدی اے۔ ایدا وجہ انسانی نیانے دے سر دا وڈا ہونا
تے دو پیراں تے چلن باجوں زنانہ پیلوس ہڈیاں دا تنگ ہونا اے۔ نیانہ جمن تے زنانیاں
دے مرن دی گنتی غریب دیساں وچ زیادہ اے۔ امیر دیساں وچ جمے نیانے دا جوکھ 3–4 کلو
(6–9 پاؤنڈ) تے قد 50–60 سینٹی میٹر (20–24 انچ) ہوندا اے۔ عریب دیساں وچ کاکے دا
تھوڑا جوکھ ہونا اوہناں دے مرن دی وڈی کارن اے۔ انسانی نیانے جمن ویلے بالکل بے بس
ہوندے نیں تے 12 توں 15 وریاں دی عمر وچ جنسی ناپ نال وڈے ہوندے نیں۔ انسان دے جین
دی عمر وکھرے دیساں وچ وکھری اے۔ امیر دیساں وچ زیادہ تے غریب دیساں وچ تھوڑی۔ ہانگ
کانگ وچ جنیا دی ایورج عمر 78.9 تے زنانیاں دی 84.8 اے۔ سوازی لینڈ وچ ایہ 31.3 اے۔
اک فرانسیسی سوانی جین کالمنٹ نوں 122 ورے دی عمر نال سب توں زیادہ عمر دی انسان
منیا گیا اے۔

انسان دے کھان پین وچ بے انت شیواں نیں۔ ایدے وچ اوہدا تھاں رہتل تے مزہب دی چنوتی
وڈا ناپ اے۔ 10000 ورے پہلاں تک انسان شکار تے گزارا کردا سی ۔ فیر جدوں انسان نے
وائی بیجی دا مڈ رکھیا تے اوہدا کھان پین ای پلٹ گیا۔ وائی بیجی نال لوک گنتی ودی۔
شہر بنے۔ لوکاں دے چوکھا تے کٹھا رہن نال اک دوجے نوں لگن والے روگ ودے۔ ویلے نال
کھان پین وچ پلٹے آۓ۔ انسان جنج ہن کھا پی ریا اے اج توں دو صدیاں پہلے اینج نئیں
سی۔ سائنس نے انسانی کھان پین نوں وی پلٹ کے رکھ دتا اے۔

بناں کھان پین دے انسان اپنی جربی دے آسرے تے 4 توں 8 ہفتے تک جی سکدا اے تے پانی
بنا تن توں چار دن تک۔ پکھ باجوں 3 کروڑ 60 لکھ لوک ہر ورے مرجاندے نیں۔ ساری دنیا
وچ کھان پین اکو جیا نئں. دنیا دے اک ارب لوک موٹے نیں۔

انسان عام ول نال دن نوں جاگدا تے رات نوں سوندا اے۔ اک جنے ل‏ی ست تون نو کینٹے
سین دی لور اے نیانے لئی نو توں دس کینٹے۔ بڈھیاں ل‏ی چھ تون ست کینٹے دی نیندر
کافی اے۔



https://pnb.wikipedia.org/wiki/%DA%86%D9%86

چن زمین دے گرد کمن آلا اکو پاندھی اے۔ اے زمین توں 384403 کلومیٹر دے پینڈے تے اے۔
ایہ زمین دے دوالے اپنا اک پھیرہ 27.3 دناں چ پورا کردا اے۔ ایہدا قطر زمین دے قطر
دا 27%، ایہ زمین دے کنے دا 60% اے تے فیر ایھدا ماس زمین دے ماس دا 81واں انگ بندا
اے۔

چن دا زمین اگے اکو ای وکھالہ ریندا اے ۔ سورج مگروں ایہ اسمان تے سب توں لشکدی چیز
اے پاویں ایدھے مکھ ہنیرا کولے ورگا اے۔ اسمان تے وکھریاں کرکے ودھیا دسن باجوں تے
ایدھے وکھرے روپ ایہناں رل کے ایہنوں پرانے ویلیاں توں بولی، کیلنڈر، آرٹ تے مزہب
تے گوڑھے رنگ کیتے نیں۔ چن دی کھچ سوندر وچ چھلاں بناندی اے تے دن نوں تھوڑا جیا
لماں کردی اے۔ چن توں زمین دا پینڈا سلانہ 3.82 سینٹی میٹر ودھ ریا اے۔ پر ایہ ناپ
پکا نہیں۔

چن بارے کاہڈ اے جے ایہ 4.5 ارب ورے پہلے بنیا سی تے ایہ زمین بنن دے نال ای مگروں
بنیا سی۔ چن اکلا اسمانی انگ اے جتھوں تک زمین توں انسان اپڑیا اے۔ سوویت یونین دا
لونا پروگرام 1959 وچ پہلا سی جیہڑی خلائی جہاز نال چن تے اپڑیا سی۔ امریکی ناسا دا
اپالو پروگرام وچ اپالو 8 وچ پہلی واری تن انساناں نے 1968 وچ چن دے دوالے چکر کٹیا
تے فیر 1968 توں 1972 تک 6 واری انسان چن تے اتریا پہلی واری اپالو 11 والی اڈاری
وچ 20 جولائی 1969 نوں۔ ایہناں وچ چن توں 380 کلو پڑی زمین تے ٹؤ کے لیائی گئی جس
توں چن دا مڈھ، اندرلا ٹانچہ تے تریخ بجھی گئی۔ 1972 وچ اپالو 17 دے مشن مگروں فیر
کوئی انسان چن تے نہیں گیا۔ کئی دیساں نے اودے دوالے کمن والے سیارے وی کلے۔ چن تے
ہر دیس دا بندا جاسکدا اے۔

چن دی چھلڑ، مینٹل، تے گری وکھرے ولدے بنے نیں۔ چن دی اندرلی خالص لوہے دی گری دا
ریڈیس 240 کلومیٹر اے ایس توں اپر پانی سار لوہے دا انگ اے جیدا ریڈیس 300 کلومیٹر
دے نیڑے اے۔ ایس توں اپر 500 کلومیٹر دے ریڈیس دی کج پگھلی پٹی اے۔ چن دا لوہے نال
رچیا چھلڑ 50 کلومیٹر دے نیڑے تریڑے موٹا اے۔

چن بارے جانن تے ایہنوں سمجھن تے پڑھن بارے لوک تارہ پڑھت دے مڈھ ویلے ای لگ گے سن۔
5ویں صدی م پ دے بابلی تارہ گروواں نے 18 ورے دے چکر چن گرہن دا پت چلایا۔ ہندستانی
تارہ گروواں نے مہینے وچ چن دے ودھن بارے دسیا۔ چوتھی صدی م پ دے چینی تارہ گرو شی
شن نے سورج تے چن گرہن ہون بارے دسیا۔ انیکساگورس (500 – 428 م پ) اک یونانی تارہ
گرو تے فلسفی سی جیہنے ایہ عقلی گل کیتی جے چن تے سورج دونویں گول پڑیاں نیں تے چن
سورج دا چانن پرتا کے ساڈے ول کلدا اے تے ایہو گل ہان ٹبر دے چینیاں نوں سجھی۔ 499
وچ ہندستانی تارہ گرو آریہ بھٹ نے وی ایہ لکھیا اپنی کتاب آریہ بھاٹیا وچ جے سورج
دے چانن دا چن نالوں ٹکرا کے پلٹنا ای چن دے لشکن دی وجہ اے۔ سیلیوکوس نے دوسری صدی
م پ وچ بالکل ٹھیک کیا جا سمندر دیاں چھلاں چن باجوں بندیاں نیں تے اوہناں دی اچائی
دا جوڑ چن دی سورج نال سیدھ نال اے۔ ایسے صدی وچ ارسٹارخس نے زمین توں چن دا پینڈا
تے چن دا ناپ ناپیا جیہنوں بطلیموس نے ہور ودھیا کیتا۔ ارشمیدس نے اک پلینیٹیریم
بنایا جیدے وچ چن تے تاریاں دی ٹور دسی گئی سی۔

وشکارلہ ویلہ وچ ٹیلیسکوپ دے بنن توں پہلے ک‏ی لوک ایہو ای مندے سن جے چن پدھرا اے
پر ایس ول وی لوک آرۓ سن جے ایہ گول اے۔ 1609 وچ گلیلیو گلیلی نے اپنی کتاب سڈریوس
ننسیس وچ ٹیلیسکوپ توں ویکھ کے مورتاں بنا کے چھاپیاں تے ایہ دسیا جے چن پدھرا ای
نہیں ایدے تے پہاڑ وی نیں تے گول کھڈے وی نیں۔ ٹیلیسکوپ نے اک نویں دنیا دی کھڑکی
لوکاں اگے کھولی تے چن دے نقشے لوک بنان لگ پۓ۔ رچیولی تے گریمالڈی نے 17ویں صدی وچ
چن دیاں تھانواں دے ناں رکھن دے اچیچے ول کڈے تے ناں رکھے جیہڑے ہجے وی ورتے جارۓ
نیں۔ ولہلم بیئر تے یوہان ماڈلر نے چن دے بہت ودھیا نقشے بناۓ تے چن پہاڑاں دیاں
اچائیاں وی ناپیاں۔ چن دی پدھر تے گول کھڈے جنہاں نوں گلیلیو نے اگپہاڑ توں بنے
سمجھیا سی آن والے ویلیاں وچ ایہ پتہ چلیا جے اوہ چن تے باہر توں آکے ڈگن تے ٹکران
والیاں شیواں نال بنے نے۔

امریکہ تے سوویت یونین دی ٹھنڈی لڑائی وچ دوناں دیساں دے وشکار اسمان دی کھوج بارے
وی کؤل ہوجاندا اے تے ایدھے وچ چن بارے کھوج وچ بہت وادھے ہوۓ۔ سویت یونین دے لونا
پروگرام وچ لونا 1 زمین دی کھچ توں باہر نکلدا اے تے چن دے نیڑے جاندا اے، لونا 2
پہلی انسان دی بنائی ہوئی شے سی جیہڑی چن دی پدھر تے اتری۔ لونا 3 نے چن دے لکے
پاسے دیاں مورتاں بنایاں۔ ایہ سارے کم 1959 وچ ہوۓ۔ لونا 9 چن دے اتردا اے تے لونا
10 پہلی واری چن دے دوالے چکر کٹدا اے۔ لونا 16، لونا 20 تے لونا 24 چن دی پدھر توں
مٹی زمین تے لے کے آندے نیں۔

امریکہ نے وی سوویت یونین نال چن تے اپڑن دی دوڑ وچ سی پر جدوں یوری گاگرین اک روسی
اسمان تے گیا تے امریکہ نے چن تے اپڑن دی دوڑ وچ بہت وادا کردتا تے امریکہ دا اپالو
پروگرام پہلے تے سوویت یونین نالوں پجھے سی پر فیر تیزی نال اگے ودھیا۔ 1968 وچ
اپالو 8 نے بندیاں نال چن دے دوالے پہلی واری چکر کٹیا۔ اپالو 11 21 جولائی 1969
نوں چن تے اتریا تے نیل آرمسٹرانگ اک امریکی، پہلا انسان سی جیہڑا ایدا ایس ااری دا
آگو سی اوہ چن تے اتریا۔ امریکی فیر وی چن تے گۓ تے 382 کلو چن دی مٹی 2,196
وکھریاں گتھلیاں وچ لے کے زمین تے آۓ۔ نیل آرمسٹرانگ دا اپڑنا دوناں دیساں دے وشکار
لگی دوڑ دا انت سی۔ ایس دوڑ باجوں ٹیکنالوجی تے سائینس وچ بہت وادے ہوۓ تے انسان دا
زمین دے آلے دوالے دے محول بارے جاندکاری وچ جوکھا وادھا ہویا۔ چن اتے ایس تکنیکی
پرزے چھڈے گۓ جیہڑے اوتھوں زمین ول خبران کلدے سن۔



https://pnb.wikipedia.org/wiki/%D8%A2%D8%B3%D9%B9%D8%B1%DB%8C%D9%84%DB%8C%D8%A7

آسٹریلیا زمین دے تھلویں انگ دا دیس اے۔ ایدے وچ آسٹریلیا تسمانیہ تے بحرالکاہل دے
کئی جزیرے آندے نیں۔ تھاں ناپ نال ایہ دنیا دا 6واں وڈا دیس اے۔ پاپوانیوگنی، چڑھدا
تیمور تے انڈونیشیا ایدے اتر وچ نیو کیلیڈونیا ایدے چڑھدے ول تے نیوزی لینڈ ایدے
چڑھدے دکھن ول اے۔ ایتھے انگریزی بولی بولی جاندی اے۔ ایدی لوک گنتی 22,930,253 اے۔
زیادہ تر لوکی برطانیہ توں آۓ نیں۔ برطانیہ دی ملکہ، ملکہ الزبتھ II ایس دیس دی وی
آگو اے۔

آسٹریلیا وچ یورپی لوکاں دے اٹھارویں صدی وچ آن توں پہلے 40000 ورے تک ایتھے پرانے
لوک رہ رۓ سن جناں دیاں بولیاں دیاں نیڑے تریڑے 250 ونڈاں بندیاں نیں۔ ایہوں پہلی
واری 1606 وچ ڈچاں نے لبیا تے 1770 وچ ایدے برطانیہ نے اپنا کلیم کیتا۔ 26 جنوری
1788 توں ایتھے برطانیہ توں لوکاں نوں لیا کے وسایا گیا۔ نواں تھلواں ویلز وسن لئی
پہلی تھاں چنی گئی۔ ہولی ہولی لوک آکے ایتھے تے ہور تھانواں تے وسدے گۓ۔ 1 جنوری
1901 نوں چھ تھانواں دا پربندھ کیتا گیا۔ لوک گنتی دا چوکھا انگ چڑھدے پاسے ول
ریندا اے تے شہراں وچ لوک زیادھ نیں۔

آمدنی ناپ نال ایہ دنیا چ 5ویں نمبر تے ایے۔ ایدی اکانومی دنیا وچ 13ویں نمبر تے
آندی اے۔ اینج ایہ دنیا دے کھاندے پیندے دیساں وچ آندا اے۔

شبد آسٹریلیا لاطینی بولی دے شبد آسٹرالس توں بنیا اے جیدا مطلب اے تھلواں یا
دکھنی۔ آسٹریلیا دے واسی نوں "آسی" کیندے نیں۔

رومی ویلے توں ای کسے انجان دکھنی دیس (Terra Australis Incognita) دی سوچ ہے سی تے
بنا ثبوت توں ای وشکارلے ویلے دیاں جغرافیہ کتاباں وچ ایہ ہے سی۔ یورپی کھوجیاں دی
کھوجن تے ایہنوں پرانے مشہور ناں نال سدیا گیا۔ پہلی واری شبدآسٹریلیا انگریزی وچ
1625 وچ ورتیا گیا۔ میٹتھیو فلنڈر نے 1804 توں ایس ناں نوں عام کیتا۔ جوزف بینکس دے
آکھن تے 1814 وچ اپنی کتاب دا ناں A Voyage to Terra Australis رکھیا۔ 12 دسمبر
1817 نوں گورنر لاخلن میکائر نے کلونیل دفتر نوں آسٹریلیا ناں رکھن بارے کیا۔ 1824
وچ سمندری ماملیاں دے دفتر نے ایس گل نوں منیا تے ایہ ناں رکھ دتا گیا۔ اوہ پہلا
نقشہ جیدے تے شبد آسٹریلیا لکھیا گیا سینٹ پیٹرزبرگ روس توں 1824 وچ چھپیا۔

انسان آسٹریلیا وچ 42000 توں 48000 ورے پہلے رہن لگے تے خورے اوہ چڑھدے دکھنی
ایشیاء ولوں آۓ سن تے ہن دے پرانے دیسی آسٹریلیائی لوکاں دے پرکھ سن۔ 18ویں صدی دے
انت تے جدوں یورپی لوک ایتھے وسن آے تے اوس ویلے دے پرانے دیسی لوک شکاری تے جڑی
بوٹیاں کھان ویلے تے منہ زبانی چلن والی رہتل تے زمین دی عزت دی نیو تے بنیاں
روحانی سوچ تے چلن والے سن۔ کدے کدے شکار لئی چرھدے دکھنی ایشیاء دے آنوالے
مچھیریاں دے پچھے یورپی کھوجی وی ایتھے اپڑے۔ ولیم جانزون اک ڈچ سمندری جہاز
چلانوالا، کیا جاندا اے ، اوہنے پہلی واری آسٹریلیا نوں 1606 وچ ایدے اپرلے کنڈے تے
کیپ یارک جزیریورگا نوں ویکھیا تے 26 فروری نوں ایتھے ای پنفادر دریا کول ایدی زمین
تے اتریا۔

ڈچاں نے اتلے تے لیندے آسٹریلیا دے نقشے بناۓ پر ایتھے وسے ناں۔ ولیم ڈیمپیئر اک
انگریز کھوجی نے 1688 تے فیر 1899 وچ ایتھے دا پھیرا پایا۔ 1770 وچ جیمز کک نے
چڑھدے آسٹریلیا نوں کھوجیا تے ایہدا ناں نیو ساؤتھ ویلز رکھیا تے برطانیہ لئی
ایہنوں کلیم کیتا۔ جیمز کک دیاں کھوجاں نے مجرماں دی اک نگری دی رکھی۔ 26 جنوری
1788 نوں آرتھر فلپ پورٹ جیکسن تے جینوں ہن سڈنی کیندے نیں تے ایہ آیا۔ ایہ تریخ ہن
آسٹریلیا دا قومی دیہاڑا یا آسٹریلیا دیہاڑہ اکھواندا اے۔ 1803 وچ تسمانیہ نوں
وسایا گیا۔ برطانیہ نے لیندے آسٹریلیا تے 1828 نوں کلیم کیتا۔

نواں تھلواں ویلز توں کئی تھانواں نوں وکھریاں کرکے نویں صوبے بناۓ گۓ: دکھنی
آسٹریلیا 1836 وچ وکٹوریہ 1851 وچ، کوینزلینڈ 1859 وچ۔ 1911 وچ ساؤتھ آسٹریلیا توں
ناردرن ٹیراٹری دی نیو رکھی گئی۔ لوکاں دے ناں منن تے 1848 وچ ایتھے مجرماں نوں لے
کے آخری جہاز آیا۔

پہلی جنوری 1901 نوں آسٹریلیا دیاں نگریاں دا اک جٹ لمے سلا مشورے مگروں بنایا گیا
تے کامنویلتھ آف آسٹریلیا بنائی گئی جیہڑی 1907 نوں سلطنت برطانیہ دا اک انگ بنی۔
کینبرا راجگڑھ بنایا گیا تے 1911 توں 1927 تک بندا ریا ے اودوں تک میلبورن تھوڑے چر
لئی راجگڑھ ریا۔ 1914 وچ پہلی وڈی لڑائی وچ آسٹریلیا برطانیہ نال سی تے 416,000 آسی
یورپ دے لڑائی ویہڑے ول گۓ 60،000 مارے گۓ تے 152,000 نوں سٹاں لگیاں۔ کئی آسی
سوچدے نیں جے گیلی پولی دی لڑائی وچ ہار نے اوہناں دی قوم دا مڈھ بجیا۔ 1942 وچ
آسٹریلیا تے برطانیہ وشکار کئی جوڑ ٹٹے۔ 1942 وچ برطانیہ دی جپان ہتھون ہار نے
آسٹریلیا نوں ڈرا دتا تے اوہنے اپنے بچاؤ لئی امریکہ ول ویکھیا۔ 1951 توں آسٹریلیا
امریکہ دا سنگی اے۔ دوجی وڈی لڑائی مگروں یورپ توں بن باس کرکے لوک آۓ تے 1970
مگروں ایشیاء توں وی لوکاں نوں آسٹریلیا آن دی ہلہ شیری دتی۔ ونسونیاں تھانواں توں
آسٹریلیا وچ لوکاں دے آن نال ایتھوں دے لوکاں، رہتل تے اوہناں دے وکھالے وچ فرق
آیا۔ آسٹریلیا ایکٹ 1986 نال برطانیہ نال ریندے رشتے وی ٹٹ گۓ ہن کسے نوں اپنے رپھڑ
مکان لئی لندن جان دی تے پریوی کونسل اگے کین دی لوڑ ناں رئی۔ 1999 وچ اک چنوتی وچ
آسٹریلیا دے لوکاں نیں آسٹریلیا دے اک پورے لوکراج بنن توں منکرے تے ۔ آسٹریلیا دی
بارلی پالیسی دا منہ ہن رلدے تے بحرالکاہل دے کنڈیاں تے وسدے دیساں نال ساک ودھان
ول اے۔

آسٹریلیا اک کھاندا پیندا دیس اے جتھے بہت تھوڑی غریبی اے۔ آسٹریلین ڈالر دیس دی
کرنسی اے۔ آسٹریلیا دنیا دی 13ویں وڈی ایکانومی اے اک بندے دی سال دی آمدنی نال
دنیا وج 5ویں نمبر تے ہیمن ڈیویلپمنٹ انڈیکس وچ دوجے نمبر تے اے۔ مئی 2012 وچ
11,537,900 لوک کم کاج وج لگے سن تے 5.1 ٪ کم توں باہر سن۔ آسٹریلیا وچوں کنک، ان،
دھاتاں بدیس پیجیدیاں نیں۔ جپان، چین، امریکہ، دکھنی کوریا، نیوزی لینڈ آسٹریلیا دی
مال ویچن دیاں وڈیاں مارکیٹاں نیں۔ آسٹریلیا شراب ویچن والا چوتھا وڈا دیس اے تے
ایہ 5.5 بلین ڈالر تک جاندی اے۔

آسٹریلیا دے 6 صوبے نیں:نواں تھلواں ویلز، وکٹوریہ، کوینزلینڈ، دکھنی اسٹریلیا،
تسمانیہ، لیندا آسٹریلیا، اتلا تھاں۔

آسٹریلیا 7,617,930 مربع کلومیٹر (2,941,300 مربع میل) تھاں تے پھیلیا ہویا اے۔
ایہنوں وڈا سمندر ہند تے بحرالکاہل نے کیریا ہویا اے۔ ارافورا سمندر تے تیمور سمندر
ایہنوں ایشیاء توں وکھ کردے نیں۔ کورال سمندر کوئینزلینڈ دے کنڈے نال اے تے تسمان
سمندر اسٹریلیا تے نیوزی لینڈ دے وشکار اے۔ آسٹریلیا اپنے تھاں ناپ نال دنیا دا
چھیواں وڈا دیس اے، ایہنوں دنیا دا سب توں نکا براعظم وی کیا جاندا اے، اپنے ناپ تے
وکھرے ہون باجوں ایہنوں جزیرہ براعظم وی کیا جاندا اے تے کدے سب توں وڈا جزیرہ۔
آسٹریلیا دا سمندری کنڈہ 34,218 کلومیٹر (21,262 میل) لماں اے تے ایدے وچ اوہدے
جزیریاں دے کنڈے نئیں ہیگے۔ گریٹ بیریئر ریف آسٹریلیا دے چڑھدے اتر وچ سمندر وچ
2,000 کلومیٹر (1,240 میل) لمی کورل ریف اے۔ ماؤنٹ آگسٹس جیدے بارے کیا گیا اے جے
دنیا دی سب توں وڈی پڑی اے لیندے آسٹریلیا وچ اے۔ ٹلہ کازیسکو 2,228 میٹر دی اچائی
نال آسٹریلیا دا سب توں اچا پہاڑ اے۔

آسٹریلیا دے وڈے ناپ دا ہون باجوں ایتھے کئی دیس وکھالے دسدے نیں۔ چڑھدے اتر وچ
بارشی جنگل، چڑھدے دکھن، لیندے دکھن ول تے چڑھدے ول پربت دھارا نیں تے ایدھے بالکل
وشکار روہی اے۔ ایہ سب توں پدھرا براعظم اے جتھے روہی یا روہی نال رلدا محول اے۔
ایتھے دی سب توں تھوڑی کنی لوک گنتی اے۔

آسٹریلیا وچ تھل یا روہی ورگ یا کج روہی ورگے تھاں سب توں چوکھے نیں، پر ایتھے
الپائنی ویہڑے تے بارشی جنگل وی ہے نیں۔ اسٹریلیا اک پرانا براعظم اے تے لمے چر توں
ریندی دنیا توں وکھ اے ایس باجوں ایتھے دے بوٹے جانور نویکلے نیں۔ ایتھے دے 85٪
پلھاں والے بوٹے، 84٪ میملز، 45ۖ٪ پنچھی تے 89٪ مچھیاں صرف ایتھے ای لبدے نیں۔
آسٹریلیا کول ریپٹائلز دیاں 755 ونڈاں نین۔ اینیاں کسے ہور دیس وچ نئیں۔

آسٹریلیا دے جنگلاں وچ سفیدے تے ککر دے رکھ عام لبدے نیں۔ سفیدے دیاں ایتھے 700 دے
نیڑے ونڈاں نیں۔ پلے ٹیپس، اکڈنا، کینگرو، کوالا، کوکابرا، ایمو، وومباٹ آسٹریلیا
دے جانور تے پنچھی جنہاں توں ای جانیا جاندا اے۔ ڈنگو اک جنگلی کتا اے آسٹریلیا دا
تے اک وڈا رپھڑ۔

دو صدیاں تک آسٹریلیا آکے وسن والے برطانوی جزیریاں توں آۓ۔ ایس توں ہن دے جوکھے
سارے آسیاں دے پرکھ برطانوی یا آئرش نیں۔ 2011 دی گنتی وچ اپنے پرکھاں نال جوڑ
جوڑدیاں ہویاں انگریز (36.1 ٪), آسی (35.4 ٪), آئرش (10.4 ٪), سکاٹ (8.9 ٪), اطالوی
(4.6 ٪), جرمن (4.5 ٪), چینی (4.3 ٪), ہندستانی (2.0 ٪), یونانی (1.9 ٪), تے ڈچ
(1.7 ٪) سن۔

پہلی وڈی لڑائی مگروں آسٹریلیا دی لوک گنتی چوگنی ہوجکی اے۔ پر ایس دیس وچ ہجے وی
لوک سب توں گھٹ کنے نیں۔ پہلی وڈی لڑائی توں 2000 تک ایتھے 59 لکھ لوک باہروں وس
چکے نیں تے اینج ہر ست وچوں دو لوی آسٹریلیا توں باہر جمے سن۔ آسٹریلیا وچ لوکاں
نوں اک کوٹے نال آن دتا جاندا اے تے کسے کم دے گنی نوں ای جای آیاں نوں کیا جاندا
اے۔ 2050 تک ایتھے 42 ملین لوک وس رۓ ہون گے۔

15 وریاں توں اپر دے 24٪ آسی کسے ناں کسے کھیڈ وچ حصہ لیندے نیں۔ کرکٹ، ہاکی،
فٹبال، رگبی، والی بال وچ آسٹریلیا دی ٹیماں دنیا وچ منیاں ہویاں نیں۔ 2000 توں
تیرنا، سیکل چلان تے کشتی چلان وچ اسی ٹیماں دنیا دیاں 5 ٹاپ دیاں ٹیماں وچ آندیاں
نیں۔ تیرن وچ اولمپک کھیڈاں وچ آسٹریلیا نے ایس کھڈ دی تریخ ٹکے یا تمغے لین وچ وچ
دوجے نمبر تے اے۔ آسٹریلیا نے ہر اولمپک کھیڈ تے کامن ویلتھ کھیڈ وچ حصہ لیا اے۔
آسٹرلیا نے 1956 دیاں اولمپک کھیڈاں میلبورن تے 2000 دیاں اولمپک کھیڈاں سڈنی وج
کرائیاں تے 4 واری کامن ویلتھ کھیڈاں وی آسٹریلیا کرا چکیا اے۔ ٹینس، کرکٹ تے گڈیاں
دیاں دوڑاں تے ہور کھیڈاں دے ملاکھڑے وی ایتھے ہوجکے نیں۔



https://pnb.wikipedia.org/wiki/%D8%A2%D8%B1%D9%B9

آرٹ ایسے کم یا کماں نوں آکھیا جاندا اے جیدے وچ چیزاں نوں نشاناں نال اینج دسیا
جاندا اے جے اوہ سوہنیاں لگن۔ ارٹ دی بنی شی کوئی کہانی دسدی اے یا صرف کوئی سوہنا
سچ یا مسوس ہون والا جذبہ۔ انسائیکلوپیڈیا بریٹانیکا آرٹ نوں اینج دسدا اے،" اوہ
سوہنیاں شیواں، محول، یا تجربیاں جنہاں نوں دوجیاں نوں وی دسیا جا سکے تے جنہاں دے
بنان وچ سوچ تے گر نوں ورتیا گیا ہوۓ"۔ ایتھے آرٹ وچ مورتاں (Painting)، بتی
بنانا(Sculpture)، تے فوٹوگرافی آندے نیں۔ آرکیٹیکچر نوں وی ویکھے جان والے آرٹ وج
گنیا جاندا اے پر اوہدے وچ اوس شے تے کم لینا اوہدے بنان دا مڈھ ہوندا اے۔ موسیقی،
تھیٹر، فلم نوں آرٹ نال رلایا جاسکدا اے۔

آرٹ فلاسفی دی اک ونڈ اے جیدے وچ ایدی اصل ایدا بنانا تے ایہنوں دسنا آندے نیں۔ آرٹ
اک ول یا راہ اے انسانی سوچ یا جذبے نوں دسن یا کسے ہور تک اپڑان لئی۔ ارسطو دی
فلاسفی وچ آرٹ اک ودیا تے آئیڈیل نقل (Mimesis) اے۔ لیو ٹالسٹائی ایہنوں اک بندے
توں دوجے بندے تک گل اپڑان دا پٹھا ول کیندا اے۔ مارٹن ہائیڈگر دی اکھ وچ آرٹ اک
ایسا ول اے جیدے راہیں کوئی سنگت اپنا آپ دسدی اے۔

آرٹ دے سب توں پرانے نمونے پتھر ویلے توں لبدے نیں وینس ولنڈورف 24,000 توں 22,000
م پ دی اک زنانی دی پتھر دی بنی مورتی اے جیہڑی آسٹریا توں لبی سی۔ لاسکو، فرانس وچ
زمین دے اندر غاراں وچوں 17,300 ورے پرانیاں جانوراں تے انساناں دیاں مورتاں کنداں
تے بنیاں ملیاں نیں۔ ایہناں وچ انسان شکار کردا دسیا گیا اے۔ وشکارلہ پتھر ویلہ
8000-6000 م پ لنگان تے نیولتھک ویلے 6000-3000 م پ وچ انسان نے وائی بیجی تے اک
تھاں تے ٹک کے رہنا سکھیا، رہتلاں گنجلیاں ہویاں تے مذہب نے وی مانتا پائی تے انسان
نے اپنے فیدے لئی ہتھ نال کئی چیزاں بنانیاں سکھیاں تے فیر کانسی ویلے 3000-1000 م
پ وچ پہلیاں انسانی رہتلاں پونگریاں۔ پرانے مصر، پرانے عراق، فارس، ہڑپہ رہتل، چین،
پرانے یونان، روم تے انکا تے مایا دیاں رہتلاں نے اپنیاں آرٹ دیاں ریتاں اپنیاں
ضرورتاں تے اپنے کول ہون والیاں شیواں توں بنایاں۔ آرٹ اودوں لکھائی دے بنن نال
ٹردا اے۔ لکھائی اپنے مڈھ ویلے توں تے بپار دے کم نوں سوکھا تے لین دین نوں یاد
رکھن لئی بنی۔ لکھائی پہلے مورتاں نال تے فیر وازاں نوں نشان دے کے تے اوہناں نوں
جوڑ کے بنائی جاندی اے۔

پرانے عراق دا آرٹ دجلہ تے فرات دے دریاواں دے وشکار 6 ہزار ورے پہلے توں اوتھے
پونگرن والیاں اشوری، سمیری، کالدی، رہتلاں وچ بنیا۔ ایتھوں دے آرکیٹیکچر وچ اٹ تے
ڈاٹ دا ورتن سی تے ایدے نال زکورت، مندر تے وکھریاں پدھراں والے ہرم بناۓ گۓ۔ محلاں
وچ وکھریاں پدھراں تے سوہنے رکھ لاۓ گۓ جیہڑے پرانی دنیا دیاں 7 نویکلیاں شیواں
وچوں سن۔ بتی بنان دا ول لکڑ نوں چھل کے تے نقشی دبکی پتھر نال بنیا تے ایہناں نال
مذہبی، شکاری تے فوجی وکھالے انساناں تے جانوراں نال بناۓ جاندے سن۔ سمیری ویلے وچ
نکیاں بتیاں جناں دے کںارے تکھے، رنگلے پتھر دیاں، گنجے سر تے چھاتیاں تے ہتھ سن۔
اکادی ویلے دیاں بتیاں دے سر دے وال لمے تے داڑیاں سن جیویں نارام سین۔ عموری ویلے
دیاں بتیاں نوں لاگاش گڈیا وچ سمجیا جاسکدا اے جیدے چ گڈیا نے چادر سر تے ٹوپی تے
ہتھ چھاتی تے رکھے نیں۔ اشتر بوآ جیہڑا بابل وچ 575 م پ وچ بنایا گیا سی بابل دے
ارکیٹیکچر ارٹ دی وڈی نشانی اے تے ایدا کج حصہ پرگامون میوزیم، برلن وچ ہے۔

گیونل شیرنی 5000 ورے پرانی لائم پتھر دی بنی اک مورتی اے۔ عراق وچ ایہ اودوں بنی
جدوں پہیہ تے لکھن دا ول بنۓ گۓ۔ دکھنی عراق وچ ارک وچ گول پیپ ورگیاں مہراں تے
بنیاں مورتاں کہانی سناندا اک نویکلا ول سی۔ ایہ مہراں پتھر مٹی یا کسے ہور شے دیاں
وی بنیا ہوسکدیاں سن۔ رات دی رانی عراق چوں لبی کوئی 3800 ورے پرانی پتھر تے بنی
عورت دیوی دی بتی اے جیدے پیر پنجھی ورگے دوالے پر، سجے کھبے شیر تے الو نیں ۔ گڈیا
دی بتی 2144 - 2124 م پ ورے پرانی اے۔ ار دا سٹینڈرڈ، کھڑی بکری، تانبہ بلد تے گدھ
دی یادگار پرانے عراق دے آرٹ دیاں منیاں پرمنیاں نشانیاں نیں۔

لکھائی دا ول بنن نال پرانے عراقی لکھتاں وچ وی اپنے آپ نوں دسدے نیں۔ گلگامش 17
صدی م پ وچ لکھی گئی ایدے وچ سمیری تے اکادی دیوتاواں دیاں کہانیاں نیں۔ اٹراہسس،
اکادی ویلے دی اک لکھت اے جیدے وچ ہڑ آن دی کہانی دسی گئی اے۔ بابل دیاں لکھتاں وچ
سب توں منی پرمنی لکھت انوما الیش اے جیدے وچ ایس کائنات دے بنن دی کہانی دتی گئی
اے۔

پرانا مصری آرٹ 5000 م پ توں لے کے 300 تک دے ویلے تک پھیلی ہوئی مصری رہتل دی
نشانی اے تے ایھدے وچ مورتاں، بتیاں، آرکیٹیکچر تے رلدیاں چیزاں آندیاں نیں ۔ ایہ
مصری آرٹ پرانیاں قبراں تے یادگاری تھانواں توں لبیا تے اینج ایدھے وچ مرن مگروں
جیون تے پرانی جانکاری نوں بچان تے زور اے۔ ایہ آرٹ 3000 م پ توں لے کے تیجی صدی تک
تے اچیچے دوسرے تے تیسرے ٹبر ویلے وچ بنیا۔ 3000 ورے دے لمے ویلے وچ ایدا تے باہر
دا کوئی اثر ناں پیا تے جس ودیا ول نال ایہ ٹریا تے بنایا گیا انت تک انج دا ای
ریا۔ ایس ویلے دا منیا آرٹسٹ پیبلو پکاسو مصری آرٹ توں اثر لیندا اے۔

مصر اک سکا دیس ہون باجوں ایتھے بنیاں مورتاں ٹھیک ملیاں نیں۔ مصر دیاں بتیاں وچوں
سب توں چوکھیاں جانیاں جان والیاں رامسیس II، اخناتون، نیفریتیتی، اوسکورن II،
امنہوٹپ III، منکار تے تتنخامون نیں۔مصری پانڈے پتھر توں لے کے مٹی نال بندے سن تے
اوہنے تے کالے یا رنگلے نقش بنے ہوندے سن۔ ایہناں وچ عام کر وچ ورتن دے پانڈے
مرتبان، کڑے نیں۔

مصری مندراں, محلاں, ہرماں, قبراں, تے ہور کوٹھیاں نوں بنان وچ اٹ، لائم پتھر،
ریتلا پتھر تے گرینائٹ ورتے گے۔ لکڑ تھوڑی ہون باجوں ایدا ورتن تھوڑا اے۔ خوفو دا
اہرام، ابوالہول، کرناک، لکسر، ادفو دے مندر ایدے وڈے ادھارن نیں۔ مصری لکھتاں تے
مورتاں بنان لئی پیپائرس ورتدے سن۔ ایہ اک بوٹے توں بنایا جاندا سی۔ ایدیاں نشانیاں
مصر دے سکے موسم وچ رہ گیا ہور کلاسیکی دنیا وچ وی ایدا ورتن سی پر پر کتے ہور ناں
رہیاں۔

پرانا یونانی آرٹ بتیاں، آرکیٹیکچر، پانڈے تے مورتاں وچ دسد اے تے ایس نے یورپ تے
ایشیاء وچ پاکستان تک اپنے رنگ چھڈے نیں۔ یونانی پانڈے وکھریاں ویلیاں وچ وکھریاں
ولان تے نمونیاں وچ بندے سن۔ پانڈے جناں وچ مرتبان تے پلیٹاں تے عام زندگی دیاں
مورتاں بنیاں ہوندیاں سن۔ یونانی آرکیٹیکچر اپنی شان، سادگی تے سوہنپ وچ اپنی
ادھارن آپ اے۔ پرگامون، پارتھینن، ہیفسٹس دا مندر ویکھن والیاں تھانوان نیں۔ مائلو
دی وینس، سیموتھریس دی نائیکے، یونانی بتیاں دیاں ودیا ادھارن نیں۔

دکھنی ایشاء وج آرٹ دی ریت ہڑپہ رہتل توں ٹردی ہوئی اج دے ویلے تک اپڑدی اے۔ بانڈے
بتیاں آرکیٹیکچر، مورتاں تے ایہ آرٹ ویکھیا جاسکدا اے۔ مہنجوداڑو دی نچدی کڑی، پنڈت
بادشاہ، مہراں جنہان تے ہاتھی بلد تے سواستیکا بنے ہوۓ سن، تے مٹی دے وڈے مرتباناں
تے پانڈیاں تے مورتاں اوس ویلے دے آرٹ دا وکھالہ نیں۔بت بنانا ہندو جین تے بدھ مت
دی ریت رئی اے۔ اجنتا دے غار پرانی ہندستانی بتی دی اک ودیا تھان اے۔ ہندو ہزاراں
وریاں توں اپنے دیوی دیوتاواں وشنو،شیوا ،لکشمی ،گنیش ،ہنومان ،اندرا،رام تے سرسوتی
دیاں مورتاں تے بتیاں بنا کے مندراں تے کراں وچ رکھدے آۓ نیں۔ اتلے پنجاب وچ
گندھارہ بدھ مت دے ارکیٹیکچر دی وڈی تھاں سی۔ ایہ بتیاں بدھ تے اودے جیون دے دوالے
نیں تے ویلے نال ایہناں دے بنان وچ تبدیلیاں آئیآں تے یونانی رنگ وی دسدا اے۔ مغل
راج ویلے ایرانی رنگ موراں وج دسدا اے۔ مغل راج ویلے دیاں مورتاں مغل بادشاہواں تے
اوہناں دے جیون دے دوالے ای بنیاں نیں۔ کانگڑہ راجپوت تے پنجاب مورتاں بنان دے
مغلاں مگروں وکھرے سکول سن۔ مورتاں دے ول نوں انگریزاں نے آکے اپنا رنگ وی چاڑیا۔
قطب مینار قطبادین ایبک دی جت تے دلی وج بنایا گیا اک مینار اے۔ارکیٹیکچر وچ پرانے
قلعیاں مندراں دے مگروں مغل ویلے وچ مغل آرکیٹیکچر ہندستان دی پہچان بندا اے۔ تاج
محل، بادشاہی مسجد، شالامار باغ، شاہی قلعہ مغل آرکیٹیکچر دے کج نشان نیں۔

ایکسپریشنزم اک نویں تحریک اے جیہڑی 20 صدی چ جرمنی توں ٹری۔ ایدے چ دنیا نوں اپنی
اکھیں تے اپنے جذبات راہیں ویکھیا جاندا اے۔ اپنیاں سوچاں تے موڈ نوں دسن ل‏ئی کسے
شے دی مورت چوکھی ساری وگاڑ وی دتی جاندی اے۔ ایکسپریشنزم چ کسے گل دے مطلب نوں
دسیا جاندا اے، جنج کوئی شے ہے انج دسن دے بجاۓ جزباتی پاسے نوں اگے کیتا جاندا اے۔
اے بول کدے جذباتی کھیچل نوں دسدا اے۔ ایدے چ آرٹسٹ سب دے بجاۓ اپنے یا کلے بندے دے
خیال یا سوچ چیک آرٹ تریخ لکھاری انٹونن میٹجیک نے 1910 چ اے بول بنایا جیہڑا کے
امپریشنزم توں الٹ سی۔ اک ایکسپریشنسٹ اپنے آپ نوں دسنا چاندا اے۔ ایدے چ جذبات دی
شدت نوں دسیا جاندا اے۔

امپریشنزم آرٹ 19ویں صدی دی آرٹ دی اک تحریک اے جینوں پیرس دے واسی پینٹراں نے
ٹوریا۔ ایدے تے فرانس چ آرٹ تے لکھن والیاں نے انگلاں وی چکیاں۔ ایدا ایہ ناں کلاڈ
مونے دی اک مورت امپریشن، سورج چڑھنا دے ناں توں پیا۔

نیو امپریشنزم آرٹ دی اک تحریک دا ناں اے جیدا مڈ جارج سیورات دی مورت اک اتوار دی
دوپہر جزیرہ گرانڈ جٹے تے دی نمیش توں 1886 وچ پیا۔ ایہ ناں فرانسیسی آرٹ لکھاری
فیلکس فنیوں نے رکھیا۔

پوسٹ امپریشنزم دے شبد برطانوی آرٹ لکھاری راجر فرائی نے 1910 وچ پہلی واری ورتے
جدوں اوہنے ایڈورڈ مانی دیاں مورتاں دی نمیش کرائی تے ایہناں شبداں نال فرانسیسی
آرٹ وچ مانی مگروں آن والے فرق نوں دسیا۔

پوسٹ امپریشنزم اگے ودواں امپریشنزم اے۔ ایدے وچ کم کرن والے امپریشنزم دیاں
اچیچیاں گلاں تے ںئیں چھڈدے پر ایدیاں تنگیاں تون بچدے نیں۔ ایہناں وچ جیومیٹری
دیاں مورتاں، وادا دسن لئی کج وگاڑ تے نویکلے رنگ دسدے نیں۔ ایہنوں 1886 توں 1914
تک دا فرانسیسی آرٹ وی کیا جاندا اے۔

آرٹ نوو (Art Nouveau) ارٹ دی اک ونڈ اے جیہڑی 1890–1905 دے وریاں دے وشکار فیشن چ
رئی۔ کوٹھے پل تے ارٹ دیاں کئی شیواں ایس چ بناں۔الفونس مخا نے 1895 چ آرٹ نوو دی
نیو رکھی- پیرس فرانس چ بنیا ہویا الیگزنڈر III پل آرٹ نوو چ بنیا ہویا اے۔

باؤہاؤس اک ایسی سوج، اک ایہوجے سکول دا نان اے جیدے چ مستریاں دے کم تے سوہنے کم
دونویں رل جاندے نیں۔ باؤہاؤس سکول دی نیو والٹر گروپیاس ، لڈوگ مائیز فان ڈیر روہے
تے ل کاربسے نے رل کے رکھی۔

رکوکو سوہنے کماں دا اک سٹائل سی جیدی نیو 18ویں صدی چ پیرس فرانس چ رکھی گئی۔رکوکو
اپنے ویلے دے بیرک سٹائل توں ہٹ کے سی تے بیرک دے ڈسپلن، شان تے وڈیائی دے خلاف سی۔

دوجا جمن یا رینیساں یا رینیسانس یورپ دی اک کلچرل تحریک سی جیہڑی 14ویں صدی توں
17ویں صدی تک چلدی ر‏ئی اے اٹلی دے نگر فلورنس توں ٹری۔

رنگ ویڑہ ایبسٹریکٹ پینٹنگ دا اک سٹائل سی جیہڑا 1940 تے 1950 دے دہاکیاں چ نیو
یارک ج جلیا۔ اے یورپی موڈرنزم تون متاثر سی۔

سریلزم تحریک 1920 دے دہاکے چ ٹری۔ ایس دے کماں چ حیرانی، وکھریاں چیزاں دا نال نال
ہونا، تے افراتفری ہوندے نیں۔ ایس دا گڑھ پیرس سی۔

سمبولزم 19ویں صدی دے انت ویلے ٹرن والی اک ارٹ تحریک سی جینے شاعری تے ہور پاسیاں
نوں چھیڑیا۔ ایدی نیو 1857 چ چارلس بودلے دے اک ناول دے چھپن تے پئی۔ فاؤزم 20ویں
صدی دی اک تحریک سی جیدی نیو ہنری ماٹس تے آندرے ڈریں نے رکھی۔ ایس تحریک دے
پینٹراں نیں اپنے کماں چ تیز تے گوڈے رنگاں نوں ورتیا۔ ایہ 1900 چ ٹری پر کج وریاں
مگروں ای ٹھنڈی پے گئی۔

فاؤزم فرانسیسی بولی دا بول اے ایہ (les Fauves) توں نکلیا اے جیدا مطلب جنگلی
جانور اے۔

موڈرنزم نویاں سوچاں کرداراں تے نویں ول ناں چلن دا ناں اے۔ اے تحریک 19ویں صدی دے
انت تے 20ویں صدی دے مڈ تے ٹری تے ایہ رئیلزم دیاں پرانیاں سوچاں دے خلاف سی۔

ڈاڈا یا ڈاڈازم اک رہتلی تحریک دا ناں اے جیہڑی زیورچ سویٹزرلینڈ توں 1916 توں
ٹری۔ڈاڈا اپنے ویلے دیاں نارمل سوچاں تے رواجاں دے خلاف اک بغاوت سی۔

کلاسیسزم آرٹ دی ایسی تحریک اے جیدے چ پرانے یونان تے روم نوں پسند کیتا جاندا اے
تے اوناں دیاں سوچاں پچھے چلیا جاندا اے۔ کلاسیسزم چ سوہن تے شکل تے زور ہوندا اے
تے جذبات تے تے وادو گلاں توں بچیا جاندا اے۔

کیوبزم 20ویں صدی دی اک آرٹ تحریک اے جیدی نیو پیبلو پکاسو تے جارج براک نے رکھی۔
ایدی نیو 1906 چ فرانس چ رکھی گئی۔ کیوبزم آرٹ دا اک ول اے جیدے چ کسے بندے یا شے
بارے سوچ دے سارے پاسے اکو ویلے دکھاۓ جاندے نیں۔ ایدے چ چیزاں نوں توڑ کے اوناں
نوں ویکھیا جاندا اے فیر دبارہ جوڑیا جاندا اے پر جوڑدیاں ہویاں آرٹسٹ اونوں اکو ول
یا سوچ نال جوڑن دے بجاۓ اکو مورت چ کئی سوچاں رلا دیندا اے تے اینج آرٹ دا ایہ
نمونہ اپنے اندر ک‏ئی سوچاں تے وکھالے سمو لیندا اے۔ اتلی پدھر تے کئی کونے اک دوجے
چ رلے دسدے نیں اینج ڈونگائی نئیں دسدی۔

آرٹ دی ایس ونڈ نوں کیوبزم ایس لئی کیا جاندا اے جے ایدے چ بنان لگیاں کیوب تے
جمیٹری دیاں ہور شکلاں ورتیاں جاندیاں نیں۔

ہڈسن رور سکول امریکہ چ 19ویں صدی دے وشکار اک آرٹ تحریک سی جیڑی لینڈ سکیپ پینٹراں
دے دوالے رومانویت توں متاثر ہوکے چلی۔ ایناں پینٹراں دیاں مورتاں ہڈسن دریا وادی
دے آلے دوالے دیاں تھانواں تے بنیاں سن ایس ایہ تحریک ہڈسن رور سکول اکھوائی۔

د سٹائل اک ڈچ آرٹ تحریک سی جیدی نیو تھیو فان ڈوئزبرگ نے 1917 چ نیدر لینڈز چ
رکھی۔ دسائل نوں اگے لیان والے روحانی پدھر تے سدھائی دے اک نویں تے ودیاآئیڈیل نوں
دسنا چاندے سن۔ اے لوک رنگ تے شکل دی سادگی دے انت تک گۓ۔ ایناں دے بناۓ ہوۓ کماں چ
لیٹیاں تے کھڑیاں لیکاں؛ مڈلے رنگ:لال، پیلا، ہرا تے ایناں نا۔ل کالا چٹا تے سرمئی
پعورا تے مدبعے تے مستطیل ای ورتے جاندے نیں۔



https://pnb.wikipedia.org/wiki/%DB%81%D9%86%D8%AF%DB%8C

ہندی اک بولی دا ناں اے جیڑی اتلے تے وشکارلے ھندستان چ بولی جاندی اے۔ ایدا تعلق
ھند یورپی بولیاں دی ٹولی نال اے۔ ہندی ھندستان چ 41 فیصد آبادی دی ماں بولی اے۔
اینوں ھندستان توں علاوہ فیجی، پاکستان، ماریشیس، نیپال، سورینام تے گویانہ چ بولیا
جاندا اے۔

ہندی بولی سورسانی پراکرت چوں نکلی اک بولی اے۔ برج اودھی تے کھڑی بولی ایدیاں
بولیان نیں تے اے بولیاں دے لولن آلے وی بڑی گنتی ج نیں۔ دلی سلطنت تے مغل سلطنت
ویلے کھڑی بولی نے عربی فارسی دے بول اپنے اندر لۓ۔ ہندی کے حروف تہجی(اکشر مالا)
یہ ہیں۔

اَ अ آ आ اِ इ اِیْ ई اُउ اُوْ ऊ اےए اَے ऐ اوओ اَوْऔ اَنْ अं اَہْ(صرف سنسکرت کے
لیے) अः رِ (صرف سنسکرت کے لیے) ऋ _________________________ وینجن (صیحیح حروف):۔
کَ क کھَ ख گَ ग گھَ घ اَنْگَ ङ ۔۔۔ ۔۔۔ ۔۔۔ ۔۔۔ ۔۔۔ ۔۔۔ ۔۔۔ ۔۔۔ چَ च چھَ छ جَ ज
جھَ झ نِیاں ञ ۔۔۔ ۔۔۔ ۔۔۔ ۔۔۔ ۔۔۔ ۔۔۔ ۔۔ ٹَ ट ٹھَ ठ ڈَ ड ڈھَ ढ اَنْڑَ ण ۔۔۔ ۔۔۔
۔۔۔ ۔۔۔ ۔۔۔ ۔۔۔ ۔۔۔ ۔۔ تَ त تھَ थ دَ द دھَ ध نَ न ۔۔۔ ۔۔۔ ۔۔۔ ۔۔۔ ۔۔۔ ۔۔۔ ۔ پَ प
پھَ फ بَ ब بھَ भ مَ म ۔۔۔ ۔۔۔ ۔۔۔ ۔۔۔ ۔۔۔ ۔۔۔ ۔۔۔ ۔۔۔ ۔ ۔ یَ य رَ र لَ ल وَ व شَ
श ششَ ष سَ ۔ ثَ स ہَ ۔ ھَ ۔ حَ ह



https://pnb.wikipedia.org/wiki/%D9%84%DB%81%D9%88%D8%B1

لہور پاکستانی پنجاب دا راجگڑھ تے لوک گنتی دے نال کراچی مگروں پاکستان دا دوجا سب
توں وڈا شہر اے۔ لہور پاکستان دا سیاسی، رہتلی تے پڑھائی دا گڑھ اے تے ایسے لئی
اینوں پاکستان دا دل وی کیا جاندا اے۔ لہور دریاۓ راوی دے کنڈے تے وسدا اے تے اسدی
لوک گنتی اک کروڑ دے نیڑے اے ۔

شاہی قلعہ ، شالامار باغ ، بادشاہی مسجد ، مقبرہ جہانگیر تے مقبرہ نورجہاں مغل دور
دیاں یادگآر عمارتاں نیں ، استوں علاوہ لہور چ سکھ تے برطانوی دور دیاں عمارتاں وی
موجود نیں ۔

1998 دی لوک گنتی باہجوں لہور وچ 6,318,745 لوک وسدے نیں۔ 2006 چ سرکار دے آنکڑے
باہجوں لوک گنتی 10 ملین ہو چکی سی۔ ایس دے نال ای لہور دکھنیایشیا دا پنجواں تے جگ
دا (26) چھبیواں وڈا شہر بن گیا اے۔ دی گارجین دی رپورٹ باہجوں ایہ پاکستان دا دوجا
وڈا پھرن ٹرن والا تھاں اے۔

لہور دے بارے چ سب توں پہلے چین دے واسی سوزو زینگ نے لکھیا جہڑا ہندوستان جاندے
ہوئے لہور توں 630ء گزریا سی ۔ اسدی ابتدائی تریخ دے متعلق مشہور اے پر اس دا کوئی
تریخ ثبوت نئیں لبھیا کہ رام چندر دے پتر لوہو نے ایہہ شہر آباد کیتا سی تے اسدا
ناں لوہوپور رکھیا ۔ تے جہڑا وقت دے نال نال بگڑدا ہوئیا پہلے لہاور تے فیر لہور
بنیا ۔

قدیم ہندو پراناں چ اس دا ناں " لوہ پور" یعنی لوہ دا شہر ملدا اے تے راجپوت
دستاویزات چ اسدا ناں "لوہ کوٹ"یعنی لوہ دا قلعہ لکھیا ملدا اے ۔ 9ویں صدی دے مشہور
سیاح الادریسی نے اسنوں لہاور دے ناں نال موسوم کیتا اے ۔ ایہہ تریخی حوالہ جات اس
گل دا ٹبوت نیں کہ لہور اوائل تریخ چ ای شہرت دا حامل سی ۔ لہور دریا دے کنڈے تے
شمال مغرت توں دلی جان والے رستے تے واقع ہون دی وجہ توں بیرونی حملہ آوراں لئی اک
پڑاؤ دا کم دیندا سی تے ہندستہن تے حملے لئی اسدی بہت زیادہ اہمیت سی ۔ " فتح
البلادن" چ سنہ 664ء دے واقعات چ لہور دا ذکر ملدا اے ۔ 7ویں صدی عیسوی دے اخیر چ
لہور اک راجپوت چوہان بادشاہ دا پایہ تخت سی ۔ فرشتہ دے مطابق سنہ 662ء کرمان تے
پشاور دے مسلمان پٹھان قبائل اس راجہ تے حملہ آور ہوئے ، 5 مہینے لڑائی جاری رہی تے
گکھڑ راجپوتاں دے تعاون نال اوہ راجہ کولوں کجھ علاقہ کھون چ کامیاب ہوگئے ۔ 9ویں
صدی عیسوی چ لہور دے ہندو راجپوت چتوڑ دے دفاع لئی مقامی فوجاں دی مدد نوں گئے ۔
دسویں صدی عیسوی چ خراسان دے صوبہ دار سبکتگین لہور تے حملہ آور ہوئیا ۔ لہور دا
راجہ جے پال جسدی سلطنت سرہند توں لمگھان تک تے کشمیر توں ملتان تک وسیع سی مقابلے
لئی آئیا ۔ اک بھٹی راجہ دے مشورے نال راجہ جے پال نے پٹھاناں نال اتحاد کرلئیا تے
اس طرح اوہ حملہ آوران نوں شکست دین چ کامیاب ہوئيا ۔ غزنی دے تخت تے قابض ہون دے
بعد سبکتگین اک دفعہ فیر حملہ آور ہوئیا ۔ لمگھان دے نیڑے گھمسان دی لڑائی ہوئی تے
راجہ مغلوب ہوکے امن دا طالب ہوئیا ۔ طے ایہہ پائیا کہ راجہ تاوان جنگ بھرے گا ،اس
مقصد لئی سبکتگین دے ہرکارے راچہ نال لہور آئے تر ایتھے آ کے راجہ معاہدے توں مکر
گئیا تے ہرکاریاں نوں قید کرلئیا ۔ اس اطلاع تے سبکتگین نے غضب ناک ہوکے لہور تے اک
دفعہ فیر حملہ کردتا تے اس دفعہ وی راجہ جے پال نوں شکست ہوئی تے دریاۓ سندھ دے پار
دے علاقے اس دے ہتھوں نکل گئے ۔ دوجی شکست توں دلبرداشہ ہوکے راجہ جے پال نے لہور
دے باہر ای خودکشی کرلئی۔

1998 دی مردم شماری دے مطابق لہور اچ 87 فیصد ابادی دی بولی پنجابی اے۔ لہور صوبے
دا راجکعر اے تے ایتھے ہر لہجہ بولن آلے وسدے نیں۔

(31°15′—31°45′ N and 74°01′—74°39′ E) لہور دے کورڈینیٹس ایں، لہور دے لہندے تے
شمال اچ ضلع شیخوپورہ اے، چڑھدے تے واہگہ تے جنوب ول ضلع قصور وسدا اے۔ راوی لہور
دے اتر یا شمال ول وگدا اے۔ لہور شہر دی پوری تھاں 404 سکوئر کلومیٹر ہیگی اے تے
مزید وادھا ہو رئیا اے۔

”اندرون لہور” لہور دا پرانا حصہ اے جیدے آلے دوالے کند کیتی ہوئ اے۔ اے لہور دا
تریخی حصہ اے تے سرکار اینوں سانبھن آستے ورلڈ بنک نال رَل کے کم کر رئ اے۔ ایدا
مقصد اندرون لہور دی تریخی، معاشی تے جغرافیائ اہمیت نوں قائم رکہنا اے۔ تے نالے
ایدی ترقی نوں ودھانا اے۔

لہور شہردی معیشت ایس توں وی مضبوط سمجھی جا سکدی اے کہ اے پاکستان دے سب توں بوہتی
ابادی آلے صوبے دا وڈا شہر تے راجکعر اے۔ ایس توں وکھ لہور دا زمینی ڈھانچہ ، ایدا
پنجاب توں لے کے سرحد تکر دوجے شھراں تے علاقیاں نال رابطے آسطے سڑکاں تے راہواں وی
مضبوط بنائیاں گئیاں نیں۔ ایدے نال نال انڈیا نوں جان آلی ریلوے لین تے صوبے دا سب
توں وڈا ھوائ اڈا وی ایتھے ای ھیگا اے۔ لہور دا ملکی معیشت اچ حصہ 13.2 فیصد دے
نیڑے نیڑے ہیگا اے۔ پورے پنجاب دی معیشت 115 بلین ڈالر دے برابر اے۔ لہور دی کل
پیداوار اک اندازے دے مطابق 2025 اچ 102 بلین ڈالر ہو جائے گی۔ تے ایدی وادے دی شرح
5.6 فیصد سالانہ اے جد کہ کراچی دی شرح 5.5 فیصد سلانہ اے۔ لہور دی معیشت دا مرکز
لہور سٹاک ایکسچینج(LSE) اے، جیہڑی کراچی توں بعد پاکستان دی دوجی وڈی سٹاک
ایکسچینج اے۔ لہور اچ پاکستان دے کئی سرکاری ادارےآں تے کارپوریشناں دے دفتر ہے
نیں۔ ایناں چ واپڈا، تے واسا شامل نیں۔ لہور اچ کھان پین دا کاروبار دن تے رات چلدا
ریندا اے۔

لہور پاکستان دا دوجا وڈا مالیاتی اڈا ہیگااے تے ایتھے کوٹ لکھپت دے علاوہ کئی
صنعتی علاقے ہیگے نیں جناں چ رائیونڈ دے نیڑے سندر انڈسٹریل اسٹیٹ دے ناں توں اک
علاقہ ہیگا اے۔ لہور اچ نیڑے نیڑے 9000 صنعتاں موجود نیں تے پچھلے کئی وریاں توں
لہور اچ شیواں بنان دے نال نال خدمات دی صنعت وی سروع ہوئی اے۔ لہور دے کامے آں دی
42 فیصد گنتی مالیات، بنک، رئیل اسٹیٹ، سماجی، رہتل تے خدمات دے کم لگی ہوئی اے۔
پاکستان دی سب توں وڈی کمپیوٹر سافٹ ویئر ہارڈویئر تے کمپیوٹر بنان دی صنعت ایس شہر
اچ موجود اے۔ ارفع سافٹ ویئر ٹکنالوجی پارک وی لہور اچ ہیگااے جیہڑا ملک دا سب توں
ودھیا آئی ٹی دی تھاں اے۔ لہور ایکسپو سینٹر لہور دی تریخ دا سب توں وڈا پراجیکٹ اے
جیہڑا 22 مئی 2010 نوں شروع کیتا گیا۔ اے لہور اچ ہون آلی ہر طرح دی نمائشاں تے
وکھالے آں لئی سب تون مشعور تے چنگی تھاں اے۔ ایدے چ کئی ہال تے کانفرنس کمرے ہیگے
نیں۔ لوکاں دی وڈی گنتی ایتھے پھرن ٹرن تے ویکھن آندی اے۔

لیک سٹی لہور دا اک مشعور رہاشی علاقہ تے سوسائٹی اےجتھے امیر لوکاں لئی نویں سٹیل
دے کعر، بنگلے، کوٹھیاں، پارک، جھیلاں، گالف گرونڈ تے ہور شیواں نی۔

لہور پاکستان دادل تے اہم ثقافتی ورثہ اے۔ ایدی تریخ بڑی پرانی تے اپنی طرز چ نایاب
اے کیونکہ ایتھے ھندو ،سکھ، مغل تے انگریزاں دے دور حکومت دیاں یادگاراں موجود نیں۔
اے ہر زمانے چ اپنی تریخ دی وجہ توں جگ چ لوکاں دی توجہ دا مرکز ریا اے۔ ایدا
پاکستان دی تریخ چ ہمیشہ ای بڑااہم کردار ریا اے کیونکہ ایتھے ای پاکستان بنان دا
وڈا اعلان کیتا گیا سی۔ کراچی دے علاوہ اے وڈا شھر سی جہھڑہ انگریز دور حکومت دے
خاتمے دے بعد مسلمان حکومت چ آیا۔ اے ازادی توں بعد نوے نویلے پاکستان دا سب توں
وڈا شھر سی جیدا انڈیا دے سرحدی علاقے امرتسر توں فاصلہ صرف 48 کلومیٹر مشرق ول سی۔
دوجے لفظاں چ ایتھوں انڈیا جان دا راہ سب توں سوکھا تے نیڑے ھیگا اے۔ پاکستان بنن
توں پھلاں ہندو، سکھ تے مسلماناں دی وڈی ابادی ایتھے کٹھیاں رہندی سی تے ازادی ویلے
ایتھے بڑی وڈی گنتی چ خون خرابہ تے چگڑے فساد ھوئے جناں چ بڑے لوکی اپنیاں جندڑیاں
توں گئے۔

بسنت اک پنجابی تہوار اے تے اے جشن وانگوں منایا جاندا اے۔ بسنت سردیاں دے ختم ہونے
دا اعلان اے۔ اے پنجاب چ فروری دے انت یا مارچ چ منایا جاندا اے۔ پاکستان چ بسنت دی
آں تیاریاں دا مرکز لہور اے تے اے تہوار مناون تے ایس وچ حصہ لین لئی دوجے دیساں
توں لوکی خاص طور تے لہور آندے نیں۔ ایس تہوار چ شہری تے پرونے کوٹھے آں تے چڑھ کے
گڈیاں اڈاندے تے پیچے لاندے نیں۔ پاکستان دے ہوراں شہراں چ وی بسنت منائی جاندی اے
پر لہور چ تیاریاں دی وجہ توں دوجے شہراں دے لوکی لہور دی بسنت دا مزہ لین ضرور
آندے نیں۔ ایس پتنگ بازی دے ہتھوں کنی آں ای مانواں دے پتر اپنی حیاتی چھڈ گئے تے
ایس کر کے لہور ھائی کورٹ نے تن چار وریاں توں بسنت اتے روک لائی اے۔ 2007 چ دو
دناں لئی روک ہٹائی گئی پر حادثے ہون کر کے ہن پکی روک لا دتی گئی جے۔

میلا چراغاں وی لہور دا اک مشعور تے رنگ برنگ تہوار اے۔ اے بسنت دے دناں چ ای مارچ
دے اخیر جمعے نوں شالامار باغ دے بعر منایا جاندا اے۔

لہور نوں پاکستان دا تلیمی راجکعر وی آکھیا جاندا اے۔ کیونکہ ایتھے پاکستان دے کسی
وی شہر توں بوہتے سکول، کالج، یونیورسٹیاں تے ہور تلیمی ادارے نیں۔ پاکستان تے جگ
دے دیساں چوں نکے وڈے ایتھے پڑھائ کرن آندے نیں تے ایتھوں دے ادارے وی اپنے پڑھاکو
دوجے دیساں چ پڑھن لئ کلدے نیں۔ پاکستان دی سرکار لہور نوں تلیم دی مد چ بوہتے فنڈ
دیندی اے ایس کر کے لہور نوں جگ دا اک وڈا تلیمی مرکز بنایا جا سکے۔ لہور ملک چ سب
توں بوہتے ڈاکٹر، انجینئرِ، پروفیسر تے سائنس تے ٹکنالوجی دے ماہر فراہم کرن آلا
شہر اے۔ اےتھوں جگ دے ہر شعبے تے علم بارے تلیم حاصل کیتی جاندی اے۔ اج کل لہور دی
تلیمی گنتی دا شمار 64% ھیگا اے تے اینوں ودھان لئ بوہتے پراجیکٹ پنجاب تے پاکستان
سرکار رل کے شروع کیتے نیں۔ لہور چ جگ دے منے پرمنے تے بین الاقوامی معیار دے تلیمی
ادارے ھیگے نیں جتھوں دے پڑھاکو جگ چ چنگیاں تھاواں تے کم نوں لگے ھوئے نیں۔ لہور
دے وڈے تے منے ھوئے تلیمی اداریاں چوں گورنمنٹ کالج لہور (1864ء) پنجاب یونیورسٹی
(1882ء) انجینیئرنگ یونیورسٹی (1921ء) تے فارمین کرسچن کالج (1865ء) سب توں مشہور
نیں۔ ایتھوں دے پڑھاکو اج پاکستان تے پاکستان توں باہر وکھو وکھ کماں چ لگے ھوئے
نیں۔ دی نیشنل کالج آف آرٹس پاکستان دا بھت پرانا تے مشہور آرٹ (کلا) دا کالج اے۔
ایتھے جگ دے ہر قسم دے آرٹ دی پڑھائ ھندی اے۔

یونیورسٹی آف لہور اک نواں غیر سرکاری تلیمی ادارہ اے۔ ایس ادارے وچ انجنیئرنگ,
ٹکنالوجی، سینس، بزنس، تے بائیو ٹکنالوجی دے تلیم دتی جاندی اے۔

لہور ٹرانسپورٹ کمپنی 1984 چ بنی تا کہ لہور چ ٹریفک دی ضرورتاں نوں پورا کرن دے
نال نال عام بس سروس نوں وی بہتر کیتا جاسکے۔ دسمبر 2009 اچ LTC نوں لہور دی
ٹرانسپورٹ تے آن جان لئی کماں دی زمہ داری دتی گئی۔ اے کمپنی لہور اچ 150 روٹاں تے
ٹیوٹا ہائی ایس وین دی سروس وی چلاندی اے۔ لہور چ میٹرو بس سروس 10 فروری 2013 نوں
شروع کیتی گئی۔ پہلے مرحلے وچ اے گجومتہ توں شاہدرہ تکر 27 کلومیٹر روٹ تے لہوریاں
نوں سفر دی سہولت دیندی اے۔

سڑکاں لہور دی مشعور تریخی جی ٹی روڈ دے علاوہ پاکستان دے سب وڈے شہراں نوں رلاندی
موٹروے سڑک وی ایتھوں ٹردی اے۔ایناں وچ لہور، اسلام آباد، ملتان، فیصل آباد، پشاور
تے راولپنڈی شامل نیں۔ ہن ایس موٹروے دا وادھا کر کے اینوں سیالکوٹ تے کراچی نال
جوڑن دے مرحلے تے کم ہو رئیا اے۔ سرکار نے ٹریفک دی سہولت لئی کئی زمین دے تھلوں
رستے بنائے نیں تے کئی تھانواں تے پل وی بنائے نیں۔ سرکاری سطح تے سڑکاں دی مرمت تے
تمیر لئی ہر ویلے کم ہوندا ریندا اے۔ گلبرگ تے لہور کینٹ نوں جوڑن آلے چوک تے اک پل
تے زیر زمین رستہ بنان دا کم ہو ریئا اے جس دی وجہ توں شہر وچ ٹریفک دے کئی مسئلے
حل ہون گے۔

لہور دی میٹرو بس سروس اپنی طرز دی پہلی سروس اے جیہڑی لہور چ وڈی ابادی نوں آن جان
دی سہولت لئی بنائی گئی اے۔ اک ہور ٹرین منصوبے اورنج لائن تے وی کم شروع اے جیدا
روٹ 27 کلومیٹر لما اے ۔

لہور دا نواں ہوائی اڈا 2003 وچ بنایا گیا تے ایدا ناں قومی شاعر علامہ اقبال دے
ناں تے علامہ اقبال انٹرنیشنل ہوائی اڈا رکھیا گیا۔ ایس ہوائی اڈے توں جگ دے سارے
وڈے دیساں نوں جعاز اڈدے نیں۔

پاکستان چ کھیڈاں دے حوالے نال لہور سب توں مصروف تے مشعور تھاں اے۔ ایتھے جگ دے
وڈے تے چنگے میدان تے سٹیڈیم ہیگے نیں جتھے کعریلو تے انٹرنیشنل کھیڈاں دے مقابلے
ہندے نیں- 1990 دا ہاکی ورلڈ کپ میچ تے 1996 دا کرکٹ ورلڈ کپ میچ شامل نیں۔ نیڑے
نیڑے سارے وڈے کھیڈاں دے ادارے آں دے اڈے ایتھے موجود نیں جیویں ہاکی، کرکٹ،رگبی،
فٹ بال تے نال پاکستان اولمپک ایسوسی ایشن دا وڈا دفتر وی ایتھے ہیگا اے۔

قذافی سٹیڈیم لہور دااک مشہور کرکٹ دامیدان اے۔ ایدا نقشہ تے ڈیزائن مشہور پاکستانی
ماہر تعمیرات نئیر علی دادا نے بنایا۔ اے میدان 1959ء چ مکمل ھوئیا تے اے ایشیاء دے
وڈے تے مشہور میداناں چوں اک اے۔ 1996ء دے کرکٹ ورلڈ کپ توں مگروں ایدی مرمت دی وجہ
توں ھن ایتھے 60،000 توں اتے لوکاں دے بیٹھن دی تھاں اے۔

ایدے نیڑے اک ایتھیلیٹک دا سٹیڈیم، باسکٹ بال پچ، الحمرا اوپن ایئر ہال تے جگ دا سب
توں وڈا ہاکی سٹیڈیم اے۔ شہر دے ایس سپورٹس کمپلیکس چ پاکستان کرکٹ بورڈ دا دفتر تے
اک ہور کرکٹ دا میدان وی اے۔

کراچی دے نال نال لہور نوں وی پاکستان دے خاص فیشن اڈے دی حیثیت حاصل اے۔ پاکستان
دی زیادہ تر فیشن انڈسٹری لہور نال تعلق رکھدی اے۔ ملک دے وڈے تے مشعور فیشن کاراں
دے کعر لہور وچ ہیگے نیں ایناں وچ حسن شہریار یٰسین، کارما، خاور ریاض، تے ہور کئی
ڈیزائنر شامل نیں۔ ملک دے مشعور ماڈل لہور وچ ریندے نیں جناں وچ آمنہ حق، عمران
علی، عمران عباس، مہرین سید، میشا شفیع، رابعہ بٹ تے کئی ہور شامل نیں۔ فیشن ماڈل
پاکستان دے علاوہ پورے جگ وچ خاص کر انڈیا جا کے شو کردے نیں۔ پاکستان انسٹیٹیوٹ آف
فیشن ڈیزائن تے لہور سکول آف فیشن ڈیزائن وی لہور وچ موجود نیں۔

لھور دے بارے چ اک مشھور اکھان اے، ”جنے لَور نئیں تکیا او جمیا ای نئیں”۔ ایدا
مطلب اے کہ اپنے جیون چ اک واری لھور دا پھیرہ ضرور لانا چائیدا اے۔ ایس توں علاوہ
لہور نوں پنجاب دا پیرس وی آکھیا جاندا اے۔ اُنج تے لہور دا چپہ چپہ ویکھن دے لائق
اے لیکن مشہور تھاواں دے ناں اے نیں: علامہ اقبال دا مقبرہ، علامہ اقبال انٹرنیشنل
ایئر پورٹ، الحمرہ آرٹ کونسل، بادشاہی مسجد، باغ جناح، دائ انگہ مسجد، فورٹریس
سٹیڈیم، سنہری مسجد، گورنمنٹ کالج لہور، گلشنِ اقبال پارک، مقبرہ جہانگیر، شاہی
قلعہ، شالامار باغ، لہور ہائ کورٹ، ماڈل ٹاؤن پارک، مینار پاکستان، مسجد شہداء،
مقبرہ نورجہاں، پنجاب یونیورسٹی، اسمبلی ھال، قذافی سٹیڈیم، ریلوے سٹیشن، ریس کورس
پارک، دربار حضرت بابا شاہ جمال، دربار علی ہجویری، سٹیٹ بنک آف پاکستان، واپڈا
ھاؤس، مسجد وزیر خان، زمزمہ، چڑیا گھر, گوالمنڈی, انارکلی



https://pnb.wikipedia.org/wiki/%D8%B3%D9%88%D8%B1%D8%AC

سورج سورجی پربندھ دے وشکار اک وڈا تارہ اے۔ سورجی پربندھ دا 99.8 ٪ جوکھ سورج دا
اے۔ اے زمین دے اتے وسن آلی زندگی نوں گرمی تے چانن دیندا اے۔ کیمیائی ول نال ایھدا
تن چوتھائی حصہ ہائیڈروجن، ریندا زیادہ ہیلیم تے ریندے وچ پآریاں عنصراں جیویں
آکسیجن، کاربن، نیون تے لوآ آندے نیں۔

سورج 4.6 ارب ورے پہلے مالیکیولی بدلاں دے کٹھے ہون تے بنیا۔ چوکھا حصہ وشکار کٹھا
ہوگیا تے ریند کھوند ایدھے دوالے اک پلیٹ وانگوں سورجی پربندھ بن کے کمن لگ گئی۔
اندرلا حصہ گرم تے کنآ ہوندا گیا۔ عام سوچ اے جے دوجے تارے وی اینج ای بنے نیں۔
تارہ ٹولی وچ ایہنون 2جی وی منیا گیا تے اینج 2جی ایدھی اتلی پدھر تے گرمی ناپ 5778
کیلون (5505 °C) دسدا اے۔ وی دسدا اے جے سورج عام پدھر دا تارہ اے تے ایدھے گڑھ وچ
ہائیڈروجن ہیلیم وچ پلٹدا اے تے گرمی تے چانن باہر آندے نیں۔ اپنے اندر گڑھ وچ سورج
ہر سکنٹ وچ 620 ملین میٹرک ٹن ہائیڈروجن ساڑدا اے۔

سورج زمین توں 149.6 ملین کلومیٹر دے پینڈے تے اے۔ سال وچ ایہدا پیںڈا زمین توں
پلٹدا ریندا اے جنوری وچ ہور تے جولائی وچ ہور۔ اینے پینڈے تے چانن سورج توں زمین
تکر 8 منٹ تے 19 سکنٹ وچ اپڑدا اے۔ ایس چانن دی طاقت زمین تے چانن پکائی باجوں
زندگی دا سہارا اے تے زمین دے محول تے موسم نوں بناندا اے۔ سورج دا انسانی رہتل تے
گوڑا رنگ اے تے کئی تھاں تے ایہنوں پوجیا وی جاندا اے۔ سورج دے بارے جان پچھان ہولی
ہولی ودھی اے تے 19ویں صدی مگروں ایدھے بارے لوکاں نوں چوکھا تے ٹھیک پتہ چلیا اے۔

سورج دی گری ایدھے اندر توں لے کے ایدھے ریڈیس دے 20–25% تک جاندا اے۔ ایہ 150
گرام/سینٹی میٹر گوڑا اے تے پانی توں 150 گنا چوکھا گوڑا اے۔ گری دا گرمی ناپ 15.7
ملین کیلون تک اے جد کے سورج دی اتلی پدھر دا گرمی ناپ 5,800 کیلون اے۔ سورج تے
ایٹمی فیوژن نال گرمی تے چانن بندا اے۔ ایہنوں پروٹون-پروٹون سنگلی کیا گیا اے۔
انرجی نوں گری توں چل کے ایہدی اتلی پدھر تک اپڑن وچ ہزاراں ورے لگ جاندے نیں۔ گری
توں سورجی انرجی سورج دی پدھر تے آندی اے ایہ سانوں دسدی اے۔ سورجی پدھر توں انرجی
چانن تے گرمی راہیں آلے دوالے دے محول ول پھیلدی اے تے زمین تک وی اپڑدی اے۔ 19وی
صدی وچ سورجی پدھر دی کھوج وچ نوں ایساں پٹیاں دسیاں جنہاں دا کسے عنصر نال جوڑ
نہیں بندا سی 1868 وچ نارمن لاکائر نے ایہ کاہڈ کڈھی جے ایہ کوئی نواں عنصر اے تے
ایہ سورج دی پدھر تے کھوج باجوں لبیا سی ایس لئی ایدا ناں یونانی سورج دیوتا ہیلیوس
دے ناں ہیلیم رکھیا گیا۔ ایس گل دے 2 وریاں مگروں ہیلیم نوں وکھرا کیتا گیا۔ سورجی
پدھر توں اپر دی تھاں نوں سورجی محول کہ سکدے آں۔ ایہ پنج انگاں وچ ونڈیا جاسکدا اے
ایہ تھاں زیادھ ودھیا سورج گرہن ویلے دسدا اے۔

سورج مقناطیسی ول نال اک تیز چلدا تارہ اے ایدھے اندر سارہ مادہ تیز گرمی باجوں گیس
تے پلازمے وچ اے۔ ایس باجوں سورج اپنے ایکویٹر تے تیز کمدا اے جس باجوں ایھدے
مقناطیسی ویہڑے دیاں لیکاں وٹ کھاندیاں نیں تے ایہ وٹ اتے سورجی پدھر تے آکے سورجی
دھبے تے سورجی لاٹاں بندے نیں۔ ایہ کمدا چکر سورجی ڈائنمو بناندا اے جیہڑا فیر
مقناطیسی ویہڑے نوں پھیلاندی اے۔ ایہ سورجی چکر اک پاسے 11 ورے تک چلدا اے تے فیر
الٹے پاسے ٹرن لگ پیندا اے۔ ایہ سورجی مقناطیسی ویہڑہ سورج توں باہر وی اپنا آپ
دسدا اے تے زمین تک اپڑدا اے۔

ہائیڈروجن سورج دی بنتر دا 74.9%، تے ہیلیم 23.8% بندا اے۔ تارہ پڑھت دے دوجے پآرے
عنصر 2٪ بندے نیں۔ آکسیجن نیڑے تریڑے 1٪، کاربن (0.3%)، نیون (0.2%)، تے لوآ (0.2%)
بندے نیں۔

سورج اپنے جیون دے ادھ وچ اے جیدے وچ ایدھے پچھلے جیون وچ ایدھی گری وچ ہائیڈروجن
ہیلیم وچ پلٹی گئی۔ ہر سکنٹ وچ 4 ملین ٹن توں چوکھا مادھ سورج دی گری اندر ایٹم بم
دے پھٹن ورگے کم باجوں انرجی وچ پلٹدا اے۔ جیدے وچ نیوٹرینو تے سورجی چانن بندے
نیں۔ ایس ناپ نال تے فیر سورج ہن تک 100 زمیناں جناں مادھ انرجی تے چانن وچ پلٹ
چکیا اے۔ سورج ایس کم تے اگلے 10 ارب ورے تک لگا رویگا۔

سورج دے پلے اتنا مادھ تے نہیں جے ایہ کسے سپرنووا وانگوں پھٹے پر اگلے 5 ارب وریاں
وچ ایہ لال جن بن جاویگا تے ایدھی باہری چھلڑ پھیل جاویگی جدوں ایدھے اندر دی ساری
ہائیڈروجن بل جاویگی گری ہور گرم ہوویگی نالے سنگڑے گی جدوں گرمی ناپ 100 ملین کیون
تک اپڑیگا تے ہائیڈروجن کاربن وچ پلٹے گی تے سورج پھل کے لال جن بن جاویگا ایس
مگروں سورجی دی باہری چھلڑ وکھری ہوجاویگی تے گری اگلے کئی ارب وریاں وچ ٹھنڈی ہوکے
چٹا بونا بنیگی۔

لال جن بنکے نیڑے تریڑے 5 ارب ورے مگروں سورج 250 گنا تک پھیلے گا جے زمین تک اپڑ
جاویگا پر سورجی چکھڑ باجوں ایدھے سورجی سیاریاں دے چکر کٹن دے راہ وی پھیلن گے.
اگر زمین سورج وچ نہیں وی نگلی جاندی تے فیر وی تیز گرمی باجوں ایھدا پانی ابل کے
اڈ جائیگا تے ایدھا محول خلا وچ غیب ہوجائیگا۔ اپنے ہندے جیون چکر وچ سورج ہر اک
ارب ورے مگروں 10٪ چانن وچ ودھدا رویگا۔ ہن وی زمین دا پدھری ناپ ہولی ہولی ودھ ریا
اے۔ سورج اپنے مڈھ ویلے تھوڑا گرم سی، ایسے باجوں جدوں اوتھے اینی ک گرمی ہوئی جیدے
نال زمین دے زندگی اگ سکے تاں فیر زمین تے کج چر مگروں ای جدوں اوہدے بنن لئی اوہدی
لوڑ جنی کرمی سورج توں اپڑی تے ایتھے زندگی دا دیوا بلیا۔ پر سورج گرمی ودھن باجوں
کدے زمینے تے ساری حیاتی مک جاویگی۔

ایہ پرانے بابلی تارہ گرو سن جنہاں ایہ ویکھیا جے سورج دی زمین دے دوالے ٹور اک
پدھر وج نہیں سی۔ یونانی فلسفی تے تارہ گرو انیکساگورس پہلا بندا سی جیہنے ایہ گل
آکھی جے سورج اک بہت وڈی بلدا گولا اے جیہڑا پیلوپونیز توں وڈا اے تے چن سورج دا
چانن پلٹاندا اے۔ ایہ گل اوس ویلے دی سوچ توں وکھری سی تے ایہنوں مزہب دے خلاف
سمجھیا گیا تے اوہنوں موت دی سزا دتی گئی۔ پیریکلیز نے اوہنوں بچایا۔ اراٹوستھینز
نے پہلی واری زمین توں سورج دا پینڈا ناپیا۔ پہلی صدی وچ بطلیموس نے وی زمی سورج
پینڈا ناپیا جیہڑا اوہدے نیڑے زمین دے ریڈیس توں 1,210 گنا سی۔

عرب ایرانی پڑھاکو تے لکھاری ابن سینا نے 1032 وچ زہرہ دے سورج اگوں لنگن تے ایہ
کاہذ کڈی جے زہرہ سورج دے مقابلے تے زمین نالوں زیادھ نیڑے اے۔ ابن باجہ نے 12ویں
صدی وچ مریخ دے سورج اگوں لنگن بارے دسیا۔ ایہ سوچ جے سورج گڑھ اے جیدے دوالے زمین
کمدی پہلے یونانیاں نیں دتی سی پر ایہدا میتھیٹیکل ماڈل 16ویں صدی وچ نکولس کوپرنکس
نے دتا۔ ایہ گل گلیلیو نے اپنی ٹیلیسکوپ توں ویکھن مگروں کیتی جے سورج اتے دھبے
سورج دے اگے پھرن والیاں کوئی شیواں نہیں بلکہ سورج دی پدھر تے بنن والے نشان نیں۔
گیونی کسینی تے جین رچر نے 1672 وچ مریخ تک دا پینڈا ناپیا تے فیر سورج تک دا۔
نیوٹن نے تکونے شیشے نوں ورتدیاں ہویاں ایہ ویکھیا جے سورج دا چانن کئی رنگاں نال
مل کے بنیا ہوندا اے تے ولیم ہرشل نے نے سورج دے سپیکٹرم وچ لال لاٹاں لبیاں۔ 19ویں
صدی نے سورج بارے جانکاری وچ ہور وادھے دیکھے۔ جوزف فان فراؤنہوفر نے سورج دے
سپیکٹرم وچ 1814 وچ 600 دے نیڑے فراؤنہوفر پٹیاں ویکھیاں۔ ہرمن فان ہیلمہولٹز تے
ولیم کیلون نے سورج دی گرمی تے انرجی نوں سمجھن وچ لگے رۓ۔ 1890 وچ نارمن لوکائر
جیہنے سورج دے سپیکٹرم وچ ہیلیم لبھی سی سورج بنن بارے اپنی نویکلی سوچ دسی۔ 1904
وچ ارنسٹ ردرفورڈ نے سورج چوں گرمی چانن نکلن دا کوئی اندرلی وجہ آکھیا۔ مگروں
آئینسٹائن نے ایہ رپھڑ اپنی ماس انرجی ایکویش E = mc2 نال مکایا۔ 1920 وچ سر آرتھر
ایڈنگٹن نے ایہ گل دنیا اگے رکھی جے سورج دی گری وچ دباؤ تے گرمی نال ایٹمی تبدیلی
نال ہائیڈروجن ہیلیم وچ پلٹدا اے تے مادے وچ جیہڑی تبدیلی ہوندی اے اوہ انرجی وچ
باہر آندی اے۔ میگھند ساہا نے آئینائزیشن تے اک کلیا کڈھیا جیہنوں ورتدیاں ہویاں
سیسلیا پائن نے 1925 وچ ہائڈروجن دی سورج وچ چوکھے ہون دی دس دتی۔ سبرامنیم
چندراشیکھر تے ہانز بیتھے نے 1930 دے دھاکے وچ سورج وچ ہون والیاں کیمیائی
تبدیلیائی تے اپنی سوچ میتھمیٹکس راہیں دسیاں۔ ہانز بیتھے نیں نے سورج اندر ہون
والے دو نیوکلیائی تے انرجی بنان والے کماں نوں ناپیا۔ 1957 وچ مارگریٹ بربج نے
تاریاں وچ عنصراں دے بنن تے اپنیاں سوچاں اک آرٹیکل وچ لکھیاں تے ایہ گل کیتی جے
کئی عنصر سورج ورگے تاریآں وچ نیوکلیائی کماں تے تبدیلیاں وچ بنے نیں۔



https://pnb.wikipedia.org/wiki/%D8%AC%D8%B1%D9%85%D9%86

جرمن اک لیندی جرمن بولی اے تے اینج اے ڈچ تے انگریزی نال رلدی اے۔ اے دنیا دیاں
وڈیاں بولیان چوں اے تے یورپی یونین دی سب توں وڈی بولی اے۔ دنیا ج 12 کروڑ لوکاں
دی اے مان بولی اے تے 8 کرور لوک اینوں جاندے نیں۔ سٹینڈرڈ جرمن سکولاں کالجاں
یونورسٹیاں تے گوئٹے انسٹیٹیوٹاں چ پڑھائی جاندی اے۔

بول جرمن لاطینی توں آیا اے۔ اے بول پہلی واری جولیس سیزر نے ورتیا اونے جرمنی اک
قبیلے دا زکر کیتا جیہڑا گال دے اتلے جڑھدے پاسے چ وسدا سے تے اینج اودر دے سارے
لوک جرمن اخواۓ۔ اوہ جیہڑی بولی بولدے سن اوہ فیر جرمن اخوائی۔

جرمن جرمنی (95٪)، آسٹریا (89٪) تے سویٹزرلینڈ (65٪) چ بولی جاندی اے۔ چرمن لکسمبرگ
تے لیختنشٹاین دی چوکھی ساری لوک گنتی دی وی بولی اے۔ ایدے نال اے اٹلی فرانس
بیلجیم تے ڈنمارک دے کج پاسیاں چ وی بولی جاندی اے۔ ایناں دے نال جرمن یورپ دے ہور
دیساں وچ وی کدرے کدرے بولی جاندی اے۔

امریکی کعراں چ بولن دے سعاب نال جرمن پنجویں وڈی (14 لکھ) بولی اے انگریزی ہسپانوی
چینی تے فرانسیسی ایس توں پہلے نیں۔ انٹرنٹ تے انگریزی دے مگروں چرمن سب توں چوکھی
ورتی جان والی بولی اے۔

جرمن بولی دے چوکھے سارے بول پرانی جرمن تے رلدیاں جرمن بولیاں چوں آۓ نیں. تھوڑے
جۓ بول یونانی تے لاطینی توں آۓ نین تے اوس توں تھوڑے فرانسیسی توں آۓ نیں تے کج
دیر توں انگریزی توں وی ارۓ نیں۔ ایدے نال نال جرمن بولی چ اے وی خوبی اے جے بدیسی
بولاں نال رلے جرمن چوں ای بول بنا سکدی اے۔ نویں بول بنان دے ایس ول نال نویں صدی
ج جرمن دے 40000 دے نیڑے بول سن تے لاطینی ایس کم چ بعوں پچھڑی سی۔



https://pnb.wikipedia.org/wiki/%D8%A7%D8%B3%D8%B1%D8%A7%D8%A6%DB%8C%D9%84

اسرائیل لیندے ایشیاء دا اک پارلیمانی لوکراج دیس اے۔ ایہ رومی سمندر دے چڑھدے اتری
کنڈیا تے وس ریا اے۔ اسرائیل 14 مئی 1948 نوں بنیا۔ پہلاں ایدا راجگڑھ تل ابیب سی
تے اج کل یروشلم اے۔ اسرائیل نوں ساری دنیا توں آکے یہودیاں نیں وسایا۔ اسرائیل چ
فلسطینی عرب وی وسدے نیں۔ اسرائیل دی فوج نوں نویں سپارٹا کیا جاندا اے۔

14 مئی 1948 نوں ڈیوڈ بن گوریان نے اسرائیل دے برطانیہ توں ازادی دی دس دتی۔ ایس دے
اگلے دن گوانڈی عرب دیساں نیں فلسطینی عرباں دا ساتھ دیندیاں ہویاں اسرائیل تے ہلہ
بول دتا۔ ایس دے مگروں ہون والیاں لڑائیاں چ اسرائیل نے سینا، گولان دیاں اچایاں،
غزہ تے لیندے اردن تے مل مار لیا۔

شبد 'اسرائیل" سب توں پرانی لکھت مصر وچ 1211 م پ یا 3223 ورے پہلے اک پتھر تے اے
جیہڑا مصری میوزیم قاہرہ وچ پیا اے۔ ایہ سد یعقوب دا ناں سی جیدے 12 پتر اسرائیلیاں
دے پرکھ نیں۔

اسرائیل دا ونسونا جغرافیہ اے ایدے دکھن وچ روہی ورگی تھاں اے تے اتر وچ برف دے
پہاڑ نیں۔ ایہ لیندے ایشیاء وچ رومی سمندر دے چڑھدے کنڈے تے اے تے ایدے اتر وچ
لبنان، اتر چڑھدے ول شام، چڑھدے ول اردن تے فلسطین تے دکھن لیندے ول مصر اے۔ مصر
نال ایدا بارڈر ایشیاء تے افریقہ دا بارڈر وی اے۔

اسرائیلی مل ماریاں تھانواں وچ لیندا کنڈا 5,879 مربع کلومیٹر (2,270 مربع میل)؛
چڑھدا یروشلم 70 مربع کلومیٹر (27 مربع میل) تے گولان چڑھائیاں 1,150 مربع کلومیٹر
(444 مربع میل) تے نیں۔ ٹلہ میرون 1,208 میٹر (3,963 فٹ) نال اسرائیل وچ سب توں اچی
تھاں اے۔ مریا سمندر اپنی منفی 417 میٹر ڈونگائی نال سب تون ڈونگی تھاں اے۔ 251
کلومیٹر لماں دریاۓ اردن ماؤنٹ ہرمن توں ٹردا اے تے اردنی تریڑ نال تھلے نون وگدا
ہویا جھیل طبریہ وچ آندا اے تے ایتھوں تھلے ول اردن تے اسرائیل دا بارڈر بناندا
ہویا مریا سمندر وچ ڈگدا اے۔ اے اسرائیل دا سب توں لما دریا اے۔ جھیل طبریہ 53
کلومیٹر دے گھیر دی اتلے اسرائیل وچ اک جھیل اے۔

اسرائیل دے دکھن وچ نگیو دی روہی اے۔ اسرائیل دے دکھن وچ ایدا تھوڑا جیا کنڈا لال
سمندر نال جڑدا اے ایتھے اسرائیلی سمندری اڈی ایلات اے تے نال دا سمندر خلیج ایلات
اکھواندا اے۔

اسرائیل اک پارلیمانی لوکراج اے۔ اسرائیل نوں 120 سنگیاں دی پارلیمنٹ چلاندی اے۔
سرکار نوں وزیراعظم چلاندا اے۔ وزیراعظم اسرائیلی پارلیمنٹ کنست وچ سب توں چوکھے
ووٹ لین والی پارٹی دا ہوسکدا اے۔ اسرائیلی کنست وچ ووٹ سنگیاں دے بجاۓ پارٹیاں نوں
پیندے نیں تے 2 ٪ توں تھوڑے ووٹ لین والی پارٹی دا کوئی سنگی نئیں چنیا جاندا۔ ایس
توں ود لین والی پارٹی اپنی مرضی دے بندے ووٹ ناپ نال کنست وچ پجواندی اے۔ ایس
پربندھ بارے اک اسرائیلی وزیراعظم گولڈامئیر نے کیا سی جے "اسرائیل وچ 30 لکھ
وزیراعظم نیں"۔

پارلیمانی چوناں ہر چار ورے مگروں ہوندیاں نیں تے سرکار ٹٹن تے پہلے وی ہوسکدیاں
نیں۔ اسرائیل دا ایدا نشان اے تے اوہدے کون نمیشی کم ای ہوندے نیں۔ 2009 دیاں چوناں
وچ 14 سیاسی پارٹیاں کنست دیاں سنگی سن۔

اسرائیل اک ایسی تھاں تے بنیا اے جیہڑی 1948 توں پہلے عرب سی تے ایہنوں فلسطین
کیندے سن۔ اسرائیل دا مڈھ ملو زوری تے پہلی وڈی لڑائی وچ عرب آگوواں دی غداری تے
خلافت عثمانیہ دی ہار باجوں پیا سی۔ اسرائیل نوں اپنے بنن ویلے تے مگروں اپنے عرب
فلسطینی واسیاں تے گوانڈی عرب دیساں نے ناں منیا۔ ایس پاروں اوہدے ساک دور دے دیساں
نال سن۔ پہلی وڈی لڑائی وچ یہودیاں نے پیسے ٹکے نال سلطنت برطانیہ دا ساتھ دتا تے
ایس باجوں اوہدیاں اکھاں شرمائیاں سن۔ دوجی وڈی لڑائی وچ نازی جرمنی ہتھوں یہودیاں
دا قتلام ہون تے یورپ تے امریکہ دیاں ہمدردیاں یہودیاں نال سن تے یہودیاں کول کوئی
رہن دی اپنی تھاں نئیں سی تے ایہناں دیساں فیر اسرائیل دے بنن تے ایہنوں منیا تے
ایدھی رپھڑاں وچ ہتھ ونڈائی کیتی تے جد وی ویلہ آیا ایدی ٹہل سیوا وی کیتی۔

اسرائیل 11 مئی 1949 نوں یونائیٹڈ نیشنز نال رلیا تے ایہ یونیسکو دا وی سنگی اے۔
اسرائیل دے 157 دیساں نال سفارتی ساک نیں تے 100 دیساں وچ اوہدے سفارتخانے نیں۔

اسرائیل لوک ناپ نال اگے ودے دیساں وچ اپنے بجاؤ تے سب توں چوکھے پیسے لاندا اے۔
اسرائیلی بچاؤ فوج جیہڑی زمینی، ہوائی تے سمندری فوج نال رل کے بندی اے جیدا آگو
چیف آف جنرل سٹاف ہوندا اے بچاؤ وزیر تھلے آندی اے۔ ایدا مڈھ 1948 عرب اسرائیلی
لڑائی وچ بجیا گیا سی۔ ایس فوج دیاں نیوواں اسرائیل دے بنن توں پہلے دیاں یہودی
لڑاکا ٹولیاں سن جناں وچ ہگانہ سب توں اگے ودویں سی۔ اسرائیلی بچاؤ فوج اپنے گوانڈی
دیساں نال وڈیاں لڑائیاں تے بارڈر چگڑیاں باجوں دنیا دی ودیا تے لڑائی سکھی فوج اے۔
اسرائیلیاں دے وڈے انگ نوں 18 ورے ہون تے جنیاں لئی 3 ورے لئی تے سوانیاں لئی 2 توں
3 ورے لئی فوجی سکھلائی کرائی جاندی اے۔ اسرائیلی فوج کول دنیا دے سب توں ودیا بچاؤ
پربندھ تے اسلہ ہے۔ ایناں دنیا نوں دسیا تے نئیں پر ایدھے کول ایٹم بمب وی ہے نیں۔

اسرائیلی فوج دی پہلی لڑائی 1948 عرب اسرائیلی لڑائی سی جیدے وچ ایس نوں وڈی جت
ہوندی اے جناں تھاں ایہنوں لڑائی توں پہلے دتا گیا سی اوہ اینے ایس لڑائی وچ دونا
کرلیا۔ 1956 وچ برطانیہ تے فرانس نال رل کے اسرائیلی فوج نے سویز دی لڑائی مصر دے
خلاف لڑی۔ 1967 عرب اسرائیلی لڑائی وچ اسرائیلی فوج نے اپنے دوالے دے عرب دیساں نوں
وڈے ناپ نال ہرایا تے لیندے کنڈے۔ یروشلم، گولان دی اچائیاں تے سینا دے تھانواں تے
مل مار لیا۔ مارچ 1968 وچ ایہ فوج اردن وچ اردنی فوج تے فلسطینی گوریلیاں نال کرامہ
دی لڑائی وچ آمنے سامنے سی۔ 1973 عرب اسرائیلی لڑائی وچ مصری فوج نے ایس فوج دے
کھنے سیکے۔ اسرائیلی فوج نے لبنان نال 1982 تے 2006 وچ لڑائی لڑی۔ اسرائیل نوں اپنے
مل مارے تھانواں وچ فلسطینی عرباں نال 1987 توں 1993 تک لڑنا پیا ایس لڑائی نوں
انتفادہ کیا جاندا اے۔ اینج دی ای لڑائی 2000 توں 2005 تک فیر لڑی گئی جینوں دوجا
انتفادہ کیا گیا اے۔ 2008 توں 2009 تک اسرئیل نے غزہ دے ازادی پسنداں نوں مکان لئی
غزہ دی لڑائی لڑی۔ ایہناں وڈیاں لڑائیاں نوں وکھ وی اسرائیل نے کئی نکیاں لڑائیاں
وی لڑیاں۔

اسرائیل تے فلسطین نوں رلا کے بنن والے تھاں نوں پرانے ویلیاں توں پاک تھاں کیا گیا
اے جیہڑا یہودیاں سائیاں مسلماناں تے بہائیاں لئی اک اچیچی تھان
اے۔یروشلم/بیتالمقدس یہودیان سائیاں تے مسلماناں لئی اک پاک تھاں اے۔ ایتھے ای
یروشلم وچچٹان آلا گنبد، مسجد اقصی، دیوار گریہ، پاک قبر والا گرجا، دکھ دی گلی
نیں۔

یہودی اسرائیل وچ دنیا دیاں کئی تھانواں توں آۓ سی ایس لغی اپنے نال کئی بولیاں
لیاۓ۔ عبرانی تے عربی اسرائیل دیاں دو سرکاری بولیاں نیں۔ انگریزی تے روسی وڈیاں
باہر دیاں بولیاں وجوں نیں۔ 20٪ اسرائیلی روسی بول لیندے نیں۔ 700,000 اسرائیلی
فرانسیسی بول سکدے نیں۔

مینورہ ست بتیاں رکھن والا اک کل اے جیہڑا 3000 وریاں توں یہودیاں دا نشان اے تے
عبادت کرن والی تھاں تے رکھیا جاندا اے۔ ایہ اسرائیل دے سرکاری نشان وچ وی اے۔

اسرائیل دا سرکاری نشان نیلی زمین تے اک مینورہ اے جیدے سجے کھبے زیتون دیاں ٹانیاں
تے تھلے اسرائیل عبرانی وچ لکھیا ہویا اے۔

چکچکیرا اسرائیل دا قومی پنچھی سائیکلامن پرسیکم قومی پھل، زیتون قومی رکھ تے کنعان
کتا اسرائیل دا قومی کتا گنیا گیا اے۔



https://pnb.wikipedia.org/wiki/%DB%8C%D9%88%D8%B1%DB%8C%D8%A7

یوریا اک آرگینک کمپاؤنڈ اے جیدا فارمولا CO(NH2)2 اے۔ اس دے مالیکیول وچ دو NH2
گروپ اک کاربونائل گروپ نال جڑے ہوندے نیں۔ یوریا جانوراں وچ نائیٹروجن دے
کمپاؤنڈاں دی میٹابولزم وچ بوت خاص کم کردا اے۔ ایہ ددپلانیاں دے موتر وچ نائیٹروجن
رکھن آلا کمپاؤنڈ ہوندا اے۔ ایہ اک بے رنگا، بے بو تے پانی چ بوت کلن آلا کمپاؤنڈ
اے تے ایہ بلکل زخریلا نئیں۔ ایدا پانی چ کول نا تہ تیزاب ہوندا اے نا ای اساس۔
انسانی پنڈا اینوں کئی کماں لئی ورتدا اے جیناں چوں سب توں وڈا ورتن نائیٹروجن نوں
بار کڑنا اے۔ کلیجہ اینوں امونیا تے کاربن ڈائی آکسائڈ نوں جوڑ کہ بناندا اے، ایہ
کم یوریا چکر دا انگ اے۔ یوریا دی کھاد فسلاں نوں نائیٹروجن دین لئی بنائی جاندی اے
تے ایہ ہور کیمیکل بنان لئی وی کیمیائی انڈسٹری چ ورتیا جاندا اے۔

1828 توں پہلاں کیمسٹری گرو تے سائنسدان ایہ سمجدے سن کہ آرگینک کمپاؤنڈ صرف جیندی
شیواں ای بنا سکدیاں نیں مگر جرمن گرو فریڈرخ وولر نیں یوریا اپنی لیب وچ بنا کہ اس
گل نوں غلط ثابت کردتا۔ اس توں بعد کئی ہور آرگینک کمپاؤنڈ لیب وچ بناۓ گۓ۔ علاج وچ
یوریا سب توں ضروری دوائیاں چوں اک اے۔



https://pnb.wikipedia.org/wiki/%DA%A9%DB%8C%D9%85%D8%B3%D9%B9%D8%B1%DB%8C

کیمسٹری مادے دی سائنس جیدے وچ کمیائی مادیاں دے آپس وچ رلن، ایہناں وچ تبدیلاں تے
مادے دی اندر دی بنتر نوں پڑھیا جاندا اے۔ کیمسٹری ایٹم تے ایٹم دے دوجے ایٹماں نال
جڑن تے کیمیائی جوڑاں بارے دسدی اے۔

کیمسٹری اک وشکارلی سائینس وی اے کیوں جے ایہ فزکس نوں جیون پڑھت یا بیالوجی تے
جیالوجی نال جوڑ دی اے۔

کیمسٹری اک سائینس لئی 17ویں تے 18وین صدی وج اگے ائی جدوں تجرے تے ایدی نیو رکھی
گئی۔ رابرٹ بوائل، ہمفری ڈیوی تے لیوائزر ایدے موڈی منے بندے نیں۔

4000 ورے پرانے مصری کیمسٹری دے موڈی منے جاندے نیں۔ 1000 م پ ورے پہلے پرانیاں
رہتلاں ایس ول جاندیاں تے ورت ریاں سن جنہاں نال دھاتاں نوں کچ دھات نالوں وکھرا
کیتا جاندا سی، پانڈے بناۓ جاندے سن، بئیر تے شراب بنائیدی سی، مورتاں بنان تے
شنگارن لئی رنگ بناۓ جاندے سن، دوائیاں تے خشبواں لئی کیمیائی چیزاں بوٹیاں چوں
کڈیاں جاندیاں سن، پنیر بنیا جاندا سی، کپڑے سکائی دے سن، چمڑھ رنگی دا سی، شیشہ
بنائیدا سی تے پتل بنان لئی دھاتاں آپس وچ رلایاں جاندیاں سن۔

رابرٹ بوائل (1627-1691) نوں نویں کیمسٹری دا موڈی کیا جاندا اے اوہنے بوائل دے
قنون راہیں کیمسٹری وچ سائنسی انقلاب دی نیو رکھی۔ لیوائزر (1743-1794) دی مادے
بارے سوچ تے جان ڈالٹن دا ایٹمی ماڈل کیمسٹری نوں پنگھوڑے وچوں کڈ کے جوان کردیندے
نیں۔ جوزف بلیک نے 1754 وچ کاربن ڈائی آکسائڈ نوں وکھریاں کیتا۔ 1774 وچ جوزف
پریسٹلے تے کارل ولہلم شیل نے آکسیجن نوں بلیا۔ ناں 'آکسیجن' لیوائزر نے 1777 وچ
رکھیا۔ لیوائزر نے کیمیائی ترکڑی دے ورتن نوں عام کیتا، آکسیجن بارے دس کے فلوجسٹن
سوچ نوں روکیا تے ناپ تول دا نواں پربندھ وی لیایا۔ اوہنے کیمسٹری سادہ بولی وچ
لکھی تے ایہنوں فیر عام لوکاں نوں وی سمجھ آن لگ گئی۔ اوہدے ایہ کم کیمیائی انقلاب
دا مڈھ سن۔ ایسے لئی اوہنوں کیمسٹری دا پیو کیا جاندا اے۔ جوزف پراؤسٹ نے ایہ گل
دسی جے عنصر کمپاؤنڈ بنن ویلے سادہ تے اک گنتی نال رلدے نیں۔ فریڈرک ووہلر (1800 –
1882) نے 1828 وچ یوریا نوں لباٹری وچ بنا کے ایہ گل دسی جے کئی کیمیکل کمپاؤنڈ
لباٹری وچ وی براۓ جاسکدے نیں۔ الساندرو وولٹا نے کیمیائی بیٹری بناکے
الیکٹروکیمسٹری دا مڈھ رکھیا۔ 1800 وچ ولیم نکلسن تے یوہان رٹر پانی نوں ہائڈروجن
تے آکسیجن وچ الیکٹرولائسس ول نال ونڈ دے نیں۔ مائیکل فراڈے کئی گیساں نوں پانی سار
بنان وچ جت گیا۔ ہمفری ڈیوی نے 1807 وچ الیکٹرولائسس دے ول نال پوٹاشیم، سوڈیم،
بیریم ،کیلشیم تے میگنیشیم لبے۔

جیوں جیون نویں عنصر لبدے گۓ تے اوہناں نوں اک پدھر وج رکھن دی لوڑ وی پئی 1869 تک
63 عنصر لبے جاچکے سن۔ دمتری مندلیف (1834–1907) نے ایہناں نوں اک پیریاڈک ٹیبل دی
مورت وچ بنا کے دسیا جیہڑی ہجے وی چل رئی اے۔

ارنسٹ ردرفورڈ تے نیلز بوہر دے 1912 دے ایٹمی ماڈلاں تے میری کیوری تے پیری کیوری
دی تابکاری دی لب نے مادے بارے دساں دے نویں بوۓ کھولے والٹر ہیٹلر تے فرٹز لندن نے
1927 وچ پہلی واری کواٹم کیمسٹری تے چانن پایا۔

کیمسٹری بارے پڑھت مڈھلے زریاں، ایٹماں مالیکیولاں، دھاتاں تے مادے نال بنیاں ہور
شیواں نال ٹردی اے۔ ایہ شیواں کلیاں یا رلکے گیس، پانی سار یا پینڈی شے ہو سکدیاں
نیں۔ کیمسٹری وچ ایہناں شیواں دے رلن یا کسے ہور شے وچ پلٹنا ایٹماں دا میل جول
ہوندا اے، جیدے وچ ایہناں دے کیمیائی جوڑ اک نویں پدھر وچ آندے نیں۔ کمیسٹری دی
لباٹری وچ ایہ ویکھیا جاندا اے۔

کیمسٹری لباٹری وچ شیشے دیاں بوتلاں، چلے، گرمی ناپ تے ک‏ی شیواں ورتیاں جاندیاں
نیں۔ پر ک‏ی کم کیمسٹری لیب توں باہر وی ہوندے نیں۔

اک کیمیائی کم وچ اک مادہ اک توں بؤتے مادیاں وچ پلٹدا اے۔ کیمیائی جوڑاں (chemical
bonds) دا ایہ پلٹنا ایٹماں دے الیکٹراناں دا نویں پدھر وچ آنا ہوندا اے تے ایس کم
دے ہون نوں کیمیائی ترکڑی (Chemical equation) وچ ایٹماں نوں نشان دے کے دسی دا اے۔
اک کیمیائی ترکڑی وچ سجے پاسے دے ایٹم کھبے پاسے ول دے ایٹماں جنے ہوندے نیں۔ اگر
ایہ ترکڑی اکو جئی ناں ہووے تے ایہ نیوکلیائی کم ہوے گا جیدے وچ انرجی وی نکل سکد
اے۔ ساریاں کیمیائی کماں وچ انرجی تے انٹروپی سوج وچ ریندے نیں۔ کیمائی مادیاں نوں
اوہناں دے ٹانچے، حالت تے کیمیائی بنتر نال ٹولیاں وچ پایا جاندا اے۔



https://pnb.wikipedia.org/wiki/%D9%88%D9%84%DB%8C%D9%85_%D8%B4%DB%8C%DA%A9%D8%B3%D9%BE%DB%8C%D8%B1

ولیم شیکسپیئر انگریزی دا منیا ہویا شاعر تے ڈرامہ لکھاری اے۔ شیکسپیر نے 38 ڈرامے
154 سونٹ دو وڈیاں نظماں تے ہور کئی نظماں لکھیاں۔

ولیم شیکسپیئر جان شیکسپیئر تے میری آرڈن دا پتر سی۔ اوہ سٹریٹفورڈ ایون،
واروکشائر، انگلینڈ وچ اک انجان دن جمیا تے تے 26 اپریل 1564 نوں اوہنوں گرجے وج
سائی بنایا گیا۔ اوہ 8 نیانیاں وچ تیجا تے سب توں وڈا پتر سی۔ ایہ گل پک تے نئیں پر
تریخ لکھاری ا یس تے پک نیں جے اوہ کنگز نیو سکول سٹریٹفورڈ توں پڑھیا۔ اوہ 18 ورے
دا سی جدوں اوہدا ویاہ 26 ورے دی این ہاتھوے نال 27 نومبر 1582 نوں ہویا۔ 6 مہینیاں
مگروں اوہناں دی اک ت‏ی سوزانا جمی۔ دو ورے مگروں اک پتر تے اک تئی جمے۔ پتر 11 ورے
مگروں مرگیا۔



https://pnb.wikipedia.org/wiki/%D9%86%DB%8C%D9%88_%DB%8C%D8%A7%D8%B1%DA%A9_%D8%B4%DB%81%D8%B1

نیویارک لوک گنتی نال امریکہ دا سب توں وڈا شہر اے۔ ایہنوں صوبہ نیو یارک توں وکھ
رکھن لئی نیویارک شہر کیا جاندا اے۔ ایہ دنیا دی رہتل، بپار، سیاست، پڑھائی، کم
کاج، پھرن ٹرن، آرٹ تے فیشن دا گڑھ اے۔ ایتھے ای یونائیٹڈ نیشنز دا وڈا دفتر وی ہے۔
نیویارک شہر دی لوک گنتی 8,244,910 لکھ اے تے 1,213.4 مربع کلومیٹر تے پھیلیا ہوئیا
اے ۔ لاگے دیاں تھانواں دی وی گنتی رلاؤ تے ایدی لوک گنتی 18,897,109 بندی جیدے نال
ایہ دنیا دے وڈے شہری تھانواں وچ گنیا جاندا اے۔

ایہ شہر دنیا دے اک ودیا سمندری اڈے نال 5 برا نوں رلا کے بندا اے. ایہ 5 برا جیہڑے
پہلے کاؤنٹیاں سن - مینہیٹن، برونکس، کوینز تے سٹیٹن جزیرے نوں رلا کے 1898 وچ اک
شہر دا روپ دتا گیا۔ ایہدی 8,336,697 دی لوک گنتی صرف 302.6 مربع میل (784 مربع
کلومیٹر) تھاں تے پھیلی ہوئی اے۔ اینج ایہ امریکہ دا سب توں سنگنا شہر اے۔ ایتھے
800 توں ودھ بولیاں بولیاں جاندیاں نیں۔ نیو یارک دے میٹروپولیٹن تھاں وچ 18.9 ملین
لوک وسدے نیں تے ایہ میٹروپولیٹن امریکہ وچ سب توں وڈا اے۔ جیہڑا 6,720 مربع میل
(17,400 مربع کلومیٹر) تھاں تے پھیلیا ہویا اے۔

نیویارک دا مڈھ 1624 وج پیا جدوں ڈچ لوکراج دے وسنیک ایتھے آۓ تے 1626 وچ ایہدا ناں
نیوایمسٹرڈیم رکھیا گیا۔ 1664 وچ ایتھے انگریزاں نے مل ماریا تے ناں پلٹ کے انگریز
بادشاہ دے بھرا دے ناں تے نیویارک رکھیا۔ 1785 توں 1790 تک ایہ امریکہ دا راجگڑھ
ریا۔ 1790 توں ایہ امریکہ دا سب توں وڈا شہر اے۔ ازادی دی بتی نے لکھاں لوکاں نوں
ایتھے جی آیاں نوں آکھیا اے تے ایہ بتی امریکہ تے لوکراج دی نشانی اے۔

یورپی لوکاں دے آن توں پہلے نیو یارک شہر دی تھاں تے پرانی امریکی قبیلے الگونکوین
دے لوک وس رۓ سن، اک ہور قبیلہ لینیپ سٹیٹن جزیرہ، لیندا لانگ آئیلینڈ، بروکلین،
کوینز، مینہیٹن، برونکس تے تھلویں ہڈسن وادی وچ وس ریا سی۔

گیووانی ڈی ویرازانو اک اطالوی کھوجی پہلاہ یورپی سی جیہڑا 1524 نوں ایتھے آیا۔ اوہ
فرانس دے بادشاہ دا ملازم سی۔ ویرازانو نیویارک دے سمندری اڈے وچ ناں وڑیا تے واپس
وڈا سمندر اوقیانوس چ چلا گئیا سی۔ ہنری ہڈسن اک انگریز پہلی واری ایدر آیا اوہ ڈچ
ایسٹ انڈیا کمپنی لئی کم کرریا سی تے لیندے ول جان لئی کوئی راہ لب ریا سی۔ ہڈسن نے
11 ستمبر 1609 چ مینہیٹن نوں اپڑیا۔ فیر اوہنے اگے اپنا جہاز اک دریا وج پادتا
جیہڑا ہن اوہدے ناں تے ہڈسن دریا اکھواندا اے، اوہ اس تھاں تے اپڑیا جتھے نیویارک
دا راجگڑھ البنی اے۔ ڈچاں نے 1624 چ مینہیٹن دے دکھن وچ اک نگری وسائی تے اوہدا ناں
1625 وچ نیو ایمسٹرڈیم رکھیا۔ ڈچ آگو پیٹر مینیوٹ نے 1626 وچ مینہیٹن دا جزیرہ
لینیپ قبیلے کولوں 60 گلڈر وچ ملی لیا۔ ڈچاں نے ایتھے کھلاں دے بپار دا مڈھ رکھیا۔
1664 چ نیوایمسٹرڈیم تے لاگے دے تھاں نیو ہالینڈ تے انگریزاں نے مل مار لیا تے ایدا
ناں پلٹ کے نیو یارک رکھ دتا۔ قبیلے دیاں آپسی لڑائیاں تے روگاں باجوں لینیپ قبیلے
دے لوک مکدے گے تے انگریز اوہناں دی تھاں لیندے گۓ۔

1702 توں لے کے 1800 تک ایتھ پیلے تاپ دا روگ 7 واری لوکاں نوں لگیا۔ برطانوی راج
وچ ایہ شہر واوا اگے ول ودیا تے ایہ غلاماں دا گڑھ بنگیا جتھے 1730 وچ 42% گھراں وچ
غلام سن۔ غلامی باجوں ایتھوں دے بپار، کم کاجے تے وادا ہویا۔ 1754 وچ ایتھے برطانیہ
دے بادشاہ ولوں ایتھے کولمبیا یونیوسٹی دی نیو رکھی گئی۔ اکتوبر 1765 وچ نیویارک وچ
امریکی لوکاں دی برطانیہ دے اووہناں تے ٹیکس لان دے برخلاف کانفرنس ہوئی۔ ازادی
پسنداں دی ایتھے ریندے برطانوی فوجیاں نال لڑائیاں دا مڈھ بجیا تے امریکی انقلاب دی
سب توں وڈی لڑائی لانگ آئیلینڈ دی لڑائی اگست 1776 نوں نیویارک دے اک حصے بروکلین
وچ لڑی گئی۔ ایدے وچ برطانیہ نوں جت ہوئی تے نیویارک وچ برطانیہ دے ہمدرد کٹھے
ہوندے گۓ تے ایتھوں ای برطانوی فوج دوجیاں تھانواں تے ہلے بول رئی سی۔ برطانیہ نے
جت ہونے تے غلاماں نوں ازادی دین دا وعدھ کیتا تے ایس گل تے دس ہزار دے نیڑے غلام
نیویارک انگریزاں ناں آرلے۔ 1783 وچ جدوں برطانوی فوج ایتھوں گئی تے اوہناں نال
ایتھوں 3000 ازاد کیتے لوک وی گۓ تے کینیڈا تے ہور تھانواں تے انگریزاں نے اوہناں
نوں وسایا۔ لڑائی توں بچن تے صلح دی اک کوشش سٹیٹن جزیرے تے 11 ستمبر 1776 نوں
بنجیمن فرینکلن تے لارڈ ہاؤ دے وشکار ہوئی پر ایہ اگے ناں ودھی۔ برطانوی راج ویلے
ای 1776 وچ ایتھے اک وڈی اگ لگی جیدے نال شہر دا چوتھا حصہ سڑ گیا۔

1785 نوں 13 امریکی مڈھلے صوبے ایس شہر نوں اپنے دیس دا پہلا راجگڑھ بناندے نیں۔
پہلا امریکی صدر جارج واشنگٹن، امریکی کانگرس، امریکی سپریم کورٹ، فیڈرل ہال، وال
سٹریٹ نیویاوک وچ اپنا کم شروع کردے نیں تے ایتھے حقاں دا پہلا امریکی بل وی پاس
ہویا۔ 1790 وچ نیویارک، فلاڈیلفیا توں وڈا ہون نال امریکہ دا لوک کنتی نال سب توں
وڈا شہر بن گیا۔ نیویارک وچ کالیاں لئی جنگے قنون ہون باجوں ایتھے کالیاں دی گنتی
وددی گئی تے 1840 نوں ایتھے 16,000 افریقی امریکی سن۔ 19وین صدی نیویارک دے وادے دی
صدی سی۔ یورپی مہاجر آۓ، کپاء دے بپار ودیا پر نیویارک دے وادے وڈی گل ایری نہر دا
بننا سی جیدے نال شہر دا جوڑ ہڈسن دریا تے امریکہ دے اندرلے وائی بیجی تے بپار دے
وڈے نگراں تے تھانواں نال ایدا جوڑ جڑ گیا۔ ہرمن ملول تے واشنگٹن ارونگ ایس ویلے دے
وڈے لکھاری سن۔ 1857 وچ سینٹرل پارک شہر دے لوکاں دیاں کوششاں نال امریکی تریخ وچ
کسے دیس وکھالے والا پہلا پارک سی۔

1898 وچ نویں نیویارک دا مڈھ رکھیا گیا۔ بروکلن، نیویارک کاؤنٹی، رچمنڈ کاؤنی تے
کوین کاؤنٹی دا لیندا انگ رلا کے نیویارک اک ودآ شہر بنا دتا گیا۔ 1904 وچ شہر دے
وکھرے انگاں نوں اپس وچ نیویارک سٹی سبوے نال ملایا گیا۔ 20ویں صدی دے مڈھ توں ای
ایہ دنیا دا اک ودا بپاری تے کم کاج دا گڑھ بن چکیا سی۔ 1890 وچ ایتھے کالیاں دی
گنتی 36,620 سی۔ 1920 دے دھاکے وچ دکھن ولوں کالے ایدر آن لگ پۓ تے تے 1916 وچ
نیویارک اتلے امریکہ وچ کالیاں دی سب توں وڈی نگری سی۔ 1920 دے دھاکے وچ ایہنے لوک
گنتی وچ لندن نوں پچھے کردتا تے دنیا دا سب توں وڈا شہر بن گیا۔ 1930 دے دھاکے وچ
ایدی لوک گنتی اک کروڑ توں ٹپ گئی تے ایس نمبر ک اپڑن والا انسانی تریخ وچ ایہ پہلا
شہر سی۔

دوجی وڈی لڑائی مگروں نیویارک دنیا دا اک منیا پرمنیا آگو شہر سی۔ لڑائی توں پرتن
والیاں نیں ایتھے کم کاج وچ وادے دے وڈے کم کیتے۔ نویں کر تے نگریاں وسیاں۔
یونائیٹڈ نیشنز دا وڈا دفتر 1950 نوں ایتھے بندا اے تے ایبسٹریکٹ ایکسپریشنزم دے
ایتھے مڈھ پین تے نیویارک پیرس کولوں آرٹ دا گڑھ ہون دا مان کھو لیندا اے۔

شہر نوں وڈا چٹکا اودوں لگدا اے جدوں 11 ستمبر 2001 نوں ایس شہر دیاں دو اچیاں
بلڈنگاں ورلڈ ٹریڈ سنٹر نال دو ہوائی جہاز ٹکراندے نیں تے ایس ہلے وچ 2996 لوک مردے
نیں تے 6000 دے نیڑے پھٹڑ ہوندے نیں۔ الے دوالے دے اچے کوٹھے وی کھکھڑی ہوۓ۔ 29
اکتوبر 2012 نوں وی نیویارک شہر تے دوالے دے تھانواں وچ اک سمندری ہنیری سینڈی آندی
اے جیدے نال گلیں تے زمین تھلے رستیاں وچ پانی آجاندا اے۔

نیو یارک شہر امریکہ دے اتر چڑھدے چ وڈا سمندر اوقیانوس دے کنڈے تے نیو یارک صوبے
وچ وسدا اے۔ ایہ نیو یارک صوبے دے چڑھدے دکھن ول ، ہڈسن دریا دے منہ تے واشنگٹن ڈی
سی تے بوسٹن دے وشکار اے۔ ایس تھاں تے ہون باجوں نیویارک بپار تے کم کاج دا گڑھ بن
گیا۔ شہر دی چوکھی لوک گنتی تن جزیریاں منہیٹن، لانگ آئیلینڈ تے سٹیٹن آئیلینڈ تے
وس رئی اے۔ تھاں تھوڑی ہون باجوں اچیاں بلڈنگاں بنانیاں پیآں۔ ہڈسن دریا ہڈسن وادی
وچوں آکے نیویارک دے سمندری اڈے وچوں لنگدا اے۔ برونکس دریا شہر وچون وگن والا سجرے
پانی دا کلا دریا اے۔ ہارلم دریا برونکس تے مینہیٹن نوں وکھریاں کردا اے۔ ہڈسن دریا
ایہنوں نیوجرسی توں وکھ کردا اے۔

ایہ شہر 1,214 مربع کلومیٹر تھاں تے پھیلیا ہویا اے جیدے وچ 425 مربع کلومیٹر پانی
تے 789 مربع کلومیٹر سکی تھاں اے۔ شہر دی سب توں اچی تھاں ٹوڈ ہل 409.8 فٹ اچی اے۔

نیویارک شہر دی 2011 دی گنتی 8,244,910 لوک دسدی اے تے اینج ایہ امریکہ دا سب توں
وڈا شہر اے۔ ایدی گنتی شکاگو تے لاس اینجلس دی گنتی نوں رلا کے ود بندی اے۔ ایتھے
44٪ لوک گورے، کالے 25.1%، ہسپانوی 27.5% تے ایشیائی 12.7% نیں۔ مینہیٹن وچ 25,846
/ کلومیٹر نال سب توں سنگنی لوک گنتی وسدی اے۔ بارلے دیساں وچون آکے امریکہ وسن
والے لوکاں دی وڈی گنتی ایلس جزیرہ، نیویارک راہیں آندی سی۔ 1900 تک جرمن ایتھے آن
والی سب توں وڈی ٹولی سی فیر آ‎ئری، یہودی تے اطالویاں دے ناں آندے نیں۔ 1940 تک
گورے شہر دی گنتی دا 92% بندے سن۔

شہر دی 36% لوک گنتی باہر جمی اے۔ پر کوئی وی ٹولی چھائی ہوئی نئیں دسدی۔ ڈومینیکن،
چین، جمیکا، میکسیکو، ہندستان، ایکویڈار، اٹلی، ہیٹی، کولمبیا تے گیانا اوہ دس وڈے
دیس نین جتھوں ایہ لوک جم کے آۓ۔ نیویارک قنون ول نال امریکہ وڑن والیاں لئی اک وڈا
بوآ اے۔

نیویارک شہر وچ اسرائیل توں باہر یہودی سب توں وڈی گنتی وچ وسدے نیں۔ انڈین
امریکیاں دا 20٪ تے سارے امریکہ وچ وسدے کوریائی لوکاں دا 15٪ ایتھے اے۔ 35,000 توں
ود پاکستانی نیویارک شہر وچ وسدے نیں۔

نیویارک شہر نوں 5 انگاں جنہاں نوں برا کیندے نیں ونڈیا گیا اے۔ کوینز تھاں وچ سب
توں وڈا برا اے۔ مینہیٹن شہر دا گڑھ تے لوک گنتی نال سب توں ودا برا اے۔ اگر
نیویارک دے 4 برا کوینز، مینہیٹن، برونکس تے بروکلین نوں وکھرے شہر بنایا جاۓ تے
ایہ امریکہ دے دس وڈے شہراں وچ گنے جان گے۔

نیویارک وچ پھرن ٹرن لئی لوکاں دا آنا ایتھے دے لوکاں لئی کمان دا اک وڈا ول اے۔
پچھلے 5 وریاں وچ ہر ورے 4 کروڑ لوک ایتھے آۓ۔ ایتھے 500 آرٹ گیلریاں، 200 میوزیم،
150 توں ودھ تھیٹر، انگنت ڈیپارٹمنٹل سٹور تے 18000 توں ودھ ریسٹورنٹ نیں۔ ایتھوں
دیاں اچیاں بلڈنگاں ورگا وکھالہ دنیا وج کتے ہور نہیں۔ مینہیٹن نیویارک دا رہتلی
وکھالہ اے جیتھے نیڑے تریڑے ساریاں ویکھن والیاں تھانوان نیں۔ تکونی فلیٹآئرن بلڈنگ
1902 وج بنن والی پہلی سب توں اچی بلڈنگ سی۔ 1913 وج وولورتھ بلڈنگ اساری گئی۔ 1930
چ آرٹ ڈیکو سٹائل وچ کرائسلر بلڈنگ اک ہور وادا سی۔ 1931 وچ بنی ایمپائیر سٹیٹ
بلڈنگ دنیا اک چوکھی ویکھی جان والی تھاں اے۔ 1939 وچ راکفیلر سنٹر کئی بلڈنگاں دا
اکٹھ دی مورت وچ بنایا گیا۔ لوکاں دیاں پسند دیاں تھانواں نیں: ایمپائیر سٹیٹ
بلڈنگ، مجسمہ آزادی، ایلس جزیرہ، میٹروپولیٹن میوزیم آف آرٹ، سینٹرل پارک، روکفیلر
سینٹر۔ 2011 وچ ایتھے 5 کرور پھرن ٹرن والے لوک آۓ۔

نیو یارک دا گلا تے ٹراپیکل موسم اے۔ سردیاں گلی تی ٹھنڈی ہوندیان نیں۔ گرمی ناپ
زیرو تک تے کدے کدے زیرو توں وی تھلے اپڑ جاندا اے۔ 28 انچ سلانہ برف پیندی اے۔ نیو
یارک شہر چ طوفان کدے کدے ای اندے نیں۔ ایپلیچین دا پربت دھارا ایس شہر نوں ٹھنڈ
توں بچاندا اے۔

نیویارک شہر دے کھان پین تے پوری دنیا دے کھان پین دی چھاپ اے۔ اے جے ساری دنیا توں
ایتھے آنوالے لوک اپنے ونسونے کھانے وی لے کے آۓ۔ چرھدے یورپ تے اپلی توں انوالے
ایتھے بیگل، پنیر کیک، برگر تے پزا لے کے آۓ۔ چینی ریستوراناں تے چینی کھانے تے
دکھنی ایشیائی اپنے ساگ دال ایتھے لیاۓ۔ لیندے ایشیاء توں فلفل ے کباب آے۔ 4000 دے
نیڑے ایتھے ریڑھیاں تے بنے ہوٹل وی لوکاں دی کھان پین دی لوڑ پوری کردے نیں۔

نیویارک دا اک تھاں توں دوجی تھاں تک جانوالا ویونت وڈا تے گنجلا اے۔ نیویارک سٹی
سبوے دنیا دا اک وڈا ریلوے پربندھ اے جیہڑا نیویارک دیاں وکھریاں تھانواں نوں آپس
وچ رلاندا اے۔ گرینڈ سنٹرل سٹیشن پلیٹ مارماں دی گنتی نال دنیا دا سب توں وڈا سٹیشن
اے۔ نیو یارک دی ہوائی تھاں دنیا دی سب توں چوکھی ورتی جانوالی ہوائی تھاں اے۔ جارج
واشنگٹن پل جیہڑا مینہیٹن تے برگن کاؤنٹی، نیوجرسی نوں آپس وچ رلاندا اے دنیا دا سب
توں چوکھا ورتیا جانوالا پل اے۔

2005 وچ 54.6% لوکاں نے آن جان لئی پبلک ٹرانسپورٹ دے پربندھ نون ورتیا۔ ایہ ریندے
امریکہ نالوں الٹ اے جتھے 90% دے نیڑے لوک کم تے جان لئی اپنی گڈی ورتدے نیں۔ اک
گنتی وچ ایہ ویکھیا گیا جے نیویارکی کم تے جان لئی ہر دن 38.4 منٹ لاندے نیں جیہڑا
کے دیس وچ وڈیاں شہراں وچ سب توں چوکھا اے پر ایہ وی ویکھیا گیا اے جے نیویارکی
پبلک ٹرانپورٹ ورتن نال ہر ورے 19 ارب ڈالر دی بچت وی کردے نیں۔ ایمٹریک ٹرین جیدا
گڑھ پنسلوینیا سٹیشن اے نیویارک نوں امریکہ دے دوجے شہراں نال رلاندی اے۔ پورٹ
اتھارٹی بس ٹرمینل مینہیٹن وچ بساں داک وڈا اڈا اے جتھے 7000 بساں ہر دن 2 لکھ
لوکاں نوں دوجے شہراں ول لجاندیاں تے لیاندیاں نیں۔

نیویارک دا سبوے 209 میل لماں اے تے ایہدے تے 468 سٹیشن نیں۔ 2012 وچ ایہدے تے 1.65
ارب سواریاں نے سفر کیتا۔ نیویارک سبوے 24 کینٹے کھلی ریندی اے۔ نیویارک وچ 12،000
ٹیکسیاں نیں تے اک کیبل کار وی اے جیہڑی روزویلٹ جزیرے تے مینہیٹن دے وشکار چلدی
اے۔ کشتیاں د پربندھ وی مینہیٹن نوں لاگے دے تھانواں نال جوڑ دا اے۔ سٹیٹن آئیلینڈ
فیری 2 کروڑ سلانہ لوکاں نوں مینہیٹن توں توں سٹیٹن آئیلینڈ لیاندی لجاندی اے۔

مینہیٹن دا برا 66,940 لوک/میل دے حساب نال امریکہ وچ لوک گنتی نال امریکہ دی کسے
وی کاؤنٹی تے شہر دے جوڑ نال سب توں گھنا اے۔ ایہ شہر اپنی ساری تریح وچ باہر توں
مہاجراں دے آن دی راہ سی تے نیویارک دے ایلس جزیرہ تے جتھے باہر توں ہر آنوالے اپنا
آپ لکھوانا پیندا سی 1892 توں لے کے 1924 تک 12 ملین لوک ایتھے یورپ توں آۓ۔
مینہیٹن دی دکھنی چڑھدی تھاں نوں پہلی واری پگھلان والے پانڈے دا ناں دتا گیا۔ 1900
تک جرمن آنوالیاں وچوں سب توں وڈھی ٹولی سی۔ ایس مکرون آئری، یہودی تے اطالوی اندے
نیں۔ 1940 تک گورے لوک گنتی دا 92٪ بندے سن۔

نیو یارک یونیورسٹی، کولمبیا یونیوسٹی تے روکفیلر یونیورسٹی دنیا دیاں پہلیاں 35
ودھیا یونیورسٹیاں وج گنیاں جاندیاں نیں۔



https://pnb.wikipedia.org/wiki/%D8%A8%D8%A7%D8%AF%D8%B4%D8%A7%DB%81%DB%8C_%D9%85%D8%B3%D8%AC%D8%AF

بادشاہی مسجد لہور پاکستان چ مغل بادشاہ اورنگزیب عالمگیر دی بنوائی ہوی مسیت اے۔
رقبے دے اعتبار توں اے پاکستان تے جنوبی ایشیا چ دوجی جدکہ پورے جگ چ پنجویں وڈی
مسیت اے۔ اپنے مغلیہ طرز تعمیر تے خوبصورتی دی وجہ توں اے لہور دی مشہور پچھان تے
علامت اے۔ ایس توں وکھ اے سیر و تفریح دے شوقین لوکاں لئی وڈی دلچسپی دی تھاں اے۔
اسلام آباد دی فیصل مسجد بنن توں پہلاں 1673 توں 1986 تکر اے جگ دی سب توں وڈی مسیت
سی جتھے دس ہزار نمازی ھال چ تے اک لکھ دے نیڑے نمازی برآمدے آن چ سما سکدے نیں۔ ہن
اے پاکستان تے جنوبی ایشیاء دی دوجی تے مکہ چ مسجد الحرام، مدینہ چ مسجد نبوی، کاسا
بلانکا چ مسجد حسن ثانی تے فیصل مسجد توں مگروں جگ دی پنجویں وڈی مسیت اے۔

بادشاہی مسیت دی تعمیر دا حکم 1671 وچ چھیویں مغل بادشاہ اورنگزیب نیں دتا جنہوں
نکا عالمگیر (جگ دا فاتح) وی آکھیا جاندا سی۔ ایدے تعمیر چ پورے دو ورے لگے تے
اپریل 1673 چ اے مسیت تیار ہوئی۔ تعمیر دا کم مظفر حسین جیہڑا 1671 توں 1675 تکر
لہور دا گورنر وی رئیا سی دی نگرانی چ کیتا گیا۔ اے اورنگزیب دا دودھ شریک بھرا سی۔
اے بادشاہ ول توپ خاے دا نگران وی سی۔ مغل سلطنت چ ایس مسیت دے قدرو اہمیت دی وجہ
توں اے لہور قلعے دے نال پرلی طرف بنائی گئی۔ مسیت دی عمارت دے نال ہون کر کے قلعے
ول اک وڈا دروازہ بنایا گیا جنوں بادشاہ دے ناں دی مناسبت نال عالمگیری دروازہ
آکھیا جاندا اے۔



https://pnb.wikipedia.org/wiki/%D9%BE%DA%BE%D9%84

پھل پھلوالے بوٹیاں دا ایسا انگ اے جیڑا بوٹیاں دیاں نسل اگے ودھان دا کم کردا اے۔
عام ول نال ایہ نر تے مادہ حصیاں نال رل کے بندا اے۔ ایہناں دونوں دے ملن نال بی
بندا اے اکثر کیڑے مکوڑے یا پنچھی ایہناں دوناں دے ملاپ دا کارن بندے ہیں۔ بوٹے
ایہناں نوں وکھرے ولاں نال اپنے پاسے کھچدے نیں تے ایہناں ولاں وچ رنگ ، خوشبو تے
رس آندے نیں۔ پھلاں دے اگوں فروٹ تے بی بندے نیں۔ کئی بوٹے اپنے پھلاں نال اپنے آپ
نوں ایناں سوہنا بناندے نیں جے اوہ جانوراں نوں اپنے ول کھج کے اپنے پراگ نوں
کھلارن وچ اوہناں کولوں ہتھ ونڈائی کراندے نیں۔

سکی زمین تے بوٹے 425 ملین ورے پہلے آۓ پر شروع وچ ایہ اپنی پانی ساکاں وانگوں
سپورز نال ای اگے نسل جلاندے رۓ۔ سمندر وچ بوٹے تے کج جانور وی اپنی نسلی کاپیاں
پانی وج روڑ چھڈدے سن تے اوہ کتے ہور جا اگدے سن۔ پہلے بوٹے اینج ای اپنی نسل
ودھاندے سن۔ فیر بوٹیاں نے ایہناں نوں سکن توں بچان لئی ول کڈے تے ہور رپھڑ جیہڑے
پانی وچ نہیں سن پر سکی زمین تے ہے سن۔ایہ بچآ ای فیر بی بندا اے پر ہجے بوٹیاں نوں
پھل نہیں سن لگے۔ پہلے بی بنانوالے بوٹیاں وچ گنکگو تے کھنگرے بوٹے آندے نیں۔ سب
توں پہلے پھل بنانوالا بوٹا آرکافرکٹس 125 ملین ورے پہلے ہویا۔ کئی مکیاں جمنو سپرم
دیاں ٹولیاں ول گویڑہ جاندا اے پر پتھراں وچ نشانیاں وچ کو‏ئی پکی گل نہیں ابھردی
جے پھل کیویں بنے۔ بحرالکاہل دے جزیرے نیو کیلیڈونیا دا اک بوٹے امبوریلا دے ڈی این
اے دے نتارے دسدے نیں جے ایہ پہلے پھلوالے بوٹیاں وچوں اے]۔

عام سوچ ایہو ای اے جے پھلاں دا مقصد جانوراں نوں اپنی نسل اگے ودھان دے کم وچ نال
رلانا سی۔ پراگ نوں جنہاں دا ناں ای کوئی رنگ اے تے ویس اے بوٹے دی پونچ نوں اگر
سوچۓ تے ایہدے اگے بوٹا بنان دے چانس گھٹ نیں جدوں تک ایہ دوجیاں نون فیدا ناں
دیوے۔ اک ایہ وی سوج ہے جے پھل کسے اکلے جزیرے یا جزیریاں دے جٹ تے بنے، جتھے
ایہناں نوں بنانوالے بوٹے دی کسے اچیچے جیویں مکھی ہوگئی نال اچیچا جوڑ جڑ گیا
جیویں کئی جزیریاں تے ہن دسدا اے، ایہ دو جندڑیاں دا آپسی جوڑ جیدے وچ اک مکھی اک
بوٹے دے پراگ پرہن نال چموڑ کے دوجے بوٹے تک جاندی سی جیویں اجکل پھگواڑی مکھی کردی
اے۔ اوس بوٹے تے مکھی دے وشکار اک گوڑا ساک بن گیا ہوندا اے۔ بوٹے نے مکھی نوں اپنے
ول کھچن لئی رنگلیاں پتیاں بنایاں ہونیاں نیں۔ ایہ پتیاں پھل بنیاں جے اڈدے کیڑے
پشان لین تے کیڑیاں نوں ہور فیدا دین ل‏ی بوٹے نے پھل وچ رس بنایا تے ہور اگے ودھدے
ہوۓ پھل نوں فروٹ وچ پلٹیا۔ فروٹ اینج بوٹے دا اک اوزار اے جیہنوں بوٹا ورتدیاں
ہویاں اپنے بی نوں دور تک کھلاردا اے۔ پھل دیاں رنگلیاں پتیاں 9 توں 10 کروڑ ورے
پہلے ہوند وچ آئیاں۔ رنگلی پتیاں نیں پھلوالے بوٹیاں نوں اگے ودھان وچ بؤں وڈا کم
کیتا اے۔ کیڑیاں تے بوٹیاں دے آپسی جوڑ نیں دوناں دے وادے کران تے اک دوجے نال رلن
وچ اسانی دے راہ کڈھے۔ کیڑیاں نال نال ڈائنوساراں نے وی پھلوالے بوٹیاں دی اگے
ودھائی وج ہتھ ونڈایا۔

بوٹے اک تھاں توں دوجی تھاں جا نہیں سکدے۔ ایس لئی کئی بوٹے جانوراں نوں پولن اک
بوٹے توں دوجے بوٹے تک لجان لئی اپنے ول کھچدے نیں تے ایس لئی اپنے اندر ایسے گن
بناندے نیں جے ایہ جانور اوہناں ول آن۔ کئی بوٹے بی بنان لئی کیڑیاں نوں اپنے نال
رلاندے نیں۔ بوٹے اپنے اندر کئی تھاں تے مزےوالے رس بنانوالے انگ ہوندے نیں جیہڑے
کیآن نوں پسند نیں۔ پنچھی تے مکھیاں رنگ ویکھ سکدیناں نیں تے ایہناں دے ایس گن نوں
بوٹے اپنے فیدے لئی ورتدے نیں تے اپنے پھلاں وچ ونسونے رنگ بناندے نیں۔ کآ ٹبر دے
بوٹے اپنے بی بنان لئی صرف ہوا تے آسرا کردے نیں تے ایس باجوں اوہناں نوں اپنے اندر
رنگ وکھان تے رچہ کرن دی کوئی لوڑ نغیں۔ کج بوٹے اپنے ول کھچن لئ وشبوواں ورتدے
نیں۔ جیہڑیاں سانوں چنگیاں لکدیاں نیں پر کج خوشبواں پیڑی خوشبو والیاں ہوندیاں
نیں۔ کج بوٹے سڑے گوشت دی خوشبو کڈ دے نیں۔ ایہناں وچ ٹائٹان اروم تے ریفلیزیا آندے
نیں۔ اوہ بوٹس جناں دی پولینیشن راتوالے کیزیاں نال ہوندی اے اوہ خوشبو کھچن لئی
ورتدے نیں تے چوکھے پھل چٹے رنگ دے ہوندے نیں۔ کج بوٹے اپنے پھل نوں رنگ شکل تے
خوشبو وچ کسے مادھ کیڑے وانگوں بنادیندے نیں۔ تے نر کیڑہ اک پھل توں دوجے پھل تک
مادھ دی کھوج وچ جاندا اے۔

اک عام پھل وچ چار نمونے ہوسکدے نیں جیہڑے کسے نکی ڈنڈی دے سرے تے ہوندے نیں۔ ایہ
نمونیاں چوں ہر اک اک چکر وانگوں پھل تھالی تے پیا ہوندا اے۔ ایہدے اتے یا اندر
رنگلی پھلپتیاں ہوندیاں نیں۔ پھل دا نر حصہ پراگ ڈنڈی اخواندا اے تے ایہدے دو حصے
ہوندے نیں ڈنڈی جیہنوں فلامنٹ کیندے نیں اوہدے سرے تے اینتھر ہوندا اے جیدے وچ پولن
بندے نیں تے فیر وکھر جاندے نیں۔ پھل دا سب توں اندروالا حصہ مادھ ہوندا اے تے پسٹل
اخواندا اے پسٹل دا لیسلا سر سٹگما تے ایہدے تھلے اندر انڈے ہوندے نیں۔

اگر ساری پھلپتیاں اکو ناپ دیاں ہون تے ایس نمونے نوں اسیں پدھرا آکھاں گے۔ کئی
پھلاں دی پدھر اکو ول وج ہوندی اے، ایہو جۓ پھل رنگرتی تے پھلیاں ٹبر وچ ویکھے
جاسکدے نیں۔ تارہ پھل ٹبر دے پھلاں وچ تے اچیچا سورج مکھی دے پھل وچ سارے پھل دا سر
نکے نکے پھلاں نال رل کے بنیا ہوندا اے تے ہر نکا پھل اک پھلپتی تے ہوندا اے۔ پھل
دے وشکار وچ ایہ پھل پتیاں وچ پھل پتی وی نہیں ہوندی۔



https://pnb.wikipedia.org/wiki/%D9%85%DB%8C%DA%A9%D8%B3%DB%8C%DA%A9%D9%88

میکسیکو براعظم اتلے امریکہ دا اک دیس اے۔ ایدے اتر وچ امریکہ تے دکھن تے لیندے ول
ماٹھا وڈا سمندر،چڑھدے دکھن ول گوئیٹے مالا، بیلیز تے کریبین سمندر نیں۔ ایہ دیس
1,972,550 مربع کلومیٹر (761,606 مربع میل) تے پھیلیا ہویا اے۔ ایہ اتری دکھنی
امریکہ وچ تھاں نال 5ویں نمبر تے تے دنیا وچ 13 تے آندا اے۔ 11 کروڑ 30 لکھ دی لوک
گنتی نال ایہ دنیا دا 11واں ہسپانوی بولن والا سب توں وڈا تے لاطینی امریکہ دا دوجا
وڈا دیس اے۔ میکسیکو سٹی ایدا راجگڑھ اے۔ ہسپانوی ایتھوں دی بولی اے۔

کولمبس دے ویلے توں پہلے کئی میزوامریکی بستیاں وڈیاں رہتلاں وچ پلٹیاں۔ اولمک،
ٹولٹک، ٹیوٹیہواکان، زاپوٹک، مایا تے ازٹیک رہتلاں یورپی لوکاں دے آن توں پہلے ہے
سن۔ 1521 وچ ہسپانوی سلطنت نے میکسیکو تے مل مار لیا۔ 1821 وچ میکسیکو سپین توں
ازاد ہوگیا۔ میکسیکو ازاد تے ہوگیا پر اوہنوں کئی رپھڑ جنہاں وچ سیاسی تے بپاری
افراتفری، امریکی - میکسیکی لڑائی، چوکھا سارا تھاں امریکہ نوں دینا، پیسٹری لڑائی،
فرانکو میکسیکی لڑائی، گھر دی لڑائی، 2 شہنشاہیاں تے اک گولی راج۔ آخری گل نے 1910
وچ میکسیکی انقلاب دا مڈھ رکھیا تے جیدا انت فیر 1917 دے قنون تے ہویا تے دیس دا ہن
دا سیاسی پربندھ بنیا۔

میکسیکو دنیا وڈے بپاری دیساں وچوں اے۔ ایہ تیل کڈن والا دسواں وڈا دیس، چاندی
کڈنوالا پہلا وڈا دیس، اپنے علاقے دی طاقت تے وشکارلے ناپ دی طاقت گنیا جاندا اے۔

میکسیکو وچ دنیا وچ سب توں چوکھے ہسپانوی بولن والے لوک نیں۔ میکسیکو وچ کئی دیسی
بولیاں وی بولیاں جاندیاں نیں جیہڑیاں ایتھے دے لوکاں دا 5.4% بندیاں نیں۔ ناهواتل
ایتھے دی اک پرانی دیسی بولی اے جیدے بولن والے 14 لکھ دے نیڑے نیں۔ یوکاٹک مایا وی
اک پرانی دیسی بولی اے جیدے بولن والیاں دی گنتی 750,000 اے۔ میکسیکو وچ کل رلا کے
364 پرانیاں بولیاں نیں۔ میکسیکو وچ 80،000 دے نیڑے جرمن بولنوالے وی وسدے نیں۔



https://pnb.wikipedia.org/wiki/%D8%A8%D9%86%DA%AF%D9%84%DB%81_%D8%AF%DB%8C%D8%B4

بنگلہ دیش دکھنی ایشیاء دا اک دیس اے۔ ایہدے دکھن وچ خلیج بنگال اے تے ہندستان
ایھدے لیندے، اتر تے چڑھدے ول اے جد کے اک چھوٹا جیا بارڈر برما نال لگدا اے۔ ایہ
گنگا برہمپترا دے ویہڑے تے پھیلیا ہویا اے۔ سیلیگوری گلی ایہنوں ہمالی دیساں بھوٹان
تے نیپال توں وکھ کردی اے تے چین جغرافیائی حساب نال سامنے اے۔ نسل بولی تے تریخ
نال ایہ بنگال نال جڑدا اے۔ سرکاری بنگالی بولی وچ بنگلہ دیش دا مطلب اے بنگال دا
دیس۔ ہن آلا بارڈر 1947 آلی ونڈ وچ بنایا گیا سی جدوں اے تھاں چڑھدا پاکستان دا حصہ
سی۔ ایہ پر آپنے لیندے پاسے توں 1600 کلومیٹر دے پینڈے تے سی۔ سیاسی ، بولی تے پیسے
ٹکے دے فرق نے لیندے پاکستان دے خلاف بغاوت نوں جمیا، اک سیکولر سیاسی تحریک تے
1971 دی لڑائی نے ایہنوں پاکستان توں وکھ کردتا۔

لڑائی تے وکھ ہون مگروں بنگلہ دیش نے اوکھے ویلے ویکھے۔ غریبی، کال، سیاسی اتل پتل
تے فوجی مارشل لا ایہنوں سہنے پۓ۔ 1991 مگروں لوکراج دے مڑن مگروں ایہ چین وچ اے تے
ہولی ہولی پیسے ٹکے ولوں ٹھیک ہوریا اے۔ ایہ ہن اک سیکولر پارلیمانی لوکراج اے جتھے
دنیا دے لوکاں دا 8واں وڈا کٹھ اے۔ ایہ دنیا دے یاراں اگلے کم کاج نال ودھدے ہوۓ
دیساں چ گنیا جاندا اے۔ ایہ سارک دا موڈھی تے کامن ویلتھ تے اسلامی کانفرنس دا سنگی
اے۔ ایہ غریبی ہیراپھیری ورگے رپھڑاں نال اگے ودھدا ہویا اک دیس اے۔ ‎‎

بنگال دے علاقے وچ رہتل دے وسن دے نشان 4 ہزار ورے پرانے نیں جدوں ایتھے تبتی برمی،
ہندآریائی، دراوڑ تے آسٹرو ایشیائی لوکاں نے ڈیرہ لایا۔ بنگالی دی پرانی تریخ وید
دیساں توں چلدی اے جنہاں مگروں بدھ راج تے ہندو شاہی ٹبر راج وچ آندے نیں۔ 7ویں صدی
م پ وچ ایتھے گنگاردائی سرکار بنی جیہڑی سمندر ول وی پساری۔ دوسری صدی وچ اشوک ایس
تے مل ماردا اے تے ایہ موریا سلطنت دا اک بندا اے۔ بنگال ایس مگروں گپتا سلطنت تے
فیر ہرش سلطنت وچ رلدا اے۔ کج چر لئی اک بنگالی شاشنکہ وی راج کردا اے پر فیر اگلی
چار صدیاں تک بنگالی بدھ پالا ٹبر دا راج ریندا اے۔ ایس مگروں فیر کج چر لئی ہندو
سین راج چلدا اے۔

اسلام ایتھے 9وں صدی وچ بپاریاں ہتھیں اپڑیا۔ 1204 وچ بختیار خلجی اک ترک جرنیل نے
سین ٹبر دے راجہ لکشمن سین نوں ہرا کے راج تے مل ماریا۔ 1338 وچ فخرالدین مبارک شاہ
نے دلی سلطنت توں وکھرا ہون دا ہوکا دتا تے ایہناں سلطاناں فیر 2 صدیاں تک راج
کیتا۔ ایہناں دی ولگن بہار توں اراکان تک پھیلی ہوئی سی۔ ایوہناں بنگالی لکھت تے
بولی دے سر تے ہتھ رکھیا تے ایران مصر تے چین نال بپاری تے سیاسی ساک بناۓ۔ 16ویں
صدی وچ بنگال تے مفل سلطنت نے مل ماریا تے ڈھاکہ اک وڈا نگر بنیا۔ مغل ویلے وچ
ایہدے بپار تے دولت وچ وادھا ہویا مغل ایس نوں دیساں دی جنت کیندے سن۔ 1517 نوں
ایتھے پرتگالی اندے نیں تے 1537 وچ اوہناں نوں چٹاگانگ وچ رہن تے بپاری کوٹھے پان
دتے گۓ۔ 1577 وچ مغل بادشاہ اکبر نے پرتگالیاں نوں بنگال وچ رہن تے کوٹھے گرجے بنان
دتے۔ مغل سلطنت دے ماڑے ہون تے 1717 وچ مرشد قلی خان نے ایہنوں مغل سلطنت توں وکھ
کردتا تے آپ نواب بن گیا۔ 1757 وچ جنگ پلاسی مگروں ایسٹ انڈیا کمپنی، بنگال تے مل
ماردی اے۔ 1857 دی بغاوت مگروں ایہ برطانوی سلطنت وچ آندا اے۔

بنگلہ دیش دریاۓ گنگا دے ڈیلٹے دے نیویں ویہڑے تے وسدا اے۔ ایہ گنگا برہمپترا
میگھنا تے ہور دریاواں دے ملاپ نال بنیا اے۔ ایہ 147,570 مربع کلومیٹر تھاں تے
پھیلیا ہویا اے۔ ایدھا سمندری کنڈا جیہڑا چھمب جنگل وی اے 710 کلومیٹر (441 میل)
لماں اے۔ لیندے ، اتر تے چڑھدے ول ایدھا 4,095 کلومیٹر بارڈر ہندستان نال رلدا اے۔
چڑھدے دکھن ول ایدھا 193 کلومیٹر بارڈر برما نال اے۔ مودک موال برما دے بارڈر تے
1,052 میٹر (3,451 فٹ) دی اچائی نل سب توں اچی تھاں اے۔ہمالیہ توں آن والے دریا تے
کسیاں تے موس سون دا مینہ بنگلہ دیش وچ ہڑ لیاندا اے۔ ایہدے ناں تباہی تے ان گنت
موتاں ہوندیاں نیں۔ خلیج بنگال وچ بنن والے طوفان جنہاں نوں سائکلون کیندے نیں اوہ
وی بنگلہ دیش دیاں کنڈیاں تے ہڑ لیاندے نیں۔ بنگلہ دیش اک نیواں دیس اے تے ایدھا
چوکھا سارا تھاں سمندری پدھر توں 12 میٹر (39.4 فٹ) توں تھلے اے۔ ایدھے اتر وچ کج
اچی تھاں اے تے چڑھدے دکھن ول چٹاگانگ دے پہاڑ نیں۔ بنگلہ دیش وچ کوکس بزار دے کول
دنیا دا سب توں وڈا نا توڑیا جان والہ سمندری کنڈا اے۔

بنگلہ دیش دا سمندری کنڈا اک وڈا چھمب دا جنگل وی ہے جیدا ناں سندربن اے تے ایہ
ونسونے بوٹیاں تے جانوراں دی تھاں وی ہے۔ 1997 وچ ایس جنگل نوں تباہی توں بچان دا
ہوکا دتا گیا۔ بنگال دا شیر ایتھے دا شیہنہ اے۔ میگپائی رابن ایتھوں دا قومی پنچھی
اے۔ پانی للی قومی پھل اے جس نوں ایتھے شپلا کیا جاندا اے۔ قومی فروٹ کٹھل اے۔ امب
قومی رکھ اے۔

بنگلہ دیش دی پڑھن گنتی نیویں اے۔ ایہ 2010 وچ مرداں لئی 61.3% تے سوانیاں لئی
52.2% اے۔ ایتھے پڑھائی دیاں تن پدھراں نیں۔ پرائمری سیکنڈری تے ہائر سیکنڈری۔
سرکار پڑھن وچ ہتھ ونڈاندی اے۔ بنگلہ دیشی قنون وچ 6 توں دس ورے تک دے ہر نیانے لئی
پڑھائی مفت اے۔ پڑھائی بنگالی وچ ہوندی اے پر انگریزی وی پڑھائی جاندی اے۔ بنگلہ
دیش وچ تن ونڈاں دیاں یونیونسٹیاں نیں: سرکاری، پرائیویٹ تے بدیسی۔ 34 سرکاری 64
پرائیوٹ تے 2 یونیورسٹیاں بدیسی نیں۔ 1921 دی بنی ڈھاکہ یونیورسٹی سب توں پرانی اے۔

بنگالی جیہڑے کے نالدے دیس ہندستان دے صوبے لیندا بنگال وچ وی بولی جاندی اے اک وڈی
لکھت تریخ والی بولی اے۔ چاریاپادھہ 8ویں صدی وچ لکھی گئی سب توں پرانی بنگالی لکھت
اے۔ ایہ تے ایس مگروں آنوالیاں لکھتاں وج مزہبی رنگ دسدا اے۔ بنگالی لکھتاں دا
ودھیا ویلہ 19ویں صدی توں ٹردا اے۔ ایس دے وڈے شاعر قاضی نذرالاسلام، رابندرناتھ
ٹیگور، سرت چندرا، جسیم الدین، جیبان نندا داس نیں۔ رابندرناتھ ٹیگور نوں اوہدے کم
تے نوبل انعام دتا گیا اے۔



https://pnb.wikipedia.org/wiki/%D8%A8%D8%B1%D8%A7%D8%B2%DB%8C%D9%84

برازیل دکھنی امریکہ تے لاطینی امریکہ دا سب توں وڈا دیس اے۔ ایہ تھاں تے لوک گنتی
وچ دنیا دا پنجواں وڈا دیس اے۔ ایہ پرتگالی بولن والا سب توں وڈا دیس وی اے۔

برازیل دے چڑھدے ول وڈا سمندر اوقیانوس اے جیدے نال ایہدا 7,491 کلومیٹر (4,655
میل) کنڈا رلدا اے۔ ایہدی ولگن اتر ول وینزویلا، سورینام، فرینچ گیآنا؛ اتر لیندے
ول کولمبیا، لیندے ول بولیویا تے پیرو، دکھنی لیندے ول ارجنٹائن تے پیراگوۓ نال تے
دکھن ول یوراگوۓ نال رلدی اے۔ ایہدے نال کئی جزیرہ جٹ وی رلدے نیں۔ چلی تے ایکویڈار
ای ایسے دیس نیں جیدیاں ولگناں برازیل نال نہیں ملدیاں۔ برازیل دکھنی امریکہ دے 47٪
حصے تے پھیلیا ہویا اے۔

پیڈرو الوارس کبرال دے 1500 وچ برازیل دے کنڈیاں تے اترن توں پہلے ایتھے کئی قبیلے
وس رۓ سن۔ پیڈرو نے برازیل تے پرتگال دے حق دا سدا دتا۔ 1808 تک ایہ پرتگال دی
کلونی رئیا جدوں سلطنت دا راجگڑھ پرتگال تے نیپولین دے ہلے باہجوں لزبن توں ریو ڈی
جینرو بنایا گیا۔ 1815 وچ ایہ پرتگال، برازیل تے الگرو نوں رلا کے بننوالی سلطنت دا
اک حصہ سی۔ 1822 وچ ایہ سلطنت برازیل بنی جیہڑی اک پارلیمنٹ نال قنونی بادشائی سی۔
1889 وچ اک فوجی انقلاب مگروں ایہ لوکراج بنی۔ 1964 توں 1985 تک ایتھے اک فوجی جنتا
دا راج رئیا۔ برازیل دا ہن دا دیس چلاؤ فنون 1988 وج بنایا گیا تے اوہدے وچ برازیل
نوں اک رلواں جٹ دیس منیا گیا جیدے وچ اک راجگڑھ، 26 صوبے تے 5,564 نکے انگ آندے
نیں۔

ایدی لوک گنتی 192 ملین توں ود اے۔ ایدے جنگلات نوں دنیا دے پھیپھڑے کیا جاندا اے۔
ایدے وڈے شہراں چوں ساؤ پائلو، برازیلا شامل نیں پرتگیزی ایتھے عام بولی جانے والی
بولی اے۔ جگ دے پودیاں دا تے جانوراں دا بہت بڑا کھٹ ایدے جنگلاں چ پایا جاندا اے۔

برازیل دا ناں برازیل ایتھوں دے اک رکھ برازیل رکھ دے ناں تے اے جیہڑا ایدے کںڈیاں
تے لامت ہوندا اے۔ برازیل پرتگیزی بولی دا شبد اے جیدا مطلب اے امبر ورگا رتہ۔ ایس
رکھ توں گوڑا رتہ رنگ بندا اے جیدی یورپی لوکاں نوں کپڑا رنگن لئی لوڑ سی۔ ایہ اک
مینگی شے سی تے ایہ برازیل توں لیائی جانوالی پہلی شے سی۔ ایتھے دی دیسی لوکاں نے
وی فیر ایس رکھ نوں چنگا بیجیا تے ایہ دے کے اوہ یورپی شیواں لیندے سن۔

پرتگال دے ریکارڈ وچ دیس دا ناں پاک صلیبوالا دیس (Terra da Santa Cruz) سی پر
یورپی جہازاںوالے تے بپاری ایہنوں برازیل دا دیس (Terra do Brasil) برازیل دے بپار
باہجوں کیندے سن۔ اینج فیر عام ناں سرکاری تھاں تے چھا گیا۔ پرانے جہازاںوالے
ایہنوں طوطیاں دا دیس وی کیندے سن۔ گورانی بولی وچ جیہڑی کہ پیراگوۓ دی اک سرکاری
بولی اے، برازیل نوں 'پنڈوراما' کیا گیا اے۔ اہ دیسی لوکاں دا ایس تھان نوں دتا گیا
ناں اے۔

سب توں پرانے پانڈے جیہڑے لیندے وچوں ملے اوہ 8000 ورے پرانے نیں تے ایہ ایمیزن دے
پیالے دے تھاں سنتارم توں ملے نیں تے ایہ گل دسدی اے جے پرانے ویلیاں توں ای برازیل
وچ رہتل سی۔ ایہ تھاں انگنے وکھرے قبیلیاں دی رہن تاھن سی جیہڑے ایتھے 10،000 دے
نیڑے وریاں توں رہ رۓ سن تے اوہناں دے سب توں پرانے نشان مناس گیرائس دے پاڑی تھاں
وچ ویکھے جاسکدے نیں۔ اجکل دے برازیل وچ 2000 دے نیڑے پرانے قبیلے وس رۓ نیں جیہڑے
شکار، مجھیاں پھڑ کے تے ہور پکھی واسی کم کر کے گزارا کردے نیں۔

دیس برازیل نوں 22 اپریل 1500 چ ایتھے اک پرتگالی سمندری کھوجی پیڈرو الوارس کبرال
نے پرتگال ئی کلیم کیتا۔ پرتگالیاں دا ایتھے پتھر ویلے دے وسن والے لوکان نال پیا
جیہڑے اک ٹبر دی بولی بولدر سن تے آپس ج لڈدے ریندے سن۔ پہلی پرتگالی بستی 1532 ج
وسی تے 1534 توں ایتھے پرتگالی بستیاں وسن ٹریاں۔ 1549 نوں پرتگال دے بادشاہ نے
ایتھے اک گورنر جنرل لا دتا۔ دیسی قبیلے نوں پرتگالیاں نیں اپنے آپ چ جذب کرلیا۔ کج
غلام بنا لیا کج یورپی روگاں دا مقابلہ ناں کرسکے تے مر کھپ گۓ۔ 16ویں صدی دے وشکار
تک شکر برازیل دی وڈی برامد بن گئی تے ایدی بعوتی پیداوار لئی افریقہ تون غلام لیاۓ
گۓ۔ پرتگالی کالونی نین ہولی ہولی الے دوالے دیاں فرانسیسی ڈچ تے انگریزی کلونیاں
تے مل مار لیا۔

برازیل نے دکھنی امریکہ دے کافی لمے چڑھدے کنڈیاں تے تے براعظم دے اندر تک مل ماریا
ہویا اے۔ یوراگوۓ دکھن چ ارجنٹینا تے پیراگوے دکھن لیندے پاسے بولیویا تے پیرو
لیندے پاسے، کولمبیا اتلے لیندے پاسے، وینزویلا سورینام گی انا تے فرانسیسی گی آنا
اتر جے وسدے نیں۔ دکھنی امریکہ دے صرف دو دیساں ایکویڈار تے چلی نال ایدا باڈر نیں
رلدا۔ ایدے نال ایدے کول سمندر چ وی گیئی جزیرے نیں۔ برازیل دنیا دا روس کینیڈا چین
تے امریکہ مکرون 5واں وڈا دیس اے۔ اے 8,514,876.599 مربع کلومیٹر تے پھیلیا ہویا تے
اتلے تے دکھنی امرکہ دے دیسان ج تیجا وڈا دیس اے۔ ایدے وچ تن ٹائم زون آندے نیں۔
برازیل چ اچے نکے پعاڑ اچے تھاں نیں۔ ایدا چوکھا سارا تھاں 200 توں 800 میٹر دے
وشکار اے۔ برازیل دا تھلواں چڑھدا پاسہ پعاڑی اے۔ پکو ڈی نبلینا برازیل دا سب توں
اچا پعاڑ اے ایدے اچائی 2994 میٹر اے تے سب توں نیویں تھاں بحر اوقیانوس اے۔ برازیل
چ کئی وڈی دریائی پربندھ نین تے ایتھے دنیا دوجا سب توں لماں تے پانی دے ناپ نال سب
توں وڈا دریا ایمیزن وی اے۔

پرتگالی برازیل دی سرکاری تے سب تون وڈی بولی اے اینوں سارے لوک بولدے نین تے
اخباراں ٹی وی تے میڈیا تے ہر تھاں تے ایہو ای بوی جاندی اے۔ برازیل دی پرتگالی
بولی پرتگال دی پرتگالی تون واز ج وکھری اے۔ اینون دوناں نون اک کرن دے کم ہوریا
اے۔ 180 دے نیڑے ایتھے پرانیاں دیسی بولیان وی دور پار دیان تھانواں تے بولیاں
جاندیاں نیں۔

برازیل لاطینی امریکہ دی سب تون وڈی ایکانومی اے تے اے دنیا دی اٹھویں وڈی ایکانومی
اے۔ برازیل دے ان گنت وسیلے نیں تے ایتھے فری مارکیت ایکانومی ورتی جاندی اے۔ ایدی
جی ڈی پی 10200 ڈالر اے۔



https://pnb.wikipedia.org/wiki/%D8%A7%DB%8C%D9%BE%D9%84

ایپل امریکہ دی اک کمپنی اے جیڑی الیکٹرانکس، کمپیوٹر سافٹویئر تے پرسنل کمپیوٹر
بنا کے ویچدی اے۔ ایپل سارے جگ چ میکنٹوش، آئی پوڈ، آئی فون تے آئی پیڈ بنان والی
کمپنی لئی جانی جاندی اے۔ اے جگ دی سب توں وڈی ٹیکنالوجی دی کمپنی اے تے شیئر
مارکیٹ آلیاں کمپنیاں چ جگ دی سب توں وڈی کمپنی اے۔ ایپل دی 10 دیساں چ 357 دکاناں
نیں تے اک انٹرنیٹ تے دکان اے۔

ایپل کمپنی دی نیو 1 اپریل، 1976 وچ کپرٹینو، کیلیفورنیا، امریکہ چ سٹیو جابز، سٹیو
وازنیاک تے رونالڈ وین نے رکھی۔ ایپل کمپنی نے اپنا پہلا کمپیوٹر ایپل I مارکیٹ وچ
وکن لئی 11 اپریل 1976 نوں رکھیا۔ اینوں سٹیو وازنیاک نے اپنے ہتھ نال بنایا سی۔
ایپل 3 جنوری 1977 نوں رجسٹرڈ کمپنی بن گئی۔ سٹیوو وازنیاک نے اپنا حصہ 800 ڈالر
سٹیوو تے رونالڈ نوں ویچ دتا۔ ایپل نوں جدوں رجسٹر کروایا گیا تے اس کمپنی نوں
250،000 ڈالر اک کروڑ پتی مائک مارکلا نے دتے۔ ایدے نال نال مائک نے اس کمپنی نوں
تھوڑا بوتا ٹوریا۔

ایپل کمپنی نے 1977 چ ایپل 2 کمپیوٹر بنایا جیڑا کہ اک سافٹویئر پروگرام دی وجہ توں
کافی بوتا وکیا۔ 1980 چ ایپل نے ایپل 3 کمپیوٹر بنایا جیڑا کاٹے چ پے گیا۔ اس توں
بعد ایپل نے ایپل لیزا کمپیوٹر بنایا جیڑا کے پہلا کمپیوٹر سی جیڑا کہ گرافیکس دے
نال سمجیا تے ٹوریا جاندا سی۔ مگر اے مینگے ہون دی وجہ توں تے کٹ سافٹویئر ہون دی
وجہ توں فلاپ ہو گیا۔ 1984 چ ایپل نے پہلا میکنٹوش کمپیوٹر بنایا جیدی مشہوری واسطے
1.5 ملین ڈالر مل دا ٹی وی دا اشتہار بنایا گيا۔ اے شروع چ چنگا وکیا مگر بعد چ کٹ
وکنا شروع ہو گیا۔ اس دی وجہ وی ایدا بوتا مل سی تے کٹ سافٹویئر۔ 1985 چ سٹیوو جابز
ایپل چھڈ گیا تے اونے نیکسٹ NeXT Inc. کمپنی بنالئی۔

ایپل نے اس توں بعد دو نکے کمپیوٹر بناۓ 1989 چ میکنٹوش پورٹیبل تے 1991 چ پاووربک۔
پاووربک بوت ٹریا جیدے توں ایپل نے بوت ترقی کیتی۔ مگر اس توں بعد ایپل نے کئی
نویاں شیواں بنان دی کوشش کیتی پر اوہ ٹر نئیں سکیاں۔ اس دوران مائیکروسافٹ
سافٹویئر دے بزار چ بوت اگے ود ریا سی۔ مائیکروسافٹ سافٹویئر سستہ تے عام بناندی سی
جدوں کہ ایپل مینگا تے بوت زيادہ چنگی کوالٹی دا بناندی سی۔ ایپل نے موٹورولا تے
آئی بی ایم دے نال رل کے نواں کمپیوٹر سسٹم بنانا شروع کر دتا۔ ایپل نے پہلا
میکنٹوش جیڑا آئی بی ایم دے پاوور پی سی PowerPC پراسسیسر نوں ورتدا اے بنایا جیدے
بعد ایپل پاوور پی سی پراسیسر ورتنا ٹر پیا۔

ایپل نے اکو ڈبے چ پورا کمپیوٹر 1998 چ بنایا جینوں آئی میک iMac آخدے نیں بنایا۔
آئی میک دا نویں قسم دا ڈیزائن سی تے اینوں بنان دی ٹیم دا آگو جوناتھن ایوو سی۔
جوناتھن ایوو نے بعد چ آئی پوڈ تے آئی فون دا ڈیزان وی بنایا۔ آئی میک بوت ودیا
کمپیوٹر سی تے پہلے 5 مہینیاں چ اودے 800،000 یونٹ وکے۔ ایپل نے اس دے بعد دے عرصے
چ کئی سافٹویئر پروگرام خریدے۔ 24 مارچ 2001 چ ایپل نے میک او ایس ایکس Mac OS
Xآپریٹنگ سسٹم بنایا جیڑا یونکس تے نیکسٹ دے آپریٹنگ سسٹم نوں رلا کے اک چنگا سسٹم
بنندا اے۔

2001 چ ایپل نے آئی پوڈ ویچنا شروع کیتا جیڑا کے انتہائی زیادہ کامیاب ریا۔ 6 وریاں
چ 10 کروڑ آئی پوڈ وکے۔ 2003 چ ایپل دا انٹرنیٹ دے اتے آئی ٹیونز دکان ٹری جیڑی
0.99 ڈالر دے گانے ویچدی سی تے ائی پوڈ دے نال کم کردی سی۔ آئی ٹیونز وی بوت ٹریا۔
2001 دے بعد ایپل دی ڈیزائن ٹیم نے رنگین پلاسٹک دے نال کمپیوٹر بنانے چھڈے دتے۔
اوناں نے ٹائیٹینیم دا بنیا ہویا لیپٹاپ: پاووربک جی 4، سفید پلاسٹک دی آئی بک تے
ڈیسکٹاپ آئی میک بناۓ۔

2011 دی جون چ ایپل نے آئی کلاؤڈ ٹوریا جیڑا انٹرنیٹ دے اتے شیواں رکھن دی سروس اے۔
ایدے اتے جیڑیاں شیواں آئی فون یا آئی پیڈ اتے ہون اوہ انٹرنیٹ اتے رکھیاں جاندیاں
نیں۔ اکتوبر 2011 چ ایپل نے آئی فون 4ایس وکھایا جیدے چ 8 میگاپکسل دا کیمرا، ڈبل
پراسیسر تے آواز سن کے کم کرن تے گلاں دسن آلا سسٹم جینوں سری Siri کیندے نیں وی
ہیگا اے۔



https://pnb.wikipedia.org/wiki/%D8%A7%D9%81%D8%B1%DB%8C%D9%82%DB%81

افریقہ تھاں تے لوکاں نال دنیا دا دوجا وڈا براعظم اے۔30.2 ملین مربع کلومیٹر تھاں
نال اینے زمین دا 6٪ تے سکی تھاں دا 20۔4٪ تھاں کیریا ہویا اے۔ ایتھے اک ارب دے
نیڑے لوک وس ر‎ۓ نیں جیہڑے دنیا دی لوک گنتی دا 14.72% بندے نیں۔ ایدے اتر چ رومی
سمندر چڑھدے اتر چ سویز نہر تے رتہ سمندر چڑھدے دکھن چ وڈا سمندر ہند تے وڈا سمندر
اوقیانوس ایدے لیندے چ نیں۔ مڈغاسکر تے کج جزیرہ جٹ ایھدے نال نیں۔ ایدے وچ 54 ازاد
دیس، 9 جڑیاں تھانواں تے تن تھوڑی ازادی والے دیس نیں۔

چڑھدے افریقہ وچ انسان تے بن مانس دا جمن پو اے۔ سب توں پرانا انسان 2 لکھ ورے پہلے
ایتھیوپیا وج ہویا۔ ایکوایٹر افریقہ وجون لنگدا اے۔ افریقہ وچ کئی موسمی محول ملدے
نیں۔

افریقہ 62 سیاسی تھانواں نال رل کے بنن والا براعظم اے۔ نال رلدے جزیرے رلا کے ایدا
تھاں 30,368,609 مربع کلومیٹر (11,725,385 مربع میل) بندا اے۔ اتر وچ رومی سمندر
ایہنوں یورپ توں وکھ کردا اے تے لال سمندر ایشیاء توں۔ سینائی چزیرییورگا ایہنوں
ایشیاء نال جوڑدا اے۔ نہر سویز توں چڑھدے ول سینائی چزیرییورگا کدے کدے براعظم
افریقہ ورگا وج گنیا جاندا اے۔

تھاں نال الجزائر سب توں وڈا دیس اے تے سشلز چڑھدے کنڈے ول اک جزیرہ سب توں نکا دیس
اے۔ گیمبیا براعظم اتے سب توں نکا دیس اے۔

انگریزی فرانسیسی عربی پرتگیزی افریکان تے ہسپانوی افریقہ دیاں بدیسی بولیاں نے تے
کئی دیساں وچ ایہ سرکاری بولیاں نیں۔ سواحلی یوروبا اگبو تے ہاؤزا افریقہ دیاں دیسی
بولیاں نیں جیہڑیاں سرکاری وی نیں۔



https://pnb.wikipedia.org/wiki/%D8%A7%D9%84%DB%8C

اُلّی جانداراں دا اک دیس اے۔ ایہنوں انگریزی وچ فنگس کہندے نیں جیدی انیک فنجائی
اے۔ فنجائی جانداراں دے پنج دیساں وچوں اک دیس اے۔

الی ایسا جاندار اے جیدے وچ نیوکلیئس ہوندا اے، جیڑا سپور بناندا اے، جیڑا خوراک نو
جذب کر کے حاصل کردا اے، جیدے وچ کلوروفل نئی ہوندا تے جیڑا جنسی، نا جنسی ول نال
اپنی نسل ودھاندا اے،ایہدے ولگن دے باہر ولگن کند ہوندی اے جو سیلولوز دی بجائے
کائیٹن دی بنی ہوندی اے۔

ایہ بوٹیاں تے جنوراں توں وکھ ونڈ اے۔ کھمبیاں، ییسٹ، مولڈ ایہدے وچ آندے نیں۔ الی
نو پڑھن آلے سینسدان نو مائیکولوجسٹ کہندے نے تے فنگس دا علم مائیکالوجی اخواندا
اے۔

فنگس لاطینی بولی دا اک شبد اے جیدا مطلب اے کھمبی۔ فنگس دا علم مائیکالوجی کہلاندا
اے۔ مائیکالوجی دا شبد یونانی شبداں مائیکس تے لوگوس توں نکلیا اے۔ مائیکس دا مطلب
اے کھمبی تے لوگوس دا مطلب اے علم۔ فنگس دا باقاعدہ علم 1836 وچ اک انگریز جوزف
برکلے نے شروع کیتا۔

جیون چکر تے وکھالے دی بنیاد تے فنجائی دی وکھریاں نسلاں نے۔ ایہدیاں مشھور قسماں
وچ رائیزوپس، ییسٹ، ایسپرجیلس، پینیسیلیم، فیوزیریم، کلیویسیپس، نیوروسپورا کراسا،
پکسینیا، اسٹیلیگو، کھمبیاں (اگیریکس، امانیٹا)، مولڈ وغیرہ شامل نے۔

فنگس انسان دے لئی نقصان دہ وی اے تے فائدہ مند وی۔ فنگس دی سب توں وڈی اہمیت اس دی
گلانےسڑانے دی صلاحیت اے۔ فنگس اپنے ارد گرد ماحول وچ موجود وڈے نامیاتی مرکبات نو
نکے نامیاتی تے غیرنامیاتی مرکبات وچ بدل دیندی اے۔ اس طرح مردہ جانداراں دے جسماں
وچوں کاربن، نائیٹروجن، فاسفورس تے باقی مرکبات نو آزاد کر کے زندا جانداراں لئی
دستیاب کردی اے۔

بائولوجی دی تحقیق وچ فنگس اہم اوزار دے طور تے کردار ادا کردے نے۔ مائکروبیالوجی
،سائیٹولوجی، جینیٹکس، بائیوکیمسٹری تے بائیوفزکس دی تحقیق وچ فنگس نو استعمال کیتا
جاندا اے۔ تحقیق وچ استعمال ہون آلے فنگس دی بہترین مثال سیکیرومائیسس سرویسئے اے۔



https://pnb.wikipedia.org/wiki/%D8%A7%D9%82%D9%88%D8%A7%D9%85_%D9%85%D8%AA%D8%AD%D8%AF%DB%81

اقوام متحدہ یا یونائٹڈ نیشنز (United Nations Organization: UNO) اک بین الاقوامی
ادارے دا ناں اے۔ اے جگ دے دیساں دی اک سنگت اے جیہڑی دیساں دے وشکار قنون چلان،
وادے، امن تے رل مل کے رہن چ ہتھ ونڈاندی اے۔ ایدی نیو 1945 چ رکہھی گئی سی تے ایدے
ہن 192 سنگی نیں۔ ایدا گڑھ امریکہ دا شہر نیو یارک اے۔

اے ادارہ 1945 چ دوجی جنگ عظیم دے مُکن توں بعد لیگ آف نیشنز دی تھاں ٹوریا گیا سی۔
شروع چ ایس ادارے دا کم دیساں دے وچکار جنگاں ، لڑائیاں نوں روکنا تے گل بات کرن
لئی اک اڈا بنانا سی۔ ایس ادارے دے مقصد نوں پورا کرن لئی کئی ماتحت ادارے رل مل کے
کم کردے نیں۔

1919 نوں لیگ آف نیشنز دے ناں توں اک ادارہ بنایا گیا جیڑا جگ دے دیساں دے وشکار
امن قائم کرن تے رل کے رہن بارے کم کردا سی۔ لیکن اے ادارہ 1939 نوں شروع ہون آلی
دوجی جنگ عظیم (1939–1945) نوں نا روک سکیا۔ تے وڈی گنتی چ انسانی جاناں تے علاقے
ایس جنگ دی لپیٹ چ آ گئے۔ ایس کر کے 1945 نوں جنگ مکن توں بعد 'یونائیٹڈ نیشنز' دے
ناں توں اک ادارے دی نیوں رکھی گئی کیونجکہ کسی تیجی جنگ عظیم نوں روکیا جائے۔

سب توں پہلاں بقاعدہ طور تے ایس ادارے دا ناں 1 جنوری 1942 نوں ورتیا گیا تے ایس
ادارے دا اعلان 24 اکتوبر 1945 نوں کیتا گیا۔ اوس ویلے 50 دیس ایس ادارے دے سنگی
بنے جناں چوں پنج دیس پکے سنگی بنائے گئے۔ پکے سنگیاں وچ فرانس، چین، سوویت یونین،
امریکہ تے برطانیہ شامل نیں۔

یونائٹڈ نیشنز دی جنرل اسمبلی دی پہلی بیٹھک جنوری 1946 نوں لندن چ بلائی گئی جیدے
وچ کل 51 سنگی دیساں نے حصہ لیا۔

یونائیٹڈ نیشنز دی مخالفت ایدے ٹرن نال ای شروع ہو گئی تے امریکہ دی جان برچ
سوسائٹی ایدی سب توں پہلی تے وڈی مخالف سی۔ 1959 نوں ایس سوسائٹی نے امریکہ نوں ایس
ادارے دی سنگت نوں روکن لئی اک تحریک وی شروع کیتی۔

ایدا اک ہور مخالف اک مشعور فرانسیسی سیاستدان تے جنرل چارلس ڈیگال وی سی جیدے
مطابق صرف اک ادارہ پورے جگ چ امن تے دیساں دے وشکار دوستی نئیں پیدا کر سکدا۔ او
دیساں دے وچکار اپنی حفاظت آپ کرن دا حمایتی سی۔

مجموعی طور تے یونائٹڈ نیشنز دا نظام پنج وڈے تے اہم حصے رل کے ٹوردے نے، ایناں دے
ناں: جنرل اسمبلی، حفاظتی کونسل، معاشی تے معاشرتی کونسل، سیکرٹریٹ تے بین الاقوامی
عالمی عدالت نیں۔ ایناں چوں چار حصے نیو یارک وچ یو این دے وڈے اڈے چ واقع نیں۔



https://pnb.wikipedia.org/wiki/%DA%A9%D8%B1%D9%86%D8%B3%DB%8C

کرنسی پیسے دی اک ونڈ اے اے سکہ یا کاغذ ہوسکدا اے اے چیزاں دے لین دین مل لین ویچن
ویلے کم اندا اے تے شیواں دے تھاں اینوں دتا لیا جاسکدا اے۔ دنیا دیاں وڈیاں
کرنسیاں اے نیں: یورو ڈالر ین۔

کرنسی نوں مراد ایسی چیز ہوندی اے جس دے بدلے دوسریاں چیزاں خریدیاں یا بیچیاں جا
سکن۔ تے تے جے ایہ چیز کاغذ دی بنی ہوئے تاں ایہ کاغذی کرنسی، کاغذی سکّہ یا زر
کاغذ کہلاندی اے۔ ماضی چ کرنسی مختلف دھاتاں دی بنی ہندی سی تے ہن وی چھوٹی مالیت
دے سِکّے دھاتاں نال ہی بنائے جاندے نیں۔

ساڑھے تین سال کی مدت میں 5600 میل کا سفر طے کر کے جب مئی، 1275ء میں مارکو پولو
پہلی دفعہ چین پہنچا تو چار چیزیں دیکھ کر بہت حیران ہوا۔ یہ چیزیں تھیں: جلنے والا
پتھر( کوئلہ)، نہ جلنے والے کپڑے کا دسترخوان (ایسبسٹوس) ،کاغذی کرنسی اور شاہی ڈاک
کا نظام۔ مارکو پولو لکھتا ہے "آپ کہہ سکتے ہیں کہ ( قبلائ ) خان کو کیمیا گری (
یعنی سونا بنانے کے فن ) میں مہارت حاصل تھی۔ بغیر کسی خرچ کے خان ہر سال یہ دولت
اتنی بڑی مقدار میں بنا لیتا تھا جو دنیا کے سارے خزانوں کے برابر ہوتی تھی۔ لیکن
چین سے بھی پہلے کاغذی کرنسی جاپان میں استعمال ہوئی ۔ جاپان میں یہ کاغذی کرنسی
کسی بینک یا بادشاہ نے نہیں بلکہ پگوڈا نے جاری کی تھی۔

کہا جاتا ہے کہ کاغذی کرنسی موجودہ دنیا کا سب سے بڑا دھوکہ ہے۔ جولائی، 2006ء کے
ایک جریدہ وسہل بلور کے ایک مضمون کا عنوان ہے کہ ڈالر جاری کرنے والا امریکی
سینٹرل بینک "فیڈرل ریزرو اس صدی کا سب سے بڑا دھوکا ہے"۔ مشہور برطانوی ماہر
معاشیات جان کینز نے کہا تھا کہ مسلسل نوٹ چھاپ کر حکومت نہایت خاموشی اور رازداری
سے اپنے عوام کی دولت کے ایک بڑے حصے پر قبضہ کر لیتی ہے۔ یہ طریقہ اکثریت کو غریب
بنا دیتا ہے مگر چند لوگ امیر ہو جاتے ہیں۔ 1927ء میں بینک آف انگلینڈ کے گورنر
جوسیہ سٹیمپ ( جو انگلستان کا دوسرا امیر ترین فرد تھا ) نے کہا تھا کہ"جدید
بینکاری نظام بغیر کسی خرچ کے رقم (کرنسی) بناتا ہے۔ یہ غالباً آج تک بنائی گئی سب
سے بڑی شعبدہ بازی ہے۔ بینک مالکان پوری دنیا کے مالک ہیں۔ اگر یہ دنیا ان سے چھن
بھی جائے لیکن ان کے پاس کرنسی بنانے کا اختیار باقی رہے تو وہ ایک جنبش قلم سے
اتنی کرنسی بنا لیں گے کہ دوبارہ دنیا خرید لیں۔۔۔ اگر تم چاہتے ہو کہ بینک مالکان
کی غلامی کرتے رہو اور اپنی غلامی کی قیمت بھی ادا کرتے رہو تو بینک مالکان کو
کرنسی بنانے دو اور قرضے کنٹرول کرنے دو۔ بنجمن ڈی اسرائیلی نے کہا تھا کہ یہ بڑی
اچھی بات ہے کہ ملک کےعوام بینکاری اور مالیاتی نظام کےبارے میں کچھ نہیں جانتے
کیونکہ اگر وہ یہ سب کچھ جانتے تو مجھے یقین ہے کہ کل صبح سے پہلے بغاوت ہو جاتی۔
روتھسچائلڈ نے 1838 میں کہا تھا کہ مجھے کسی ملک کی کرنسی کنٹرول کرنے دو۔ پھر مجھے
پرواہ نہیں کہ قانون کون بناتا ہے۔

مدرا (English:Curruncy) دا سدھارن شبداں وچّ ارتھ ہے روپیہ- پیسہ جو وستاں جاں
سیواواں دی خرید جاں ہور وپارک کارجاں لئی وٹاندرے دے مادھئم وجوں ورتوں وچّ آؤندی
ہے۔ اس دی سبھ توں صحیح مثال بینک نوٹ اتے سکے ہن۔"مدرا" دی ہور سدھارن پریبھاشا
ایہہ ہے کہ ایہہ کسے دیس دا پیسے نال سبندھت پربندھ (مدرک اکائیاں) ہندا ہے۔ اس
پریبھاشا انوسار، بریٹیش "پونڈ"، امریکی "ڈالر"،اتے یورپیئن "یورو" آدی سبھ مدراواں
دیاں مثالاں ہن۔ ایہہ ساریاں مدراواں دام (value) دا زخیرہ ہندیاں ہن جو وکھ وکھ
دیس آپس وچّ ودیشی وپار کرن لئی ودیشی وٹاندرا منڈی وچّ وپار لئی ورتدے ہن جتھے وکھ
وکھ مدرواں دی تلناتمک قیمت نردھارت ہندی ہے۔ اس لحاظ نال مدراواں سمبندھت دیساں
دیاں سرکاراں ولوں پربھاشت کیتیاں جاندیاں ہن اتے ایہہ نردھارت ہداں دیاں سیماواں
انوسار پروان ہندیاں ہن۔ بھارت دی مدرا دی مثال اس دا روپیہ اتے پیسا ہے۔

مدرا ارمبھک دور وچّ دو اوشکاراں دے روپ وچّ ہوند وچّ آئی جو قریب 2000 بی.سی.وچّ
واپریاں۔ شروع وچّ پیسہ اک رسید دے روپ وچّ ہندا سی جو پہلاں پراچین میسوپٹامیا دے
سمیر اتے بعد وچّ پراچین یونان وچلے مندراں وچلے اناج بھنڈاراں وچّ جماں اناج دا
ملّ درساؤندیاں سن۔

اس طرحاں ہولی ہولی سکے ہوند وچّ آئے۔پہلاں چاندی دے سکے، پھر چاندی اتے سونے دوہاں
دے سکے،اتے اک سمیں تامبے دے سکے وی چلنے شروع ہوئے۔ دھاتاں نوں کھود کے تولیا
جاندا سی اتے اہنا تے موہر لگا کے سکے دا روپ دتا جاندا سی۔ زیادہ ارتھ ووستھاواں
تنّ دھراواں دے روپ وچّ سکے ڈاکٹر پریوگ کردیاں سن:تانبہ، چاندی اتے سونا۔ سونے دے
سکیاں دا پریوگ وڈیاں کھریڑ داریاں کرن جاں فوجاں نوں ادائیگی کرن اتے راج دیاں
گتیودھیاں لئی ہندا سی۔ چاندی دے سکے درمیانے پدھر دی خرید کرن لئی ورتے جاندے سن
جنوے ٹیکس دی ادائیگی،اتے ٹھیکے دی ادائیگی آدی۔ تامبے دے سکے دا پریوگ روزانہ
لوڑاں دی دی پورتی کرن لئی کیتا جاندا سی۔ ایہہ پربندھ بھارت وچّ مہاجنپداں دے سمیں
توں ہندا رہا ہے۔

پوروَ آدھونک کال چین وچّ ادھر لین دین دیاں لوڑاں اتے تامبے دے سکیاں دے بھاری
گنتی وچّ چکن چکان دیاں سمسیانواں کر کے کاغذ دے نوٹ بھاوَ بینک نوٹ ہوند وچّ آئے۔
اس پربندھ دا پسارا تانگ سلطنت(618 - 907) توں سانگ سلطنت(960-1279) دے سمیں وچکار
ہویا۔

بینک-نوٹ (امریکہ اتے کنیڈا وچّ جس نوں بلّ کیہا جاندا ہے) اک مدرا ہے جس نوں کنونی
مانتا پراپت ہندی ہے۔ بینک-نوٹ سکیاں سمیت رل کے نغدی بندی ہے۔ بینک نوٹ عامَ طور
تے کاغذ دے ہندے ہن پر آسٹریلیا وچّ 1980 وچّ کامنویلتھ سانئیٹیفک اتے ادیوگک کھوج
سنستھا (Commonwealth Scientific and Industrial Research Organisation) نے پولیمر
بینک نوٹ بنائے جو 1988 وچّ چالو کیتے گئے۔ایہہ نوٹ کاغذ دے نوٹاں نالوں ودھ چلن
والے ہندے ہن اتے اہنا دا نقلی روپ چھاپنا وی سنبھوَ نہیں ہندا۔

زیادہتر کیساں وچّ بینک نوٹاں اتے سکیاں نوں چھاپن اتے جاری کرن دا ادھیکار کیندری
بینک کول ہندا ہے۔ ایہہ کیندری بینک سمبندھت دیس جاں دیساں دے سانجھے سموہ لئی
لوڑیندی ماترا وچّ مدرا تیار کر کے اس دا دا وستار کردا ہے اتے مدرا نیتی راہیں
مدرا دا نینترن کردا ہے۔کیندری بینک دیس دے ہورناں بینکاں ولوں دتے جان والے ادھار
قرضیاں نال وی مدرا دے اتپادن نوں نینترت کردا ہے۔ بھارت وچّ ایہہ کارج بھارتی رزرو
بینک (RBI) کردا ہے۔

وٹادرا در اوہ قیمت ہے جس اتے دو دیساں دی مدرا اک دوجے نال وٹائی جا سکدی ہے۔ ایہہ
دو دیساں (جاں دو مدرا زوناں) درمیان ہون والے وپار ویلے ورتوں وچّ آؤدی ہے۔

کرنسی کو زر یا زرمبادلہ بھی کہتے ہیں۔ روپیہ کی ایجاد سے پہلے لین دین اور تجارت
"چیز کے بدلے چیز" (یعنی بارٹر نظام) کے تحت ہوتی تھی مثلاً گندم کی کچھ بوریوں کے
عوض ایک گائے خریدی جا سکتی تھی۔ اسی طرح خدمت کے بدلے خدمت یا کوئی چیز ادا کی
جاتی تھی۔ لیکن گندم اور گائے کی صورت میں لمبی مدت کے لئے بچت ممکن نہیں ہوتی۔ اس
لئے کسی دوسری کرنسی کی ضرورت موجود تھی جس میں بچت بھی آسان ہو۔

روپیہ، ڈالر یا کسی بھی کرنسی کو اگرچہ تبادلے کا وسیلہ (Medium of Exchange) سمجھا
جاتا ہے مگر کرنسی محض ایک خیال کا نام ہے جس پر سب کو اعتماد ہو (Money is an
Idea, backed by confidence)۔ لوگوں کا یہ اعتماد ہی کاغذ، پلاسٹک، دھات یا کریڈٹ
کارڈ کو کرنسی کا درجہ دیتا ہے۔ فروری 2010 میں امریکی فیڈرل ریزرو کے چیرمین بن
برنانکے نے سینٹ کی فائینینس کمیٹی کے سامنے یہ بیان دیا تھا کہ "کرنسی محض بے معنی
سماجی رواج ہے" جبکہ حقیقت یہ ہے کہ کاغذی کرنسی کا رواج قانونی جبر کے ذریعے
نافذکیا گیا۔ قانونی اعتبار سے کرنسی دو طرح کی ہوتی ہیں۔

ماضی میں بہت ساری مختلف اشیا رقم یا کرنسی کے طور پر استعمال ہوتی رہی ہیں جن میں
مختلف طرح کی سیپیاں، چاول، نمک، مصالحے، خوبصورت پتھر، اوزار، گھریلو جانور اور
انسان (غلام، کنیز) شامل ہیں۔

سونے چاندی یا دوسری دھاتوں کے ذریعہ کی جانے والی لین دین مقایضہ نظام (Barter
System) ہی کی ایک شکل ہوتی ہے جس میں ادائیگی مکمل ہو جاتی ہے (یعنی قوت خرید
منتقل ہوتی ہے)۔ کاغذی کرنسی سے کی جانے والی ادائیگی درحقیقت ادائیگی نہیں بلکہ
محض آئندہ ادائیگی کا وعدہ ہوتی ہے جو کبھی پورا نہیں ہوتا۔ یعنی کاغذی کرنسی میں
ادائیگی دراصل قرض کی منتقلی ہوتی ہے۔ اس قرض کی ادائیگی کا ضامن سینٹرل بینک ہوتا
ہے جس کی پشت پناہی حکومت کرتی ہے ۔ دھاتی کرنسی یا بارٹر سسٹم کے ذریعے اجنبیوں کے
درمیان بھی لین دین ہو سکتی ہے۔ قرض اور ادائیگی کے وعدے کے ذریعے اجنبی اُس وقت تک
آپس میں خرید و فروخت نہیں کر سکتے جب تک درمیان میں کوئی ضامن نہ ہو۔ یعنی اگر
کرنسی ہارڈ ہو تو ضامن قدر کھو دیتا ہے۔ اس لئے سینٹرل بینک ہارڈ کرنسی کی سخت
مخالفت کرتے ہیں۔ سرمایہ دارانہ نظام (capitalism) کی بنیاد امید ہے۔ امید کہ
انویسٹر کو اپنی سرمایہ کاری پر زیادہ سود ملے گا۔ اور اسی امید پر ہی لوگ اپنی اصل
دولت بینکاروں کے حوالے کر دیتے ہیں جو رقم بڑھا کر ادائیگی کا وعدہ کرتا ہے۔

پانچ ہزار سال قبل چاندی کے خام ڈلے بطور کرنسی استعمال ہوئے۔ هيرودوت کے مطابق سب
سے پہلے ترکی کے صوبے مانیسہ کے ایک علاقے لیڈیا میں سونے اور چاندی پر مہر لگا کر
سکّے بنانے کا کام 600 صدی قبل از مسیح شروع کیا گیا تھا۔ سکے بنانے سے تولنے کی
ضرورت ختم ہو گئی اور محض گن کر کام چلایا جانے لگا۔ سکوں پر موجود مہر اس کے وزن
اور خالصیت کی ضمانت ہوتی تھی۔

ہزاروں سال پہلے جو رقم کے طور پر استعمال ہوتا تھا۔ مگر ایسی چیزوں کو رقم کے طور
پر استعمال کرنے میں یہ خرابی تھی کہ انہیں عرصے تک محفوظ نہیں رکھا جا سکتا تھا اس
لئے دھاتوں کا رقم کے طور پر استعمال شروع ہوا جو لمبے عرصے تک محفوظ رکھی جا سکتی
تھیں۔ سونے میں یہ خوبی ہوتی ہے کہ یہ موسمی حالات سے خراب نہیں ہوتا ( جیسے زنگ
لگنا ) اور یہ کمیاب بھی ہے۔ اسی وجہ سے دنیا بھر میں اسے دولت کو ذخیرہ کرنے کے
لئے (یعنی بچت کرنے کے لئے) چُنا گیا۔

کرنسی بننے کے لئے ایسی چیز موزوں ہوتی ہے جو پائیدار ہو، کمیاب ہو، اور ضخیم نہ
ہو۔ یہی وجہ ہے کہ پچھلی کچھ صدیوں میں سونے چاندی تانبے کانسی وغیرہ کے سکّے
استعمال ہوتے رہے۔ دھاتوں کی اپنی قیمت ہوتی ہے اور ایسے سکّے کو پگھلا کر دھات
دوبارہ حاصل کی جا سکتی ہے۔ ایسے سکّے نہ کسی حکومتی یا ادارتی سرپرستی کے محتاج
ہوتے ہیں نہ کسی سرحد کے پابند۔ یہ زرِ کثیف یعنی ہارڈ کرنسی کہلاتے ہیں۔ اس کے
برعکس کاغذی کرنسی کی اپنی کوئی قیمت نہیں ہوتی بلکہ یہ حکومت کی سرپرستی کی وجہ سے
وہ قدر رکھتی ہے جو اس پر لکھی ہوتی ہے۔ یہ زرِ فرمان یعنی fiat کرنسی کہلاتی ہے
اور جیسے ہی حکومتی سرپرستی ختم ہوتی ہے یہ کاغذ کے ڈھیر میں تبدیل ہو جاتی ہے۔

بنگلہ دیش کے قیام کے وقت وہاں پاکستانی کرنسی رائج تھی جو اپنی قدر کھو چکی تھی۔
اسی طرح صدام حسین کے ہاتھوں سقوط کوِیت کے بعد کویتی دینار کی قدر آسمان سے زمین
پر آ گئی تھی۔ اس سے پتہ چلتا ہے کہ ہر کاغذی کرنسی کے پیچھے ایک فوجی طاقت کتنی
ضروری ہے۔

سکّوں کے نظام سے دنیا کا روزمرہ کا کاروبار نہایت کامیابی سے چل رہا تھا مگر اس
میں یہ خرابی تھی کہ بہت زیادہ مقدار میں سکّوں کی نقل و حمل مشکل ہو جاتی تھی۔
وزنی اور ضخیم ہونے کی وجہ سے بڑی رقوم چور ڈاکووں کی نظروں میں آ جاتی تھیں اور
سرمایہ داروں کی مشکلات کا سبب بنتی تھیں۔ اسکا قابل قبول حل یہ نکالا گیا کہ سکّوں
کی شکل میں یہ رقم کسی ایسے قابل اعتماد شخص کی تحویل میں دے دی جائے جو قابل
بھروسہ بھی ہو اور اس رقم کی حفاظت بھی کر سکے۔ ایسا شخص عام طور پر ایک امیر سونار
ہوتا تھا جو ایک بہت بڑی اور بھاری بھرکم تجوری کا مالک بھی ہوتا تھا اور اسکی
حفاظت کے لئے مناسب تعداد میں محافظ بھی رکھتا تھا۔ اس شخص سے اس جمع شدہ رقم کی
حاصل کردہ رسید (نوٹ) کی نقل و حمل آسان بھی ہوتی تھی اور مخفی بھی۔ سونار کی ان
رسیدوں پر بھی ادائیگی کا ایسا ہی وعدہ لکھا ہوتا تھا جیسے اب بھی بہت سے بینک
نوٹوں پر لکھا ہوتا ہے۔ اگر ایسا شخص بہت ہی معتبر ہوتا تھا تو اسکی جاری کردہ رسید
کو علاقے کے بہت سے لوگ سکّوں کے عوض قبول کر لیتے تھے اور ضرورت پڑنے پر وہی رسید
دکھا کر اس سونار سے اپنے سکّے وصول کر لیتے تھے۔ اس زمانےمیں سنار لوگوں سے رقم کی
حفاظت کرنے کا معاوضہ وصول کیا کرتے تھے۔ اس طرح رسید کے طور پر کاغذی کرنسی (بینک
نوٹ) کا قیام عمل میں آیا جبکہ سنار معتبر ادارے کے طور پر بینکوں میں تبدیل ہو
گئے۔ ایسی رسیدیں زر نمائندہ کہلاتی ہیں کیونکہ ان کی پشت پناہی کے لئے بینکوں میں
اتنا ہی سونا موجود ہوتا ہے جتنی رسیدیں بینک جاری کرتا ہے۔ ایسے بینکوں میں کبھی
'بینک رن' نہیں ہوتا۔

اس نمائندہ کاغذی کرنسی (زرکاغذ نمائندہ) کا تصور نیا نہیں تھا بلکہ ہزاروں سال
پہلے بھی موجود تھا۔ جاپان اور آس پاس کے علاقوں میں مذہبی عبادت گاہوں (پگوڈا) میں
اناج ذخیرہ کرنے کے بڑے بڑے گودام موجود ہوا کرتے تھے جن میں لوگ اپنا اناج جمع
کرکے کاغذی رسید حاصل کر لیتے تھے اور پھر منڈی میں لین دین کے لئے ان ہی رسیدوں کا
آپس میں تبادلہ کر لیتے تھے۔ پگوڈا میں اناج جمع کرانے والے کو بھی اجرت ادا کرنی
پڑتی تھی۔

شروع شروع میں تو بینک اتنی ہی رسیدیں جاری کرتے رہے جتنی رقوم دھاتی سکّوں کی شکل
میں ان کے پاس جمع کی جاتی تھیں مگر بعد میں جب لوگوں کا اعتماد ان رسیدوں پر بڑھتا
چلا گیا اور بینک سے اپنے سکّے طلب کرنے کا رجحان کم ہوتا چلا گیا تو بینک اپنے پاس
جمع شدہ دھات سے زیادہ مالیت کی رسیدیں جاری کرنے لگے جو انکی اپنی اضافی آمدنی بن
جاتی تھیں۔ اس طرح ماضی میں بینکوں نے خوب خوب لُوٹا اور مناسب وقت آنے پر وہ ساری
دولت سمیٹ کر منظر عام سے غائب ہو گئے۔ امریکہ کی تاریخ ایسے بینک فراڈوں سے بھری
پڑی ہے (11 دسمبر 1930 کو نیویارک کا تیسرا سب سے بڑا بینک، بینک آف یونائیٹڈ
اسٹیٹ، بند ہو گیا۔ اگلے سال ستمبر اکتوبر کے دو مہینوں میں 800 مزید بینک بند
ہوئے۔)۔ صرف بینکوں نے ہی نہیں بلکہ حکومتوں نے بھی عوام اور دوسرے ممالک کی
حکومتوں کو خوب اُلّو بنایا۔ اسکی تازہ ترین مثال پہلے تو حکومت امریکہ کا 24 جون
1968 کو سلور سرٹیفیکٹ کے بدلے چاندی واپس کرنے سے انکار کرنا اور پھر اگست 1971
میں 35 ڈالر میں ایک اونس سونا واپس کرنے کے وعدے سے مُکرنا تھا۔

ہزاروں سال سے کرنسی سونے چاندی کے سکّوں پر مشتمل ہوا کرتی تھی کیونکہ لوگ اپنی
مرضی کی چیز بطور کرنسی استعمال کرنے کا حق رکھتے تھے۔ لیکن بعد میں حکومتیں قانون
بنا کر لوگوں کو مخصوص کرنسی استعمال کرنے پر مجبور کرنے لگیں۔ یہ سلسلہ آج بھی
جاری ہے۔

جب بینکاری کو عروج ہوا تو بینکوں کو اندازہ ہوا کہ کاغذی کرنسی کے رواج کو فروغ
دینے سے بینکوں کو کس قدر زیادہ منافع ہو سکتا ہے۔ مرکزی بینک چونکہ سونا اور چاندی
بنا نہیں سکتے اس لئے وہ سونے چاندی سے بنی کرنسی کو کنٹرول بھی نہیں کر سکتے۔ اس
لئے مرکزی بینک سونے چاندی کو بطور کرنسی استعمال کرنے کے سخت خلاف ہوتے ہیں۔ مرکزی
بینک ہمیشہ ایک ایسی کرنسی چاہتے ہیں جسے وہ پوری طرح کنٹرول کر سکیں تاکہ بے حد
امیر اور طاقتور بن سکیں اور یہ کرنسی صرف کاغذی کرنسی ہو سکتی تھی کیونکہ کاغذی
کرنسی جتنی چاہیں اتنی چھاپی جا سکتی ہے۔ اس طرح دولت تخلیق کرنے کا اختیار
بینکاروں کے ہاتھ میں آ جاتا ہے۔ لیکن مشکل یہ تھی کہ برطانیہ میں تو بادشاہ نے
قانون بنا کر لوگوں کو بینک آف انگلینڈ کی چھاپی ہوی کاغذی کرنسی استعمال کرنے پر
مجبور کر دیا تھا جو بعد میں وہاں پوری طرح رائج بھی ہو گئی تھی لیکن دنیا کے کئی
ممالک میں کاغذی کرنسی مقبول نہ ہو سکی کیونکہ وہاں لوگ سونے چاندی پر زیادہ اعتبار
کرتے تھے اور کاغذی نوٹ کو شک کی نگاہوں سے دیکھتے تھے۔ اس میں چین ، ہندوستان اور
امریکہ بھی شامل تھے۔برطانیہ میں بینک آف انگلینڈ کی کاغذی کرنسی کو 1718 سے "لیگل
ٹینڈر" (قانونی کرنسی) کا درجہ حاصل تھا۔ ان بینکوں نے بہت آہستہ آہستہ لوگوں کو
کاغذی کرنسی کے استعمال کی عادت ڈال دی اور مختلف مواقع پر ایسے قوانین نافذ کروائے
جو لوگوں کو کاغذی کرنسی استعمال کرنے پر مجبور کریں۔ مختلف طلائی معیار (گولڈ
اسٹینڈرڈ) اِن ہی قوانین کی مثالیں ہیں۔

جب انگریز ہندوستان آیا تو یہاں کی دولت لوٹنے کے لیے کاغذی نوٹ کو رواج دینے کی
کوشش میں لگ گیا۔ ہندوستان باقی دنیا کو بہت زیادہ مالیت کا سامان تجارت برآمد کرتا
تھا جبکہ درآمدات کم تھیں۔ یعنی تجارت کا توازن ہندوستان کے حق میں تھا۔ انگریزوں
کو اس مال کے بدلے ہندوستان کے لوگوں کو سونا یا چاندی ادا کرنی پڑتی تھی جو وہ
نہیں دینا چاہتے تھے۔ انگریزوں کی خواہش تھی کہ اگر ہندوستان میں بھی کاغذی نوٹ کا
رواج پڑ جائے تو صرف کاغذ چھاپ چھاپ کر مال خریدا جا سکتا ہے۔ اس وقت ہندوستانیوں
کو بینکاری اور کاغذی نوٹوں کا بالکل تجربہ نہیں تھا جبکہ انگریز اس میں ماہر تھا۔
ہندوستان کے لوگوں کو بینکاری کی عادت ڈالنے کے لئے ایسٹ انڈیا کمپنی کے زمانے سے
ہی ڈاک خانوں میں پوسٹل سیونگ بینک بنائے گئے جن سے متوسط اور نچلے طبقے کے پاس
محفوظ سونا چاندی بٹورنا ممکن ہو گیا۔ 1879 میں ان پوسٹل سیونگ بینکوں کی جانب سے 4
فیصد سے زیادہ سود دیا جاتا تھا جو بعد میں کم ہوتا چلا گیا۔ اس زمانے میں افراط زر
بہت کم ہونے کی وجہ سے یہ ایک معقول منافع تھا۔

انگریز چونکہ ہندوستان سے سونا بٹورنا چاہتا تھا اس لئے اس نے صرف چاندی کے روپے کو
سرکاری کرنسی قرار دیا حالانکہ اس وقت برطانیہ میں گولڈ اسٹینڈرڈ نافذ تھا۔ 1835
میں انہوں نے معیارِ نقرہ کا قانون (سلور اسٹینڈرڈ) نافذ کیا جس کے مطابق چاندی کا
روپیہ سرکاری سکّہ بن گیا۔ یہ سکّہ پہلے ہی سے بمبئی اور مدراس میں رائج تھا۔ سونے
اور چاندی کے ان سکوں کا وزن ایک تولہ یعنی 180 گرین (grain) ہوتا تھا اور یہ 22
قیراط کے ہوتے تھے۔ ایسٹ انڈیا کمپنی کے جاری کردہ ان چاندی کے سکوں نے جلد ہی
مقبولیت حاصل کر لی اور پہلے سے رائج دو درجن طرح کے چاندی کے روپے معدوم ہو گئے۔
حکومت عوام سے سونے کا سکّہ قبول تو کر لیتی تھی مگر عوام کو سونا دینے کی پابند
نہیں تھی۔ اسی قانون میں اشرفی (گولڈ مُہر) کی قیمت 15 چاندی کے روپے کے برابرطے کی
گئی مگر پھر بھی اس قانون کا نام گولڈ اسٹینڈرڈ نہیں رکھا گیا۔ اس قانون کے ذریعے
لوگوں کی توجہ چاندی پر مرکوز کروا کر انگریز حکومت نے بڑی مالیت میں زیر گردش سونے
کے سکے اپنے پاس ذخیرہ کر لیے جو بعد میں انگلستان بھجوا دیے گئے۔

اس وقت کاغذی کرنسی "پریزیڈنسی بینک آف بنگال" جاری کرتا تھا۔ در حقیقت یہ بینک
1809 سے کاغذی کرنسی جاری کر رہا تھا مگر وہ ہندوستان میں مقبول نہیں ہو رہی تھی
اور قانونی کرنسی کا درجہ نہیں رکھتی تھی۔ بمبئی میں کاغذی کرنسی 1840 میں اور
مدراس میں 1943 میں جاری کی گئی۔ اس وقت ایک علاقے کی کاغذی کرنسی دوسرے علاقے میں
نہیں چلتی تھی۔ 1903 میں پہلی دفعہ تجرباتی طور پر 5 روپے کے نوٹ کو (جو سب سے
چھوٹا نوٹ تھا) پورے ہندوستان میں قابل قبول بنایا گیا۔ پھر 1910 سے دس روپے اور
پچاس روپے کا نوٹ بھی پورے ہندوستان میں قبول کیا جانے لگا۔ 1911 میں سو روپے کا
نوٹ بھی ہر علاقے میں چلنے لگا۔ اُسی وقت سے ہی عالمی بینکاروں کی خواہش ہے کہ پوری
دنیا میں ایک ہی کرنسی رائج ہو جائے مگر یورپ کے علاوہ کہیں کامیابی نہیں ملی ہے۔
یورپ کے بھی سارے ممالک یورو اپنانے پر آمادہ نہیں ہیں۔

1861 میں ہندوستان میں کاغذی کرنسی کا قانون نافذ ہوا۔ اس قانون کے ذریعے دوسرے
بینکوں کا کاغذی نوٹ چھاپنے کا اختیار ختم کر دیا گیا اور اب یہ حق حکومت کے پاس
آگیا اور ہندوستانی حکومت مارچ 1935 تک نوٹ چھاپتی رہی۔ اسکے بعد پہلی اپریل 1935
سے نوٹ چھاپنے کا اختیار نئے بنے ریزرو بینک آف انڈیا کو بخش دیا گیا جو ایک نجی
مرکزی بینک تھا اور عملی طور پر بینک آف انگلینڈ کی ہندوستانی شاخ تھا۔ اس کے بعد
ہندوستان کی برطانوی حکومت کے پاس صرف ایک روپے کے نوٹ چھاپنے کا اختیار باقی رہا۔

چاندی کا روپیہ بنانے میں برطانوی حکومت کو 42 فیصد منافع (Seigniorage) ہوتا تھا۔
1913 میں جان مینارڈ کینز نے لکھا کہ یہ روپیہ بینک نوٹ ہی تھا مگر کاغذ کی بجائے
چاندی پر چھاپا جاتا تھا۔ 1848 سے 1855 کے درمیان امریکہ میں کیلیفورنیا کے مقام سے
2200 ٹن سونا نکالا گیا جس سے سونے کی قیمتیں عارضی طور پر گر گئیں. لیکن بعد کے
سالوں میں چاندی کی بے شمار کانیں دریافت ہوئیں اور 1873 سے چاندی کی قیمت گرنے
لگی۔ 1892 میں امریکہ نے چاندی کا قانونی کرنسی کا درجہ ختم کر کے صرف سونے کو
قانونی کرنسی قرار دیا۔ اسکے پیچھے بینک آف انگلینڈ کا ہاتھ تھا۔

26 جون 1893 میں ہندوستان کی برطانوی حکومت نے چاندی کا سکّہ بنانے والی ٹکسال بند
کروا دیں تاکہ نہ چاندی کا سکہ مناسب مقدار میں دستیاب ہو نہ لوگ اسے استعمال کر
سکیں۔ سونے کا سکہ (اشرفی) انگریز پہلے ہی سمیٹ کر غائب کر چکا تھا۔ اب ہندوستان
میں لوگوں کے پاس لین دین کے لئے کاغذی کرنسی استعمال کرنے کے سوا کوئی چارہ نہ
رہا۔ اس طرح 1835 میں سرکار کا بنایا ہوا سلور اسٹینڈرڈ 1893 میں بحقِ کاغذی کرنسی
ختم کر دیا گیا۔ اس کے باوجود عوام میں سونے اور چاندی کے سکوں کی طلب برقرار رہی۔
حکومت کی طرف سے کئی بار یہ عندیہ دیا گیا کہ حکومت چاندی کا سکہ بحال کرنے کا
ارادہ رکھتی ہے مگر اس پر عمل نہ کیا گیا۔ ٹکسالوں کی بندش کی وجہ سے چاندی کے روپے
کی دستیابی کم ہو گئی اور اس کے نتیجے میں پاونڈ کے مقابلے میں روپیہ مہنگا ہونے
لگا۔ اس طرح ہندوستانی مال برطانیہ کے لیئے مہنگا ہونے لگا۔ روپے کی قدر گرانے کے
لیئے 1998 تک پانچ سالوں میں حکومت نے 4 کروڑ چاندی کے روپے جاری کیئے۔

پہلی جنگ عظیم شروع ہوتے ہی ہندوستان میں لوگوں کا کاغذی کرنسی پر شک بڑھ گیا اور
اگست 1914 میں صرف چار دنوں میں حکومت کو کاغذی نوٹوں کے بدلے 20 لاکھ پاونڈ (3
کروڑ روپے) کی مالیت کے سونے کے سکے عوام کو ادا کرنے پڑے۔ اسکے بعد سونے میں
ادائیگی روک دی گئی لیکن چاندی کی ادائیگی جاری رہی۔ صرف پانچ سالوں میں حکومت ہند
کو دوسرے ممالک سے 53 کروڑ اونس (16600 ٹن) چاندی خریدنی پڑی اور دیڑھ ارب چاندی کے
روپے جاری کرنے پڑے۔ کاغذی کرنسی کو مزید مقبول بنانے اور چاندی پر سے بوجھ ہٹانے
کے لئے 1917 میں حکومت ہند نے ایک روپے اور ڈھائی روپے کے نوٹ جاری کیے۔ اس سے پہلے
سب سے چھوٹا نوٹ پانچ روپے کا تھا۔ ستمبر 1917 میں چاندی کی قیمت (جو 1893 سے 34
پنس فی اونس سے کم رہی تھی) بڑھ کر 55 پنس فی اونس ہو گئی اور لوگوں نے سکے پگھلا
کر چاندی کے زیورات بنانے شروع کر دیے۔ 1835 سے اِس وقت تک پانچ ارب (یعنی 60 ہزار
ٹن) چاندی کے سکے بنائے جا چکے تھے جن کے پگھلا دیئے جانے کا خطرہ موجود تھا۔ اس
لئے حکومت کو مجبوراً ہندوستانی روپے کی قیمت میں اضافہ کرنا پڑا اور اس طرح ایک
پاونڈ 15 روپے سے گر کر 10 روپے کےبرابر ہو گیا۔ 23 اپریل 1918 کو امریکی حکومت نے
Pittman Act بنا کر امریکی عوام کی تقریباً 52 کروڑ اونس چاندی ضبط کر لی (بہ عوض
کاغذی کرنسی) اور اسے ہندوستان بھیج دیا تاکہ ہندوستان میں کاغذی کرنسی کی ساکھ
بہتر ہوتی جائے اور چاندی پر سے بوجھ کم ہو جائے۔

برطانیہ میں 1821 سے سونے کے سکّے قانونی کرنسی کا درجہ رکھتے تھے۔ امریکہ آسٹریلیا
اور کینیڈا میں بھی یہ بہت مقبول تھے۔ فرانس اور جرمنی کی جنگ (1870-1871) میں
فرانس کی شکست کے بعد جرمنی نے فرانس سے تاوان جنگ 5 ارب فرانک کا لگ بھگ 20 فیصد
(تقریباًًً 325 ٹن) سونے کی شکل میں وصول کیا اور اپنی کرنسی کو چاندی سے ہٹا کر
سونے کی کرنسی اختیار کی کیونکہ چاندی کی مقبولیت گِرانی تھی۔ لیکن اسی دوران
ہندوستان میں برطانوی راج صدیوں سے رائج سونے کی کرنسی ہٹا کر چاندی کی اور پھر
کاغذ کی کرنسی نافذ کرنے میں مصروف رہا۔ جولائی 1926 میں حکومت ہی کے بنائے ہوئے
Hilton Young Commission نے بھی ہندوستان میں حقیقی گولڈ اسٹینڈرڈ کی سفارش کی مگر
حکومت نے نظر انداز کر دی۔

چاندی کی کرنسی کی موجودگی میں مرکزی بینکاروں کو کاغذی کرنسی کا رواج عام کرنے میں
سخت دشواری کا سامنا تھا۔ بینکار جانتے تھے کہ صدیوں سے لوگ چاندی میں بچت کرتے آئے
ہیں۔ 1869 میں بیرون الفانسو ڈی روتھشیلڈ نے کہا تھا کہ "ہمیں چاندی کی کرنسی کو
مکمل طور پر ختم کرنا پڑے گا تاکہ دنیا کے سرمائے (capital) کا بڑا حصہ برباد کیا
جا سکے۔یہ بہت بڑی تباہی ہو گی۔" اس کے بعد جرمنی میں چاندی کی ٹکسالیں 1871 میں
بند کی گئیں۔ امریکہ میں یہ 1873 میں بند ہوئیں جس کے بعد 1874 سے چاندی کی قیمت
گرنا شروع ہوئی۔ 1879 میں یورپ میں Latin Monetary Union نے بھی چاندی کی آخری
ٹکسال بند کر دی اور اسی سال امریکہ میں حکومت نے کاغذی کرنسی کے بدلے چاندی کی
بجائے سونا واپس کرنا شروع کیا۔ ہندوستان میں چاندی کی ٹکسالوں کو 1893 میں بند کیا
گیا۔ چین نے چاندی کی ٹکسالیں بند کرنے سے انکار کر دیا اور وہاں چاندی کی ٹکسالیں
1935 تک سکے بناتی رہیں۔ 1879 سے 1935 تک چاندی کی قیمت سونے کے مقابلے میں پانچ
گنا کم ہو گئی۔ چاندی کی کرنسی کو ختم کر کے کاغذ کو کرنسی بنانے میں ایک خفیہ
تنظیم The Pilgrims Society نے نہایت اہم کردار ادا کیا تھا۔

پہلی جنگ عظیم کے بعد 1932 میں ہندوستان کی برطانوی حکومت نے ہندوستان کی ساری
چاندی جمع کر کے یک لخت بین الاقوامی مارکیٹ میں چھوڑ دی جس سے چاندی کی قیمت بہت
گر گئی اور اس طرح چین کو بھی ٹکسالیں بند کرنے پر مجبور کیا جا سکا۔

گولڈ اسٹینڈرڈ سے مراد ایسی کاغذی کرنسی تھی جسے سونے میں تبدیل کیا جا سکے۔ یا
دوسرے الفاظ میں گولڈ اسٹینڈرڈ مالیاتی نظام کی ایک قسم تھی جس میں ایک کاغذی
روپیہ،(یا ڈالر، پاونڈ وغیرہ) سونے کی ایک مخصوص مقدار کی نمائندگی کیا کرتا تھا۔
یعنی کاغذی روپیہ سونے کے سکے کی رسید یا ٹوکن کی حیثیت رکھتا تھا نہ کہ fiat کرنسی
کی۔ گولڈ اسٹینڈرڈ کا قانون مرکزی بینکوں کی جانب سے ان سونے کے سکّوں کی بجائے
کاغذی کرنسی کا استعمال زیادہ سے زیادہ قابل قبول بنانے کی غالباً پہلی اور بڑی حد
تک کامیاب کوشش تھی۔ لوگ یہ سمجھ کر کاغذی کرنسی قبول کرنے لگے کہ اسکے بدلے جب
چاہیں بینک سے سونے کے سکّے حاصل کر سکتے ہیں۔

لگ بھگ 500 سال قبل تک گولڈ اسٹینڈرڈ سے مراد وہ قوانین ہوتے تھے جو سونے کے سکے کا
صرف وزن اور خالصیت (قیراط) بیان کرتے تھے۔ لیکن بعد میں گولڈ اسٹینڈرڈ کے نام سے
ایسے قوانین بنائے جانے لگے جو کاغذی کرنسی کو سونے کا متبادل قرار دیتے تھے۔

ہندوستان میں قانون تو گولڈ اسٹینڈرڈ کا بنا تھا لیکن چند سالوں بعد ہی عملی طور پر
"گولڈ ایکسچینج اسٹینڈرڈ" رواج دے دیا گیا اور حقیقی گولڈ اسٹینڈرڈ کے تقاضے کبھی
بھی پورے نہ ہو سکے۔ حقیقی طلائی معیار میں سونا چاندی بغیر کسی روک ٹوک کے عوام کی
دسترس میں ہوتا ہے کیونکہ سونے چاندی کے سکے گردش میں ہوتے ہیں۔ برطانیہ میں طلائی
معیار کا قانون 1816 میں بنا تھا جس کے بعد اگلے سال سونے کا سکہ "سوورین"
(sovereign) جاری کیا گیا جو 22 قیراط سونے سے بنا تھا اور اس میں 7.322 گرام خالص
سونا ہوتا تھا۔ یہ ایک پاونڈ یعنی 20 چاندی کے شلنگ کے برابر تھا۔ نومبر 1864 میں
اسکی قیمت 10 ہندوستانی روپے کے مساوی قرار دی گئی تھی۔ (یعنی سوورین کی شکل میں 24
قیراط سونے کی قیمت لگ بھگ 15.93 روپیہ فی تولہ تھی )۔ 26 جون 1893 کو سوورین کی
قیمت بڑھا کر 15 روپے قرار دی گئی۔ (یعنی لگ بھگ 24 روپے فی تولہ)

برطانیہ میں اس نظام کو لانے کی وجہ یہ تھی کہ پہلی جنگ عظیم کے بعد برطانیہ پہ 85
کروڑ پاونڈ کا قرضہ چڑھ چکا تھا اور حکومت کے اخراجات کا 40 فیصد سود ادا کرنے پر
خرچ ہوتا تھا۔ (سو سال بعد آج برطانیہ پہ 31 ارب پاونڈ کا قرضہ ہے)۔ برطانیہ میں یہ
نظام صرف 6 سال (1925 سے 1931 تک) چل سکا۔ مئی 1931 میں آسٹریا کے سب سے بڑے بینک
میں بینک رن ہوا اور وہ بینک ناکام ہو گیا۔ یہ بینک رن اسی سال جرمنی اور برطانیہ
تک پہنچ گیا۔ 19 ستمبر 1931 میں برطانیہ نے یہ نظام ختم کر دیا جس سے برطانوی پاونڈ
کی قیمت بڑی تیزی سے گری۔ چونکہ ہندوستانی روپیہ پاونڈ سے منسلک تھا اس لئے روپے کی
قدر بھی بہت کم ہو گئی۔ صرف تین چار مہینوں میں ہندوستان میں سونے کی قیمت 45 فیصد
اضافہ کے بعد لگ بھگ 32 روپے تولہ ہو گئی۔ یہ سب مرکزی بینکوں کی جانب سے ذخیرہ شدہ
سونے کی مالیت سے کہیں زیادہ نوٹ چھاپنے کا نتیجہ تھا۔ اس سارے بحران میں مرکزی
بینکوں نے خوب خوب کمایا۔ جیمز ریکارڈز اپنی کتاب “کرنسی کی موت“ میں گولڈ ایکسچینج
اسٹینڈرڈ کے بارے میں لکھتے ہیں: گولڈ ایکسچینج اسٹینڈرڈ ایک جانب حقیقی گولڈ
اسٹینڈرڈ کی سنہری نقل تھا تو دوسری جانب ایک بہت ہی بڑا فراڈ بھی تھا۔ …

مالیات کی دنیا میں مبہم اور ذو معنی اصطلاحات کا استعمال بہت عام ہے۔ گولڈ
ایکسچینج اسٹینڈرڈ میں لفظ ایکسچینج سے مراد بل آف ایکسچینج تھا جو ایک بینک ڈرافٹ
ہوتا تھا اور اس زمانے میں بین الاقوامی ادائیگیوں میں بہت استعمال ہوتا تھا۔ گولڈ
ایکسچینج اسٹینڈرڈ کا لب لباب یہ تھا کہ سونے کے بدلے کاغذ لے لو۔ عوام کو اگرچہ
کاغذی رسید کے بدلے سونا نہیں دیا جاتا تھا مگر اب بھی عوام کا سونے پر حق تسلیم
کیا جاتا تھا۔

بعد میں ریزرو بینک آف انڈیا کے گورنر بننے والے سر چنتا من راو دیشمکھ نے ہندوستان
میں برطانوی حکومت کی پالیسیوں پر تنقید کرتے ہوئے کہا تھا کہ "ایسی اصلاحات کے بعد
انڈیا آفس اس طرح کا نا ممکن کاروبار ہو سکنے کے بارے میں اندھا ہے اور بے چارے
مالیاتی حکام کو اسمبلی میں کھڑے ہو کر اُن پالیسیوں کا دفاع کرنا پڑتا ہے جنہیں وہ
خود بھی غلط سمجھتے ہیں اور جنکے نقصانات بڑے واضح ہوتے ہیں"۔ سرکاری اعداد و شمار
کے مطابق اپریل 1932 سے مارچ 1941 تک ہندوستان کی برطانوی حکومت نے 1337.5 ٹن سونا
برطانیہ بھیجا جسکی اُس وقت مالیت 375 کروڑ روپے تھی۔ اُس وقت اس سونے کی اوسط قیمت
33 روپے فی تولہ سے بھی کم تھی۔ اس سونے سے بینک آف انگلینڈ کو سونے کا ذخیرہ بنانے
میں بڑی مدد ملی۔ اگر آج کے سونے کے نرخ سے دیکھا جائے تو یہ 50 ارب ڈالر سے زیادہ
مالیت کا سونا تھا۔ مشہور ماہر معاشیات Ludwig von Mises (1881-1973) اپنی تصنیف
Beware the Alchemists میں لکھتے ہیں کہ حکومت کو یہ حق ہے کہ وہ جسے چاہے گھوڑا
کہے۔ وہ چوزے کو بھی گھوڑا کہہ سکتی ہے۔ اس وقت تو لوگ حکومت کو پاگل یا کرپٹ
سمجھیں گے۔ لیکن تین صدیوں میں حکومتیں کاغذ کے ٹکڑے کو کرنسی باور کرانے میں
کامیاب ہو چکی ہیں۔ اور یہی مہنگائی کی اصل وجہ ہے۔

Gresham's law معیشت کا ایک بنیادی اصول ہے جو بتاتا ہے کہ اچھی (مہنگی) کرنسی
ہمیشہ بُری (سستی) کرنسی سے شکست کھا جاتی ہے۔(Bad money drives out good, because
good and bad coin cannot circulate together)۔ یہی اصول بتاتا ہے کہ سونےیا چاندی
کی کرنسی اور کاغذی کرنسی ایک ساتھ نہیں چل سکتے۔ چونکہ کرنسی کی شکست ملک کی شکست
ہوتی ہے اس لئے دوسرے الفاظ میں اگر کسی ملک میں اچھی کرنسی (مثلاً ہارڈ کرنسی)
رائج ہو اور پڑوس کے ملک میں کاغذی کرنسی رائج ہو تو ہارڈکرنسی والے ملک کی شکست
یقینی ہے۔ اگر ہم تاریخ پر نظر ڈالیں تو پتہ چلتا ہے کہ پہلے گولڈ اسٹینڈرڈ نے ہارڈ
کرنسی کو مات دی۔ پھر فی ایٹ کرنسی نے گولڈ اسٹینڈرڈ کو اُکھاڑ پھینکا۔ اسکے بعد
debt money نے فی ایٹ منی کو شکست دی۔ اور اگر مستقبل میں debt money سے بھی بدتر
کوئی کرنسی ایجاد ہو گئی تو وہ دنیا بھر میں چھا جائے گی مثلاً ڈیجیٹل
کرنسی۔(دیکھیئے کیش کے خلاف جنگ) گریشام کے اصول کو موثّر بننے کے لیئے ضروری ہے کہ
حکومت دو قانون بنائے۔

ابتدا ہی سے امریکہ میں دو دھاتی نظام (bimetallic standard) قائم تھا یعنی 1792ء
سے ڈالر کی قیمت سونے اور چاندی دونوں کے وزن اور خالصیت (قیراط) کے لحاظ سے بیان
کی جا سکتی تھی اور ڈالر کا سکہ سونے کا بھی ہوتا تھا اور چاندی کا بھی۔ اس وقت
امریکہ میں چاندی کی قیمت 1.293 ڈالر فی اونس تھی اور سونا چاندی سے 15 گنا مہنگا
تھا۔ لیکن اس وقت باقی دنیا میں سونا چاندی سے پندرہ کی بجائے ساڑھے پندرہ گنا
مہنگا تھا۔ دوسرے الفاظ میں امریکہ میں سونا باقی دنیا سے سستا تھا اور اسی وجہ سے
سونے کے امریکی ڈالر کا سکہ بڑی مقدار میں دوسرے ممالک میں چلا گیا اور امریکہ میں
عملاً چاندی کے ڈالر کا سکہ گردش میں رہا۔ اس خامی کو دور کرنے کے لئے 1834 میں
امریکی سونے کے ڈالر کے سکے میں سونے کی مقدار گھٹا دی گئی اور اب یہ سکہ چاندی سے
16 گنا مہنگا کر دیا گیا۔ اب چونکہ چاندی کا ڈالر سستا ہو گیا تھا اس لئے امریکہ سے
چاندی باہر جانے لگی اور سونا واپس آنے لگا۔ امریکہ میں سونے کی نئی کانیں بھی
دریافت ہوئیں اور سونے کی فراوانی مزید بڑھ گئی۔ ایک وقت ایسا بھی آیا جب چاندی کے
سکے بالکل ہی نایاب ہو گئے۔ نوبت یہاں تک آ گئی کہ دکاندار ریزگاری واپس کرنے سے
قاصر ہو گئے۔ اس مشکل کو دور کرنے کے لئے 1853 میں چاندی کے ایسے سکے جاری کیے گئے
جن میں چاندی تو کم ہوتی تھی مگر ان پر قدر زیادہ لکھی ہوتی تھی تاکہ ریزگاری بھی
واپس کی جا سکے اور سکہ اسمگل ہو کر ملک سے باہر بھی نہ جائے۔ ایسے سکے ٹوکن منی
کہلاتے ہیں اور دھاتی ہونے کے باوجود fiat کرنسی ہوتے ہیں۔ امریکہ کی سول وار کے
دوران (1862) حکومت نے ایسی کاغذی کرنسی جاری کی جس کی پشت پناہی کے لئے نہ سونا
ہوتا تھا نہ چاندی۔ اسی سال امریکہ میں پہلی دفعہ انکم ٹیکس نافذ کیا گیا۔ 1859 میں
نیویڈا ، امریکہ میں ایک چاندی کی بہت بڑی کان دریافت ہوئی جہاں سے 1874 تک بڑی
مقدار میں چاندی نکالی گئی۔

برطانیہ 1819 میں , کینیڈا 1853 میں اور نیو فاونڈ لینڈ 1865 میں گولڈ اسٹینڈرڈ
اپنا چکے تھے۔ جرمنی نے 1871 میں گولڈ اسٹینڈرڈ اپنا لیا تھا۔ امریکہ میں 1873 میں
سکوں سے متعلق قانون میں ترمیم کر کے چاندی کا لفظ ہٹا دیا گیا اور عملاً گولڈ
اسٹینڈرڈ اپنا لیا گیا جسے عوام نے crime of 1873 کا نام دیا۔ (اور جسے عین سو سال
بعد ترک کر دیا گیا)۔ اس قانون سے امریکہ میں سرکاری سطح پر دو دھاتی نظام کا خاتمہ
ہو گیا۔ thumb|جب بھی اثاثوں سے زیادہ کرنسی چھپتی ہے نتیجہ معاشی بحران ہوتا ہے۔ 4
اکتوبر 1873۔ نیویارک سٹی میں ہونے والے ایک "بینک رن" کی یاد گار تصویر۔

1879 میں امریکہ بظاہر دوبارہ دھاتی کرنسی پر واپس آ گیا لیکن اس دفعہ چاندی کو
کرنسی نہیں قرار دیا گیا بلکہ صرف سونے کو کرنسی قرار دیا گیا۔ عوام کو کاغذی نوٹوں
کے بدلے سونے کے سکے دیے جانے لگے جس سے عوام کا کاغذی کرنسی پر اعتبار بحال ہو گیا
اور اکثریت نے کاغذی نوٹوں کو ہی استعمال کرنے کو ترجیح دی۔ عوام کا بڑی شدت سے
اصرار رہا کہ چاندی کو بھی کرنسی بنایا جائے مگر 1900 میں دوبارہ صرف سونے کو ہی
قانوناً کرنسی قرار دیا گیا۔ 1862 سے پہلے ہارڈ کرنسی کے اُس دور میں بھی امریکہ
میں سونے چاندی کے سکوں کے ساتھ ساتھ کاغذی نوٹ بھی بڑی مقدار میں گردش کرتے رہے۔
ان نوٹوں کی حیثیت سونے چاندی کی رسید یا representative money جیسی تھی۔ یہ نوٹ
بہت سے مختلف پرائیوٹ بینکوں کی طرف سے بھی جاری ہوتے تھے اور حکومت کے محکمہ خزانہ
کی طرف سے بھی لیکن ان میں سے کسی کو بھی لیگل ٹینڈر کی حیثیت حاصل نہ تھی۔ 8000 سے
زیادہ مختلف نجی بینک کاغذی کرنسی جاری کرتے تھے۔ 25 فروری 1863 کو صدر ابراھم لنکن
نے نیشنل کرنسی ایکٹ منظور کیا جس کے بعد بینکوں کا یہ اختیار ختم ہو گیا اور اب یہ
حق صرف حکومت کے پاس آ گیا ۔ ۔ (ہندوستان کی برطانوی حکومت نے یہی کام 1861 میں کیا
تھا)۔ چونکہ اس زمانے میں "بینک رن" بہت عام تھے اس لئے 1913 میں فیڈرل ریزرو سسٹم
بنایا گیا تاکہ چیک اور نوٹ کے بدلے عوام کو سونے چاندی کی ادائیگی کو یقینی بنایا
جا سکے لیکن جو کچھ ہوا وہ اسکے عین برعکس تھا۔ 1933 میں امریکی عوام سے سونا رکھنے
کا حق ہی چھین لیا گیا اور ان کا سونا ضبط کر لیا گیا (بہ عوض کاغذی کرنسی)۔ 1934
میں سلور پرچیز ایکٹ بنا کر چاندی بھی بحساب پچاس سینٹ فی اونس ضبط کر لی گئی۔ سونا
جو چاندی سے 16 گنا مہنگا ہوا کرتا تھا اب 27 گنا مہنگا کر دیا گیا۔ 1934 سے 1965
تک امریکہ میں داخلی سطح پر سلور اسٹینڈرڈ اور خارجی سطح پر گولڈ اسٹینڈرڈ نافذ
رہا۔ 1934 سے 1973 تک گولڈ اسٹینڈرڈ کے نام پر جو سسٹم چلانے کی کوشش کی گئی وہ
ہرگز گولڈ اسٹینڈرڈ نہ تھا۔ امریکہ میں 1930 تک سونے کے سکے زیر گردش رہے جبکہ
چاندی کے سکے 1970 تک گردش میں تھے۔ امریکہ میں 173 سالوں تک ڈالر سونے یا چاندی
میں تبدیل کیا جا سکتا تھا۔ 1965 کے بعد سے ڈالرصرف ایک حساب کی اکائی (unit of
account) بن کر رہ گیا ہے۔

انگلینڈ کے سنار لوگوں کے سونے کی حفاظت کرنے کی ہزار سالہ شہرت رکھتے تھے۔ انکی
جاری کردہ رسیدیں ان کے علاقے کی کرنسی بن جاتی تھیں۔ وہ فریکشنل ریزرو بینکنگ کے
سارے گُر جانتے تھے۔ سب سے پہلے انہوں نے یہ راز جان لیا کہ اگر چاندی کا کرنسی کا
درجہ ختم کر دیا جائے تو سونے کی بجائے سونے کی رسید سے ہی کام چل سکتا ہے کیونکہ
چاندی روزمرہ کی لین دین میں استعمال ہونے والی دھاتی کرنسی ہے جبکہ سونے کا سکہ
کبھی کبھار ہی استعمال ہوتا ہے۔ اس طرح ہارڈ کرنسی کی جگہ کاغذی کرنسی کا نظام لایا
جا سکتا ہے جس سے انکی دولت اور اقتدار میں بے انتہا اضافہ ہو سکتا ہے۔ 1780 سے
انگلینڈ میں سکوں کی قلت بڑھتی چلی گئی جس سے کاغذی کرنسی کو پھلنے پھولنےکا خوب
موقع ملا۔نپولین کی جنگوں کی وجہ سے سکوں کی قلت میں اور بھی اضافہ ہوا۔ 1796 سے
برطانوی ٹکسالوں نے سکے ڈھالنے بالکل بند کر دیے اور اگلے 20 سالوں تک یہ کام بند
رہا۔

انگلینڈ میں 1377 سے 1816 تک سونا چاندی سے 16 گنا مہنگا ہوا کرتا تھا جبکہ اس وقت
فرانس (جو اس زمانے میں سپر پاور تھا) اور باقی یورپ میں سونا چاندی سے ساڑھے پندرہ
گنا مہنگا تھا۔ اس طرح سونا انگلینڈ آنے لگا اور چاندی باہر جانے لگی۔ 1816 تک بینک
آف انگلینڈ اتنا سونا جمع کر چکا تھا کہ اس نے دنیا میں سب سے پہلے گولڈ اسٹینڈرڈ
نافذ کر لیا اور اس طرح قانونی طور پر چاندی کا کرنسی کا درجہ ختم کر دیا۔ یہ
بینکار اس راز سے اچھی طرح واقف تھے کہ گولڈ اسٹینڈرڈ آخر کار کاغذی اسٹینڈرڈ میں
تبدیل ہو جاتا ہے (دیکھیے گریشام کا قانون)۔ (1717 میں برٹش ٹریژری میں ایک اونس کا
سونے کا سکہ 21 شلنگ کے عوض دستیاب تھا۔) انگلینڈ نے سونے کے مقابلے میں چاندی میں
لیئے گئے قرض پر شرح سود بڑھا دی جس سے دوسرے ممالک جو چاندی کے اسٹینڈرڈ پر تھے ان
پر بھی گولڈ اسٹینڈرڈ اپنانے اور چاندی کو ترک کرنے کے لئے دباو بڑھ گیا ورنہ ان کی
تجارت متاثر ہوتی۔ 1815 میں فرانس کی واٹر لو میں شکست کے بعد انگلینڈ کو کرنسی کے
معاملات میں واضح برتری حاصل ہو گَئی اور وہ ساری دنیا کو قرضے جاری کرنے کی پوزیشن
میں آگیا۔اس طرح تجارتی خسارے کے دنوں میں بھی انگلینڈ کاغذی کرنسی (کیپیٹل)
ایکسپورٹ کر کے سونا حاصل کرتا رہا۔

1834 سے 1914 تک ایک برٹش پاونڈ 4.867 امریکی ڈالر کے برابر تھا۔ 1914 میں امریکہ
میں فیڈرل ریزرو بننے سے دنیا بھر کو قرض دینے کا حق انگلینڈ کے ہاتھ سے نکل کر
امریکہ کے ہاتھ میں چلا گیا اور 1933 تک پاونڈ کی قیمت گر کر 2.214 ڈالر رہ گئی جو
اگست 2008 کو محض 1.853 ڈالر ہو گئی۔

کاغذی کرنسی پہلے تو حکومت کے پاس موجود سونے چاندی کی مالیت کے برابر مقدار میں
چھاپی جاتی تھی لیکن 1971 میں بریٹن ووڈ معاہدہ ٹوٹنے کے بعد ایسی کوئی روک ٹوک
باقی نہیں رہی ہے۔ یہی وجہ ہے کہ کرنسی کنٹرول کرنے والے ادارے اور حکومتیں اپنی
آمدنی بڑھانے کے لئے زیادہ سے زیادہ کرنسی چھاپنے کے خواہشمند ہوتے ہیں۔ لیکن اگر
کرنسی زیادہ چھاپی جائے تو افراط زر کی وجہ سے اس کی قدر لامحالہ کم ہو جاتی ہے (
یعنی اس کی قوت خرید کم ہو جاتی ہے) اس طرح لوگوں کا اور باقی دنیا کا اعتبار اس
کرنسی پر کم ہونے لگتا ہے۔ جو کرنسی چھاپنے والے ادارے یا حکومت کے لئے نقصان دہ
ثابت ہوتا ہے کیونکہ لوگ اب دوسری کرنسی کی طرف رجوع کرنے لگتے ہیں۔ اس لئے حکومتیں
ایک حد سے زیادہ کرنسی نہیں چھاپ پاتیں۔ اسکی مثال سونے کا انڈا دینے والی مرغی کی
طرح ہے جسے ذبح نہ کرنا ہی سود مند رہتا ہے۔ لیکن تھوڑی تھوڑی مقدار میں بھی مسلسل
کاغذی کرنسی چھپتے رہنے سے اس کرنسی کی قوت خرید کم ہوتی چلی جاتی ہے۔ اس کے بر عکس
دھاتی کرنسی کی قدر وقت کے ساتھ بڑھتی چلی جاتی ہے۔ اسی لئے بین الاقوامی مالیاتی
فنڈ اپنے رکن ممالک کو اس بات پر مجبور کرتا ہے کہ وہ اپنی کرنسی کو سونے سے منسلک
نہ کریں۔ اگر کوئی کرنسی سونے سے منسلک ہو گی تو آئی-ایم-ایف کے لئے اسکی شرح
تبادلہ اپنی مرضی کے مطابق کنٹرول کرنا مشکل ہو جائے گا۔

پچھلی دہائی میں زمبابوے کی حکومت نے اپنی بقا کے لئے بے تحاشہ کاغذی کرنسی چھاپ کر
اپنی آمدنی میں اضافہ کیا۔ اس کے نتیجہ میں 2008 میں زمبابوے کے 1200 ارب ڈالر صرف
ایک برطانوی پاونڈ کے برابر رہ گئے۔ اسقدر افراط زر کی وجہ سے زمبابوے میں شرح
سود %800 تک جا پہنچی تھی۔

کاغذی کرنسی کا کمال یہ ہے کہ کسی کو اپنی بڑھتی ہوئی غربت کا احساس نہیں ہوتا۔ اگر
کسی مزدور کی تنخواہ پانچ فیصد کم کر دی جائے تو اسے شدید اعتراض ہوتا ہے۔ لیکن جب
افراط زر کی وجہ سے اسکی تنخواہ کی قوت خرید دس فیصد کم ہو جاتی ہے تو وہ اتنا
اعتراض نہیں کرتا۔ جتنے سالوں میں کسی کی تنخواہ دوگنی ہوتی ہے اتنی ہی مدت میں
سونے کی قیمت ( اور مہنگائی ) تین گنی ہو چکی ہوتی ہے۔ پچھلے 255 سالوں میں قیمتیں
دوگنی ہونے میں ابتدائی 185 سال لگے حالانکہ اس عرصے میں دنیا کو دو جنگ عظیم بھی
جھیلنا پڑیں۔ لیکن بریٹن ووڈز کے معاہدے کے بعد کے 70 سالوں میں قیمتیں 50 گنا بڑھ
گئیں۔ 1930 تک سونے کی قیمت تقریباًًً 20 ڈالر فی اونس تھی۔ یہ قیمت پچھلے دیڑھ سو
سال سے برقرار تھی۔ اتنے لمبے عرصہ تک قیمت مستقل رہنے کی وجہ یہی تھی کہ ڈالر
کاغذی نہیں بلکہ دھاتی تھا۔ برطانیہ میں عام استعمال کی اشیاء کی قیمت ستروھیں صدی
سے 1914 تک مستحکم تھی۔ قیمتوں کا بڑھنا کاغذی کرنسی کا لازمی جُز ہے۔ 1717 سے 1945
تک یعنی سوا دو سو سال تک برطانیہ میں سونے کی سرکاری قیمت 4.25 پاونڈ فی اونس تھی۔
بریٹن ووڈ کے معاہدے کے بعد برطانیہ میں سونے کی سرکاری قیمت ختم کر دی گئی۔ 1927
میں ایک برطانوی پونڈ کی قیمت ساڑھے تیرہ ہندوستانی روپے تھی۔ 1925 میں ہندوستان
میں سونے کی قیمت لگ بھگ 26 روپیہ فی تولہ تھی۔ دوسری جنگ عظیم سے قبل یہ 30 روپیہ
فی تولہ تھی۔ اس وقت ایک عام فوجی سپاہی کی تنخواہ 60 روپے ہوا کرتی تھی۔

علاء الدین خلجی کے دور حکومت (1296-1316 عیسوی) میں ہر چیز کی قیمتوں پر انتہائی
سختی سے کنٹرول رکھا جاتا تھا۔ اس زمانے میں ایک عام فوجی سپاہی کی تنخواہ لگ بھگ
20 تنکا ماہانہ ہوا کرتی تھی جبکہ ایک تنکے میں 10 من چاول بکتا تھا۔ اس وقت کا ایک
تنکہ بعد کے شیر شاہ سوری کے ایک روپیہ کے بالکل برابر تھا۔ 1871 میں چاول دیڑھ
روپے من تھا جو 1893 میں دو روپے من ہو چکا تھا۔ 1947 میں پاکستان میں ایک امریکی
ڈالر لگ بھگ تین روپے کا تھا جبکہ سونا 80 روپے تولہ تھا۔ 1965 میں سونے کی قیمت
127 روپیہ فی تولہ تھی۔

سونا ایک غیر اعلانیہ بین الا اقوامی زرِ کثیف (ہارڈ کرنسی) ہے۔ اسکی قیمت کے بڑھنے
سے کسی ملک کی کاغذی کرنسی میں ہونے والے افراط زر (مہنگائی) کا بخوبی اندازہ ہو
جاتا ہے۔ 18 نومبر 2011 تک سونے کی قیمت میں ہونے والا سالانہ فیصد اضافہ مختلف
کرنسی میں مندرجہ ذیل ہے۔

اگر پہلی جنوری 2001 سے پہلی جنوری 2014 تک کی سونے کی قیمتوں کا جائیزہ لیا جائے
تو پتہ چلتا ہے پچھلے تیرہ سالوں میں پاکستانی کرنسی کی قیمت میں ساڑھے سات گنا اور
ہندوستانی کرنسی کی قیمت میں پانچ گنا کمی آئی ہے جبکہ اسی دوران ایران میں مہنگائی
لگ بھگ 60 گنا بڑھ چکی ہے۔

اگر کرنسی دھاتی ہو اور سکّے اپنی مالیت خود رکھتے ہوں تو افراط زر ناممکن ہو جاتا
ہے۔ دھاتی کرنسی میں افراط زر صرف اسی صورت میں ممکن ہوتا ہے جب اس دھات کی اتنی
بڑی کان دریافت ہو جائے کہ دنیا بھر کی ضرورت سے زیادہ ہو کیونکہ دھاتی کرنسی عالمی
قبولیت رکھتی ہے۔ اسکے برعکس کاغذی کرنسی چھاپ کے حکومتیں اپنی آمدنی تو بڑھا لیتی
ہیں لیکن اپنے عوام کو غریب بنا دیتی ہیں۔ اس طرح وہ اپنے عوام سے خفیہ طور پر
انفلیشن ٹیکس وصول کرتی ہیں۔ 1945-46 میں ہنگری میں اتنی زیادہ کاغذی کرنسی چھاپی
گئی کہ ہر چیز کی قیمت اربوں کھربوں پینگو تک جا پہنچی۔ حکومت نے ایسے کرنسی نوٹ
جاری کیئے جن پر مالیت نہیں لکھی ہوتی تھی اور روزانہ صبح ریڈیو پر اعلان ہوتا تھا
کہ آج اس کی مالیت کیا ہو گی۔ 18 اگست 1946 کو پرانی کرنسی پینگو کی جگہ نئی کرنسی
فورنٹ جاری کی گئی۔ ایک فورنٹ 400,000,000,000,000,000,000,000,000,000 پینگو کے
برابر تھا (یعنی 400 ارب ارب ارب پینگو کے برابر)۔

1919 میں ایک امریکی ڈالر 9 جرمن مارک کے برابر تھا۔ صرف چار سال بعد نومبر 1923
میں ایک ڈالر 4200 ارب مارک کے برابر ہو چکا تھا۔ ایک ڈبل روٹی کی قیمت 400 ارب
مارک ہو چکی تھی۔ 15 نومبر 1923 کو جرمنی میں نئی کرنسی رینٹن مارک جاری کی گئی۔
ایک نیا مارک پرانے 1000 ارب مارک کے برابر قرار دیا گیا۔ پرانا مارک پیپیر مارک
کہلاتا تھا۔ thumb|جرمنی اکتوبر 1923۔ ایک میلین مارک کے نوٹ جسکی سادہ پشت کو ردّی
کاغذ کی طرح لکھنے کے لئے استعمال کیا جا رہا ہے۔

اسی طرح ترکی میں نوٹوں پر سے صفر کم کرنے کے لئے یکم جنوری 2005 کو نیا ٹرکش لیرا
جاری کیا گیا۔ ایک نیا ٹرکش لیرا 1,000,000 پرانے ٹرکش لیرا کے برابر مقرر کیا گیا۔
thumb|1946میں ہنگری میں خاکروب جھاڑو لگا کر سڑک کو پرانے نوٹوں سے صاف کر رہا ہے
thumb|upright=1.25|13 جولائی 1931۔ برلن میں ایک بینک رن۔

منڈی کی دوسری ساری چیزوں کی طرح سونے چاندی کی قیمت بھی طلب و رسد کے قانون کے
مطابق ہونی چاہیے۔ جب بھی بینکوں اور بچت اسکیموں کی شرح سود میں کمی آتی ہے تو
سونے کی قیمت بڑھنے لگتی ہے کیونکہ اگر خاطر خواہ منافع کی امید نہ رہے تو لوگ
افراط زر کے نقصان سے بچنے کے لئے اپنی جمع پونجی سونے کی شکل میں رکھنا پسند کرتے
ہیں جسے صدیوں سے "محفوظ جنت" تصوّر کیا جاتا ہے۔ لیکن اگر بہت سارے لوگ اپنی کاغذی
کرنسی کے بدلے سونا لے لیں گے تو کاغذی کرنسی کی وقعت میں کمی آجائے گی اور سونے کی
قیمت چڑھ جائے گی اس لئے بڑے بڑے مرکزی بینک سونے چاندی کی قیمت گرانے کی کوشش کرتے
ہیں۔ انڈریو میگاری نامی ایک سونے کے تاجر نے 29 مارچ 2010 کو ریڈیو پر ایک انٹرویو
دیا جو اپریل 2010 کو نشر ہوا۔ اس میں اس نے انکشاف کیا کہ فیڈرل ریزرو کی ہدایت پر
کس طرح جے پی مارگن چیز اور ایچ ایس بی چیز سونے کی قیمتیں گرانے میں کردار ادا
کرتے ہیں۔ اس سے پہلے 3 فروری 2010 کو انڈریو میگاری نے کموڈٹی فیوچر ایکسچینج
کمیشن کو بتا دیا تھا کہ چاندی کی قیمت کس طرح تبدیل کی جائے گی اور دو دن بعد
بالکل ویسا ہی ہوا۔ جس دن یہ معلوم ہوا کہ یہ راز انڈریو میگاری نے فاش کیے ہیں
اسکے دوسرے دن یعنی 26 مارچ 2010 کو ایک تیز رفتار گاڑی نے انڈریو میگاری اور اسکی
بیوی کو ٹکر ماری اور فرار ہو گئی۔ لندن کی پولیس ہیلی کاپٹر سے پیچھا کر کے اس
ڈرائیور کو گرفتار کرنے میں کامیاب ہو گئی مگر بعد میں اسکا نام ظاہر کیے بغیر اسے
برائے نام سزا دیکر چھوڑ دیا گیا۔ انڈریو میگاری کا خیال ہے کہ یہ اسے قتل کرنے کی
ناکام کوشش تھی۔

1970 میں چاندی کی قیمت 1.63 ڈالر اور سونے کی قیمت 35 ڈالر فی اونس تھی۔ جنوری
1980 میں چاندی کی قیمت بڑھ کر لگ بھگ 50 ڈالر فی اونس ہو گئی تھی اور کاغذی کرنسی
پر لوگوں کا اعتماد ڈگمگانے والا تھا۔ سونے کی قیمت بھی صرف دیڑھ مہینے میں دگنی ہو
کر 850 ڈالر فی اونس تک پہنچ گئی تھی۔ کاغذی کرنسی کا مستقبل بچانے کے لئے فیڈرل
ریزرو نے شرح سود بڑھا کر 20 فیصد کر دی (جو کبھی تاریخ میں نہیں رہی) اور نیویارک
مرکنٹائل ایکسچینج سے نئے قاعدے قانون نافذ کروائے۔ اسکے نتیجے میں چاندی کے بڑے
تاجر (Hunt Brothers) دیوالیہ ہو گئے لیکن دو مہینوں میں چاندی کی قیمتیں 80 فیصد
تک گر گئیں۔ اسکے بعد دوبارہ کسی ایسے گولڈ رن سے بچنے کے لئے عالمی سطح پر سونے کی
لیزنگ شروع کی گئی تاکہ سونے کی قیمتیں کنٹرول کی جا سکیں۔ 1990 کی دہائی میں سونے
کی قیمتیں گرنے کی وجہ یہی سونے کی لیزنگ تھی۔ اسکی وجہ سے سونا برآمد کرنے والے
ممالک (جنوبی افریقہ، چین اور روس) بڑے خسارے میں رہے۔ اپریل 2013 سے سونے کی قیمت
اچانک گرنے کی وجہ کومیکس میں کاغذی سونے کے کنٹریکٹ (Gold Future) کی بڑے پیمانے
پر فروخت تھی جو امریکہ کی جے پی مورگن سیکوریٹیز اور HSBC سیکوریٹیز نے بیچے تھے۔
اسی طرح 28 نومبر 2014 کو نیویارک کومیکس میں 50 ٹن کاغذی سونے کے کنٹریکٹ یک لخت
بیچ کر قیمت گرائی گئی تھی۔

امریکی فیڈرل ریزرو کے بارہویں اور مشہور چیر مین مسٹر ووکر (Mr. Volcker) نےایک
دفعہ کہا تھا کہ "سونا میرا دشمن ہے اور میں ہمیشہ نظر رکھتا ہوں کہ میرا دشمن کیا
کر رہا ہے"۔ َ مسٹر ووکر 1979 سے 1987 تک فیڈرل ریزرو کا چیرمین رہا تھا اور 1980
میں سونے کی بے قابو ہوتی ہوئی قیمتوں کو لگام دینے میں اسکا بڑا ہاتھ تھا۔ 1971
میں جب وہ ٹریژری کا انڈر سیکریٹری تھا اس نے بریٹن ووڈز کا معاہدہ توڑنے میں مرکزی
کردار ادا کیا تھا اور اسے اس پر فخر تھا۔

1997 میں جب سونے کی قیمتیں بہت گری ہوئی تھیں سوئیزرلینڈ نے اپنے 2600 ٹن سونے میں
سے 1400 ٹن سونا بیچنے کا ارادہ ظاہر کیا جسے 2004 تک مکمل کر لیا۔ اس سے سونے کی
قیمت گر کر 309 ڈالر فی اونس رہ گئی۔ اسی دوران برطانیہ نے اعلان کیا کہ وہ 415 ٹن
سونا 1999-2000 کے دوران بیچے گا۔ اسی عرصے میں آئی ایم ایف نے بھی 435 ٹن سونا
بیچا۔ اس طرح سونے کی قیمت مزید گر کر 258 ڈالر تک آ گئی جو پچھلے 22 سالوں کی کم
ترین قیمت تھی۔ اس کا فائدہ اٹھاتے ہوئے بینکاروں نے افریقہ میں سونے کی کانیں
کوڑیوں کے داموں خرید لیں۔ شبہ کیا جاتا ہے کہ مرکزی بینکوں کی طرف سے بیچا جانے
والا بیشتر سونا مرکزی بینک کے ہی مالکان نجی حیثیت سے خرید لیتے ہیں۔ لندن بُلین
مارکیٹ کچھ اس طرح کام کرتی ہے کہ عام طور پر خریدار کی شناخت ممکن نہیں ہوتی۔

سن 2012 تک پچھلے پونے تین سالوں میں سنٹرل بینکوں نے 1100 ٹن سونا خریدا جبکہ اس
سے پہلے کے تین سالوں میں انہوں نے 1143 ٹن سونا بیچا تھا۔ روس اور چین کئی سالوں
سے سونا جمع کر رہے ہیں۔ 1911 میں میکسیکو نے 100 ٹن سونا خریدا۔ 2012 تک چین کے
عوام نے پچھلے پانچ سالوں میں 4800 ٹن سونا سکوں اور بسکٹ (پانسہ) کی شکل میں
خریدا۔ 2013 میں چین نے 2200 ٹن سونا خریدا۔ چین اب دنیا میں سب سے زیادہ سونا
کانوں سے نکالتا ہے مگر ایک تولہ بھی بیچنے کو تیار نہیں۔ سونے کی اس طرح خریداری
مغربی ممالک کے لئے ایک بڑا درد سر بن گئی ہے کیونکہ یہ اس بات کی طرف واضح اشارہ
ہے کہ کاغذی کرنسی پر اعتبار نہ کرنے والوں کی تعداد تیزی سے بڑھتی جا رہی ہے۔ یہ
مشرقی ممالک کا کاغذی کرنسی پر اعتبار تھا جس نے انیسویں اور بیسویں صدی میں مغربی
ممالک کو فوجی و تجارتی برتری اور خوشحالی عطا کی تھی۔

جب کوئی ایک ملک کسی دوسرے ملک کی کاغذی کرنسی پر کنٹرول حاصل کر لیتا ہےتو وہ بڑے
پوشیدہ طریقے سے اُس دوسرے ملک کی معیشت، صنعت، تجارت اور دولت پرحاوی ہو جاتا
ہے۔بریٹن اوڈز سسٹم بنانے کا اصل مقصد بھی اسی طرح سے دنیا بھر پر امریکی بینکاروں
کی حکمرانی قائم کرنا تھا۔ جس سال بریٹن ووڈز کا معاہدہ طے پایا اسی سال نوبل انعام
یافتہ مصنف Friedrich Hayek نے اپنی کتاب "غلام مملیکت کا رستہ" (The Road to
Serfdom) میں لکھا "سارے لوگوں پر جو حاکمیت معاشی کنٹرول عطا کرتا ہے اس کی سب سے
بہترین مثال فورین ایکسچینج کے شعبہ میں واضح ہے۔ جب (مارکیٹ کی بجائے) ریاست فورین
ایکسچینج کنٹرول کرنا شروع کرتی ہے تو شروع میں تو کسی کی ذاتی زندگی پر کوئی اثر
پڑتا محسوس نہیں ہوتا اور زیادہ تر لوگ اسے بالکل نظر انداز کر دیتے ہیں۔ لیکن بہت
سے یورپی ممالک کے تجربات کے بعد دانشوروں نے اس طرز عمل کو مکمل عالمی حاکمیت
(totalitarianism) کی جانب فیصلہ کن پیشرفت قرار دیا ہے۔یہ درحقیقت سارے لوگوں کو
ریاست کی مطلق العنانی کے حوالے کر دینا ہے۔ یہ فرار ہونے کے سارے راستے بند کر
دیتا ہے، نہ صرف امیروں کے بلکہ ہر کسی کے۔"

دوسری جنگ عظیم تک دنیا بھر کے عوام میں کاغذی کرنسی کا رواج مستحکم ہو چکا تھا
لیکن مشکل یہ تھی کہ مرکزی بینک آپس میں کس طرح لین دین (بزنس) کریں۔ کوئی بھی
مرکزی بینک کسی دوسرے مرکزی بینک کی چھاپی ہوئی کاغذی کرنسی قبول کرنے کو تیار نہیں
تھا اور سونے کا مطالبہ کرتا تھا۔ اس مشکل کو حل کرنے کے لئے دوسری جنگ عظیم کے
دوران جولائی 1944 میں بریٹن ووڈز، نیو ہیمپشائر، امریکہ کے مقام پر ایک کانفرنس
منعقد کی گئی۔ اس کانفرنس کے نتیجے میں بین الاقوامی مالیاتی فنڈ (المعروف
آئی-ایم-ایف) اور ورلڈ بینک وجود میں آئے۔ اس کانفرنس میں 44 اتحادی ممالک کے 730
مندوبین نے شرکت کی تھی جس میں روس بھی شامل تھا مگر جاپان شامل نہیں تھا۔ اسکے ایک
سال بعد ہیروشیما پر ایٹم بم گرایا گیا۔ اس کانفرنس کے انعقاد کے وقت دنیا بھر کے
مرکزی بینکوں کے پاس موجود کل سونے کا %75 امریکہ کے پاس تھا۔

اس کانفرنس کے دوران ہندوستان کے مندوب نے سوال پوچھا کہ gold convertible exchange
سے کیا مراد لیا جائے گا۔ اسکا گول مول جواب دیا گیا کہ امریکی ڈالر سے جتنا چاہیں
سونا خریدا جا سکتا ہے اس لئے اس ایکسچینج سے ڈالر ہی مراد لیا جائے۔

اس معاہدے کے مطابق 35 امریکی ڈالر ایک اونس سونے کے برابر طے پائے تھے اور امریکہ
35 ڈالر کے عوض اتنا سونا دینےکا پابند تھا۔ دنیا کی دیگر کرنسیوں کی قیمت امریکی
ڈالر کے حساب سے طے ہوتی تھی۔ اس معاہدے میں بڑی چالاکی سے سونے چاندی کی بجائے
ڈالر کو کرنسی کا معیار مقرر کیا گیا یعنی سونے کی بجائے معیار سونا کی آڑ میں
"معیار ڈالر" لایا گیا۔ اس کانفرنس کے معاہدے کا مسودہ انگریز ماہر معاشیات جان
مینارڈ کینز نے بنایا تھا جو بینک آف انگلینڈ کا ڈائریکٹر تھا۔ وہ چاہتا تھا کہ ایک
ہی عالمی کرنسی ہو جو نہ سونے سے منسلک ہو نہ سیاسی دباو کے تحت آئے مگر وہ مندوبین
کو اس پر قائل نہ کر سکا۔ صاف ظاہر ہوتا ہے کہ کینیز اپنے آقاوں کے لئے کام کر رہا
تھا۔ دو سال بعد اسکا انتقال ہو گیا۔ خود کینیز کے مطابق بریٹن وڈز کا یہ معاہدہ
گولڈ اسٹینڈرڈ کا عین اُلٹ تھا۔ فرانسیسی مصنف Jacques Rueff کے مطابق یہ گولڈ
ایکسچینج اسٹینڈرڈ "مغربی ممالک کا مالیاتی گناہ" تھا۔ اُس نے دس سال پہلے یہ
پیشنگوئی کر دی تھی کہ یہ سسٹم چل نہیں سکتاَ۔

اس معاہدے کے بعد دوسرے ممالک اپنی کرنسی کو امریکی ڈالر سے ایک مقررہ نسبت پر
رکھنے پر مجبور ہو گئے چاہے اس کے لئے انہیں ڈالر خریدنے پڑیں یا بیچنے۔ اس اسکیم
کی خاص بات یہ تھی کہ اب دنیا بھر میں کاغذی ڈالر زیر گردش آنے والا تھا۔ اس معاہدے
سے امریکی بینکاروں کی پانچوں انگلیاں گھی میں اور سر کڑھائ میں آ گیا۔ اس معاہدے
کے ذریعے دنیا بھر کے ممالک نے نادانستہ طور پر اپنی اپنی کرنسی کےکنٹرول سے رضا
کارانہ دستبرداری منظور کر لی تھی۔ پہلے جو کچھ فوجی طاقت سے چھینا جاتا تھا اب وہ
سب کچھ شرح تبادلہ کا کھیل بن گیا کیونکہ سونے کی رکاوٹ درمیان سے ہٹ چکی تھی۔ "یہ
بڑی حیرت کی بات ہے کہ اس وقت کسی نے نہیں دیکھا کہ وورلڈ بینک کی آڑ میں (سارے
ملکوں کی) حاکمیت منتقل ہو رہی ہے۔" It is perhaps strange that almost no one at
the time saw the transfer of power that was concealed under the grand term
“World Bank” اس معاہدے نے غلامی کی ایک نئی قسم کی بنیاد رکھی جو پہلے ہارڈ کرنسی
کے دور میں ممکن نہ تھی۔ "(کاغذی) دولت غلامی کی ایک نئی قسم ہے جوپہلے والی غلامی
سے یوں مختلف ہے کہ یہ نامعلوم رہتی ہے۔ اس نئی قسم میں آقا اور غلام کبھی آمنے
سامنے نہیں آتے۔" money is a new form of slavery, and distinguishable from the
old simply by the fact that it is impersonal – that there is no human relation
between master and slave. Leo Tolstoy آسٹریلیا کے وزیر محنت Eddie Ward نےبریٹن
اووڈز کی سازش کے بارے میں جو کچھ کہا تھا وہ سب کچھ آنے والے سالوں میں بالکل سچ
ثابت ہوا۔ "مجھے یقین ہے کہ پرائیوٹ عالمی بینکار بریٹن اووڈز کے ذریعے پوری دنیا
پر اپنی ایسی مکمل اور خوفناک ڈکٹیٹر شپ قائم کرنا چاہتے ہیں جس کا ہٹلر نے کبھی
خواب بھی نہ دیکھا ہو گا۔ یہ وحشیانہ طریقے سےچھوٹے ممالک کو غلام بنا دے گی اور ہر
حکومت ان بینکاروں کی دلال بن جائے گی۔ عالمی مالیاتی اداروں کا گٹھ جوڑ بے
روزگاری، غلامی، غربت، ذلت اور مالیاتی تباہی میں اضافہ کرے گا۔ اس لیئے ہم آزادی
پسند آسٹریلویوں کو اس منصوبے کو نا منظور کر دینا چاہیئے۔"

I am convinced that the Bretton Woods Agreement will enthrone a world
dictatorship of private finance more complete and terrible than any Hitlerite
dream. It … quite blatantly sets up controls which will reduce the smaller
nations to vassal states and make every government the mouthpiece and tool of
International Finance …. World collaboration of private financial institutions
can only mean more unemployment, slavery, misery, degradation and financial
destruction. Therefore, as freedom loving Australians, we should reject this
infamous proposal.

اس معاہدے کے بعد اب چونکہ نوآبادیاتی نظام کی ضرورت باقی نہیں رہی تھی اس لیئے
دنیا کی ساری کالونیوں کو آزاد کر دیا گیا اورمزاحمتی لیڈروں کو اقتدار سونپ دیا
گیا۔ برصغیر کی آزادی گاندھی کا کارنامہ نہیں تھی بلکہ بریٹن ووڈز معاہدے کا خاموش
نتیجہ تھی۔

اس معاہدے کی کامیابی کا میڈیا میں بڑے زور و شور سے چرچا کیا گیالیکن تصویر کا
صحیح رُخ آج تک چھپایا جاتا ہے۔ اور جس بات کا چرچا نہیں کیا گیا وہ یہ تھی کہ 35
ڈالر میں ایک اونس سونا خریدنے کا حق عوام کو نہیں دیا گیا تھا بلکہ یہ حق امریکہ
کی طرف سے صرف اور صرف دوسرے ممالک کے سینٹرل بینکوں کو دیا گیا تھا۔ گویا عوام کے
لئے صرف کاغذی کرنسی اور امیروں کے لئے سونے کی کرنسی طے پائی۔ اُس وقت امریکی عوام
کو سونا رکھنے کی اجازت نہیں تھی۔ چین میں بھی 1950 سے 2003 تک عوام پر خام سونا
رکھنے کی پابندی تھی۔ ہندوستان کی برطانوی حکومت اور آزادی کے بعد مورار جی دیسائی
نے ہندوستان میں سونے کی درآمد کو روکے رکھا۔ اور اسی وجہ سے بریٹن اوڈز کا معاہدہ
لگ بھگ دو دہائیوں تک چل سکا۔

1971 میں ویتنام کی جنگ کی وجہ سے امریکی معیشت سخت دباو کا شکار تھی اور افراط زر
تیزی سے بڑھ رہا تھا۔ اپریل 1971 میں جرمنی نے امریکی دباؤ میں آ کر پانچ ارب ڈالر
خریدے تا کہ امریکی ڈالر کو سہارا مل سکے۔ مئی 1971 میں جرمنی نے بریٹن ووڈ معاہدے
سے ناطہ توڑ لیا کیونکہ وہ گرتے ہوے امریکی ڈالر کی وجہ سے اپنےجرمن مارک کی قیمت
مزید نہیں گرانا چاہتا تھا۔ اسکے صرف تین مہینوں بعد جرمنی کی معیشت میں بہتری آ
گئی اور ڈالر کے مقابلے میں مارک کی قیمت %7.5 بڑھ گئی۔ امریکی ڈالر کی گرتی ہوئی
قیمت دیکھتے ہوئے دوسرے ممالک نے امریکہ سے سونے کا مطالبہ شروع کر دیا۔ سویزر لینڈ
نے جولائی 1971 میں پانچ کروڑ ڈالر کا 44 ٹن سونا امریکہ سے وصول کیا۔ امریکہ نے
سفارتی دباو ڈال کر دوسرے ممالک کو سونا طلب کرنے سے روکنا چاہا مگر Jacques Rueff
کے مشورے پر فرانس نے جارحانہ انداز اپناتے ہوئے 19.1 کروڑ ڈالر امریکہ سے 170ٹن
سونے میں تبدیل کروائے۔ اس طرح امریکہ اور فرانس کے تعلقات خراب ہو گئے جو آج تک
بہتر نہ ہو سکے۔ 12 اگست 1971 کو برطانیہ نے بھی 75 کروڑ ڈالر کے سونے کا مطالبہ کر
دیا۔ سرکاری اعداد و شمار کے مطابق اسوقت امریکہ اپنے پاس موجود سونے سے تین گنا
زیادہ ڈالر چھاپ چکا تھا۔ حقیقی اعداد و شمار اس سے بھی زیادہ رہے ہوں گے۔ 1971 تک
امریکہ کے پاس موجود سونے کی مالیت صرف 15 ارب ڈالر تھی جبکہ دوسرے ممالک کے پاس 50
ارب امریکی ڈالر کے ذخائر جمع ہو چکے تھے۔ اگر سارے قرضے شامل کر کے حساب لگایا
جائے تو اس وقت امریکہ ہر ایک ڈالر کے سونے کے عوض 44 ڈالر کا مقروض ہو چکا تھا۔ 15
اگست 1971 کو امریکہ اپنے بریٹن ووڈز کے وعدے سے یک طرفہ مکر گیا جسے نکسن دھچکا
کہتے ہیں۔ امریکی صدر نکسن نے اعلان کیا کہ اب امریکہ ڈالر کے بدلے سونا نہیں دے
گا۔ اس وقت تک امریکہ کاغذی ڈالر چھاپ چھاپ کر اس کے بدلے عربوں سے اتنا تیل خرید
چکا تھا کہ عرب اگر ڈالر کے بدلے سونے کا مطالبہ کر دیتے تو امریکہ اپنا پورا سونا
دے کر بھی یہ قرض نہ چکا سکتا تھا۔ 1971 کے اس امریکی اعلان سے عربوں کے اربوں ڈالر
کاغذی ردّی میں تبدیل ہو گئے۔ قانون قدرت یہ ہے کہ ایک کا نقصان کسی دوسرے کا فائدہ
ہوتا ہے۔ دنیا بھر میں ہونے والے اس نقصان کا سارہ فائدہ امریکہ کو ہوا۔ بریٹن ووڈز
کے معاہدے کے خاتمے کا اعلان کرتے ہوئے امریکی صدر نکسن نے اگرچہ اپنی تقریر میں
کہا تھا کہ یہ ایک عارضی اقدام ہے اور یہ کہ آپکے ڈالروں کی قوت خرید کل بھی اُتنی
ہی ہو گی جتنی آج ہے لیکن وقت نے ثابت کر دیا کہ یہ صرف ایک اور سفید جھوٹ تھا۔
ڈالر سے سونے کا تعلق ٹوٹنے کے بعد 1972 میں جب ایران اور سعودی عرب نے اپنے ڈالروں
سے امریکی کمپنیاں خریدنے کا ارادہ ظاہر کیا تو امریکی حکام نے دھمکی دی متنبہ کیا
کہ امریکہ اسے اقدام جنگ سمجھے گا۔ حالانکہ پہلی جنگ عظیم کے بعد خود امریکہ نے بڑے
پیمانے پر جرمن کمپنیاں خریدی تھیں۔

بریٹن ووڈز کا معاہدہ ٹوٹنے کے بعد ہر ملک کو اپنی مرضی کے مطابق کاغذی کرنسی
چھاپنے کا اختیار مل گیا۔ اس طرح 1971 کے بعد ہارڈ کرنسی یا زر کثیف کا دور ختم ہو
گیا اور زر فرمان (Fiat currency) نے مستقل جگہ بنا لی۔ لیکن ان 27 سالوں میں
امریکہ کا کاغذی ڈالر بین الاقوامی کرنسی بن چکا تھا۔ امریکی بینکار 1944 میں بریٹن
ووڈز کے معاہدے میں جو کچھ حاصل نہیں کر سکے تھے وہ اب بڑی حد تک انہیں حاصل ہو
گیا۔ سوئزر لینڈ وہ آخری ملک تھا جس نے سنہ 2000 میں اپنی کاغذی کرنسی کا سونے سے
ناطہ توڑا۔ جب تک کرنسی کا سونے سے تعلق برقرار تھا اس وقت تک حکومتی قرضوں (ٹریژری
بونڈز) پر سٹے بازی (speculation) بالکل نہیں ہوا کرتی تھی۔ کرنسی کا سونے سے تعلق
ٹوٹنے کے بعد بونڈز میں سٹے بازی بے انتہا بڑھ گئی جس کا خمیازہ محنت کشوں کو
برداشت کرنا پڑ رہا ہے۔ ڈیری ویٹو مارکیٹ بونڈز پر سٹے بازی کی بنیادپر قائم ہے۔

جب ہندوستان پر برطانیہ کا راج تھا تو اگرچہ ہندوستان میں مقامی کرنسی روپیہ ہی تھی
لیکن یہ پاونڈ اسٹرلنگ کی غلام تھی۔ برطانوی حکومت اپنی مرضی سے شرح تبادلہ مقرر
کرتی تھی اور ہندوستانی تاجر اسے قبول کرنے پر مجبور تھے۔اسکاٹ لینڈ اور آئر لینڈ
میں بھی ایسی ہی صورتحال تھی۔ اسی طرح فرانس کے زیر تسلط نوآبادیوں (کالونیوں )میں
فرنچ فرانک آقا کرنسی کی حیثیت رکھتا تھا۔ بریٹن اوڈز کا معاہدہ درحقیقت اُس وقت کے
ہندوستانی کرنسی نظام کی عین نقل تھا۔ فرق صرف اتنا تھا کہ پاونڈ کی جگہ ڈالر نے لے
لی تھی اور اب صرف ہندوستان کی بجائے پوری دنیا کا استحصال ہونا تھا۔ چونکہ برطانیہ
اپنی کرنسی کی برتری (monetary hegemony) کھونے پر خوش نہیں تھا اس لیئے اس معاہدے
میں پاونڈ کو مارکیٹ ریٹ سے زیادہ ریٹ عطا کیا گیا۔ دوسری جنگ عظیم کے نتیجے میں
برطانیہ امریکہ کا اتنا مقروض ہو چکا تھا کہ اسے امریکی ہدایات ماننی پڑیں۔ بریٹن
اوڈز کے معاہدے کے بعد ڈالر آقا کرنسی بن گیا تھا اور ساری دنیا کی کرنسیاں اسکی
غلام بن کر رہ گئی تھیں۔ 1960 کی دھا ئی میں فرانس کے فائیننس منسٹر گسکارڈنے اسے
حد سے زیادہ مراعت“exorbitant privilege” کہہ کر تنقید کری جبکہ امریکہ کی ٹریژری
کے سیکریٹری جوہن کونالی کا کہنا تھا کہ ‘the dollar is our currency and your
problem’ ۔ بین الاقوامی تجارت میں آقا کرنسی کو ہمیشہ واضح برتری حاصل ہوتی ہے۔
آقا کرنسی کو ہی ریزرو کرنسی کا درجہ حاصل ہوتا ہے اور اسے جاری کرنے والا ملک
تجارتی خسارے کے باوجود بھی درآمدات جاری رکھ سکتا ہے۔ Generating currency out of
thin air and trading it for tangible goods is the definition of hegemony. Is
there is any greater magic power than that?

1966 میں ایلن گرین اسپان (جو 1887 سے 2006 تک فیڈرل ریزرو کا چیرمین رہا تھا) نے
کہا تھا کہ “تجارتی خسارے کے باوجود اخراجات میں اضافہ ہونا دراصل دوسروں کی دولت
پر قبضہ کرنا ہے۔ سونا اس خفیہ طریقہ کار کے آڑے آتا ہے“۔ یورپی ممالک نے اپنی اس
مشکل کا حل یہ نکالا کہ ڈالر سے سونا خریدنا شروع کر دیا جس پر امریکہ کو آخیر کار
گھٹنے ٹیک دینے پڑے۔ 1971میں جب امریکہ نے اپنے تیزی سے سکڑتے ہوئے سونے کے ذخیرے
کو بچانے کے لیئے خود ہی بریٹن اوڈز کا یہ سسٹم توڑا تو اسے چند دوسری بڑی کرنسیوں
کو بھی اپنی حکمرانی میں شریک کرنا پڑا۔ اس طرح SDR وجود میں آیا جس نے کرنسی کے
ذریعے ہونی والی عالمی لوٹ کھسوٹ میں بڑے کھلاڑیوں کا حصہ طے کر دیا۔ اس کے بعد ان
ممالک نے حکومتی سطح پر سونا خریدنا بند کر دیا۔ ایس ڈی آر ڈالر کی مدد سے آج کی
آقا کرنسی ہے اور حکومتوں کی سطح پر استعمال ہوتی ہے مگر عوام کی سطح پربالکل
استعمال نہیں ہوتی۔ دو ڈھائی سو سال قبل یورپ میں کاغذی کرنسی بھی حکومتوں کی سطح
پر استعمال ہوتی تھی جبکہ عوام ہارڈ کرنسی استعمال کرتے تھے۔ بریٹن ووڈز کا معاہدہ
توڑنے سے پہلے امریکہ نے چھ بڑے صنعتی ملکوں سے یہ وعدہ لیا تھا کہ یہ ممالک بیرونی
ممالک سے سونا نہیں خریدیں گے تاکہ سونے کی قیمتوں کو بڑھنے سے روکا جا سکے۔ سعودی
عرب کو بھی ہدایت کی تھی کہ تیل صرف ڈالر کے عوض فروخت ہو گا اور حکومتی اخراجات کے
بعد بچنے والے ڈالر صرف امریکی حکومت کے پاس سرمائیہ کاری کیئے جائیں گے تاکہ سعودی
عرب بھی سونا نہ خریدے۔ اس طرح گولڈ اسٹینڈرڈ کی جگہ عملی طور پر بلیک گولڈ
اسٹینڈرڈ یعنی کروڈ آئیل اسٹینڈرڈ اپنایا گیا۔ آئی ایم ایف، ورلڈ بینک اور ڈبلو ٹی
او (WTO) جیسے عالمی مالیاتی ادارے بریٹن اوڈز سسٹم کو چلانے کے لیئے بنائے گئے
تھے۔ہونا تو یہ چاہیے تھا کہ بریٹن اوڈز سسٹم ٹوٹنے کے بعد ان اداروں کو بھی ختم کر
دیا جاتا۔مگر تیسری دنیا کا خون چوسنے والے یہ نجی ادارےکرنسی چھاپ چھاپ کر روزبروز
طاقتور ہوتے چلے گئے۔

ایس ڈی آر یعنی Special drawing rights میں چار کرنسیاں شامل تھیں۔ امریکی ڈالر کا
حصہ 41.9 فیصد، یورو کا حصہ 37.4 فیصد، پاونڈ اسٹرلنگ کا حصہ 11.3 فیصد اور جاپانی
ین کا حصہ 9.4 فیصد تھا۔ آخری تینوں کرنسیاں بہت بڑی حد تک ڈالرکی دوست کرنسیاں
ہیں۔ بین الاقوامی تجارت میں چین کا بہت بڑا حصہ ہے مگر پھربھی چینی یوان کا ایس ڈی
آر میں کوئی حصہ نہیں تھا۔ لیکن جب چین نے بھی بڑی مقدار میں سونا خریدنا شروع کر
دیا تو 30 نومبر 2015 کو آئی ایم ایف نے یوان کو ایس ڈی آر میں شامل کرنے کا اعلان
کر دیا جس پر عمل درآمد یکم اکتوبر 2016 سے ہو گا۔ یوان کا حصہ 10.92 فیصد ہو گا
یعنی اسے پاونڈ اسٹرلنگ اور جاپانی ین سے بڑی کرنسی مانا جائے گا۔ روس کی کرنسی
روبل “ڈالر دشمن“ کرنسی ہے اور ایس ڈی آر کا حصہ نہیں بن سکتی۔

ڈالر کا کبھی سونے چاندی سے تعلق ہوا کرتا تھا۔ جب 1969 میں ایس ڈی آر پہلی دفعہ
متعارف کیا گیا تو یہ بھی 0.888671 گرام سونے کے برابر تھا جو اسوقت ایک ڈالر کا
ہوتا تھا۔ 1974 میں ایس ڈی آر کا تعلق سونے سے ختم کر کے 16 کرنسیوں کی باسکٹ سے کر
دیا گیا۔ 1981 میں اس باسکٹ سے 11 کرنسیاں نکال دی گئیں اور صرف پانچ باقی
بچیں۔1999 میں یورو بننے کے بعد جرمن مارک اور فرانسیسی فرانک کی جگہ یورو کو مل
گئی۔ اب ایس ڈی آر صرف آئی ایم ایف کے ممبر ممالک کے “اعتبار“ پر انحصار رکھتا ہے۔
ڈالر پر تھوڑا بہت امریکی حکومت کا عمل دخل ہے۔ لیکن ایس ڈی آر مکمل طور پر نجی
ادارے کی جاری کردہ بین الاقوامی کرنسی ہے۔ آئی ایم ایف نے 1981 تک صرف 21.4 ارب
ایس ڈی آر جاری کیئے تھے۔2008 کے بڑے مالی بحران کے بعد 182.7 ارب ایس ڈی آر تخلیق
کر کے مالی بحران کو سنبھالا دیا۔ اسکے جواب میں چین، روس، ہندوستان، میکسیکو اور
ترکی نے بڑی مقدار میں سونا خریدنا شروع کر دیا ہے۔ چین کا تسلیم شدہ سونا 1,677ٹن
ہے مگر ماہرین کا خیال ہے کہ چین کے پاس کم از کم اسکا دوگنا سونا ہے ۔

اگر یونان کے لوگ اس بات سے واقف ہوتے کہ “کرنسی یونین“ دراصل ایک پھندا ہے اور
یورو میں شریک نہ ہوئے ہوتے تو آج اتنی ابتر حالت میں نہ ہوتے۔ جو کچھ آج یونان میں
ہوا وہ کل بہت سے دوسرے ملکوں میں بھی ہونے والا ہے

thumb|امریکی حکومت نے 1933 تک 15 ٹن سونے سے 20 ڈالر کے یہ سکے بناے مگر جاری نہیں
کیے اور انہیں دوبارہ پگھلا کر سونے کی اینٹوں میں تبدیل کر دیا

بلا شُبہ سونا تخلیق نہیں کیا جا سکتا نہ چاندی تانبہ پیتل اور کانسی۔ مگر محنت کر
کے اچھی فصل حاصل کی جا سکتی ہے جسے دھاتی کرنسی میں تبدیل کیا جا سکتا ہے۔ اسی طرح
محنت کر کے طرزیات میں ترقی کر کے ایسی اشیا بنائ جا سکتی ہیں جو منڈی میں اچھی
قیمت دے جائیں۔ محنت کر کے سونے چاندی وغیرہ کی کانوں سے دولت حاصل کی جا سکتی ہے۔
یعنی دولت محنت سے تخلیق ہوتی ہے اور محنت کرنے والے مزدور ہی ہمیشہ سے دولت کے
تخلیق کرنے والے رہے تھے کیونکہ انکی محنت سے ہی خام مال قابل استعمال چیز کی شکل
پاتا ہے اور استعمال کی جگہ تک پہنچتا ہے۔ دولت سے جو بھی چیز خریدی جاتی ہے اس پر
کوئی محنت کر چکا ہوتا ہے۔ مزدور کےلئے دولت خون پسینے کی کمائ یا خون جگر کی کمائی
ہے۔ مگر ڈالر چھاپنے میں کوئی خاص محنت صرف نہیں ہوتی اور چھاپنے والوں کو یہ دولت
بغیر محنت کے مل جاتی ہے۔ یعنی ہوا میں سے دولت تخلیق کی جا سکتی ہے۔ محنت کر کے
دولت حاصل کرنا دولت کمانا کہلاتا ہے اور یہ حق ہر ایک کو حاصل ہے۔ مگر بغیر محنت
کے دولت تخلیق کرنے کی نا جائز مراعت محض چند لوگوں کو حاصل ہے جو بےحد امیر ہو چکے
ہیں۔ یہ لوگ مرکزی بینکوں کے مالکان ہیں۔

اگر دنیا کی تاریخ پر نظر ڈالی جائے تو پتہ چلتا ہے کہ پچھلے دو ہزار سالوں میں
اٹھارہ سو سالوں تک دنیا کا سب سے امیر ملک ہندوستان رہا ہے اس کے بعد چین کا نمبر
آتا تھا۔ ان ممالک میں محنت کرنے کے بھر پور مواقع موجود تھے اور خطیر مقدار میں
پیداوار ہوتی تھیں۔ ان ممالک کا تجارتی سامان دنیا کے دور دراز علاقوں تک پہنچتا
تھا۔ لیکن یہ اس وقت کی بات ہے جب کرنسی دھاتی ہوتی تھی اور مرکزی بینکوں کا عالمی
گروہ موجود نہیں تھا۔ کاغذی کرنسی کے نظام نے محنت کرنے والوں کو افراط زر اور شرح
تبادلہ کی شعبدہ بازی کی وجہ سے نہایت غریب کر دیا ہے۔

جبکہ کاغذی کرنسی چھاپنے والے اور اس کے سہارے شرح تبادلہ کنٹرول کرنے والے ممالک
نہایت ہی امیر ہو گئے ہیں۔

1997 میں ایک سازش کے تحت ملیشیا کی کرنسی رنگٹ کی قدر اچانک گر کر تقریباًًً آدھی
رہ گئی۔ اس پر ملیشیا کے وزیراعظم مہاتیر محمد نے یہ تجویز پیش کی تھی کہ سارے
اسلامی ممالک سونے کا دینار خود بنائیں اور آپس کی لین دین کے لئے امریکی ڈالر کی
بجائے سونے کا دینار استعمال کریں۔ مہاتیر محمد نے اعلان کیا تھا کہ 2003 کے وسط تک
وہ یہ دینار جاری کر دیں گے۔ ظاہر ہے کہ اگر ایسی سونے کی کرنسی میں لین دین کا
رواج آ گیا تو شرح تبادلہ کی ضرورت ختم ہو جائے گی جس پر مغربی ممالک کی ثروت کا
انحصار ہے۔ اس لئے 2003 میں مہاتیر محمد کو 22 سالہ وزارتِ اعظمی سے ہٹا کر عبداللہ
احمد بداوی کو وزیر اعظم بنایا گیا جس نے ملکی سطح پر دینار جاری ہونے رکوا دیے۔
ملیشیا کی ایک اسٹیٹ کیلانتن نے پھر بھی 20 ستمبر 2006 کو سونے کے دینار جاری کیے
جنکا وزن 4.25 گرام ہے اور یہ 22 قیراط سونے سے بنے ہوئے ہیں۔ صدام حسین نے بھی
ایسی ہی جسارت کی تھی۔ اس نے یہ کوشش کی تھی کہ عراق کو تیل کا معاوضہ امریکی ڈالر
کی بجائے کسی اور کرنسی میں دیا جائے۔ یہ امریکی ڈالر کی مقبولیت پر براہ راست وار
تھا۔ اسکا یہ ناقابل معافی جرم آخر کار اسے لے ڈوبا۔ لیبیا کے معمر قذافی نے صدام
حسین کے انجام سے کوئی سبق نہیں سیکھا اور افریقہ میں تجارت کے لئے سونے کا دینار
نافذ کرنے کا ارادہ کیا اس لئے اسکا بھی وہی حشر کرنا پڑا۔ 2007 سے ایران نے بھی
اپنے تیل کی قیمت امریکی ڈالر میں وصول کرنا بند کر دی ہے ایران یہ واضح کر چکا ہے
کہ ہم پر حملہ ہونے کی صورت میں اسرائیل بھی میدان جنگ بن جائے گا۔ اگر آج بھی
کاغذی کرنسی کی جگہ سونے چاندی کو خرید و فروخت کے لیے کرنسی کی طرح استعمال کیا
جائے تو ہندوستان، چین اور تیل پیدا کرنے والے ممالک شائید امیر ترین ممالک بن
جائیں۔ اس لئے بین الاقوامی مالیاتی فنڈ اس بات کا سب سے بڑا مخالف ہے۔ خیال رہے کہ
آئی-ایم-ایف (بین الاقوامی مالیاتی فنڈ) ایک نجی ادارہ ہے اور کسی حکومت کے ماتحت
نہیں ہے۔ پاکستان کے پاس لگ بھگ 65 ٹن سونا ہے اور پاکستان پر آئی-ایم-ایف کا شدید
دباو ہے کہ یہ سونا بیچ کر کاغذی فورین ریزرو میں اضافہ کیا جائے جبکہ اسوقت زیادہ
تر ممالک اپنے سونے کے ذخیرے میں اضافہ کرنے میں مصروف ہیں۔ اب تک پاکستان اپنا
سونا بیچنے پر آمادہ نہیں ہوا ہے۔ ہٹلر نے بڑے واضح الفاظ میں کہا تھا کہ (اگر
کرنسی آزاد ہو تو)کسی ملک کی دولت وہ سونا چاندی یا فورین ریزرو نہیں ہوتا جو مرکزی
بینکوں کی تجوریوں میں بند پڑا ہوتا ہے یا مرکزی بینکوں کی ضمانت سے جاری ہوتا
ہے۔کسی ملک کی اصل دولت اس ملک کی پیداواری صلاحیت ہے۔ ملکی کرنسی کی قوت خرید اس
وقت بڑھتی ہے جب تک پیداوار میں اضافہ ہوتا رہے ۔اور اس وقت گرتی ہے جب پیداوار میں
کمی آتی ہے۔ بریٹن اوڈز سسٹم بنا کر ڈالر نے دوسری کرنسیوں کی آزادی چھین لی۔

ان اعداد سے پتہ چلتا ہے کہ صرف امریکہ کی ڈیری ویٹو مارکیٹ پوری دنیا کی مجموعی
پیداوار کا تین گنا ہو چکی ہے۔

1913 میں امریکہ میں فیڈرل ریزرو کے قیام سے آٹھ بینکار خاندانوں کا امریکی حکومت
سے گٹھ جوڑ ہو گیا۔ اب یہ بینکار اپنے غیر ملکی نادہندگان کے خلاف امریکی افواج
استعمال کرنے کی پوزیشن میں آ چکے تھے۔ مورگن، چیز اور سٹی بینک اب بین الاقوامی
قرض جاری کرنے والے ادارے میں تبدیل ہو گئے۔ اب یہ بالکل واضح ہو چکا ہے کہ دونوں
بڑی عالمی جنگوں کا مقصد برٹش پاونڈ کو بین الاقوامی ریزرو کرنسی کے درجے سے اکھاڑ
پھینکنا تھا۔ پہلی جنگ عظیم کے دوران ڈالر بین الاقوامی کرنسی کے میدان میں پاونڈ
کا حریف بن کر اترا اور پاونڈ کمزور ہوتا چلا گیا جبکہ ڈالر مضبوط ہوتا رہا۔ دوسری
جنگ عظیم کے بعد ڈالر نے پاونڈ کو پوری طرح برطرف کر دیا۔ جرمنی میں جب 1933 میں
نازی پارٹی الیکشن جیت کر حکومت میں آئی تو جرمنی کی معیشت بالکل تباہ و برباد ہو
چکی تھی۔ 60 لاکھ لوگ بے روزگار تھے۔ پہلی جنگ عظیم میں شکست کے بعد جرمنی کو بھاری
تاوان جنگ ادا کرنا پڑ رہا تھا۔ بیرونی سرمائیہ کاری کے امکانات بالکل صفر تھے۔
جرمنی کی ساری نو آبادیاں اس سے چھین لی گئیں تھیں۔ صرف چند سالوں میں سوا دو لاکھ
افراد خودکشی کر چکے تھے۔ صورتحال کچھ ایسی تھی کہ ہر جرمن فرد پر 6000 مارک کا
قرضہ تھا جبکہ اسکی جیب میں 14 مارک بھی نہیں تھے۔ لیکن صرف چار سال میں ہٹلر نے
جرمنی کو دوبارہ یورپ کی مضبوط ترین معیشت بنا دیا۔ اس وقت تک جرمنی نے بڑے پیمانے
پر اسلحہ سازی بھی شروع نہیں کی تھی۔ 1935 سے ہٹلر نے پرائیوٹ بینکوں سے قرض لینے
کی بجائے حکومت کی جانب سے خود کرنسی چھاپنی شروع کر دی جو MEFO bill کہلاتی تھی ۔
1945 تک جرمنی یہ کرنسی چھاپتا رہا جسکی پشت پر نہ کوئی سونا تھا نہ کوئی قرض۔ جس
وقت امریکہ اور دوسرے یورپی ممالک میں لاکھوں لوگ بے روزگار تھے، جرمنی میں بے
روزگاری ختم ہو چکی تھی۔ معیشت مضبوط ہو چکی تھی۔ عالمی بینکاروں کی طرف سے لگائی
جانے والی معاشی پابندیوں اور بائیکاٹ کے باوجود جرمنی بارٹر سسٹم کی مدد سے دوسرے
ممالک سے تجارت بحال کرنے میں کامیاب ہو چکا تھا۔ ایک طرف جرمنی میں کرنسی چھاپنے
کا اختیار حکومت نے پرائیوٹ بینکوں سے چھین لیا تھا دوسری طرف جاپان میں بھی کرنسی
حکومت چھاپ رہی تھی۔ اور ان دونوں ممالک میں ترقی کی رفتار نہایت تیز تھی ۔ یہ
صورتحال مرکزی بینکاروں کی برداشت سے باہر تھی۔ اگر دوسرے ممالک کے عوام بھی حکومتی
کرنسی چھاپنے کا مطالبہ کر دیتے تو بینکاروں کا صدیوں پرانا کھیل ہمیشہ کے لئے ختم
ہو جاتا۔ اس لئےجرمنی اور جاپان کے خلاف دوسری جنگ عظیم شروع کی گئی۔ 1945 میں جنگ
عظیم دوم میں جاپان کو ایٹمی ہتھیاروں سے شکست دینے کے بعد وہاں سب سے پہلا کام
کاغذی کرنسی کی تخلیق کے بلا سودی بینکاری نظام کو "درست" کیا گیا تھا اور امریکا
برطانیہ روس اور فرانس کی طرح پرائیوٹ سنٹرل بینک قائم کیا گیا تھا۔ اس جنگ سے پہلے
جاپان کا سینٹرل بینک حکومتی ملکیت میں تھا اور نوٹ چھپنے پر حکومت کو نہ قرض لینا
پڑتا تھا نہ سود دینا پڑتا تھا۔ 1940 میں ایک ڈالر 4.27 جاپانی ین کے برابر تھا۔
1950 میں ایک ڈالر 361.1 ین کے برابر ہو چکا تھا۔

آج جاپان پر قرضے 23,000 ارب ڈالر سے تجاوز کر چکے ہیں جو جی ڈی پی کا 245 فیصد
ہیں۔ اسی طرح دوسری جنگ عظیم میں جرمنی کو شکست دینے کے بعد امریکہ وہاں اپنا کرنسی
کا نظام لانا چاہتا تھا مگر روس آڑے آگیا۔ اس لئے امریکہ برطانیہ اور فرانس کے زیر
کنٹرول جرمن علاقوں میں فیڈرل ریزرو کی طرز پر ایک نیا سنٹرل بینک Bank deutscher
Länder بنایا گیا اور نئی کرنسی ڈوئچے مارک نافذ کی گئی جبکہ روس نے اپنے زیر
کنٹرول جرمن علاقے میں اپنی کرنسی نافذ کی۔ اگر روس امریکہ کا کرنسی پلان مان لیتا
تو شائید نہ جرمنی دو حصوں میں تقسیم ہوتا نہ سرد جنگ شروع ہوتی۔ thumb|سوئیزرلینڈ
کے سونے کا ذخیرہ. دوسری جنگ عظیم کے دوران سوئیزرلینڈ کے ایک طرف جرمنی اور اسکے
حامی تھے اور دوسری جانب اتحادی افواج۔ اس لحاظ سے سوئیزرلینڈ کو تو محاذ جنگ ہونا
چاہیے تھا۔ مگر جب سارا یورپ جنگ کی آگ میں جل رہا تھا اس وقت سوئیزرلینڈ میں نہ
صرف کوئی جنگ نہ ہوئی بلکہ وہ دونوں متحارب فوجوں کو سامان جنگ بھی فروخت کرتا رہا۔
جنگ کے دوران امریکہ، برطانیہ، کینیڈا، جرمنی، اٹلی اور فرانس نے سوئیس نیشنل بینک
کو 3.8 ارب سوئیس فرانک کا سونا بیچا یعنی لگ بھگ 784.4 ٹن ۔ بیسل، سوئیزرلینڈ میں
بینک فار انٹرنیشنل سیٹلمنٹ کا مرکزی دفتر تھا جو سارے بڑے مرکزی بینکوں کا محور
تھا اور یہ بینک ہی دونوں طرف کی فوجوں کو سامان جنگ کی خریداری کے لئے کاغذی
سرمایہ سود پر فراہم کر رہے تھے۔ 1940 سے 1950 کے دوران امریکہ اور فرانس پر قرضے
600 گنا بڑھے جبکہ جاپان پر 1348 گنا بڑھے۔ اس طرح مرکزی بینکوں کا منافع بھی خوب
بڑھا اسی طرح پہلی جنگ عظیم کے نتیجے میں امریکہ، جو ایک مقروض ملک تھا، وہ 1919 تک
نوٹ چھاپ چھاپ کر قرضہ دینے والا سب سے بڑا ملک بن چکا تھا۔ پہلی جنگ عظیم شروع
ہونے کے بعد ایک سال کے اندر امریکی ایکسپورٹ میں تین گنا اضافہ ہو چکا تھا اور
امریکی تجارتی منافع تاریخ میں پہلی بار ایک ارب ڈالر سے تجاوز کر چکا تھا۔

7 اکتوبر 2001 میں افغانستان میں جنگ شروع ہوئی۔ جنگ جب عروج پر تھی اس وقت بون
جرمنی میں مغربی مرکزی بینکوں کے ایک اجلاس میں افغانستان کے لئے ایک نئی کاغذی
کرنسی تجویز کی گئی اور صرف تین مہینوں کے اندر افغانستان میں ایک نیا مرکزی بینک
بنا کر 2 جنوری 2002 تک اس نئی کرنسی کو پوری طرح نافذ کر دیا گیا۔ اسی طرح 20 مارچ
2003 کو عراق کی جنگ شروع ہوئی اور ایک سال کے اندر اندر عراق میں نیا مرکزی بینک
بنا دیا گیا اور نئی کاغذی کرنسی نافذ کر دی گئی۔ یہی سب کچھ لیبیا میں بھی ہوا۔
لیبیا میں 1956 سے مرکزی بینک حکومت کی ملکیت میں تھا۔ جاہل "انقلابیوں" نے محض چند
ہفتوں میں نیا مرکزی بینک بنا دیا جو نجی تھا اور امریکی فیڈرل ریزرو کے مالکان کی
ملکیت میں تھا۔ لیبیا کے پاس 150 ٹن سونا تھا جو جنگ کے بعد غائب ہے۔

جنگ اور کاغذی کرنسی کا یہ رشتہ بہت پرانا ہے۔ اگلا ہدف ایران اور شمالی کوریا
ہونگے تاکہ وہاں بھی کرنسی پر مغربی بینکار اپنا تسلط قائم کر سکیں۔ چین کا سنٹرل
بینک (پیپلز بینک آف چائنا) پرائیوٹ نہیں بلکہ حکومتی ملکیت میں ہے اور چین کو
کرنسی چھپنے پر نہ قرض لینا پڑتا ہے اور نہ سود دینا پڑتا ہے۔ اسی وجہ سے چین پر آج
کوئی قرضہ نہیں ہے اور اسکی معیشت ترقی کر رہی ہے۔ اگر چین آئی ایم ایف کا مقروض
ہوتا تو اسے بھی کئی ناجاِئز شرائط قبول کرنی پڑتیں۔ چین اپنی کرنسی کو float کرنے
کا بھی شدت سے مخالف ہے کیونکہ بہت سے ممالک یہ غلطی کر کے کنگال ہو چکے ہیں۔ اگر
چین کے پاس جوہری ہتھیار نہ ہوتے تو عالمی بینکار چین کو بھی کسی تیسری عالمگیر جنگ
برپا کر کے اسی طرح تہس نہس کر دیتے جس طرح کرنسی چھاپنے کے جرم میں دوسری جنگ عظیم
میں جرمنی اور جاپان کو کیا گیا تھا۔ امریکی بحریہ کے اعلیٰ ترین میجر جنرل اسمیڈلے
بٹلر کو بحریہ کی تاریخ میں سب سے زیادہ اعزازات ملے۔ اس نے 1935 میں ایک کتاب لکھی
جسکا عنوان تھاWar Is a Racket۔ وہ لکھتا ہے "جنگ صرف ایک ریکٹ ہوتی ہے۔ ریکٹ سے
مراد ایسی چیز ہوتی ہےجو ویسا نہیں ہوتی جیسا کہ اکثریت سمجھ رہی ہوتی ہے۔ صرف اندر
کے چند لوگوں کو پتہ ہوتا ہے کہ دراصل کیا ہو رہا ہے۔یہ صرف اس لیئے کی جاتی ہے
تاکہ اُن چند لوگوں کو فائدہ پہنچے اگرچہ کہ اس میں لاکھوں لوگوں کا نقصان ہوتا ہے۔

امریکہ کے تیسرے صدر تھامس جیفرسن نے1788 میں کاغذی کرنسی کے بارے میں کہا تھا کہ
یہ محض غربت ہے، یہ صرف رقم کا بھوت ہے رقم نہیں ہے۔

امریکہ کے ساتویں صدر اینڈریو جیکسن نے فروری 1834 میں ایک تقریر کے دوران کہا تھا
"میں بڑے غور سے مشاہدہ کر رہا ہوں کہ بنکِ ریاستہائے متحدہ کیا کر رہا ہے۔ میرے
آدمی کافی عرصے سے تم پر نظر رکھے ہوئے ہیں اور اب میں قائل ہو چکا ہوں کہ تم لوگوں
نے بینک میں جمع شدہ رقم سے اشیاء خوردونوش پر سٹہ کھیلا۔ جب تم جیتے تو تم نے
منافع آپس میں بانٹ لیا۔ اور جب تمہیں نقصان ہوا تو تم نے اسے بینک کے کھاتے میں
ڈال دیا۔ تم مجھے بتاتے ہو کہ اگر میں تمہارے بینک کا سرکاری اجازت نامہ منسوخ کر
دوں تو دس ہزار گھرانے برباد ہو جائینگے۔ معززین، ہو سکتا ہے یہ درست ہو لیکن یہ
تمہارا گناہ ہے۔ اور اگر میں نے تمہیں اسی طرح کام کرنے دیا تو تم لوگ پچاس ہزار
خاندان تباہ کر دو گے اور یہ میرا گناہ ہو گا۔ تم لوگ زہریلے سانپوں اور چوروں کا
گروہ ہو اور میں تمہیں ہر حال میں ختم کر کے رہوں گا" اگرچہ کانگریس نے بینکِ
ریاستہائے متحدہ کی دوبارہ بحالی کا بل منظور کر لیا تھا مگر بعد میں اینڈریو جیکسن
نے اسے ویٹو کر دیا تھا۔ 30 جنوری 1835 کو اینڈریو جیکسن پر قاتلانہ حملہ ہوا لیکن
اس پر چلائی گئی دونوں گولیاں اسے نہیں لگیں۔

امریکہ کے بیسویں صدر جیمز گارفیلڈ نے کہا تھا کہ جو کوئی بھی کسی ملک میں کرنسی کو
کنٹرول کرتا ہے وہ دراصل ساری معیشت اور ساری صنعت کا مالک ہوتا ہے۔ اس صدر کو
صدارت کے ساتویں مہینے میں 2 جولائی 1881 کو گولی مار دی گئی تھی۔ کوئی بھی حکومت
زرِ کثیف کو پوری طرح کنٹرول نہیں کر سکتی جبکہ کاغذی کرنسی کو کنٹرول کرنا نہایت
آسان ہوتا ہے۔

کاغذی کرنسی نے تقسیم دولت کا توازن انتہائ حد تک بگاڑ کر غربت کو تیزی سے دنیا بھر
میں پھیلا دیا ہے۔ دولت بڑی سرعت سے محض چند لوگوں کے ہاتھوں میں مرتکز ہوتی جا رہی
ہے اور طبقۂ وسطی سکڑتا جا رہا ہے۔ امریکہ کے سولہویں صدر ابراھم لنکن نے 21 نومبر
1864 کو اپنے ایک خط میں عین اسی بات کی واضح پیشنگوئ کی تھی۔

مارکو پولو نے کاغذی کرنسی کے بارے میں لکھا تھا کہ چین کی سلطنت کے بہترین خاندان
تباہ و برباد ہو گئے اور عوام کے معاملات کنٹرول کرنے والے نئے لوگ آ گئے اور ملک
قتل و غارت گری، جنگ اور انتشار کا شکار ہو گیا۔

1694 سے پہلے انگلستان میں اپنے پاس جمع شدہ سونے سے زیادہ کی رسیدیں ( نوٹ )
چھاپنا (یعنی فریکشنل ریزرو بینکنگ) قانوناً جرم تھا۔ فرانس سے جنگ کی وجہ سے
بادشاہ ولیم آف آرینج شدید مالی مشکلات کا شکار تھا۔ چند امیر سناروں نے بادشاہ کو
12 لاکھ پاونڈ کی خطیر رقم سونے چاندی کی شکل میں 8 فیصد سود پر اس شرط کے ساتھ قرض
دینے کا وعدہ کیا کہ انہیں اپنے پاس جمع شدہ سونے سے زیادہ مالیت کی رسیدیں ( نوٹ )
چھاپنے کا حق دیا جائے۔ اس طرح 1694 میں ولیم پیٹرسن کو بینکِ انگلستان بنانے کی
اجازت ملی۔ یہ حکومت کی طرف سے جعلی نوٹ چھاپنے کا پہلا اجازت نامہ تھا۔ اسی طرز پہ
مئی 1716میں فرانس میں جنرل بینک اور دسمبر 1913 میں امریکہ میں فیڈرل ریزرو
(سینٹرل بینک) بنایا گیا۔

دنیا کے تقریباًًً ہر چھوٹے ملک میں وہاں کی کاغذی کرنسی وہیں کی حکومت جاری کرتی
ہے تا کہ حکومتی آمدنی میں اضافہ ہو مگر حیرت کی بات ہے کہ دنیا کی سب سے بڑی کاغذی
کرنسی یعنی امریکی ڈالر امریکی حکومت جاری نہیں کرتی بلکہ یہ ایک نجی ادارے کی طرف
سے جاری ہوتا ہے۔ فیڈرل ریزرو کو عام طور پر حکومتی ادارہ سمجھا جاتا ہے جبکہ
حقیقتاً یہ ایک نجی ادارہ ہے جو ڈالر چھاپ کر حکومت امریکہ کو نہ صرف قرض دیتا ہے
بلکہ اس پر سود بھی وصول کرتا ہے۔ اپنی بے تحاشہ دولت کے باعث یہودیوں کا یہ ادارہ
امریکی حکومت پر حکومت کرتا ہے۔

اس ادارے کے پس پردہ روتھشیلڈ خاندان کی دولت کا اندازہ پانچ ہزار بیلین ڈالر ہے
جبکہ دنیا کے امیر ترین سمجھے جانے والے شخص بل گیٹس کی دولت صرف چالیس بیلین ڈالر
ہے۔ اپنے نام فیڈرل ریزرو کے برعکس یہ ادارہ نہ تو فیڈرل ہے اور نہ ہی ریزرو۔

[[ملف:The Old Lady of Threadneedle St.png|thumb|360px|left|ایک مضحکہ خیز کارٹون
جو 1797 میں جیمز گلرے نے کاغذی کرنسی کے خلاف بنایا تھا۔ نوٹوں کے کپڑے پہنے خزانے
پر بیٹھی خاتون سے مراد بینک آف انگلینڈ ہے جبکہ مرد ولیم پٹ ہے جو اسوقت برطانیہ
کا وزیر اعظم تھا۔ ]]

امریکی صدر تھامس جیفرسن نے کہا تھا کہ "میرے خیال میں بینکاری کے ادارے ہماری
آزادی کے لئے زیادہ خطرناک ہیں بہ نسبت سر پہ کھڑی (دشمن کی) فوج کے" بینک آف
انگلینڈ کے مالک ناتھن روتھشیلڈ کا کہنا تھا کہ مجھے کوئی پرواہ نہیں کہ انگلستان
کے تخت پر کون سا پُتلا بیٹھا سلطنت چلا رہا ہے۔۔۔۔۔جو برطانیہ کی کرنسی کو کنٹرول
کرتا ہے وہی برطانوی سلطنت کو کنٹرول کرتا ہے اور یہ کرنسی میں کنٹرول کرتا ہوں۔
امریکی سیکریٹری آف اسٹیٹ ہنری کیسنگر کا کہنا تھا کہ جو خوراک کو کنٹرول کرتا ہے
وہ لوگوں کو کنٹرول کرتا ہے، جو توانائی کو کنٹرول کرتا ہے وہ سارے براعظموں کو
کنٹرول کرتا ہے اور جو کرنسی کو کنٹرول کرتا ہے وہ پوری دنیا کو کنٹرول کرتا ہے۔

صدر کینیڈی نے فیڈرل ریزرو کی اس اجارہ داری کو محسوس کر کے اس کے خلاف اقدام
اٹھانے کی کوشش کی تھی۔اس نے 4 جون 1963 کو ایک فرمان جاری کیا تھا جس کے مطابق
امریکی حکومت اپنے پاس موجود چاندی کے عوض خود امریکی ڈالر چھاپہ کرے گی۔ امریکہ کے
ڈالر چھاپنے والے نجی ادارے کے کرتا دھرتاوں نے فوراً خطرہ بھانپ لیا اور 22 نومبر
1963 کو صدر کینڈی کو اس جسارت پر قتل کروا دیا گیا۔ قتل سے صرف چھ دن پہلے صدر
کینیڈی نے محکمہ خزانہ کو امریکی ڈالر چھاپنے کاحکم دیا تھا۔ اسوقت پاکستانی نوٹوں
کی طرح امریکی ڈالر پر بھی ادائیگی کا وعدہ لکھا ہوتا تھا۔ صدر کینیڈی کے قتل کے
صرف چار دن بعد فیڈرل ریزرو نے جو نوٹ جاری کیے ان پر ایسا کوئی وعدہ نہ تھا۔ صدر
کینیڈی کے قاتل لی ہاروے اوسوالڈ کو جیک روبی نے سرعام قتل کر دیا اور بعد میں خود
جیل میں بیمار ہو کر مرگیا۔( یا شائید زہر دے دیا گیا)

صدر کینیڈی کا وہ فرمان 9 ستمبر 1987 تک قانون کا حصہ رہا مگر اس پر عمل نہ ہوا۔
اسکے بعد صدر رونالڈ ریگن نے اسے منسوخ کر دیا۔ صدر کینیڈی کے قتل سے لگ بھگ سو سال
پہلے مقبول امریکی صدر ابراھم لنکن کو 14 اپریل 1865 کو بھی اسی وجہ سے گولی مار دی
گئی تھی کہ اس نے کاغذی نوٹ چھاپنے کا اختیار نجی بینکوں سے لیکر حکومت کے محکمہ
خزانہ کو دے دیا تھا۔

ماضی میں لوگ کاغذی کرنسی کو کئی بار ڈوبتا دیکھ چکے تھے اور اس پر اتنا اعتبار
نہیں کرتے تھے۔ لوگوں کو کاغذی کرنسی کی طرف راغب کرنے کے لئے با قاعدہ قوانین
بنائے گئے جن کے مطابق کاغذی نوٹ وصول کرنے سے انکار کرنا یعنی دھاتی سکے طلب کرنا
جرم قرار دیا گیا تھا۔ لگ بھگ ساڑھے سات سو سال قبل قبلائی خان نے بھی چین میں اپنی
کاغذی کرنسی نافذ کرنے کے لئے ایسا ہی قانون بنایا تھا کہ جو کوئی بھی اسکے ملک میں
یہ کرنسی قبول کرنے سے انکار کرے گا اسے قتل کر دیا جائے گا۔ امریکہ کے اس متنازع
قانون کو آٹھ سال بعد ہی 1870 میں چیف جسٹس سالمن چیز نے امریکی آئین کے خلاف قرار
دیا۔ امریکی صدر الیسیز گرانٹ نے اسی دن دو نئے جج بھرتی کیے جنہوں نے مخالفت میں
ووٹ دے کر چیف جسٹس کے فیصلے کو پلٹ دیا۔

1930 میں امریکی معیشت سخت کساد بازاری کا شکار تھی۔ فیڈرل ریزرو نے کرنسی کی
فراہمی بڑھانے کی بجائے کم کر دی تھی۔ ڈالر کی گرتی ہوئی قیمت دیکھتے ہوئے بینکوں
سے کاغذی کرنسی کے بدلے اپنا سونا چاندی واپس لینے کا رجحان آہستہ آہستہ بڑھتا جا
رہا تھا۔ امریکی صدر روزویلٹ، جو ایک بینکار خاندان سے تعلق رکھتا تھا، نے 4 مارچ
1933 کو امریکہ میں اپنی صدارت کا آغاز کیا اور دوسرے ہی دن سے 9 دنوں کے لئے بینک
کی تعطیلات کا اعلان کیا تا کہ لوگ فیڈرل ریزرو سے اپنا سونا نہ نکلوا سکیں۔ صدر
روزویلٹ سونے کی قیمت بڑھانا چاہتا تھا لیکن اس طرح سارا منافع عوام کی جیب میں چلا
جاتا اور حکومت کو کچھ نہ ملتا۔ اس لیئے 5 اپریل 1933 کو، یعنی صرف ایک مہینے بعد
روزویلٹ نے ایک صدارتی فرمان جاری کیا جسکے تحت امریکی شہریوں کو 100 ڈالر سے زیادہ
مالیت کا سونا رکھنے پر پابندی عائید ہو گئی اور وہ اپنا زائد سونا فیڈرل ریزرو (جو
ایک پرائیوٹ ادارہ ہے) کو ایک مہینے کے اندر اندر بحساب 20.67 ڈالر فی ٹرائے اونس
بیچنے پر مجبور ہو گئے۔ خلاف ورزی کی سزا دس ہزار ڈالر جرمانہ یا / اور دس سال قید
تھی۔ اس زمانے کے دس ہزار ڈالر مئی ء2011 کے حساب سے سوا سات لاکھ ڈالر کے برابر
تھے (بلحاظ سونے کی قیمت)۔ اس زمانے میں امریکہ میں سونے کے سکّے چلتے تھے جنہیں
لوگوں سے لے کر فیڈرل ریزرو نے کاغذ کے نوٹ تھما دیے۔ جب لوگوں کا سونا ہتھیا لیا
گیا تو اگلے سال سونے کی سرکاری قیمت 20.67 سے بڑھا کر 35 ڈالر فی اونس کر دی گئی۔
ایک اندازہ کے مطابق اسطرح 8000 ٹن سونا لوگوں سے چھن گیا۔ اسکے چند دن بعد 23 مئی
1933 کو کانگرس کے ایک رکن مک فیڈن نے فیڈرل ریزرو اور محکمہ خزانہ کے کئی اعلیٰ
عہدیداران کے خلاف اربوں ڈالر کے غبن کے الزامات عائد کیے لیکن معاملہ دبا دیا گیا
اور ان الزامات کا آج تک جواب نہیں دیا گیا ہے۔ میک فیڈن پر دو بار قاتلانہ حملہ
ہوا مگر وہ بچ نکلا۔ 1936 میں وہ پراسرار موت مارا گیا۔

8 نومبر 2002 کو فیڈرل ریزرو کے گورنر بن برنانکے نے جامعہ شکاگو میں ایک تقریر کے
دوران یہ تسلیم کیا کہ 1930 کے کساد عظیم کی اصل وجہ فیڈرل ریزرو تھا۔

فیڈرل ریزرو کے پاس موجود 8133.5 ٹن سونے کی پچھلے 60 سال سے کوئی جانچ پڑتال نہیں
ہوئی ہے۔

یہ بھی واضح نہیں ہے کہ اس سونے کے مالکان کون کون ہیں۔ جرمنی کا 1500 ٹن سونا
فیڈرل ریزرو کے پاس بطور امانت رکھا ہوا ہے جسے اب فیڈرل ریزرو واپس کرنے پر آمادہ
نہیں۔ اعداد و شمار بتاتے ہیں کہ چین کا بھی کم از کم 600 ٹن سونا فیڈرل ریزرو کے
پاس محفوظ ہے۔ 1981 میں امریکی صدر رونالڈ ریگن نے ایک گولڈ کمیشن تشکیل دیا تاکہ
معلوم ہو سکے کہ امریکی حکومت کے پاس کتنا سونا موجود ہے۔ اس کمیشن نے تحقیقات کر
کے بتایا کہ امریکی حکومت کے پاس کوئی سونا نہیں ہے۔ فورٹ نوکس میں محفوظ سونا تو
فیڈرل ریزرو کے پاس رہن رکھا گیا ہے جو قرضہ واپس کرنے پر ہی ملے گا۔ شبہ کیا جاتا
ہے کہ مرکزی بینکوں کے پاس اب اتنا سونا نہیں بچا ہے جتنا کہ وہ دعویٰ کرتے ہیں۔
فیڈرل ریزرو پہلے تو ہر سال ایسے اعداد و شمار جاری کرتا تھا جس سے پتہ چل سکے کہ
اس نے کتنے ڈالر چھاپے ہیں۔ اگرچہ کہ یہ اعداد و شمار کبھی بھی شک و شبہ سے بالاتر
نہیں رہے لیکن اب اس ادارے نے اعداد و شمار جاری کرنے سے ہی صاف انکار کر دیا ہے۔
دوسرے الفاظ میں ہماری مرضی ہم جتنے چاہیں ڈالر چھاپیں۔ تم کون ہوتے ہو پوچھنے
والے؟

فیڈرل ریزرو کے پاس موجود 8133.5 ٹن سونے کی کل مالیت 291.3 ارب ڈالر ہے (30 ستمبر
2015 کی قیمت) جبکہ صرف چین کے عوام کے پاس 1850 ارب ڈالر کے مساوی رقم بینکوں کے
سیونگ اکاونٹ میں جمع ہو چکی ہے۔ کاغذی کرنسی کی گرتی ہوئی قوت خرید اور بڑھتے ہوئے
عدم اعتماد کی وجہ سے اگر چینی عوام اپنی بچت کا صرف پانچواں حصہ سونے کی شکل میں
محفوظ کرنے کا فیصلہ کریں تو امریکہ اور برطانیہ کے سینٹرل بینک بالکل کنگال ہو
جائیں گے۔ امریکی حکومت پر قرضے 19,000 ارب ڈالر سے زیادہ ہو چکے ہیں۔ صاف ظاہر ہے
کہ امریکی حکومت کبھی بھی یہ قرض ادا نہیں کر سکتی (قرض کبھی مزید قرض سے ادا نہیں
ہوتا)۔ اور نہ ہی فیڈرل ریزرو کبھی اتنی رقم کا مالک رہا تھا جو اس نے قرض دی ہے۔
فیڈرل ریزرو نے یہ ساری رقم چھاپ کر قرض دی ہے۔ سوال یہ پیدا ہوتا ہے کہ اگر فیڈرل
ریزرو یہ ساری رقم چھاپ سکتا ہے تو امریکی حکومت خود کیوں نہیں چھاپ لیتی؟ اگر
حکومت خود چھاپے تو نہ قرض ادا کرنا پڑے گا نہ سود دینا پڑے گا۔ اسکی وجہ سو سال
پرانا اور دھوکے سے بنایا گیا ایک غلط قانون ہے جس کے مطابق صرف فیڈرل ریزرو کو
کرنسی چھاپنے کا اختیار دیا گیا ہے(دیکھیئے جزیرہ جیکل کا عفریت) اور جو کوئی بھی
اس قانون کی منسوخی کی بات کرتا ہے اسے ہمیشہ کے لئے خاموش کرا دیا جاتا ہے۔ ایسے
ہی کالے قوانین برطانیہ فرانس اور جرمنی میں بھی پہلے ہی سے موجود ہیں جو صرف
پرائیوٹ سینٹرل بینکوں کو نوٹ چھاپنے کا حق دیتے ہیں۔ امریکی حکومت نے 2013 میں
اپنے اس سارے قرضوں پر 2.4 فیصد سود ادا کیا ہے یعنی 416 ارب ڈالر عوام سے بطور
اضافی ٹیکس وصول کر کے فیڈرل ریزرو کے مالکان کو بطور ذاتی منافع ادا کیا ہے جبکہ
اسی سال ڈیفنس کا بجٹ 640 ارب ڈالر تھا۔ یعنی اگر یہ صرف نوٹ چھاپنے کا معاوضہ ہے
تو پھر یہ کروڑوں گنا زیادہ ہے۔ خیال رہے کہ 416 ارب ڈالر کی رقم پاکستان کے
2012-2013 کے بجٹ کا 6 گنا ہے۔۔ اس طرح عوام کی دولت کو امیر بینکاروں تک منتقل
کرنے میں جمہوری حکومت کلیدی کردار ادا کرتی ہے۔ اگر سینٹرل بینک سرکاری ملکیت میں
ہوں تو عوام اس اضافی ٹیکس سے با آسانی بچ سکتے ہیں۔

فیڈرل ریزرو کا کہنا ہے کہ اب اس کے پاس جمع شدہ سونے کی مالیت کے اعتبار سے ڈالر
چھاپنے کی ضرورت نہیں رہی ہے بلکہ وہ اقتصادی سرگرمی کے لحاظ سے ڈالر چھاپ رہا ہے۔
ڈالر چھاپ چھاپ کر ہوتی یہ عیاشی دیکھ کر یورپ والوں کو بھی مزے لوٹنے کا خیال آیا۔
چونکہ یورپ کا کوئی ملک اتنا مضبوط نہیں تھا کہ اکیلا امریکی ڈالر کا مقابلہ کر سکے
اس لئے انہوں نے مل کر یورو جاری کیا جسکے بعد ڈالر کی اجارہ داری میں قدرے زوال
آیا۔ یورو کو اصل سہارا جرمنی کے مضبوط مارک سے ملا ہے۔ یورپ کے صرف دو ممالک
(ناروے اور برطانیہ) خاطر خواہ مقدار میں خام تیل کی پیداوار رکھتے ہیں اور ان
دونوں ممالک نے یورو کرنسی نہیں اپنائی۔

2007 سے شروع ہونے والے زبردست مالی بحران نے امریکہ اور یورپ کو ہلا کر رکھ دیا ہے
اور ان ممالک کی معیشتوں کے بالکل بیٹھ جانے کا خطرہ ہو گیا ہے۔ ڈر اس بات کا بھی
ہے کہ لوگوں کا کاغذی کرنسی سے اعتبار ہی نہ اٹھ جائے جیسا کہ سونے کی بڑھتی ہوئی
قیمتوں سے اندازہ ہو رہا ہے۔ ستمبر 2008 کے وسط میں امریکہ کے 13 بڑے مالیاتی
اداروں میں سے 12ادارے صرف دو ہفتوں میں ڈوبنے کے نزدیک پہنچ چکے تھے۔ امریکہ میں
فیڈرل ریزرو ، انگلستان میں بینک آف انگلینڈ , یورپ میں یورپی مرکزی بینک اور جاپان
میں بینک آف جاپان نے کاغذی کرنسی بڑی مقدار میں چھاپ کر دوسرے بینکوں سے مال
خریدنا شروع کر دیا ہے تا کہ زیر گردش نوٹوں کی تعداد میں اضافہ ہو اور معیشت رواں
رہے۔ اس حکمت عملی کو "مقداری تسہیل" کا نام دیا گیا ہے۔

امریکہ میں پہلی مقداری تسہیل نومبر 2008 سے مئی 2010 تک جاری رہی۔ دوسری مقداری
تسہیل نومبر 2010 سے جون 2011 تک جاری رہی۔ تیسری مقداری تسہیل 13 ستمبر 2012 سے
شروع کی گئی ہے جس میں شروع میں ہر ماہ 40 ارب ڈالر چھاپے گئے لیکن بعد میں ہر ماہ
85 ارب ڈالر چھاپے جانے لگے۔ یعنی ہر گھنٹے میں ساڑھے گیارہ کروڑ ڈالر۔ یہ مقدار
دنیا بھر میں ہر گھنٹے میں بازیاب ہونے والے سونے کی مالیت سے دس گنا زیادہ ہے۔
دنیا کی دوسری کاغذی کرنسیاں اس کے علاوہ ہیں۔ دسمبر 2008 سے دسمبر 2013 تک کے پانچ
سالوں میں دنیا بھر میں کاغذی کرنسی میں ہونے والا اضافہ 35 فیصد سے زیادہ ہے۔
امریکہ میں تیسری مقداری تسہیل 29 اکتوبر 2014 تک جاری رہی ۔

یہ مرکزی بینک اپنے صوابدیدی اختیارات استعمال کرتے ہوئے وفاقی ذخائر کی شرح سود
(Federal Fund Rate) میں اضافہ نہیں ہونے دے رہے جو ٹیلر کے اصول کے مطابق نوٹ
زیادہ چھاپنے کا قدرتی نتیجہ ہوتا ہے ۔ اندازہ ہے کہ امریکہ میں 5 ٹریلین ڈالر اس
عرصہ میں مقداری تسہیل کے نام پر چھاپے گئے۔ یہ اتنی بڑی مقدار ہے کہ بچے بوڑھے
سمیت ہر امریکی کو 17000 ڈالر دیے جا سکتے تھے۔ 85 ارب ڈالر ماہانہ کی رقم سے دو
کروڑ لوگوں کو سالانہ 50,000 ڈالرتنخواہ دے کر کوئی ملازمت دی جا سکتی ہے اور بے
روزگاری بڑی آسانی سے ختم کی جا سکتی ہے مگر امریکہ میں بے روزگاری میں پھر بھی
اضافہ ہو رہا ہے۔ اتنی رقم سے امریکہ کا ہر طالب علم چار سال یونیورسٹی میں پڑھ
سکتا ہے یا دنیا سے بھوک 30 دفعہ ختم کی جا سکتی ہے۔ مگر یہ ساری رقم عوام تک نہیں
پہنچ رہی بلکہ بینکاروں کو مزید امیر بنا رہی ہے۔ مرکزی بینکوں کا تخلیق کردہ یہ
سرمائیہ صرف اسٹاک مارکیٹ میں تیزی لا رہا ہے۔ اگر جی ڈی پی کی بجائے وصول ہونے
والے ٹیکس سے موازنہ کیا جائے تو جاپان کے قرضے 900 فیصد،یونان کے 500 فیصد اور
امریکہ کے 400 فیصد ہو چکے ہیں۔

منطتقی بات یہ ہے کہ اگر زبوں حال معیشت کے لئے مقداری تسہیل اتنی ہی کارآمد چیز ہے
تو اسے مستقل بنیادوں پر کیوں نہیں اپنا لیا جاتا ؟ صرف برے وقت میں ہی کیوں اس سے
استفادہ کیا جاتا ہے؟ وجہ صاف ہے کہ مقداری تسہیل سے ملنے والا سہارا عارضی ہوتا ہے
اور بعد میں اسکی قیمت زبردست افراط زر ( مہنگائ ) کی شکل میں چکانی پڑتی ہے۔ نجی
شعبے کے قرض نہ لینے کے باوجود امریکہ قانونی ضرورت سے 15 گنا زیادہ اور جاپان 26
گنا زیادہ ریزرو بنا چکا ہے۔ دنیا کے بڑے بڑے مرکزی بینکوں کے مالکان حکومتوں کی
مدد سے عوام کو نچوڑ رہے ہیں۔

نوبل انعام یافتہ امریکی ماہر معاشیات ملٹن فریڈمین کا کہنا تھا کہ آج کا ناقابل حل
معاشی مسئلہ یہ ہے کہ فیڈرل ریزرو سے کیسے جان چھڑائ جائے۔ مقداری تسہیل کے موجد
پروفیسر رچرڈ ورنر کا بیان ہے کہ سینٹرل بینک جان بوجھ کر اپنے ملک میں غربت بڑھاتے
ہیں تاکہ اُن قانونی اور معاشی تبدیلیوں کا جواز بن سکے جو غیر ملکیوں کو ملک لوٹنے
دیں۔ central banks intentionally impoverish their host countries to justify
economic and legal changes which allow looting by foreign interests.

مشہور فرانسیسی فلاسفر وولٹیر کا کہنا تھا کہ کاغذی دولت انجام کار اپنی اصلی قدر
تک پہنچتی ہے جو صفر ہے۔ دنیا کی 775 کاغذی کرنسیوں میں سے 599 ڈوب چکی ہیں۔

سن 2008 میں آئس لینڈ کا سینٹرل بینک فیل ہو گیا جس کے نتیجے میں امریکہ اور یورپ
میں ایک بڑا مالیاتی بحران آیا۔بحران سے محض چند دن پہلے امریکی ٹریژری کے سیکریٹری
پالسن نے یقین دہانی کرائی تھی کہ ہماری معیشت کی بنیاد بہت مضبوط ہے۔ 2010 میں
آئرلینڈ اور 2013 میں قبرص کے سینٹرل بینک فیل ہو گئے۔ فیل ہونے سے کچھ ہی دن قبل
حکام نے stress tests کے بعد انہیں محفوظ قرار دیا تھا۔ دسمبر 2014 کے وسط میں روس
کے سینٹرل بینک نے اچانک اپنی شرح سود 10.5 سے بڑھا کر 17 فیصد کر دی۔ سوئزرلینڈ کے
سینٹرل بینک نے کئی یقین دہانیوں کے باوجود کہ وہ کرنسی peg نہیں ٹوٹنے دے گا،
اچانک کرنسی پیگ توڑ دیا جس سے فرانک کی قیمت یکدم بڑھ گئی جسکی وجہ سے ہنگری اور
آسٹریا کے بہت سے لوگ اپنے گھر کا قرضہ چُکانے کے قابل نہ رہے کیونکہ ان کا قرض
سوئس فرانک میں لیا گیا تھا۔ چین کے سینٹرل بینک نے 2015 میں اپنی کرنسی کی قیمت
غیر متوقع طور پر 3 فیصد گرا دی۔فیڈرل ریزرو نے 9 سالوں کے بعد آخر کار 16 دسمبر،
2015ء کو شرح سود میں اضافہ کیا مگر صرف 0.25 فیصد۔جون 2014سے یورپیئن سینٹرل بینک
نے شرح سود منفی کر رکھی ہے۔ ڈنمارک اور سوئزرلینڈ میں بھی شرح سود منفی ہو چکی
ہے۔سوئیڈن نے 12 فروری 2015 کو شرح سود منفی کر دی اور 18 مارچ 2015 کو شرح سود
منفی 0.1 سے گرا کر منفی 0.25 فیصد کر دی۔ جنوبی افریقہ کے سینٹرل بینک نے تسلیم کر
لیا ہے کہ وہ کرنسیوں کی جنگ (currency war) میں بے بس ہو چکا ہے۔ وینیزویلا میں
آئی ایم ایف کے مطابق صرف 2015 میں 159 فیصد افراط زر ہوا۔ 17 فروری 2016 کو
وینیزویلا میں پٹرول کی قیمت میں 60 گنا اضافہ کر دیا گیا۔ وہاں پٹرول کی سابقہ
قیمت پچھلے 20 سال سے برقرار تھی۔ جرمنی کے ڈوئیچے بینک کے پاس 55 ارب یورو کے
derivatives جمع ہو چکے ہیں جو جرمنی کی جی ڈی پی سے بھی 20 گنا زیادہ ہیں۔ اگر یہ
بینک فیل ہوتا ہے تو حکومت کے لیئے اسے بیل آوٹ کرنا ناممکن ہے۔ یہ صورتحال ظاہر
کرتی ہے کہ اب کنٹرول مرکزی بینکوں کے ہاتھ سے نکلتا جا رہا ہے۔ 29 جنوری، 2016ء کو
جاپان کے مرکزی بینک نے بھی شرح سود گرا کر منفی 0.1 فیصد کر دی ہے حالانکہ صرف آٹھ
دن پہلے اس نےپارلیمنٹ میں بیان دیا تھا کہ ایسا کوئی ارادہ نہیں ہے۔ اس طرح دنیا
کی 20 فیصد جی ڈی پی اب ایسے سینٹرل بینکوں کے کنٹرول میں ہے جہاں شرح سود منفی ہو
چکی ہے۔ سنہ 2008 میں ڈوبنے سے پہلے بیئر اسٹرن، مورگن اسٹنلے اور لہیمن بردارز
جیسے عظیم بینک بھی اسی طرح جھوٹ بولتے رہے تھے۔

پچھلے دو سالوں میں کینیڈا، قبرص، نیوزی لینڈ، امریکہ اور برطانیہ نے ایسے قوانین
بنائے ہیں جو بینکوں کو یہ اختیار دیتے ہیں کہ وہ اپنے کھاتے داروں کی جمع شدہ رقم
منجمد کر دیں اور پھر ضبط کر لیں۔ حال ہی میں جرمنی نے بھی ایسے قوانین منظور کر
لیئے ہیں۔

10 اپریل 2016 کو آسٹریا کے ایک بینک Heta Asset Resolution AG نے اپنے سینیئر
کھاتے داروں کے اکاونٹ سے 54 فیصد کٹوتی (bail in) کا اعلان کیا ہے تا کہ بینک کو
درپیش 8.5 ارب ڈالر کے خسارے کا ازالہ کیا جا سکے۔

اس بات کا امکان بڑھتا جا رہا ہے کہ "Soroi" کا اب سعودی عرب،عمان اور بحرین کی
کرنسی پر حملہ ہو گا تاکہ ان کا ڈالر سے پیگ ٹوٹ جائے۔ "معاشی مشکلات کسی ملک
کوکمزور اورغیر مستحکم بھی کر سکتی ہیں اور اس کی سیاست کو تباہ بھی کر سکتی ہیں
اور اس کی کرنسی پر حملہ کر کے ایسا بحران پیدا کیا جا سکتا ہے۔ کرنسی توپ یا بم کی
طرح نہیں ہوتی مگر بعض حالات میں یہ انتہائی کارآمد ہتھیار ثابت ہو سکتی ہے۔ یہ
سستی ہونے کے باوجود نہایت موثر ہوتی ہے اور یہ دشمن کو اس حد تک کمزور یا معذور کر
سکتی ہے کہ اپنی حفاظت کرنا تو درکنار، وہ اپنے معمول کے کام بھی انجام نہ دے سکے۔
عین صحیح وقت پر کرنسی کا حملہ کسی ملک کو تباہی کی طرف دھکیل سکتا ہے یا پہلے سے
نرغے میں آئے دشمن کو مزید کمزور کر سکتا ہے۔ اگرچہ کرنسی کا کوئی بھی حملہ انتشار
پیدا کر سکتا ہے لیکن یہ کسی کمزور اور ترقی پذیر معیشت والے ملک کی بقا کا مسئلہ
بھی بن سکتا ہے۔" A state may be compromised, destabilized, weakened, or even
politically devastated by economic hardship, and an attack on its currency is
one means of creating such turmoil.... Currency is not like guns and bombs, but
it can be an extremely useful weapon in certain circumstances. It is efficient
and comparatively inexpensive, and it can weaken or cripple a targeted state in
its ability to function, much less to maintain its own security. A currency
attack at the precisely right (or wrong) moment may help push a state in a
destructive direction, or may weaken an opponent already besieged. While any
currency attack might be disruptive, in a vulnerable, emerging economy one could
threaten a country's security.

مشہور ماہر معاشیات جان مینارڈ کینز کا کہنا تھا کہ کاغذی کرنسی میں پوشیدہ عیاری
اور مکاری کو دس لاکھ لوگوں میں ایک آدمی بھی سمجھ نہیں پاتا۔ “There is no
subtler, no surer means of overturning the existing basis of society than to
debauch the currency. The process engages all the hidden forces of economic law
on the side of destruction, and does it in a manner which not one man in a
million is able to diagnose. Indeed, the world is ruled by little else.
Practical men, ......, are usually slaves of some defunct economist.

“(کاغذی) دولت کی طاقت نہ صرف حکمرانی اور غلام بنانے کی سب سے بڑی طاقت ہے بلکہ یہ
دنیا کی بد ترین نا انصافی اور دھوکہ دہی کی طاقت بھی ہے۔یہ کروڑوں لوگوں کو سخت
مشقت کرنے پر مجبور کر دیتی ہے، غربت پھیلاتی ہے اور محرومیاں بڑھاتی ہے جبکہ انہیں
اپنی مصیبتوں کی اصل وجہ کبھی سمجھ نہیں آتی۔ان لوگوں کی خاموش رضامندی کی وجہ سے
ان کی کمائی کا بڑا حصہ نہایت رازداری کے ساتھ ان مرکزی بینکاروں کو منتقل ہو جاتا
ہے جنہوں نے کوئی محنت نہیں کی ہوتی۔ دولت کی اسی طاقت نے ہمارے استادوں کو بھی
دھوکے میں مبتلا کر رکھا ہے۔“ This money power is not only the most governing and
influential, but it is also the most unjust and deceitful of all earthly powers.
It entails upon millions excessive toil, poverty and want, while it keeps them
ignorant of the cause of their sufierings ; for, with their tacit consent, it
silently transfers a large share of their earnings into the hands of others, who
have never lifted a finger to perform any productive labor. The same power has
grossly deceived our public teachers

مشہور جرمن فلسفی گوئٹے کا کہنا تھا کہ “بد ترین غلامی وہ ہے جس میں غلاموں کو خوش
فہمی ہو کہ وہ آزاد ہیں“۔

سانچہ:منتخب مقالہ سانچہ:وسیلہ مبادلہ سانچہ:معاشیات academic writing service best
essay writing service



https://pnb.wikipedia.org/wiki/%D9%BE%D8%B1%D8%AA%DA%AF%D8%A7%D9%84

پرتگال تھلویں لیندے یورپ دا اک دیس اے۔ ایدے لیندے تے تھلویں پاسے وڈا سمندر
اوقیانوس اے تے چڑھدے اتر چ سپین اے۔ ایس تھاں تے انسان پرانے ویلیاں توں وس ریا
اے۔ ایہ تھاں رومی سلطنت دا انگ ریا۔ بنو امیہ ویلے 712 چ عرباں نے ایدے تے مل مار
لیا۔ 1139 چ پرتگال اک وکھرا تے ازاد دیس بنیا تے اینج ایدی گنتی یورپ دے پرانے
دیساں چ ہوندی اے۔ 15ویں صدی چ پرتگال اک سمندری طاقت بندا اے تے دنیا دے کئی
تھانونں جناں چ برازیل وی ہے تے مل مار لیندا اے۔ 20ویں صدی چ ایدے اے بارلے تھاں
ایدے کولوں کھنجدے جاندے نیں۔

پرتگال دے لیندے تے تھلویں پاسے وڈا سمندر اوقیانوس اے تے چڑھدے اتر چ سپین اے۔
ٹیگس پرتگال دا اک وڈا دریا اے جیڑا سپین ولوں آندا اے تے پرتگال دے وشکاروں لنگدا
اے فیر وڈے سمندر اوقیانوس چ جا ڈگدا اے۔ ٹیگس دی پرتگال چ لمبائی 275 کلومیٹر اے۔
پرتگال دی سب توں اوچی چوٹی دا ناں پیکو اے۔ ایس دی اچائی 2,351 میٹر اے۔



https://pnb.wikipedia.org/wiki/%D9%BE%D8%A7%D9%86%D8%AF%DA%BE%DB%8C

پاندھی (پنجابی: پھرن ٹرنوالا) سورج یا کسے تارے دے دوالے کمن والی شے یا کسے تارے
دے بچے ہوۓ انگ نوں کیندے نیں جیہڑا اینا وڈا ہوے کے اپنی کھچ باجوں گول ہووے، پر
اینا وڈا وی ناں ہوے جے اوہدے اندر ایٹمی فیوژن دا کم چلے تے اپنے کمن راہ وچ کسے
ہور شے نوں ناں رہن دیوے ۔ پاندھی چوں چانن نئیں نکلدا تے ایہ تارے توں نکا ہوندا
اے۔ ایھدا چانن وی کسے تارے توں آیا تے ایہدے توں پلٹیا ہوندا اے۔ عطارد، مریخ،
زمین، وینس، مشتری، زحل، یورینس تے نیپچون سورج دے پاندھی نیں۔ پرانے ویلیاں وچ
ایناں نوں خدائی مخلوق سمجھیا جاندا سی تے ایہناں دی پوجا ہوندی سی۔ سائنس دے اگے
ودھن نال ایہناں بارے انسان دا علم وی ودیا۔ 2006 وچ انٹرنیشنل اسٹرونومیکل یونین
نے کسے نوں پاندھی منن دا اک ناپ بنایا تے ایس ناپ تے سورجی پربندھ دے 8 پاندھی
پورے اترے۔ پلوٹو جیہنوں پہلے اک پاندھی منیا گیا سی اوہنوں پاندھیاں چوں کڈھ دتا
گیا۔ ایہو ای سلوک سیرس، 2 پلاس، 3 جونو تے 4 ویسٹا نال ہویا۔

بطلیموس دے پربندھ وچ پاندھی زمین دے دوالے کمدے سن۔ 17ویں صدی وچ آکے جدوں
ٹیلیسکوپ دے بنن مگروں گلیلیو نے اسمان تے ویکھ کے پاندھیاں بارے دسیا جے ایہ زمین
وانگوں سورج دے دوالے کمدے نیں تے فیر بطلیموسی سوچ مکی۔ ایس توں پہلے وی ایہ سوچ
لوکاں نوں آئی سی پر اوہناں کول کوئی وڈا ثبوت نہیں سی۔ لمبی کھوج، کاہڈ تے سوچ
وچار مگروں یوہانس کپلر نے ایہ گل دسی جے پاندھیاں دے کمن راہ گول نہیں بلکہ
آنڈیورگے نیں۔ نویں اوزاراں نال تارہ گروواں نے ایہ ویکھیا جے زمین وانگوں پاندھیاں
وچ سورج دوالے کمدیاں ہویاں اک پاسے ول چکاؤ ہوندا اے تے کجاں تے برف دی تہ تے محول
ہوندے نیں۔ نویں ویلے وچ ایہ وی پتہ چلیا جے زمین وانگوں دوجے پاندھیاں تے اگپہاڑ،
ٹیکٹونک پلیٹاں تے طوفان وی ہوندے نیں۔ 23 جنوری 2013 تک، 859 سورجوں پرے پاندھی وی
لبے جا چکے نیں۔ ہارورڈ سمتھسونین سنٹر فار اسٹروفزکس نے ایہ دس دتی ا ے جے جنوری
2013 تک چٹے راہ وچ زمین دے ناپ دے 17 ارب توں ودھ پاندھی ہے نیں ۔

ایہدے پنجابی ناں پاندھی دا مطلب ٹرن پھرن والا اے تے ایہو ای مطلب ایہدے انگریزی
ناں (Planet) دا اے جیہڑا یونانی چوں آیا اے تے عربی سیارہ دا اے۔ پرانے ویلیاں توں
تارے ویکھن والے ویکھدے سن جے کج چانن اسمان تے ٹردے نیں جد کے دوجے اپنی تھاں تے
پکے نیں۔ ساری دنیا دی ایہ سوچ سی جے زمین کائنات دا گڑھ اے تے اسمان دی ہر شے
ایہدے دوالے کمدی اے۔

بابل پرانے عراق دے لوک پہلے لوک سن جنہاں پاندھیاں دی سوچ دتی۔ 7ویں صدی م پ دی اک
مٹی تختی وچ وینس پاندھی دی ٹور بارے دسیا گیا اے۔ 7ویں صدی م پ دی ای اک ہور مٹی
تختی دی جوڑی تے سورج، چن تے پاندھیاں دے اک ورے دے ٹور بارے لکھیا اے تے انساناں
دی ہوونی نال جڑے چنگے پیڑے شگن ایہناں دی ٹور نال جوڑے ہوۓ نیں۔ وینس، عطارد،
مریخ، مشتری تے زحل نوں بابلی تارہ گرو پشان چکے سن۔ ٹیلیسکوپ دے بنن تک پشانے
جانوالے ایہو پاندھی سن ۔

ارسٹارخس تیسری صدی دا اک یونانی تارہ گرو سی جیہنے ایہ سوچ دتی جے سورج گڑھ اے
جیدے دوالے زمین تے دوجے پاندھی کمدے سن پر سائینسی انقلاب تک زمین دے ایس کائنات
دے گڑھ ہون دی سوچ دا ای راج ریا۔

سکندریہ دے بطلیموس نے اپنی کتاب الماگست وچ بابل توں ہٹ کے جیومیٹری دی بنا تے
اسمان تے پاندھیاں دا اک نقشہ بنایا اوہدا بنایا ہویا نقشہ اگلیاں کئی صدیاں تک
دنیا نے منیا۔ اوہنے زمین نوں گڑھ منیا جیدے دوالے 7 پاندھی اک اچیچے ول نال کمدے
نیں۔ چن سب توں نیڑے فیر عطارد تے اینج وینس، سورج، مریخ، مشتری تے زحل تک جاندے سن
۔

499 وچ ہندستانی تارہ گرو آریہ بھٹ نے اک پاندھی پربندھ دتا جیدے وچ زمین اپنے
دوالے کمدی سی تے جیدے باجوں تارے لیندے والے جاندے دسدے نیں۔ اوہدی ایہ وی سوچ سی
جے پاندھیاں دا راہ آنڈیورگا اے۔ آریہ بھٹ دے پڑھنوالے دکھنی ہندستان ول جوکھے سن۔
نیلاکنٹھا سمویاجی نے 1500 وچ گل نوں اگے اینج ودھایا جیدے وچ عطارد مشتری زحل سورج
دے دوالے کمدے سن پر ایہ سورج ایہناں نوں لے کے زمین دے دوالے کمدے سن۔ 16ویں صدی
وچ ٹائیکو براہے نے وی ایہو جیا پربندھ دسیا۔

11ویں صدی وچ ابن سینا نے وینس دی ٹور بارے دسیا۔ 12ویں صدی وچ ابن باجہ نے سورج دے
منہ اگے دو پاندھی ویکھے جیہڑے ک عطارد تے وینس سن۔ تارہ گرو قطب الدین شیرازی نے
جنہاں نوں سیانپیا۔

سائینسی انقلاب وچ، گلیلیو دی ٹیلیسکوپ باجوں یورپی تارہ گروواں نوں اسمان تے اک
وکھری دنیا دسی۔ پرانی سوج جے دنیا ایس کائینات دا گڑھ اے مک گئی۔ سورج ساڈے سورجی
پربندھ دا گڑھ اے ایس سوچ نے اپنا آپ منوایا ۔ نکولس کوپرنیکس تے یوہانس کپلر دیاں
کھوجاں تے ایس نویں پربندھ دی نیو رکھی گئی۔ زمین پاندھیاں دی ٹولی وج رلائی گئی تے
ایھدے وچوں چن تے سورج نوں کڈھ دتا گیا۔ 19ویں صدی وچ کئی نویں پاندھی دسے تے سورجی
پربندھ وچ رلاۓ گۓ۔

1930 وچ پلوٹو (نکا سیارہ) لبیا گیا تے نال ای ایہنوں سورجی پربندھ دا نوواں پاندھی
من لیا گیا پر ایہ 2006 تک ای پاندھی منیا گیا۔ 1992 وچ تارہ گرو الیگزنڈر وولزکان
تے ڈیل فریل نے سورجی پربندھ توں باہر اک پلسار دے دوالے پاندھی لبے۔ ایہ لبھ، کسے
ہور تارے دے دوالے پاندھی پربندھ دا ہونا اک وڈی گل سی۔

20ویں صدی دے دوجے ادھ وچ سورجی پربندھ دے دوالے تے ہور تاریاں دے دوالے وڈیاں
کمنوالیاں شیواں لبیاں تے لوکاں وج ایہ سوچ بنی جے اک پاندھی کی ہوندا اے؟ ایہنوں
شبداں وچ کنج دسیا جاسکدا اے؟ کئی لوکاں نیں مانگ کیتی جے پلوٹو نوں پاندھی دی پدھر
توں لآ دینا چاہیدا اے ایس ل‏ئی جے ایسے تھاں تے پلوٹو ورگیاں ہور وی شیواں لبیاں
نیں۔ ایہناں وچ کجاں نوں جنہاں وچ ایرس، 50000 کواوار تے سیڈنا اندے نیں، میڈیا نے
ایہناں نوں دسواں پاندھی منن دی مانگ کیتی پر کسے سائینسی سنگت نے ایہ گل ناں منی۔
2005 وچ ایرس دی لبھ نے جیہڑا پلوٹو توں 27% ماس وچوڈا سی ایس سوج نوں اگے کیتا جے
ایہ طے کیتا جاۓ جے آخر اک پاندھی کی اے۔

ایس رپھڑ نوں مندیاں ہویاں 2006 وچ اک پاندھی ہون دی اک پدھر بنائی گئی جس باجوں 8
پاندھی سورجی پربندھ وچ منے گۓ تے پلوٹو نوں ایس ٹولی وچوں کڈھ دتا گیا۔ ایس پدھر
وچ اوس نوں پاندھی منیا گیا جیہڑا کسے تارے دے دوالے کمدا ہووے؛اینا وڈا ہوے کے
اپنی کھچ باجوں گول ہووے، پر اینا وڈا وی ناں ہوے جے اوہدے اندر ایٹمی فیوژن دا کم
چلے تے اپنے کمن راہ وچ کسے ہور شے نوں ناں رہن دیوے۔

ایہ گل پک نال نہیں کئی جاسکدی جے پاندھی کنج بنے۔ منی گئی سوچ ایہو ای اے جے اک
بدلی دب کے گیس تے تؤڑ دی پلیٹ وچ پلٹی۔ ایھدے وشکار مادہ کٹھا ہوکے تارہ بنیا تے
دوالے پاندھیاں وچ پلٹدے گۓ۔ کھچ دے کم نال پاندھی، اوہناں دے چن تے نکے پاندھی بنن
وچ آۓ۔

ایہناں چوں مشتری سب توں وڈا اے ایہ 318 زمیناں برابر اے جدوں کہ عطارد سب توں نکا
اے ایہ زمین دے 0.055 برابر اے۔ اپنی بنتر باجوں سورجی پربندھ دے پاندھی تھلے دتے
گۓ حصیاں وچ ونڈے ہوے نیں۔

1992 نوں ریڈیو تارہ گرو الیگزنڈر وولزکان تے ڈیل فریل نے اک پلسار دے دوالے دو
پاندھی لبے۔ اوہناں دی ایس لبھ نوں فیر ہوراں نے وی ویکھیا تے اینج پتہ چلیا جے
سورجی پربندھ توں پرے وی پاندھی ہے نیں۔ ایہ پلسار پاندھی اک سپرنووا دے ملبے توں
بنے سن جیہنے اوہ پلسار بنایا سی۔ کسے عام تارے دے دوالے کسے پاندھی دے لبھن دا 6
اکتوبر 1995 وچ پتہ چلیا جدوں جنیوا یونیورسٹی دے مائیکل مئير تے کولوز نے 51
پیگاسی دے دوالے پاندھی لبے۔ 15 جنوری 2013 تک جیہڑے 859 پاندھی لبے ایہناں چوں
چوکھیاں دے ماس مشتری توں ودھ سن تے کئی عطارد توں وی نکے سن۔

سارے پاندھی لازمی تاریاں دے دوالے کمدے نیں۔ سورجی پربندھ وچ سارے پاندھی سورج دے
کمن والے پاسے ول کمدے نیں۔ اک سورجوں پرے پاندھی (WASP-17b) ایسا وی ملیا اے جیہڑا
اپنے تارے دے کمن توں دوجے پاسے کمدا اے۔ پاندھی دے اک چکر نوں ورہ یا سال کیندے
نیں ۔ پاندھی دے ورے دا اپنے تارے دے پینڈے نال جوڑ ہوندا اے۔ جنا اک پاندھی اپنے
تارے توں دور ہویگا اوہنا اوہدا سال لمبا، اوہدا کمن چکر لمبا، دوڑ تھوڑی تے اوہدے
تے تاری دی کھچ تھوڑی ہوویگی۔ کسے وی پاندھی دا اوہدے تارے دے دوالے کمن چکر گول
نہیں ہوندا تے اینج پاندھی دا تارے توں پینڈا سال وچ گھٹدا ودھدا ریندا اے۔ ایس چکر
وج جدوں اک پاندھی تارے دے نیڑے ہوندا اے اوہدی دوڑ ودھ جاندی اے تے جدوں اوہ دور
ہوندا اے اوہ گھٹ جاندی اے۔

ہر پاندھی اپنے تارے دے دوالے کمدیاں تھوڑا جیا چکیا یا مڑیا ہوندا اے تے ایہ چکاؤ
اوہدے تارے دے ایکویٹر دی پدھر تے ہوندا اے ایدے نال پاندھی تے سورج دے چانن دے
پیندا وی فرق پیندا اے۔ جدوں پاندھی دا اتلا انگ تارے دے سامنے ہوندا اے اودوں
تھلواں انگ پرے ہوندا اے تے جدوں تھلواں انگ سامنے ہوندا اے اودوں اپرلا پرے ہوندا
اے۔ ایدے نال پاندھی تے موسم بندے نیں۔ جیہڑے ایہدی سال وچ ٹور باجوں تبدیل ہوندے
نیں۔ اوہ ویلہ جدوں اک پاندھی دا اک انگ تارے توں سب توں دور یا نیڑے ہوندا اے
سولسٹائس اخواندا اے جدوں اک ادھے انگ تے گرمی وچ سولسٹائس ہوندا اے اودوں اوتھے دن
سال وچ سب توں وڈا ہوندا اے تے سیال دے سولسٹائس وچ دن سب توں چھوٹا ہوندا اے. ایس
چکاؤ دے کھٹن ودھن نال کسے پاندھی تے موسم بندا اے۔ مشتری دا چکاؤ بہت تھوڑا اے ایس
لئی اوتھے موسم دا فرق بہت تھوڑا اے جد کے یورینس دا دا چکاؤ اینا زیادہ اے کہ
سولسٹائس ویلے یا پورا ہنیرا یا پوری چاننی ہوندی اے۔

پاندھی دی اک اچیچی گل ایہ وی اے جے ایہ اپنے چکر راہ نوں صاف رکھدا اے۔ ایدھے چکر
وچ کوغی ہور پاندھی نہیں آندا ناں ای کوغی ہور شے۔ ایہ اپنے راہ دی ہر شے نوں اپنے
نال رلا لیندا اے۔ ایہ گل 2006 پاندھی ناپ دا اک پوائینٹ اے۔ ایسے باجوں ایرس، سیرس
تے پلوٹو نوں پاندھی نہیں منیا گیا بلکہ نکے پاندھی منیا گیا اے۔ ایہ اصول صرف
سورجی پربندھ تے ای لاگو ہوندا اے۔

ہر پاندھی دا مڈھ پانی سار توں بندا اے تے بننے ویلے گوڑے تے بھاری مادے اندرلے
گڑھول کھچ باجوں جاندے نے تے اترلی پدھر تے ہلکے مادے تے گیساں آندیاں نیں۔ ایسے
باجوں پاندھی دی گری گھنی تے دوالے ہلکے مادے ہوندے نیں جد کے پڑی پاندھیاں وچ
باہرلا چھلڑ پینڈا ہوندا اے گیسی جناں وچ گری توں باہرلا انگ مینٹل باہرلی گیسی انگ
نال رلیا ملیا ہوندا اے۔ پڑی پاندھیاں دی گری نکل تے لوۓ دی جد کے چھلڑ سلیکا دا
ہوندا اے۔ مشتری تے زحل بارے خیال اے جے ایہناں دی گری وچ پڑیاں تے دھاتاں نیں تے
مینل وچ دھاتی ہائیڈروجن۔ یورینس تے نیپچون جیہڑے کہ نکے نیں اوہنی دی پڑی دی گری
دے دوالے امونیا، میتھین تے پانی نیں۔

سورجی پربندھ دے سارے پاندھیاں تے سواۓ عطارد دے ہوائی محول ہے ۔ ایہناں دے ماس دی
کھچ اینی اے جے گیساں ایہناں دی پدھر کول ریندیاں نیں۔ وڈے گیسی جن ایس قابل نیں جے
چوکھے ماس تے فیر جوکھی کھچ باجوں ہلکیاں گیساں جیویں ہائیڈروجن تے ہیلیم نوں نیڑے
رکھ سکن پر نکے پاندھی جیویں زمین کولوں ایہ ہوا توں اتے خلا وچ نس جاندے نیں۔ زمین
دے محول دی بنتر دوجے پاندھیاں توں وکھری اے۔ ایتھے آکسیجن محول وچ ازاد پھردی اے۔

پاندھیاں دی اک اچیچی گل اوہناں دے اندر مقناطیسی ہل جل اے جیدے نال فیر مقاطیسی
محول بندا اے ایہ محول ایس لئی بندا اے جے اوہ پاندھی دے اندر بجلی ٹورن والے مادے
ٹردے پھردے نیں تے جنہاں نال مقناطیسی ویہڑے بندے نیں۔ ایہ ویہڑے سورجی چکھڑ نوں
پرے تکدے نیں۔ ایہ مقناطیسی محول پاندھی نوں سورجی چکھڑ توں بچاندا اے۔ اوہ پاندھی
جناں اندر دھاتاں نہیں ہوندیاں اوہناں تے مقناطیسی محول بہت ماڑا جیا ہوندا اے
جیہڑا اوہنوں سورجی چکھڑ توں بچا نہیں سکدا۔ سورجی پربندھ تے صرف مریخ تے وینس تے
مقناطیسی محول نہیں ہے ۔ عطارد دا وہڑہ سب توں ماڑا تے مشتری دا سب توں تکڑا اے۔



https://pnb.wikipedia.org/wiki/%D9%88%DB%8C%D8%A2%D9%86%D8%A7

ویانا آسٹریا دا راجگھر تے ملک دیاں 9 ریاستاں چوں اک اے ۔ ایہہ ملک دا سب توں وڈا
شہر اے جس دی آبادی 16 لکھ اے ۔ اس توں علاوہ ایہہ آسٹریا دا ثقافتی ، اقتصادی تے
سیاسی مرکز وی اے ۔ ویانا وسطی یورپ دے جنوب مشرقی حصے چ دریاۓ ڈینیوب دے کنارے
واقع اے تے چیک جمہوریہ ، [[سلواکیہ] تے ھنگری دے نیڑے اے ۔ 2001ء چ شہر دے مرکز
نوں عالمی ثقافتی ورثہ قرار دے دتا گئیا ۔

شہر دیاں بنیاداں 500 قبل مسیح چ پئیاں ۔ 15 قبل مسیح چ شہر رومی سلطنت دا حصہ بنیا
تے ایہہ شمال دے جرمن قبیلیاں دی جارحیت دے خلاف اہم سرحدی شہر سی ۔

قرون وسطی چ ویانا بیبن برگ تے ہیس برگ خانداناں دا راجگھر رہیا ۔ 16ویں تے 17 ویں
صدی عیسوی چ سلطنت عثمانیہ دے ترکاں دیاں یورپ چ فتوحات دا سلسلہ جاری سی پر اوہ
ویانا توں اگے نا ودھ سکے تے 1529ء تے 1683ء چ دو عظیم محاصرے ناکام ہوگئے ۔ جس طرح
ٹورز دی لڑائی یعنی بلاط الشہداء چ شکست نے مغربی یورپ چ اسلام دی پیش قدمی روک دتی
ایسے طرح ویانا دے محاصریاں چ ناکامی نال وسطی یورپ چ اسلام مذید نا پھیل سکیا ۔
یورپ دی عیسائی تریخ چ محاصرہ ویانا دی فتوحات انتہائی اہمیت دی حامل نیں ۔

ویانا 1805ء چ آسٹرین سلطنت دا راجگھر بنیا تے بعد چ آسٹرو ہنگرین سلطنت دا
دارالحکومت قرار پائیا تے یورپی تے عالمی تریخ چ اہم ترین کردار ادا کیتا ۔ 1918ء چ
جنگ عظیم اول دی بعد ویانا جمہوریہ آسٹریا دا صدرمقام بنیا ۔ 1938ء توں دوجی جنگ
عظیم دے خاتمے تک ویانا دی بجائے برلن دارالحکومت رہیا ، کیونجے اس ویلے آسٹریا
نازی جرمنی چ شامل سی ۔ 1945ء اتحادیاں فوجاں نے ویانا نوں 4 حصیاں چ تقسیم کردتا۔



https://pnb.wikipedia.org/wiki/%D9%85%D8%A7%D8%B3%DA%A9%D9%88

ماسکو (روسی:ماسکوا) روس دا راجگڑھ تے سب توں وڈی لوک گنتی دا روسی شہر اے۔ ایہ روس
دا سیاسی کاروباری رہتلی، آݨ جاݨ تے پڑھائی دا گڑھ اے۔ دریائے ماسکوا دے کنڈے تے
وسدے ایس شہر وچ 11,503,501 لوک وسدے نیں۔ایہہ شہر روس دے لیندے پاسے ول اے۔
استمبول مگروں ایہ یورپ دا سب توں وڈا شہر اے۔ ایتھے دنیا دے سب توں چوکھے ارب پتی
ریندے نیں۔ ماسکو اپنے بنائی تے سوہنے کم نال دنیا بھر چ مشہور اے۔

ماسکو دا سینٹ باسل گرجا تے کرائیسٹ دی سیویئر گرجا (روسی چ خریستا سپاسیتلیا
سرکوف) وی دنیا بھر چ جانے جاندے نیں ۔

ماسکو اج وی اک وڈا اقتصادی مرکز اے تے کئی ارب پتی افراد دا مسکن اے تے جگ دا دوجا
مہنگا ترین شہر اے ۔ ایہہ کئی سائینسی و تعلیمی اداریاں دے نال نال کھیڈاں دے وڈے
میداناں دا شہر وی اے ۔ ماسکو پیچیدہ ترین آمد و رفت دا نظام رکھدا اے جس چ دنیا دا
مصروف ترین میٹرو یا زیر زمین ریل نظام وی شامل اے ،جہڑا اپنی تعمیرات ، خوبصورتی
تے صفائی دی وجہ توں پورے جگ چ مشہور اے ۔ ماسکو 1980ء دے گرمائی اولمپک دی میزبانی
وی کرچکیا اے ۔

تریخ دے پنیاں تے ماسکو دا پہلا ذکر 1147ء چ ملدا اے جدوں کیف دے شہزادے یوری دولگو
روکی (یوری لمبے ہتھاں والا) نے نوووگورد دے شہزادے نوں طلب کیتا گئیا ۔ تریخ دسدی
اے کہ دریائے ماسکوا دے کنارے ماسکو دی بنیاد رکھن والا وی ایہی شہزادہ سی ۔ 9 سال
بعد یوری دولگو روکی نے شہر دے دوالے لکڑی دی فصیل قائم کرن دا حکم دتا جہڑی بعد چ
کئی دفعہ تعمیر ہوئی ۔ 1237ء تے 1238ء چ منگولاں نے شہر تباہ کرن دے بعد اگ لا دتی
تے شہریاں نوں قتل کردتا ۔ ماسکو حالات دا مقابلہ کردے ہوئے 1327ء فیر ابھریا تے اک
آزاد ریاست دا راجگھر بنیا ۔ استوں بعد کافی عرصے تک ماسکو اک مستحکم تے کامیاب
ریاست دی جثیت نال ترقی کردا رہیا تے ارد گرد دے علاقیاں توں مہاجر ہوکے آݨ والے
روسی ایتھے آباد ہوئے ۔

شہزادہ دمیتری دونسکی نے اک متحدہ روسی فوج دی قیادت کردے ہوئے 1380ء چ جنگ
کولیکووا چ منگولاں دے خلاف اہم کامیابی حاصل کیتی ۔ اسدے بعد ماسکو نے روس نوں
منگولاں دے قبضے توں آزاد کران چ اہم تے قائدانہ کردار ادا کیتا ۔ 1453ء ایوان
گروزنی (ایوان خوفناک) نے روس نوں تاتاریاں دے قبضے توں آزاد کروائیا تے ماسکو ملک
چ طاقت دا اہم مرکز بن گئیا ۔ اسدے دور دے خاتمے تک ماسکو روسی سلطنت دا راجگھر بن
گئیا.

ستارویں صدی کئی اہم ترین واقعات پیش آئے جنہاں چ 1618ء چ پولینڈ دے دراندازاں توں
ماسکو دی آزادی ، 1648ء نمک دے فسادات ، 1662ء چ تانبا دے فسادات ، 1682ء دی ماسکو
بغاوت شامل نیں ۔ 1703ء پیٹر اعظم نے بالٹک سمندر دے کنارے سینٹ پیٹرزبرگ ناں دا
شہر آباد کیتا تے 1712ء ماسکو دی راجگھر دے طور تے حثیت ختم ہوگئی تے دارالحکومت
سینٹ پیٹرزبرگ منتقل ہوگئیا ۔ روس تے نیپولین دے حملے دے بعد 1812ء ماسکو دے لوکاں
نے خود شہر نوں اگ لادتی تے آپ شہر چھڈ کے چلے گئےتے جدوں 14 ستمبر نوں نیپولین
دیاں فوجاں ایتھے پہنچیاں تے سخت برفباری چ اوہناں نے شہر نوں راکھ دا ڈھیر دیکھیا
۔

ماسکو دا ویلہ مرکزی روس خاص طور تے سینٹ پیٹرزبرگ, بیلارس, تے جمہوریہ کریمیہ دے
ٹائم زون دے حوالے لئی ورتیا جاندا اے. اے علاقے ماسکو سٹنڈرڈ ویلے تے ٹردے نیں
جیہڑہ UTC توں 3 کعینٹے ود اے.

ماسکو دی آب و ہوا گرم تے گٹھن آلی اے۔ سردی دا موسم عام طور تے نومبر توں مارچ تکر
جاندا اے تے باقی سارا سال گرمی پیندی اے۔ موسم وچ تبدیلی ہندی رہندی اے تے درجہ
حرارت سردیاں وچ 25- توں 30- تکر ہندا اے۔ گرمیاں دا درجہ حرارت 10 توں 35 Ċ درجہ
تکر جاندا اے۔ جون جولائی تے اگست دے معینیاں چ بوہتا بوہتا درجہ حرارت 20 توں 26
تکر قابل برداشت ہندا اے پر مئی تے ستمبر دے معینے چ چوکھی گرمی پیندی اے تے کدی اک
دو ہفتے لئی دن دا درجہ حرارت 30C توں وی ٹپ جاندا اے۔ ہن تکر سب توں ودھ درجہ
حرارت ماسکو دے مرکز تے ایئرپورٹ دا رکارڈ کیتا گیا جیہڑا 29 جولائی 2010 نوں 38.2C
تے 39.0C دے برابر ہیگا سی۔ ایدی وجہ غیر معمولی گرمی دی لہراں دا چلنا سی۔
2007-2014 وی موسم دے حوالے نال گرم ترین سال رئے نیں۔ ماسکو دے مرکز اچ درجہ حرارت
آسے پاسے دے علاقے آں چوں ودھ ہندا اے۔

ماسکو چ عیسائی مذہب نوں منن آلے لوک گنتی وچ چوکھے ودھ نیں ایس کر کے عیسائیت
اوتھے دا وڈا دھرم منیا جاندا اے۔ ایس توں علاوہ ماسکو چ آرمینیائی، بدھ مت، ہندو
مت، کیتھولک تے اسلام نوں منن والے وی ریندے نیں۔ ماسکو دے پیٹرک نوں چرچ دا وڈا
منیا جاندا اے تے اے ڈانیلو مونسٹری چ ایندا اے۔ ماسکو نوں 40 گرجا کعراں دا شہر وی
آکھیا جاندا سی۔

1918 وچ روس نوں سیکولر دیس بنا دتا گیا۔ 1930-1920 وچ ماسکو اچ کئی گرجے ختم کر
دتے گئے۔ ماسکو چ مسلمان ابادی 1.5 ملین دے نیڑے اے جیہڑی شہر دی کَل ابادی دا 14
فیصد اے۔ شہر چ چار مسیتاں وی ہے نیں۔ ماسکو دی کیتھیڈرل مسیت مشعور اے۔ ایس مسیت
دی شروعات 2015 ستمبر 25 چ کیتی گئی۔ اے مسیت اک پرانی مسیت دی تھاں تے بنائی گئی
تے ایس وچ دس ہزار بندیاں دے بین دی تھاں اے۔ روس دے صدر ولادیمر پٹن، ترکی دے طیب
اردگان تے فلسطین دے محمود عباس ہوراں ایس مسیت دی افتتاحی کٹھ چ شامل ہوئے سن۔

2005 توں لے کے 500 توں ودھ اولمپک دے کھڈاری ماسکو چ ریندے نیں۔ ماسکو چ 63 کھیڈ
دے میدان نیں تے یورپ دا چوتھا وڈا میدان لوزنکی وی ایتھے ہیگا اے۔ 2018 وچ فیفا
ورلڈ کپ دے مقابلے وی ایس میدان اچ ہون گے۔ جگ چ آئس ہاکی دی مشور ٹیم دا تعلق وی
ماسکو نال اے۔

روس نوں 2018 دے فیفا ورلڈ کپ دے حقوق دتے گئے نیں، لوزنکی گراؤنڈ اچ ایدے مقابلے
ہون گے۔ ایس گرونڈ اچ دس ہزار بندیاں دے بین دی تھاں بنائی گئی اے۔

ماسکو اچ 1696 ہائی سکول تے 91 کالج ہیگے نیں۔ ایس توں علاوہ ایتھے 60 یونیورسٹیاں
تے 222 ہائی تلیمی ادارے موجود نیں۔ لومونوسوف ماسکو سٹیٹ یونیورسٹی 1755 چ بنائی
گئی۔ یونیورسٹی دی 240 میٹر اچی عمارت سپیرو ہل اتے اے تے جدوں اے بنی تے یورپ سب
توں اچی عمارت سی۔ ماسکو دی پاور انجنئیرنگ انسٹیٹیوٹ 1830 چ بنایا گیا۔ اے ماسکو
دے مرکز اچ موجود اے۔ایتھے 18,000 انڈر گریجویٹ تے1,000 پوسٹ گریجویٹ پڑھاکو سائنس
تے انجنئرنگ دی ٹیکنیکل ڈگریاں لیندے نیں۔

ماسکو اچ چوکھے کلب، بار تے ریستوران کھابے ہیگے نیں، ورسکایا گلی ماسکو اچ سب توں
مشعور تے خریداری دے حوالے نال رش آلی تھاں اے۔ مشعور بوتیکاں اچ بلغاری، ٹفانی
اینڈ کو، ارمانی، پراڈا تے بینٹلے شامل نیں۔ ماسکو دیاں راتاں بوہت رنگین تے رونق
آلیاں نیں تے شہر اچ جگ دے وڈے کلب، کھابے تے نچن آلے ہوٹل نیں۔ سب توں پسندیدہ
تھاں پرانی چاکلیٹ فیکٹری کول اے جتھے کلب،مورت نگریاں، کیفے تے نائٹ کلب ہیگے نیں۔



https://pnb.wikipedia.org/wiki/%D8%B3%D9%88%D9%86%D8%A7

سونا اک پعاری، نرم، لشکدی تے پیلی دھات اے۔ انسان اینوں ہزاراں وریاں توں گینیاں،
نمیش تے پیسے لئی ورت ریا اے۔ ایہ گھٹ لبدی اے تے ایدا ورتن دوجیاں گھٹ لبن والیں
دھاتاں توں اسان اے۔ اے بوت مینگی دھات اے تے اینوں انسانی تریخ چ بوہت اہمیت ملی
ہوئی اے۔

سونا اک کیمیائی عنصر اے جیدا ایٹمی نمبر 79 اے۔ایدا نشان (Au) اے جیڑا کے لاطینی
بول (aurum) توں نکلیا اے۔ اے بجلی تے گرمی دا چنگا کنڈکٹر اے تے اینوں زنگ نئیں
لگدا۔ اینوں کسے دوجی دھات نال رلا کے پینڈا کیتا جاندا اے۔ اے اپنی خالص حالت چ
نرم ہوندا اے۔ سونا اک ٹرانزیشن عنصر اے تے اے یارویں گروپ چ ہوندا اے۔ اے بوت کم
کیمیائی طور تے ریایکٹ کردا اے تے اے نوبل گیساں دے مگروں سب توں کٹ ریایکٹوو اے۔

سونے تے تیزاب کلیاں اثر نئیں کردے پر اینوں آکوا ریجیا چ کولیا جاسکدا اے۔ سونا
سائنائڈ دے اساسی محلول چ وی کولیا جاسکدا اے جس باجوں اس محلول نوں سونے دیاں
کاناں چ وی ورتیا جاندا سی۔ سونے نوں پارے چ ملا کے املگم بنایا جاندا اے جینوں
سونے نوں صاف کرن ج ورتیا جاندا اے۔ سونے دے خالص پن نوں ناپن لئی اینوں شورے دے
تیزاب چ ڈوبیا جاندا اے۔ کیونجے اے چاندی تے دوجے لویاں نوں کول لیندا اے پر سونے
نوں نئیں کول سکدا۔

سونا ٹکڑیاں دی صورت چ لبدا اے۔ اے کدی کدی ٹیلوریم دے نال کمپاؤنڈ دی صورت چ وی
لبدا اے۔ اینوں صدیاں توں کرنسی لئی وی ورتیا جاندا اے۔ اینوں انسانی رہتل چ دولت
دی نشانی دی حیثیت حاصل اے۔ انسانی تریخ چ 165،000 ٹن سونا کھودیا جا چکیا اے۔ اج
کل کڈیا جان آلا سونا 50٪ گہنیاں چ، 40٪ پیسیاں نوں سانبن واسطے تے 10٪ انڈسٹری چ
ورتیا جاندا اے۔ اینوں زیوراں تے سجاوٹ توں علاوہ دند بنانے دے کم، الیکٹرانکس تے
انج دیاں فیدے آلیاں تھاواں تے وی ورتیا جاندا اے۔ سونا کسدا نئیں تے نا ای دوجیاں
عنصراں دے نال ریایکٹ کر کے خراب ہوندا اے جیدی وجہ توں اینوں بجلی دی وائرنگ، شیشے
نوں رنگ کرن چ ورتیا جاندا اے۔ حکیم لوک اینوں نسخیاں چ تے کھان پین وچ ورتدے نیں۔‌

سونا ساریاں تعاتاں وچ سب توں پینڈی اے پر اک گرام سونے نوں کٹ کے اک میٹر دی پتری
چ وی بدلیا جا سکدا اے تے اے فیر وی نئیں ٹٹدا۔ پتری دی صورت چ ایدا رنگ ہرا نیلا
لگدا اے۔ سونا دی اے پتلی پتری انفراریڈ روشنی نوں وی پلٹ دیندی اے جیدے باجوں
اینوں گرمی-سہن آلے کپڑیاں، شیشے تے، خلا بازاں دے خاص کپڑیاں، تے عینک تے ورتیا
جاندا اے تاکے اوہ اونا دیاں اکھاں نوں سورج دی تیز روشنی توں بچا سکن۔

سونا بہت گوڑا اے ایدا اک کیوبک میٹر، 19،300 کلو گرام دا ہوندا اے، تے سب توں گوڑے
عنصر اوسمیم دے اک کیوبک میٹر دا وزن 22،610 کلوگرام ہوندا اے۔ جدونکے سکہ جیدے توں
گولیاں بندیاں نیں اودا اک کیوبک میٹر صرف 11،340 کلوگرام دا ہوندا اے۔

سونے نوں 7000 وریاں توں ورتیا جاریا اے۔ بلقان چ 6000 وریاں پرانیاں سونے دیاں
شیواں لبیاں نیں۔ 4600 ورے پرانی اک مصری لکھت وچ اک فرعون نے ایہ لکھیا اے کے اودے
ویلے چ مٹی توں ودھیک سونا ہیگا اے۔ مصر توں اک قدیم نقشہ وی لبیا اے جیدے وچ اتلے
سوڈان تے تھلویں مصر چ اک سونے دی کان وکھائی گئی اے۔ پرانے ویلے چ عرب وچ لال
سمندر دے نال وی سونے دیاں کاناں ہیگیاں سن۔ سونے نوں مسیح توں 610 ورے پہلے ترکی چ
پہلی واری کرنسی لئی ورتیا گیا۔ رومیاں نے اج توں کوئی 2000 وریاں پہلاں پانی دے
زور توں سونے نوں زمین توں کڈنا شروع کیتا۔ ایسے زمانے چ ہسپانیا تے رومانیا چ وی
پانی دے زور توں سونا کڈیا گیا۔ اتلے سپین چ لاس میڈیولاس ناں دی سونے دی کان چ 7
پانی دے راہ نیں جیناں دی مدد نال سونا کڈیا جاندا اے۔ رومانیہ دی کان روسیا
مونٹانا اوس ویلے دی بوت وڈی کان سی تے جینوں اج تک ورتیا جاریا اے۔

افریقہ چ وسدی مالی سلطنت (1230-1630) دے کول بوت زیادہ سونا سی تے اوہ اپنے ویلے چ
اس گل دی وجہ توں سارے جگ چ اوہدی مانتا سی۔ منشا موسی جیڑا 1312 توں 1337 تک اس
سلطنت دا بادشاہ ریا اوہ ساری دنیا چ اپنے 1324 دے حج دی وجہ توں مشہور ہویا: اوہ
مکہ دی راہ تے جدوں قاہرہ توں جولائی 1324 چ لنگیا تے اونے اوتھے اینا سونا ونڈیا
کہ مصر چ سونے دا مل دس وریاں تک کٹ گیا۔

یورپی لوک براعظم امریکہ چ سونے دی کھوج لئی آۓ جدوں اوناں نوں اس گل دا پتہ لگیا
کے اوتھے دے لوکاں کول بہوت سونا اے- وشکارلہ امرکاہ، پیرو، ایکویڈار تے کولمبیا
ایس کم لئی اچیچیاں تھانواں سن۔۔ اوتھے دے لوک جیناں نوں ایزٹک کیندے نیں سونے نوں
دیوتائی شے سمجھدے سن جدوں کے اتلے امریکہ دے ریڈ انڈینز سونے نوں کسے کم دا نئیں
سمجدے سن کیونجے اے اوناں نوں زندگی اسان کرن واسطے کسے کم دا نئیں سی تے اوہ اس
توں زیادہ اوناں دھاتاں نوں اہم سمجدے سن جیہڑیاں اوناں نوں فیداے دیندیاں سن۔

سونے نوں پرانے ویلے توں کرنسی لئی وی ورتیا جاریا اے۔ اج کل کسے دیس کول ہیگے سونے
توں اوس دیس دی کرنسی داے مل ناپیا جاندا اے۔ 20ویں صدی چ دیساں دی معیشت دی تیزی
دے نال اگے ودی تے ایس وجہ توں سونا معیشت دا خاص حصہ نئیں ریا کیونجے ایدے نال
دوجے دیساں دی کرنسی دا ورتنا ود گیا اے۔ اج کل سونے دے بدلے کرنسی دا اکو ریٹ دا
کم مک گیا اے۔

لوک پیسیاں دا سعارا رکھن واسطے سونے نوں اپنے کول سنبھال کے رکھدے نیں کیونجہ ایدا
مل کرنسی دے مقابلے تے اینا بوتا کٹدا نئیں اے۔ اس سونے نوں سونے دیاں اٹاں وی
کیندے نیں پر ایدے مختلف ڈیزائن وی ہوسکدے نیں۔ اس نال لوکاں نوں اپنے پیسیاں دی
رکھولی ہوندی اے کیونجے سونا کسے وی ویلے کرنسی چ بدلیا جا سکدا اے۔ عام طور تے اس
سونے دا خالص پن 22 قیراط توں 24 قیراط ہوندا اے۔ کینیڈا دا سونے دا سکہ 99.99٪
سونے دا ہوندا اے۔ امریکی گولڈ ایگل، برطانوی گولڈ سوورن، آسٹریا دا ویآنا
فلہارمونک سکہ تے چین دا گولڈ پانڈا۔

سونا خالص حالت چ نرم ہوندا اے تے اینوں دوجی تعاتاں نال رلا کے اینوں سخت بنایا
جاندا اے تے ایدا رنگ وی بدل کے زیورات چ ورتیا جاندا اے۔ ایدے چ تانبا، چاندی،
پلیڈیم یا دوجیاں انج دیاں تعاتاں رلائیاں جاندیاں نیں جیدے توں ایدا رنگ بدل جاندا
اے۔ 18 قیراط سونے چ 25٪ تانبا ہوندا اے تے ایدا رنگ وی ہلکا رتا ہو جاندا اے جینوں
گلابی سونا کیندے نیں۔ سونے چ لویا مکس کرو تے ایدا رنگ نیلا ہو جاندا اے تے اگر
الومنیم مکس کرو تے جامنی رنگ ہوجاندا اے۔ 18 قیراط سونے چ نکل تے تھوڑا جیا زنک تے
تانبا ہوندا اے جیدی وجہ توں ایدا رنگ چاندی وانگوں ہوندا اے۔

سونے نوں وشکارلے ویلیاں چ صحت واسطے چنگا سمجیا جاندا سی کہ اینی تھوڑی تے سوہنی
شے صحت واسطے چنگی ہی ہوسکدی اے۔ سونے دے کج نمک سوجن نوں روکدے نیں تے اینوں جوڑاں
دے درد دے علاج چ ورتیا جاندا اے۔ سونے دے تابکار آئسوٹوپ تے نمک ای انسان دے جسم چ
کسے کم دے ہوندے نیں، خالص سونا انسانی جسم دے نال کج نئیں کردا۔ ٹی بی تے جوڑاں دے
سوجن نوں روکن واسطے سونے نوں جسم اندر لا دتا جاندا اے۔ اینوں دند بنان واسطے وی
ورتیا جاندا اے۔ کئی لوک سونے دے دند وی بناندے نیں۔ سونے دی آئسوٹوپ سونا-198
کینسر دے علاج واسطے وی ورتی جاندی اے۔

سونے نوں تاگے دی شکل دے کے کڑھائی وچ ورتیا جاندا اے۔ اینوں شیشا رنگن واسطے وی
ورتیا جاندا اے۔ اے شیشے چ گوڑا رتا رنگ بناندا اے۔ اے بوت چنگا کنڈکٹر اے تے اینوں
گڈیاں چ گرمی کڈن واسطے وی ورتیا جا سکدا اے، مکلارن اپنی فارمولا 1 گڈی چ اینوں
گرمی کڈن واسطے ورتدی اے۔ اے ریڈیائی تابکاری نوں موڑنے واسطے بوت زبردست شے اے تے
اینوں جنگی جعازاں دے اتے لایا جاندا اے تاکے اے دشمن دے ریڈار نوں الو بنا سکن۔
اینوں چنگی کوالٹی دی سیڈیاں تے وی لایا جاندا اے۔



https://pnb.wikipedia.org/wiki/%D8%B1%D8%A7_%D8%B7%D9%88%D8%B7%D8%A7

را طوطا طوطا ٹبر دا اک پنچھی اے۔ ایہ اک وڈے ناپ دا طوطا اے جیدا اصل دیس پنجاب
اے۔ سکندر یونانی 327 م پ جدوں پنجاب آیا تے مڑدیاں ایتھون دی سغات ایہ طوطا لے کے
گیا تے ایس نوں اپنی سلطنت وچ ونڈیا۔ ایسے باہجوں ایہنوں سکندری طوطا وی کیندے نیں۔

پنجابی وج ایہنوں را طوطا کیا جاندا اے۔ انگریزی تے ہور یورپی بولیاں وچ ایہنوں
سکندری طوطا دے ناں نال سدیا جاندا اے۔ سکندر جدوں ایتھے آیا سی تے ایتھوں جان
لگیاں پنجاب دی سغات را طوطا اپنے نال لے گیا تے اپنی سلطنت دے وکھریاں تھانواں
ایران، مصر، اناطولیہ تے یونان ول پنجاب آن دی نشانی لئی کلیا۔ ایہناں دیساں وچ
ایہنوں فیر سکندر دے ناں نال ای بلایا گیا تے اودوں توں ای ایہنوں ایہدی سہنپ تے
سکندر نال جوڑ باہجوں بادشاہ تے امیر لوک پال رۓ نیں۔ ایہ دنیا دے سب توں پرانے
پالے گۓ پنچھیاں وچوں اک اے۔ انگریزی، فرینچ، جرمن تے کئی ہور بولیاں وچ ایہدے ناں
نال سکندر آندا اے۔ ایران وچ ایہنوں سکندر نال جوڑ باہجوں شاہ طوطی کیندے نیں۔

کارل لنیاس نے 1766 وچ ایہدا لاطینی سائینسی ناں (Psittacula eupatria) رکھیا۔ ایس
سائینسی ناں دے پہلے حصے (Psittacula ) دا مطلب اے طوطا تے دوجے حصے (eupatria) دا
مطلب اے اچا جوڑ، اچا ٹبر، پیو داد یا چنکے دیس توں۔ (eupatria) دو شبداں دا جوڑ
اے : (eu + patria)۔ (eu) دا مطلب اے جنگا تے (patria) دا مطلب پیو، دادا یا دیس تے
بنیا چنگے جوڑ یا دیس (پنجاب) دا طوطا۔

پنجابی وچ ایہنوں را طوطا کیا جاندا اے تے مانتا والا طوطا منیا جاندا اے جد کے ایہ
توں کھٹ مانتا دے طوطے نوں کاٹھا طوطا کیا جاندا اے۔

را طوطا طوطیاں وچ سب توں وڈا اے۔ ایہ 58 سینٹی میٹر (23 انچ) لما ہوندا اے تے پر
18.9–21.5 سینٹی میٹر (7.5–8.5 انچ) ہوسکدے نیں جد کے پوچھل 21.5–35.5 سینٹی میٹر
(8.5–14.0 انچ) لمی اے. جوان طوطا 200 تے 300 گ (7.1 تے 11 اونس) تکدا ہوندا اے۔
ایہ ہرے ای ہوندے نیں۔ گلاں تے چھاتی اتے پؤری نیلی لشک ہوندی اے۔ ٹڈ پیلا ہرا
ہوندا اے۔ پوچھلوالے کھمباں دے اتلے وشکارلے پر نیلے ہرے، اتلے کنارے والے ہرے تے
پوچھلوالے سارے تھلویں کھمب پیلے ہوندے نیں۔ سارے را طوطے پانویں نر ہون یا مادھ
موڈھے پراں تے کلیجیی لال نشان لازمی ہوندے نیں۔ اتلی تھلویں چنج لال پر نوکاں
پیلیاں ہوندیاں نیں۔

را طوطا دنیا دے سب توں پرانے پالے جان والے پنچھیاں وچوں اے۔ ایہدا انگریزی،
سائینسی تے ہور یورپی بولیاں والا ناں ایہدے پہلے یورپی کھوجی سکندر یونانی دے ناں
تے اے جیہنے ایہنوں اپنی سلطنت دیاں وکھریاں پاسیاں ول سغات لئی پیجیا تے اودوں توں
ای ایہنوں اناطولیہ، ایران، مصر، یونان تے اٹلی دے بادشاہ، شہزادے تے امیر لوک پال
رۓ نیں۔ ایہنوں پالنا اسان اے تے کسے وی پنجرے وج کسے جوڑے نوں کلا رکھیا جاوے تے
ایہناں وج وادا ہو جاندا اے۔ ایہدے 2 توں 4 تک انڈے ہوندے نیں جنہاں وجوں 28 دن وج
چوچے نکلدے نیں۔ مادھ انڈیاں تے بیٹھدی اے تے نر کھان پین نوں لیاندا اے۔ 6 ہفتیاں
مگروں نکے طوطے وی اڈن لگ پیندے نیں۔

راطوطے دیاں اگوں پنج نکیاں ونڈاں نیں تے ایہ ساریاں رل کے پاکستان توں لے چڑھدے ول
ہندستان، نیپال، سری لنکا، بنگلہ دیش، برما، لاؤس، کمبوڈیا تے ویتنام تک ملدیاں
نیں۔ پنجابی را طوطا 62 سینٹی میٹر (24.5 انچ) لما تے ایہدا پرپسار 20–24 cm
(8–9.5 in) ہوندا اے تے سب توں وڈا طوطا منیا گیا اے۔ پنجاں نکیاں ونڈاں چوں سیامی
را طوطا سب توں نکا اے۔



https://pnb.wikipedia.org/wiki/%D8%A2%D8%B0%D8%B1%D8%A8%D8%A7%D8%A6%DB%8C%D8%AC%D8%A7%D9%86

آذربائیجان قفقاز چ یوریشیا چ اک دیس اے۔ ایدے چڑھدے ول کیسپیئن سمندر، اتر ول روس،
لیندے اتر ول گرجستان، لیندے ول آرمینیا تے دکھن ول ایران اے۔ ایدی تھاں 86،600
مربع کلو میٹر اے۔ ایدی لوک گنتی 9,165,000 اے۔ ایتھے آذری بولی بولی جاندے اے۔

آذربائیجان (Azerbaijan) جس نوں سرکاری طور اتے جمہوریہ آذربائیجان کہیا جاندا اے،
یوریشیا دے جنوبی قفقاز دا سب توں وڈا تے سب توں زیادہ آبادی رکھن والا ملک اے۔
مشرقی یورپ تے لہندے ایشیا دے درمیان واقع اس ملک دے مشرق چ بحیرہ قزوین، شمال
چروس، مغرب چ آرمینیا تے ترکی، شمال مغرب چ جارجیا، تے جنوب چ ایران واقع ہیں۔
آذربائیجان دے جنوب مغرب چ واقع نگورنو کاراباخ تے ست ضلعے نگورنو کاراباغ دی 1994
دی جنگ دے بعد توں آرمینیا دے قبضے چ نیں۔ اقوام متحدہ دی سلامتی کونسل دی چار
قرارداداں چ آرمینیا نوں کہیا اے کہ اوہ آذربائیجان دی سرحد توں اپنیاں فوجیاں ہٹا
لوے۔ ملکی رقبے چ 30 مربع کلومیٹر دے لگ بھگ دے کجھ جزیرے وی نیں جو بحیرہ قزوین چ
واقع نیں۔

آذربائیجان اک سیکولر تے یونیٹاری لوکراج اے۔ ایہ ملک آزاد ریاستاں دی دولت مشترکہ،
GUAM تے کیمیائی ہتھیاراں اُپر پابندی دی تنظیم دا بانی رکن اے۔ ملک دا مستقل
نمائندہ یورپی یونین چ موجود اے، اسنوں یورپی کمیشن دے خصوصی ایلچی ہون تے اقوام
متحدہ دا ممبر ہون، OSCE، یورپی کونسل تے نیٹو دے قیام امن دے پروگرام یعنی PfP
پروگرام چ وی نمائندگی حاصل اے۔

جمہوریہ آذربائیجان دی ریاست تریخی طور اتے اس علاقے چ واقی اے جسنوں قفقازی
البانیہ دے ناں توں جانیا جاندا اے۔ اس علاقے نوں اران وی کہیا جاندا اے۔ قفقاز
1740 توں لے کے روسی قبضے تک مختلف چاناں دے قبضے چ سی تے19 ویں صدی دے ادھ توں لے
کے 1917 تک جنوبی قفقاز روسی صوبےآں چ منقسم سی۔

جنوبی قفقاز نوں اکامینڈس نے 550 قبل مسیح چ فتح کیتا سی تے اس نال زرتشتی مذہب نوں
فروغ ملیا۔ چوتھی صدی قبل مسیح چ سکندر اعظم دی آمد دے بعد ایتھے ہور ملحقہ علاقےآں
چ اک بادشاہت قائم ہوئی۔

عرب اموی خلیفے نے ساسانیاں تے بازنطینیاں نوں شکست دے کے قفقازی البانیہ نوں فتح
کر لیا۔ عباسیاں دے زوال دے بعد ایہ علاقہ سالاریاں، ساجدی، شدادی، راوادی اور
بائیدیاں کے قبضے چ رہیا۔ 11 ویں صدی عیسوی دے شروع چ وسطی ایشیا توں آن والے ترک
اوغدائی قبیلےآں نے بتدریج اس علاقے اتے قبضہ جمایا۔انہاں بادشاہتاں وچوں پہلی
بادشاہت غزنویاں دی سی جنہاں نے 1030 چ اس علاقے اتے قبضہ جمایا۔

مقامی طور اتے بعد چ آن والے سلجوقیاں اُپر اتابک نے فتح پائی۔ سلجوقیاں دے دور چ
مقامی شاعراں جداں کہ نظامی گنجوی تے خاگانی شیروانی نے فارسی ادب نوں بام عروج تک
پہنچایا۔ ایہ سب اج کل دے آذربائیجان چ ہوئیا۔ اس دے بعد یلدرمیاں نے مختصر قیام
کیتا تے انہاں دے بعد امیر تیمور آیا۔ جس دی مدد نوشیرواں نے کیتی۔ امیر تیمور دی
موت دے بعد ایہ علاقہ دو مخالف ریاستاں چ ونڈیاگیا۔ انہاں دے ناں قرہ قویونلو تے آق
قویونلو سن۔ آق قویونلو نوں ہران دے بعد سلطان اذن حسن نے آذربائیجان دی پوری ریاست
اُپر حکمرانی کیتی۔ اس دے بعد ایہ علاقہ شیرواں شاہاں دے کول آیا جنہاں نے 861 توں
1539 تک بطور خودمختار مقامی حکمران دے اپنی حیثیت برقرار رکھی۔ شیروانیاں دے بعد
صفویاں دی باری آئی تے انہاں نے شیعہ اسلام اس وقت دی سنی آبادی اتے زبردستی لاگو
کیتا۔ اس ضمن چ انہاں نوں سنی عثمانیاں نال جنگ وی کرنا پئی۔

کچھ چر بعد صفویاں دے زوال دے بعد کئی خاناں نے مقامی طور اتے اپنیاں حکومتاں قائم
کر لیاں تے انہاں دیں آپسی لڑائیاں دا آغاز ہو گیا۔ ترکمانچی دے معاہدے دے بعد کئی
علاقےآں اتے روسی سلطنت دا قبضہ ہو گیا۔ پہلی وڈی لڑائی چ جدوں روس دے زوال دا وقت
آیا تاں آذربائیجان، آرمینیا تے جارجیا نے مل کے ایک الگ متحدہ ریاست قائم کیتی جو
مختصر عرصہ تک قائم رہی۔ مئی 1918 چ ایہ ریاست ختم ہوئی تے آذربائیجان نے اپنی
آزادی دا اعلان کیتا تے اپنا ناں عوامی جمہوریہ آذربائیجان رکھیا ۔ اس ریاست نوں
دنیا چ پہلی مسلمان پارلیمانی ریاست ہون دا درجہ حاصل اے۔ دو سال بعد روسیاں نے اس
اتے فیر قبضہ کر لیا۔ مارچ 1922 چ جارجیا تے آرمینیا دے نال اک نویں ٹرانس کاکیشیئن
ایس ایف ایس آر بنائی جو کہ روسی فیڈریشن دے ماتحت سی۔ 1936 چ ایہ وی اپنے انجام
نوں پہنچی تے آذربائیجان بطور سوویت سوشلسٹ ریپبلک دے سوویت یونین چ رلیا۔

1940ء کی دہائی میں آذربائیجان سوویت سوشلسٹ ریپبلک نے جنگ عظیم دوم کے مشرقی محاذ
کو تیل کی سپلائی کا فریضہ سرانجام دیا۔ اڈولف ہٹلر نے آپریشن ایڈیلویس شروع کیا
تاکہ قفقازی تیل کے کنوؤں پر قبضہ کیا جا سکے۔ لیکن اس میں شکست ہوئی۔ کمیونسٹ
پارٹی کے جنرل سیکرٹری میخائل گورباچوف کی سیاسی پالیسیوں کے نتیجے میں پورے سوویت
یونین میں بالعموم اور نگورنوکاراباغ میں بالخصوص بے چینی پھیل گئی۔ ایاز مطالی بوف
نے آذربائیجان کےصدر کے عہدے کا حلف لیا اور 18 اکتوبر 1991ء کو آذربائیجان کی
آزادی کا اعلان کیا گیا۔

آزادی کے ابتدائی سال نگورنو کاراباغ کی آرمینیا سے ہونے والی جنگ کے باعث دھندلا
گئے۔ جنگ کے اختتام پر آذربائیجان کو اپنے کل رقبے کا 14 سے 16 فیصد حصہ آرمینیا کو
دینا پڑا جس میں نگورنگوکاراباغ بھی شامل ہے۔ اس وقت کے صدر نے اپنی شکست کو قبول
کیا اور ان کے بعد آذربائیجان کمیونسٹ پارٹی کے سابقہ پہلے سیکرٹری حیدرعلیوف نے
اگلے صدر کا حلف اٹھایا۔ اس دور میں اگرچہ کچھ ترقی ہوئی لیکن پھر بھی تیل سے ہونے
والی آمدنی کا بڑا حصہ اشراف کی زیر استعمال رہا۔ حیدر علیوف کی دوسری مدت اقتدار
میں ان کی مقبولیت میں کمی ہوئی۔ ایک وجہ ان کی طرف سے انتخابات میں ہونے والی
دھاندلی بھی ہے۔ حیدر علیوف کی وفات کے بعد ان کے بیٹے کو بھی تنقید کا سامنا کرنا
پڑا جو وزیر اعظم رہ چکے تھے

آذربائیجان نے 12 نومبر 1995 نوں نویں آئین دی منظوری دتی جس ج اس دے ریاستی نشان،
جھنڈے، سرکاری نشان تے قومی ترانے دی منظوری دتی۔

آذربائیجان دا قومی ترانہ آذربائیجان دا دیسی گؤناے, جِہدا اصل عنوان آذربائیجان دا
كدمتال اے۔ ترانہ نو شاعر احمد جاوید نے لکھیا تے موسیقار اجيار هاجبےيوو ہن۔
ایہنوں 1918 وچ اپنایا گیا سی۔

سلامتی کونسل صدر کے ماتحت ایک ادارہ ہے اور صدر اسے آئین کے تحت چلاتا ہے۔ اسے 10
اپریل 1997 میں قائم کیا گیا۔ انتظامی محکمہ صدر سے ہٹ کر کام کرتا ہے۔

اب تک آذربائیجان کے سفارتی تعلقات 158 ممالک کے ساتھ ہیں اور یہ 38 بین القوامی
تنظیموں کا رکن بھی ہے۔ اسے غیر جانبدار ممالک کی تنظیم اور ورلڈ ٹریڈ آرگنائزیشن
میں مبصر کا درجہ ملا ہوا ہے۔ 9 مئی 2006ء میں آذربائیجان کو جنرل اسمبلی کے تحت
بنائی جانے والی انسانی حقوق کی کونسل کا رکن بنایا گیا۔ اس کی مدت 19 جون 2006ء سے
شروع ہوئی۔

آذربائیجان دہشت گردی کے خلاف بننے والے بین الاقوامی اتحاد کا حصہ ہے۔ اس کے علاوہ
کوسوو، افغانستان اور عراق میں امن بحالی کی کوششوں میں بھی حصہ لے رہا ہے۔
آذربائیجان نیٹو کے پروگرام "امن معاہدے" کا بھی سرگرم رکن ہے۔

9 نومبر 1991ء میں جاری ہونے والے صدارتی فرمان کے مطابق موجودہ قومی افواج کی
تشکیل کی گئی ہے۔ آذربائیجان کی افواج کے چار حصے ہیں: بری فوج، ہوائی فوج، بحری
فوج اور فضائی دفاعی فوج۔ اس کے علاوہ نیشنل گارڈ، داخلی گارڈ، سرحدی گارڈ اور
ساحلی گارڈ یعنی کوسٹ گارڈ بھی موجود ہیں۔ صدر کو افواج کے سپریم کمانڈر کی حیثیت
حاصل ہے۔ 2007ء کے اوائل میں آذربائیجان کی فوجوں میں 95000 مرد شامل تھے۔

آذربائیجان یورپ کے روایتی ہتھیاروں کے معاہدے کا پابند ہے۔ 13 جنوری 1993ء کو
آذربائیجان نے کیمیائی ہتھیاروں کی روک تھام کے معاہدے پر بھی دستخط کئے تھے۔
آذربائیجان نیٹو کا بھی رکن ہے۔ اس کے علاوہ آذربائیجان نے این پی ٹی پر بھی دستخط
کئے ہوئے ہیں۔ آذربائیجان کی مسلح افواج نے دہشت گردی کے خلاف جاری جنگ میں امن
بحالی کے دستوں کا کردار بھی ادا کیا ہے۔ 2007ء میں اس کے دفاعی اخراجات 871 ملین
ڈالر یعنی 870 کروڑ 10 لاکھ ڈالر تک پہنچ گئے ہیں۔

انتظامی امور کے لئے آذربائیجان کو 76 اضلاع میں تقسیم کیا گیا ہے۔ ان میں 65
دیہاتی، 11 شہری اور 1 خودمختار علاقہ شامل ہیں۔ صدر ان علاقوں کے لئے گورنر کا
تقرر کرتا ہے۔ ان کے اپنے مقامی سربراہ بھی منتخب ہوتے ہیں جن کے پاس مقامی سطح کے
اختیارات ہوتے ہیں۔ کلیدی عہدوں پر بھی تقرری و تنزلی صدر کے اختیار میں ہوتی ہے۔
آرمینیا کے زیر قبضہ علاقوں کے گورنر ملک بدری کی حالت میں اپنے فرائض سرانجام دے
رہیں۔ جغرافیہ

آذربائیجان کے کل سرحدیں 2648 کلومیٹر طویل ہیں جن میں سے آرمینیا کےساتھ 1007،
ایران کے ساتھ 756، جارجیا کے استھ 480، روس کے ساتھ 390 اور ترکی کے ساتھ 15
کلومیٹر کی سرحد شامل ہیں۔ اس کی ساحلی حدود 800 کلومیٹر پر پھیلی ہوئی ہیں جن میں
بحیرہ کیسپئن کی 456 کلومیٹر کی سرحد بھی شامل ہے۔ ریاست کی کل لمبائی شمالاً
جنوباً 400 کلومیٹر اور چوڑائی شرقاً غرباً 500 کلومیٹر ہے۔اس میں تین پہاڑی سلسلے
قفقاز کبیر، قفقاز صغیر اور تالیش پہاڑی سلسلے ہیں۔ یہ پہاڑی سلسلے کل ملکی رقبے کا
تقریباً 40 فیصد بنتے ہیں۔ سب سے بلند مقام بازاردوزو ہے جو کہ 4466 میٹر بلند ہے۔
اس کی سب سے نشیبی جگہ بحیرہ کیسپئین میں ہے جو کہ سطح سمندر سے 28 میٹر نیچے ہے۔
دنیا میں مٹی کے آتش فشانوں کا تقریباً نصف حصہ آذربائیجان میں پایا جاتا ہے۔

آذربائیجان کے موسم کی تشکیل میں سکینڈے نیویا کے اینٹی سائیکلون کے سرد حصے،
سائبیریا کے معتدل درجہ حرارت، وسطی ایشیا کے اینٹی سائیکلون شامل ہیں۔ لینڈ سکیپ
کے تنوع کے حوالے سے ملک میں مختلف جگہوں سے ہوا کے مختلف دباؤ داخل ہوتے ہیں۔
قفقاز عظیم ملک کو سرد ہواؤں کے براہ راست داخلے سے بچاتا ہے۔ اس وجہ سے اکثر
پہاڑوں کے دامن اور میدانوں میں نیم استوائی موسم ملتاہے۔ ان علاقوں میں سورج سے
آنے والی تابکاری بھی بہت زیادہ ہوتی ہے۔

آزادی کے بعد آذربائیجان نے آئی ایم ایف، ورلڈ بینک، یورپی بینک برائے تعمیر و
ترقی، اسلامی ترقیاتی بینک اور ایشیائی ترقیاتی بینک کی رکنیت حاصل کی۔ بینکاری کا
نظام دو سطحوں پر ہے جن میں نیشنل اور کامرس کے بینک شامل ہیں جو کہ غیر بینکاری
سرمایہ داری نظام کے ساتھ مل کر کام کرتے ہیں۔ 1992ء میں سٹیٹ بینک کی بجائے نیشنل
بینک قائم کیا گیا تھا۔ نیشنل بینک آذربائیجان کے قومی بینک کا کام کرتا ہے اور
کرنسی کا اجرا اور دیگر امور اس کی نگرانی میں طے ہوتے ہیں۔ تجارتی بینکوں میں سے
دو بڑے ببنک انٹرنینشل بین اور یونائیٹڈ یونیورسل جوائنٹ سٹاک بینک حکومت کی ملکیت
ہیں۔



https://pnb.wikipedia.org/wiki/%D9%86%DB%8C%D9%BE%D9%88%D9%84%DB%8C%D9%86

نپولین بونا پارٹ (1768-1821) فرانس دا اک سیاسی تے فوجی آگو سی جیہڑا انقلاب فرانس
تے اوہدے نال جڑیاں لڑائیاں ویلے اگے آیا۔ اسدی اگوائی چ فرانسیسی فوجاں نے یورپ دے
بہت سارے علاقیاں تے مل ماریا۔ واٹرلو دی لڑائی وچ ہار مگروں اسنوں سینٹ ہلینا
جزیرے چ بند کردتا گئیا جتھے اوہ مریا۔ اوہنے فرانس وچ ایسے کم کیتے جیدے اثرات ہجے
وی ہيگے نیں۔

نیپولین فرانس دے جزیرہ کارسیکا دی تھاں اجاکیو چ 15 اگست 1769ء چ جمیا۔ اک سال
پہلے ایہ جزیرہ جینوآ توں فرانس نوں ملیا۔ اوہ 8 پین پراواں وچوں دوجے نمبر تے سی۔
نپولین دا پیو کارلو بوناپارٹ اک وکیل سی جیہڑا کارسیکا ولوں فرانس دے بادشاہ لوئی
XVI دے دربار وچ سی۔ اوہدی ماں لٹیزیا ریمولینو نے اپنے نچلے پتر نوں ڈاہڈے ڈسپلن
وچ رکھیا۔ جوزف اوہدا وڈا پرا سی تے لوسین، ایلیزا، لوئیس، پالین، کیرولین تے جیروم
اوس توں نکے سن۔ 21 جولائی 1771 نوں اوہنوں اجاکیو گرجے وچ کیتھولک سائی بنایا گیا۔
کھاندے پیندے گھر دا نیانا ہون باجوں اوہنوں اوہنوں ودیا تھانواں تے پڑھنا اسان سی۔
جنوری 1779 وچ اوہنوں اک مزہبی سکول وچ فرانسیسی پڑھنے پایا گیا تے مئی وچ اوہونں
برائینی لی شتو دی فوجی اکیڈیمی وچ پیجیا گیا۔ اکیڈیمی وچ اوہدا کارسیکی بولن اک
مخول سی پر اک استاد دا کہنا سی جے اوہ میتھمیٹکس تریخ تے جغرافیے وچ بہت تیز سی۔
1784 وچ ایتھوں پڑھائی کرن مگروں اوہنے اکول ملٹری، پیرس وچ گیا تے جیہڑا اوہدا
سمندری فوج وچ جان دا شوق سی اوتھے اوہ مک گیا۔ ایتھے اوہدی سکھلائی توپخانے وچ
افسر بنن دی سی۔ پیو مرن باجوں اوہنوں پیسے تھوڑے ہون تے دو سال دی پڑھائی اک سال
وچ کرنی پئی۔اکول ملٹری توں پڑھن والا اوہ پہلا کارسیکی سی۔

ستمبر 1785 وچ فوجی پڑھائی سکھلائی مکن تے اوہنوں فوج وچ توپخانے دی اک رجمنٹ وچ
کچا لفٹین لا دتا گیا۔ 1789 وچ انقلاب فرانس دے ٹرن تے دو سال دی چھٹی لے کے پیرس
تے کارسیکا ٹرگیا۔ کارسیکا وچ انقلابی فرانس نال ہمدردی ہون باجوں ایس ولوں لڑ ریا
سی تے جولائی 1792 وچ اوہنوں کپتان بنا دتا گیا۔ جون 1993 وچ اپنے ٹبر نال اوہ
فرانس آگیا۔ طولون شہر انقلاب فرانس دا ویری تے بادشاہ نال جڑیا ہویا سی اوہدے کول
برطانیہ دی سمندری فوج ولوں وی ہلہ شیری سی تے اوہنے اوتھے مل ماریا ہویا سی۔
نپولین نوں اوس شہر نوں واپس لین دا کیا گیا اوہنے شہر دا دوالا ویکھ کے اک اچی
تھاں تے توپاں لے کے بندرگاہ تے کھڑے برطانوی جہازاں تے گولے سٹ تے اوہناں نوں
اوتھوں نسایا۔ شہر تے فیر انقلابی فرانس تے ہتھ آگیا۔ ایس لڑائی وج اوہدے پٹ تے زخم
وی آیا۔ ایس کم تے اوہنوں 24 سال دی عمر وج برگیڈیر بنادتا گیا تے اٹلی تے ہلہ بولن
والی فرانسیسی فوج دے توپچانے دا آگو بنادتا گیا۔ اپریل 1794 وچ اوہنے اٹلی دے واوا
سارے سمندری کنڈے تے لاگے دیاں تھانواں تے مل مارلیا۔ ڈیزائری کلاری نال اوہنے ایس
ویلے منگنی کیتی۔

اکتوبر 1795 نوں اوہنے پیرس دے انقلاب ویریاں نوں ہرایا ایس گل تے اوہنوں اٹلی والی
فوج دا آگو بنا دتا گیا۔ 9 مارچ 1796 نون اوہنے ڈیزائری کلاری نال منگنی توڑ کے
جوزفین ڈی ہیوہارنائیس نال ویاہ کرلیا۔ ویاہ دے دو دن مگروں اوہنے اٹلی دی فوج دی
کمانڈ سمبہالی تے لوڈی دی لڑائی وچ لمبارڈی وچ اسٹریا والیاں نوں ہرایا تے اوہناں
نوں لمبارڈی توں بار کڈیا مارچ 1797 وچ اوہ فوج نوں آسٹریا لے گیا تے اسٹریا نال
اتلا اٹلی تے تھلویں دیس لے کے صلح کرلی۔ ایس مگروں اوہنے وینس ول مڈیا تے اوہدی
1100 ورے دی ازادی مکادتی۔

1812-13 دے پالے وچ فرانس تے روس اپنی فوجی تیاری کردے رۓ۔ نپولین نے 350000 دی فوج
کھڑی کرلئی۔ نپولین دی روس توں اوکھی واپسی توں حوصلہ پھڑ کے پرشیا وی فرانس دے
خلاف آسٹریا سویڈن برطانیہ سپین پرتگال نال رل جاندا اے۔ نپولین جرمنی آندا اے تے
اگست 1813 نوں ڈریزڈن دی لڑائی وچ ایہناں فوجاں نوں ہراندا اے۔ ایس جت دے ہوندیاں
ہویاں وی اوہدے خلاف اک ہور وڈی فوج کھڑی ہوندی اے تے لیپزش دی لڑائی وچ اوہدے کول
195,000 فوج تے اوہدے ویریاں کول 430000 فوج سی 16–19 اکتوبر 1813 نوں ہون والی ایس
لڑائی وچ نپولین نوں ہار ہوندی اے۔ ایہ اوس ویلے تک تریح دی سب تون وڈی لڑائی سی
جیدے 600000 فوجی لڑے۔ نپولین دیاں ساریاں لڑائیاں وچوں ایہ سب توں وڈی سی ایدے وچ
90000 فوجی مارے گۓ۔ فرانس واپس ہوندیاں اوہدے نال 70000 فوجی تے 40000 اوارہ۔
اوہدے پچھے لگے ویریاں دے فوجی اوس توں تن گنا سن۔ اوہ کج لڑائیاں جتدا اے پر ایدھے
نال کوئی فرق نئیں پیندا۔ مارچ 1814 نوں پیرس تے مل مار لیا جاندا اے۔ اوہدے جرنیل
لڑن توں منکر جاندے نین تے 11 اپریل نوں اوہنوں راج چھدنا پیندا اے۔ نپولین نوں
رومی سمندر وچ ایلبا دے جزیرے تے دیس نکالا دیدتا جاندا اے۔

نپولین 20 مارچ نوں پیرس اپڑدا تے 100 دن تک راج کردا اے۔ جون دے مڈھ تک اودے کول 2
لکھ فوج کٹھی ہوجاندی اے تے اوہ اکہ فیصلہ کردا اے جے ایس توں پہلے کے پرشیا تے
برطانیہ دیاں فوجاں رلن اوہ ایناں دے وشکار اجانا چاندا اے ےت ایس لئی فرانسیسی فوج
بیلجیم وچ وڑدی اے۔ 18 جون 1815 نوں واٹرلو دی تھاں تے نپولین دا ٹاکرا بلوخر تے
ویلنگٹن دیاں فوجاں نال ہوندا اے۔ نپولین واٹرلو ہار جاندا اے۔ فرانسیسی فوج نسدی
اے۔ نپولین 15 جولائی 1815 نوں لیندے فرانس دے ضلعے شارنتے-میریٹائیم دے اک جزیرے
توں جتھے اوہ امریکہ جان دی سوچ ریا سی اک انگریز سمندری کپتان دے ہتھوں پھڑیا
جاندا اے۔

سینٹ ہیلنا تے موت نپولین نوںوڈا سمندر اوقیانوس دے اک جزیرے سینٹ ہیلنا وچ قید
کردتا جاندا اے۔ ایہ اک برطانوی جزیرہ سی جیہڑا افریقہ توں 1870 کلومیٹر دور سمندر
وشکار سی۔

کم نپولین نے کئی ایسے کم کیتے جیہڑے ہلے وی ودیا گنے جاندے نیں۔ کوڈ سول، اچی پدھر
دی پڑھائی، ٹیکس دے قنون، سڑکاں گلیاں دا پربندھ، بینک ڈی فرانس دا بنانا، کیتولک
چرچ نال صلع اوہدے وڈے کم ںیں۔ مئی 1802 وچ اوہنے فرانس سب توں وڈا ٹکا لیجن آف آنر
ٹوریا۔



https://pnb.wikipedia.org/wiki/%D9%85%D8%A7%D8%A6%DB%8C%DA%A9%D8%B1%D9%88%D8%B3%D9%88%D9%81%D9%B9

مائیکروسوفٹ اک امریکی کمپنی اے جیڑی کئی دیساں چ کاروبار کردی اے۔ مائیکروسوفٹ
کمپیوٹر سافٹویئر دے نال رلدیاں کئی شیواں ڈیزائن کردی اے، بناندی اے تے ویچدی اے۔
مائیکروسافٹ دی مشہور شیواں چ مائیکروسافٹ ونڈوز، ایکباکس 360 (Xbox 360)،
مائیکروسافٹ آفس، ویڈیو گمیاں تے ونڈوز فون نیں۔ مائیکروسافٹ نوں 4 اپریل 1975 تے
بل گیٹس تے پال ایلن نے ٹوریا۔ مائیکروسافٹ 1980 دی دہائی چ اپنے کمپیوٹر لئی بناۓ
ہوۓ آپریٹنگ سسٹم MS-DOS توں مشہور ہوئی۔

مائیکروسوفٹ نوں دو بچپن دے سنگیاں نے ٹوریا:بل گیٹس تے پال ایلن۔ اوناں نوں نکی
عمر توں ای کمپیوٹر پروگرامنگ دا چا سی۔ مائیکروسافٹ نے آئی بی ایم دے پی سی
کمپیوٹر واسطے MS-DOS آپریٹنگ سسٹم بنایا۔ اس دی وجہ توں مائیکروسافٹ نے بوت پیسا
کمایا تے مشہور ہو گئی۔ آئی بی ایم دے نال رل کے مايکروسافٹ نے گرافیکس آلا آپریٹنگ
سسٹم بنایا جیدا ناں مائیکروسافٹ ونڈوز رکھیا گیا۔ 13 مارچ 1986 نوں مائیکروسافٹ دے
سٹاک مارکیٹ چ وکنا ٹرے۔ ایناں دا مل ودن توں مائیکروسافٹ دے کامیاں چ 4 ارب پتی تے
12،000 لکھ پتی ہو گۓ۔ اس توں بعد مائیکروسافٹ نے 32-بٹ ونڈوز بنائی۔



https://pnb.wikipedia.org/wiki/%D8%B3%D8%A7%D8%A6%D9%86%D8%B3

سائنس ایس دنیا نوں اک اچیچی پدھر نال کھوج لگان دا ول اے۔ ایہ دنیا کنج کم کردی اے
ایس دے بارے وچ انسان دی تجربے رال سمجھن دی اک کوشش اے۔ ارسطو سائنس نوں اک ایسا
علم کیندا اے جیدے تے پروسہ کیتا جاسکے جینوں عقل مت نال دسیا تے سمجھایا جاسکے۔
پرانے ویلیاں توں ای سائنس فلاسفی نال جڑیا ہویا اے تے ایہ دونویں شبد اک مطلب
دیندے سن۔ 17ویں صدی وچ فلاسفی تے سائنس اک دوجے توں وکھ ہون لگیاں۔

سقراط توں پہلے دے فلسفی تھالیز (640-546 م پ) نوں سائنس دا پیو منیا جاندا اے۔
اوہنے پہلی واری نیچر وچ ہون والے کماں نوں توہمات دی تھاں عقل نال سمجھن دی لوڑ
بارے کیا۔ اوہدے شگرد فيثاغورث نے میتھمیٹکس نوں سمجن لئی فیثا غورثی سکول بنایا۔
اوہ پہلا بندا سی جینے ایہ کیا جے زمین گول اے۔ 5ویں صدی م پ دے لیوسپس نے این سوچ
دتی جیہنوں فیر اوہدے شگرد ڈیموکریٹس نے اگے ودھایا جے مادہ نکیاں نکیاں زریاں نال
نال بنیا ہوندا اے تے ایہ زرے نوں اوہناں ایٹم دا ناں دتا۔

افلاطون تے ارسطو نے سائنس نوں اک پربندھ نال سوچیا تے ڈیڈکٹو سوچ دا مڈھ رکھیا
جینے آن والے ویلے دی سوچ تے کھوج اپنے رنگ وچ رنگیا۔ افلاطون نے افلاطونی اکیڈیمی
دی نیو 387 م پ وچ رکھی جیدے بوۓ تے ایہ لکھیا سی: "جمیٹری ناں جانن والا اندر ناں
آۓ"۔ افلاطون دے شگرد ارسطو نے ایہ سوچ دتی جے سانوں ایس دنیا بارے کھوج اپنیاں
حساں نال لبدی اے۔ اوہنے وکھالے تجربے تے ثبوت نوں جانکری دا مڈھ کیا تے اینج اوہنے
سائینسی ول دی نیو رکھی۔ ارسطو اپنے دوالے بوٹیاں تے جانوراں بارے لکھیا 50 دے نیڑے
جانواں نوں اوہنے چیر کے وی ویکھیا۔ ارسطو دیاں سوچاں تے لکھتاں نیں آن والے ویلے
نوں اپنے رنک وج رنگیا۔ اسلامی تے یورپی سوچ اوہدے مگرون اوہدے دوالے ای پھردی رئی۔

اسٹارچس ( 310 م پ – 230 م پ) پہلا بندا سی جینے ایہ گل آکھی جے زمین سورج دے دوالے
کمدی اے۔ اراٹوستھین نے پلی واری زمین دا ٹھیک کیر ناپیا تے شبد جغرافیہ ورتیا۔
ہیپارکس ( 190 م پ – 120 م پ) نے پہلی واری تاریاں دی کیٹلاگ بنائی۔ ہپوکریٹس ( 460
م پ – 370 م پ) نوں دوائیاں دے علاج کرن وچ وڈا کرو منیا جاندا اے۔ اقلیدس دی
ایلیمنٹس سب توں زیادھ ویلے تک پڑھائیاں جان والیاں کتاباں وچوں اے۔ ارشمیدس (277 م
پ- 212 م پ) نے میتھمیٹکس وچ ہور کماں نال پائی دا ٹھیک نتارا کڈیا۔ پلائینی نے 77
وچ پہلا انسائیکلوپیڈیا لکھیا۔

پرانا ہندستان دکھنی ایشیاء دی ہڑپہ رہتل میتھمیٹکس دے ورتن وچ ود سی۔ ایس رہتل دے
لوک حیہڑیاں اٹاں ورتدے سن اوہناں دا ناپ 4:2:1 سی جیہڑا ایس اٹ نالی بنے کوٹھے نوں
پینڈا رکھدا سی۔ ایہ لوک لمبائی ناپن لئی جیہڑا ناپ ورتدے سن اوہدا مڈھلا ناپ 1.32
انچ سی۔ آریہ بھٹ (476–550) ہندستان دا اک منیا پرمنیامیتھمیٹکس گرو سی آریہ بھاٹیہ
میتھمیٹکس تے اودی پوتھی اے۔ براہماگپتا (598–668) اوہ پہلا بندا سی جینے صفر نوں
ورتیا۔صفر دی سوچ عرباں نے اوہدی کتاباں توں لئی ایہ عربی گنتی وچ رلائی گئی عرباں
کولوں ایہ یورپ بپڑی تے اوتھوں ساری دنیا وج ایہ پھیلی۔ پانینی نے بولی پڑھت تے
کتاب لکھی جیہڑی گریمر تے وی پہلی کتاب منی جاندی اے۔ 7 میٹر اچا تے 6 ٹن جوکھ دا
گپتا سلطنت ویلے دا بنیا دلی وچ لگیا دلی تھم لوۓ دے کم وچ ہندستان دی ایس کم وچ
چنگیائی دا وڈا ادھارن اے۔

ابن الہیشم ابن سینا جابر بن حیان البیرونی الرازی تے الخوارزمی سانسیں وچ اسلامی
دنیا دے وڈے ناں نیں۔ 1258 وچ منگولاں ہتھوں بغداد دی تباہی مگروں اسلامی دنیا وچ
سائنس تے کھوج دا کم مک گیا۔

12ویں وچ صلیبی لڑائیاں، سپین، تے سسلی راہیں یورپ دا جوڑ اسلامی دنیا دی ودیا تے
پڑھی لکھی تے اگے ودھی رہتل نال پیا تے ایس میل جول نال یورپ وچ وی پڑھن لکھن دی
سوچ جاگی۔ یورپ وچ یونیورسٹیاں بنن لگیاں: بولونا یونیورسٹی 1088 وچ، سلمانکا
یونیورسٹی 1134 وچ تے آکسفورڈ یونیورسٹی 1096 وچ بندی اے۔ ایہناں وچ کتاباں نوں
عربی توں لاطینی وچ پلٹیا گیا۔ 1348 طاعون دے روگ وچ یورپ وچ ان گنت لوک مارے گۓ تے
پڑھن پڑھان نوں چھڈ کے لوک جان بجان دی فکر وچ پے گۓ۔ 1453 وچ ترکاں کول قسطنطنیہ
جان تے اوتھوں لوک پرانیاں کتاباں لے کے یورپ ول نسے تے ایہناں کتاباں نے یورپ وچ
پڑھائی دا چآ فیر چاہڑ دتا۔ مارٹن لوتھر دے چرچ وچ نویں سوچ لیان، گٹن برگ دے چھاپہ
بنان، کولمبس دے امریکہ لبن نے وی یورپ وچ ساںنس دے وادے ول ٹوریا۔ 1543 وچ اندریاس
وسالیاس تے نکولس کوپرنیکس دیاں دو کتاباں دا چھپنا یورپ وچ سائنسی انقلاب دا مڈھ
سمجیا جاندا اے۔ کوپرنیکس دی کتاب ایس گل دے دوالے کمدی اے جے زمین سورج دے دوالے
کمدی اے۔ ایہ ویلہ اپنے گاشاں تے 1687 نوں چڑھدا اے جدوں نیوٹن دی کتاب پرنسیپیا
میتھمٹیشیا چھپدی اے۔ ایس ویلے وچ گلیلیو، رابرٹ ہک، کرسٹیان ہائیگنز، ٹائیکو
براہے، یوہانس کپلر، گوٹفرائیڈ لیبنز، پاسکل تے کارل لنیاس نے وی سائینس وچ وادے
کیتے۔ فرانسس بیکن، تھامس براؤن، رینے ڈیکارٹ تے تھامس ہابس نے فلسفے وچ انسانی سوج
نوں کھولیا، اوکھے سوال کیتے تے سوچاں وچ جیداری وکھائی۔ سائینسی ول ودیا ہوندا اے
جدوں کرکے دکھان تے عقل نوں پرانی رواجی سوچ تے اگے رکھیا تے منیا جاندا اے۔

17ویں صدی دے عقلی ویلے نے یورپ تے امریکہ وچ 18ویں صدی دے چانن ویلے دا بوآ
کھولیا۔ ایہ سماج نوں عقل تے سائینس دی راہ ولوں (مذہب تے ریتاں رواجاں نوں جھڈدیاں
ہویاں) اگے ودھان دی اک تحریک سی تے ایہنے سائینس تے عقلی گل بات نوں اگے ودھایا
ایہ توہمات، دوجے نوں برداشت ناں کرنا تے چرچ تے سرکار دیاں کئی پیڑیاں گلاں دے
برخلاف سی۔ سپینوزا، لاک، نیوٹن تے والٹیئر ورگے لوک ایدھے موڈی سن۔ امریکہ وچ
تھامس جیفرسن تے بنجیمن فرینکلن ایدھے آگو سن۔ ایہنے سائنس تے رہتل تے مذہب نال
سیاست تے وی فرانسیی انقلاب راہیں اپنا رنگ دسیا تے سیاست وچ اک نویں دنیا تے اک
نویں ویلے دا مڈھ رکھیا۔

19ویں صدی وچ رومانوی تحریک سائینس نوں وی اپنے رنگ وچ رنگدی اے۔ انسان نوں فطرت
نال جوڑن دا سوچیا جاندا اے۔ 1801 وچ مکینیکل فلاسفی نوں جین بیپٹسٹ لیمارک نے
بیالوجی دا ناں دتا۔ گوئٹے نے نیوٹن دی رنگاں اتے سوج تے اپنی رومانوی سوچ دتی۔
الیگزنڈر فان ہمبولٹ نے سائنس تے سوہنپ نوں رلان دی کوشش کیتی۔ ڈارون دی نسلاں دا
مڈھ سائنس وچ رومانوی سوج دا انت سی۔ کیمسٹری وچ ہمفری ڈیوی دی سوچ وی اپنے ویلے
نال رلدی سی۔ 19ویں ودی وچ ای جان ڈالٹن نے ایٹم بارے مڈھلیاں گلاں دسیاں۔ تے ایسی
صدی وچ ای تھرموڈائینامکس دے قنون تے الیکٹرونیگٹوٹی دی تھیوری سامنے آئی جینے ایسے
سوال کیتے جنہاں دا جواب نیوٹنی سائینس کول کوئی نئیں سی۔ میری شیلی نے اپنی کتاب
فرینکنسٹائن وچ سائنس دے پیڑے ورتن نوں اگے لیاندا جے کیویں زمیواری ناں ورتی جاوے
تے سائینس میبت وی بندی اے۔

20ویں صدی میکس پلانک دی کوانٹم تھیوری تے آئینسٹائن دی ریلیٹیوٹی تھیوری رل کے اک
نویں سائینس دی مڈھ رکھ دیاں نیں تے سائینس وچ نیوٹنی سائینس دا ویلہ مکدا اے تے
نوان ویلہ ٹردا اے۔ دوناں وڈیاں لڑائیاں وچ سائینس نوں لڑائی جتن لئی ودھ توں ودھ
ورتیا گیا۔ جرمن سائینس نے دوجی وڈی لڑائی وج جرمنی نوں اگے ودھان وچ ہتھ ونڈایا۔
جرمن سٹوکا جہازاں، پینزر ٹینکاں تے ارمرڈ کاراں اگے پولینڈ تے فرانس کج ہفتیاں وچ
ای ڈگ پۓ تے سوویت یونین وی ایہدے اگے لفدا گیا۔ ایٹم بمب اک اہم سائینسی شے نے
جپان نال ایس لڑائی نوں انت تے پچایا۔ ایس مگروں کئی دیساں وچ نیوکلیائی جانکاری
نوں لین لئی دوڑ دا مڈھ بجیا۔ امریکہ سوویت یونین، برطانیہ، فرانس، ہندستان تے
پاکستان کول ہن ایٹمی سائینس دی جانکاری ہے۔ لڑائی وج راکٹان دے ورتن نال راکٹاں
بارے جانکاری دا مڈھ بجیا تے راکٹ فیر خلا وچ پیجے گۓ تے ایہناں دے بنان، خلا وج
جان تے فیر چن تے جان دی دوڑ شروع ہوئی تے جولائی 169 وچ امریکہ نے چن تے اپنے بندے
اتارے۔ ایہ سائینس دی اک وڈی جت سی۔ سائینس نے پوری دنیا دے ہر بندے نوں پلٹیا اے۔
سائینس باہجوں دنیا اک پنڈ بن گئی اے۔ ہوائی جہاز باہجوں کتے وی جانا اسان اے۔
انٹرنیٹ تے فیر ایہدے نال ملن جلن جانکاری دین وچ اک وڈی تبدیلی آگئی اے۔ انٹر نیٹ
تے فیس بک نے پوری دنیا آپس وچ رلا دتا اے۔



https://pnb.wikipedia.org/wiki/%DB%8C%D8%B3%D9%88%D8%B9

یسوع جینوں عیسا وی کیا جاندا اے عیسائیت دا وڈا کردار تے اک پیغمبر اے۔ اوہ گریگری
کیلنڈر دے ٹرن توں 4 توں 7 ورے پہلے بیت اللحم فلسطین چ جمیا تے 30 یا 34 چ اودے
جیون دا انت ہویا۔ یسوع دا جم پل گلیلی دے نگر ناصرہ وچ لنگیا۔ تریخ لکھاریاں باجوں
اوہ اک یہودی سی تے سکون دین والا تے استاد منیا جاندا سی۔

یسوع ویلے فلسطین رومی سلطنت وچ سی۔ یسوع دی ماں مریم تے اوہدا ٹبر بیت اللحم دے
رہن والے سن پر اوہ گلیلی وچ رن رۓ سن۔ رومی سلطنت وچ یسوع دے جمن ویلے ٹیکس لان
لئی لوکاں دی گنتی ہورئی سی تے ہر بندے نوں اپنا ناں اپنے اصل تھاں تے لکھوان دا
کیا گیا ایس باجوں مریم نوں اپنے ٹبر نال بیت اللحم انا پیا پر اوتھے اوہناں نوں
رہن دی تھاں ناں لبی تے اوہ جانوراں دے باڑے وچ رۓ تے ایتھے ای یسوع جمیا۔ سائی ایس
جمن دن 25 دسمبر نوں کرسمس کیندے نیں۔ انجیل وچ ایس دن بارے کوئی لکھت نئیں ایہ دن
کئی ورے مگروں روم دے سائیں نے منایا ایس دن اوس ویلے کسے ہور تہوا دی خوشی ہوندی
سی۔

عیسیٰ مسیح جاں یسو مسیح مسیحی دھرم دے آگوُ اتے پیشوا نیں۔ مسیحی عقیدے دے مطابق
اوہ پرمیشور دے پترّ ہن اتے پوتر ترمورتی (تسلیس) دے دوجے سدسّ ہندے ہوئے آپ
پرمیشور ہن(رومی کیتھولک کلیسیا، اورتھوڈوکس کلیسیا اتے ودھیری پروٹیسٹنٹ کلیسیاں
دا ایہہ ایمان ہے) اوہناں نوں آقا، پربھو، یہودیاں دے بادشاہ، پرمیشور دے شبد، ساڈے
پربھو، ابنے خدا، منکھّ دے پترّ اتے امانئیل دے لکباں نال یاد کیتا جاندا ہے۔ اس
واسطے یہنا رسول دے انوسار انجیل وچّ انج لکھیا ہویا ہے "پرتھسے شبد سی اتے شبد
پرمیشور دے نال سی اتے شبد پرمیشور سی، ایہو پرتھسے پرمیشور دے نال سی"۔

ییسو مسیح اک گلیلی یہودی سن اتے بیتلہم شہر وچّ کوآری مریم توں جمے سن۔ اونہاں
بچپن اتے لڑکپن دا ودھیرا چر ناسرت شہر وچّ لنگھایا۔ اوہ اپنی ایلانیا زندگی دے تنّ
سال تیکر پربھو دی بادشاہت دی منادی کردے رہے۔ اس واسطے اوہ پورے فلسطین، دیکاپولس،
گلیل، سامریا اتے یردن ندی دے پار توڈی گئے۔ ایپر جدوں اوہ یرشلیم گئے تاں یہودیاں
دے پردھان جاجکاں اتے فریسیاں نے رل کے اوہناں اتے کفر گوئی دا الزام لا دتا اتے
گرفتار کرواؤندیاں ہویاں رومی حاکم پینتس پلاتس تھانی صلیب (کروس) اتے لمکا کے سار
دتا۔



https://pnb.wikipedia.org/wiki/%DA%86%D9%86%DA%AF%DB%8C%D8%B2_%D8%AE%D8%A7%D9%86

چنگیز خان منگول سلطنت دا موڈھی سی۔ اوہ 1162 وچ اتری منگولیا وج اک منگول سردار دے
گھر جمیا۔ اصلی ناں تموجین سی۔ پیو دے مرنے تے 13 ورے دی عمر وچ 1175 وج اوہ اپنے
قبیلے دا آگو بن گیا۔سردار بنن تے اوہنے لے دوالے دے قبیلیاں نوں اپنے نال رلایا تے
آلے دوالے دے دیساں تے مل مارن لگ گیا۔ اپنے مرن تے اوہ دنیا دی سب توں وڈھی اک
تھاں جڑی سلطنت دا موڈھی بن چکیا سی جیہڑی چوکھے سارے یوریشیاء تے پھیلی ہوئی سی۔
جتھے جتھے اہدیاں فوجاں گیاں اوتھے اوہناں رج کے تباہی کیتی۔ خوارزم شاہ دی سلطنت
بڑے بھیڑے ول نال مکائی گئی۔

تموجین اپنے اک ساتھی قبیلے دے سردار طغرل کولوں اپنے سب توں وڈھے پتر جوجی لئی
اوہدی دھی دا رشتہ منگیا پر اوہنے ٹال دتا ایہ گل منکول سماج وچ بھیڑی سمجھی جاندی
سی تے ایس تے دوناں دے وشکار لڑائی دا مڈھ بجیا۔ طغرل نے نے اک ہور قبیلے دے آگو
نال جموکھا نال سانجھ کرلئی۔ جموکھا پہلے ای تموجین دے خلاف سی۔ پر دونہاں ٹولیں دی
آپسی میل چنگا ناں ہون باہجوں نالے کئی لوکاں دے تموجین نال ملن باہجوں تموجین نوں
جت ہوئی۔ جموکھا نس گیا تے طغرل دے کیریٹ قبیلے دا انت ہوگیا۔ تموجین نوں اگلا وڈا
خطرہ نائیمنز منگولاں توں سی جنہاں کول جموکھا تے اوہدے سنگیاں نیں پناہ لے لئی سی۔
نائیمیز ہتھیا نہیں سٹدے۔ اگلے ورے 2001 وچ فرولتائی ہوندی اے جیدے وج جموکھا نوں
وڈا خان چن لیا جاندا اے۔ ایس تے تموجین ہور تپ جاندا اے تے دوناں وشکار ہونوالی
لڑائی وچ جموکھا پھڑیا جاندا اے۔ تموجین اوہدے ول یاری دا ہتھ اگے کردا اے پر
جموکھا کیندا اے جے اسمان تے اک اے سورج تے زمین تے اک ای خان ہوسکدا اے۔ جموکھا
موت منگدا اے تے اوہ نوں خون کڈے بنا تؤن دا منکا توڑ کے دیدتی جاندی اے۔

1211 وچ لیندے زیا تے چنگی صراں مل مارن مگروں چنگیزحان دیاں اکھاں جن راج ول
مڑیاں۔ منگول فوج تے ہلہ بولن دے بجاۓ جن فوج اک تھاں بیٹھ کے جسوسی کرن لگ کسی پر
اوہنان دا جسوس منکول فوج نال جا ملیا تے منگول فوج نوں جن فوج دے ٹھکانے بارے
دسدتا۔ جن فوج پلیکھے وج ای ماری گئی۔ 1215 وچ چنگیز جان نے جن سرکار دے راجگڑھ
زونگڈو (اج کل دے بیجنگ) تے مل مار لیا۔ جن شہنشاہ نوں اپنا ادھا اتلا دیس منگولان
دے ہتھ دینا پیا تے اوہنے دیس دے دکھن ول کیفنگ نوں راجگڑھ بنا لیا۔

چنگیز خان خوارزمی سلطنت نال بپاری ساک رکھنا چاہندا سی ریشمی سڑک راہ مال پیجنا
چاہندا سی۔ پہلے چنگیز جان نے 500 بپاریاں دا اک کاروان بپار دے سمان نال چوارزمی
سلطنت ول ٹوریا۔ پر ولگن دے وسدے نگر اوٹرار دے خوارزمی سردار انالچق نے ایس قافلے
تے ہلہ بولیا جے ای جسوس نیں تے خوارزمی سلطنت دی جسوسی کرن آۓ نیں۔ خوارزمی سلطنت
نے ناں ای سمان واپس کیتا تے نان ای قافلے تے ہلہ بولن والیاں دے حلاف کجھ کیتا۔
ایہ اک غلط گل سی۔ چنگیز خان نے رپھڑ مکان لئی تن بندے سفیر بنا کے پیجے۔ ایہناں
تناں وجوں اک مسلمان سی تے دو منگول۔ حوارزم شاہ نے مسلمان نوں مار کے دو منکول
سفیراں دیاں ٹنڈاں کراکے اوہناں ہتھ قتل کیتے کۓ مسلمان دا سر جنگیز خان ول
پجوادتا۔ ایس توں ودی بیزتی ہور کی ہوسکدی سی۔ چنگیز خان نے خوارزمی سلطنت کولوں
اپنی بیزتی دا بلہ لین دے سوچ نال لڑائی دی تیاری وچ پے گیا۔ سفیر دا قتل کوئی مزاق
نہیں سی۔ اس واقعے نے اسنوں دنیا دی تسخیر تے ابھریا تے ایہہ دنیا فتح کرن دے ارادے
نال نکل کھڑا ہوئیا ۔ خوارزم شاہی سلطنت دی اٹ نال اٹ بحا کے ، بخارا ، مرو تے ہرات
تے مل ماریا تے اسدے مگروں ایران تے آرمینیا توں ہوندے ہوۓ کریمیا تک منگول فوج
گئی۔ مغل فوج دو انگاں وچ ونڈ دتا جاندااے اک جیدے نال چنگیز خان سی اوہ ایران ولوں
تے افغانستان تا آندا اے. افغانستان وچ منگول فوج بامیان دے دوالے دی سارے مرد لوک
مار دیندے نیں تے اوتھے اک ہزار منگول چھڈ دیندے نیں اوہناں دے اوتھوں دیاں سوانیاں
دے ملاپ نال ہزارہ لوک جمدے نیں۔ دوجی منگول فوج دکھنی روس ول جاندی اے۔ اوتھے
تباہی کرن مگروں واپس منگولیا پلٹدی اے۔



https://pnb.wikipedia.org/wiki/%D9%BE%D8%A7%D9%86%DB%8C

پانی نے زمین دے 71٪ پاسے نوں گھیریا ہویا اے۔ زمین تے پانی دا 96.5% حصہ سمندراں
وچ اے، 1.7% زمینی پدھر تھلے اے، 1.7% گلیشیراں، انٹارکٹکا تے گرین لینڈ اتے اے۔
ماسہ جیا حصہ پانی دے اکٹھاں وچ ہے تے 0.001% حصہ ہوا وچ اے۔ زمین دے پانی دا 2.5%
حصہ سجرا پانی اے تے ایہدا 98.8% برف دی ویس وچ اے یا زمینی پانی وچ۔ 0.3% توں وی
گھٹ پانی دریاواں، جھیلاں تے ہوا وچ اے تے ایس توں وی گھٹ اے (0.003%) جیوندیاں
شیواں یا بنیاں شیواں وچ اے۔انسان پانی توں بنا صرف 3 دن رہ سکدا اے۔

صاف پانی انساناں تے دوسریاں جیوناں لئی ضروری اے پاویں ایہدے وچ کوغی کلوری یا
طاقتوالی شے نہیں ہوندی۔ پچھلے کئی دھاکیاں وج صاف پانی دنیا دیاں ساریاں تھانواں
تے ہے پر ساریاں دی پونج وچ نہیں۔ ہجے وی اک ارب لوک صاف پانی توں تھڑے نیں تے
ڈھائی ارب لوک ضروری صفائی توں۔ صاف پانی دے ورتن تے کسے دیس دی آمدنی دا آپس وچ
گوڑا جوڑ اے۔ کجھ سوچواناں دا گویڑہ اے جے 2025 تک دنیا دی ادھی لوک گنتی کسے نہ
کسے پاسیوں پانی دے رپھڑ وج ہوویگی۔ نومبر 2009 دی اک کھوج لکھت ایہ کیندی ے جے
2030 تک دنیا دے اگے ودھویں دیساں وچ پانی دی لوڑ ہوند توں 50% ودھ جائیگی۔ پانی
فیکٹریاں چلان وچ وی لوڑیدا اے تے کل ورتے گۓ صاف پانی دا گھٹ ودھ 70% وائی بیجی وچ
ورتیا جاندا اے۔



https://pnb.wikipedia.org/wiki/%D9%B9%DA%BE%D9%86%DA%88%DB%8C_%D9%84%DA%91%D8%A7%D8%A6%DB%8C

امریکہ تے سویت یونین تے انہاں دے اتحادیاں دے وچکار 1940ء توں 1990ء دی دہائی تک
چلن آلے تنازع ، تناء تے مقابلے نوں سرد جنگ آکھئیا جاندا اے ۔ اس سارے چر چ ایہہ
دو وڈیاں طاقتاں جیون دے ہر میدان چ اک دوجے دے مقابلے چ رہئیاں ،جنہاں چ فوجی
اتحاد ، نظریئے ، نفسیات ، جاسوسی ، فوجی طاقت ، صنعت ، خلائی دوڑ دفاع تے وڈے خرچے
، روایتی تے جوہری ہتھیاراں دے دوڑ تے ہور دوجے شعبے شامل نیں ۔ ایہہ امریکہ تے روس
وچکار براہ راست فوجی مداخلت دی جنگ نئیں سی پر فوجی تیاری تے دنیا بھر چ اپنی
حمایت لبھن لئی سیاسی جنگ دی ادھ صدی سی ۔

حالانکہ امریکا تے روس دوجی جنگ عظیم چ‍ جرمنی دے خلاف اکٹھے سن پر جنگ دے مگروں
تعمیر نو دے حوالے نال اینہاں دے نظریئے بالکل مختلف سن ۔ کجھ دہائیاں چ سرد جنگ
یورپ تے دنیا دے ہر خطے چ پھیل گئی ۔ امریکہ نے اشتراکی نظریات نوں روکن لئی لہندے
یورپ ۔ لہندے ایشیاء تے چڑھدے دکھنی ایشیا چ کئی دیساں نال اتحاد قائم کیتے ، اس
وچکار کئی وار ایہو جہے تنازعے بنے جہڑے جگ نوں اک نویں عالمی جنگ دے نیڑے لے آئے
جنہاں چ برلن ناکہ بندی (1948ء توں 1949ء) کوریا جنگ (1950ء توں 1953ء) ویت نام جنگ
( 1959ءتوں 1975ء) ،کیوبا میزائل بحران (1962ء) تے سویت افغان جنگ ( 1979ء توں
1989ء) قابل ذکر نیں ۔ اس دی علاوہ ایسے ویلے وی آئے جدوں دوناں دیساں وچکار تناء
گھٹئیا ۔ 1980ء دی دہائی دے آخر چ سرد جنگ اوس ویلے مکن دے نیڑے آئی جدوں سویت آگو
میخائل گورباچوف نے امریکی صدر رونالڈ ریگن نال کئی ملاقاتاں کیتیاں تے نال ای نال
اپنے دیے چ اصلاحتی منصوبےآں دا اعلان کیتا ۔ اس وچکار روس چڑھدے یورپ چ اپنی طاقت
کھوندا رہئیا تے آخر چ 1991ءچٹوٹےٹوٹےہوگئیا۔



https://pnb.wikipedia.org/wiki/%D9%88%D9%86%D8%B3%D9%86%D9%B9_%D9%81%D8%A7%D9%86_%DA%AF%D9%88%DA%AF

ونسنٹ فان گوگ (Vincent van Gogh) نیدرلینڈز دا پوسٹ امپریشنسٹ پینٹر سی جیدیاں
مورتاں دے تیز رنگاں تے جذباتی اثر نے 20وی صدی دے فن تے گوڑے نقش چھڈے۔ اونوں ساری
حیاتی کھیچل تے ٹینشل رئی تے 37 وریاں دا ہوکے آپنے ای لا‎‎ۓ ہوۓ زخم ہتھوں مرگیا۔
اودے مرن دے مکرون اودے ودیا کم دی دنیا نوں دس پيی۔

ونسنٹ فان گوگ 30 مارچ 1853 چ نیدرلینڈز دے دکھن چ اتلابرابنٹ دے صوبے دے شہر بریڈا
دے نیڑے اک پنڈ گروت زندروت چ جمیا۔ اودے کعر دے لوک مذہب تے آرٹ دے کماں چ پۓ سن۔
1869 چ اودے اک انکل نیں اونوں اک آرٹ ڈیلر دی دکان تے بٹھایا۔ کم کرن نال اودی
مالی حالت چنگی ہوگئی۔ ایتھے اونوں اک کڑی نال پیار ہوگیا پر اوہ کسے ہور نوں چاندی
سی۔ ونسٹنٹ ٹٹے دل نال پیرس آیا۔ اودے مذہبی جوش نوں ویکھدیاں ہویاں اودے کعر
والیاں نیں اونوں مذہب والے پاسے پایا پر ایدے امتیان چ فیل ہوگیا۔ 1880 چ اونے اک
آرٹ اکیڈمی چ آرٹ پڑھن گیا۔ 1881 چ واپس کعر آیا تے اپنی کزن نوں شادی دا کیا جیہڑی
رنڈی سی تے اودا اک پتر وی سی۔ اونے ویا توں انکار کردتا۔ 1883 توں 1886 تک دا ویلہ
اونے بیلجیم چ گزاریا۔ 1886 توں 1888 تک اوہ پیرس چ ریا۔ فروری 1888 چ ونسٹنٹ فرانس
دے دکھن چ ضلع بوچے دو رہون دے اک تھاں آرلے آیا۔ پر اودے اوکھے مزاج تے بماری نے
اودا پچھا ناں چھڈیا۔ 29 جولائی 1890 نون جدوںہلے 37 وریاں دا سی، مر گیا۔



https://pnb.wikipedia.org/wiki/%D9%86%D8%A7%D8%B2%DB%8C_%D8%AC%D8%B1%D9%85%D9%86%DB%8C

جرمنی تے 1933 توں 1945 تک ہٹلر دے راج نوں نازی جرمنی آکھیا جاندا اے۔ جرمن صدر
پال فان ہنڈنبرگ نے 30 جنوری 1933 نوں ہٹلر نوں جرمن چانسلر بنایا۔ چانسلر بنن تے
ہٹلر نے اک پربندھ نال سارے سیاسی ویریاں نوں مکایا تے طاقت تے ملوزوری مل ماریا جس
باجہوں اوہ جرمنی دا کلا ای آگو رہ گیا۔ 2 اگست 1934 نوں اوہنے صدر دی کرسی وی اپنے
کول کرلئی تے اینج چانسلر تے صدر دی طاقت اوہدے کول سی۔ 19 اگست 1934 نوں ہونوالے
ریفرنڈم وچ اوہدے ایس کم نوں قنونی نیو دتی۔ ایس ریفرنڈم باہجوں ہٹلر نوں فیوہرر
(Fuherer) وی کیا جان لگیا جیدا جرمن وچ مطلب سی آگو۔ جرمن سرکار نے اوہدے وکھالے
نوں چوکھا ودھا کے دسیا۔ ہٹلر وچ جلسیاں وچ لوکاں نوں اپنے ول موڑن دا ودیا تے ول
سی۔

نسلی پوجا تے فیر یہودیاں نال ویر نازی جرمنی دی اک اچیچی گل سی۔ ہائینرش ہملر تھلے
گسٹاپو تے شتزشتافل نے ازاد سوچ رکھنوالیاں, کمیونسٹاں، سوشلسٹاں، یہودیاں تے ہور
ناں چاہے جانوالے لوکاں نوں تباہ کردتا۔ 19ویں صدی اک نسلی سوج تے کاہڈ نیں اریا
نسل نوں اک آگویں نسل بنا کے دسیا تے جرمن لوک ایس نسل دا سب توں خالص دے ودھیا انگ
سن۔ ہر جرمن نیانا ہٹلر یوتھ دا سنگی سی۔ جرمن سوانیاں نوں نوکریاں کرن توں موڑن تے
گھر جلان تے نیانے پالن ول موڑیا گیا۔ لوکاں نوں خوش کرن تے پھرن ٹرن ول پان لئی
مزے ولوں طاقت ورگے پروکرام شروع کیتے گۓ۔ آرٹ دیاں کج ونڈاں تے روک لادتی گئی.
ہٹلر دے پراپیگنڈا وزیر جوزف گوئیبلز نے جلوساں، فلماں تے ہٹلر دیاں تقریراں نوں
لوکاں دیاں سوچاں نوں پلٹن تے ہٹلر ول کرن لئی ورتیا۔ 1936 دیاں اولمپک کھیڈاں نے
نازی جرمنی نوں دنیا اگے اپنے آپ نوں دسن دا وڈا موقعہ دتا۔

نازی جرمنی دے طاقت پکڑن نال اوہدیاں مانگاں تے تانگاں وددیاں گئیاں۔ جرمنی نال
جیہڑیاں پہلی وڈی لڑائی مگروں زیادتیاں ہوئیاں سن جرمنی اوہناں نوں پلٹنا چاہندا
سی۔ برطانیہ تے فرانس جرمنی دیاں کلاں مندے گۓ جے اوہدا غصہ ٹھنڈا ہووے۔ 1938 وج
جرمنی آسٹریا نوں نال رلاندا اے۔ 1938 وچ ای سوڈٹن لینڈ جرمنی نال رلایا گیا۔ ریندا
چیکوسلویکیا 1939 وچ رلایاگیا۔ ہٹلر نے جوزف سٹالن اک سانجھ کیتی تے ستمبر 1930 وچ
پولینڈ تے ہلہ بولیا جس نال دوجی وڈی لڑائی دا مڈھ بجیا۔ اٹلی دے بنیتو مسولینی نال
رل کے فرانس تے چڑھائی کردتی۔ 1940 تک جرمنی فرانس تے جوکھے سارے یورپ تے مل
مارچکیا سی۔ برطانیہ خطرے وچ سی۔ مل مارے تھانواں تے جرمن لوک راج کر رے سن تے
اوہناں کیمپ کھولے جتھے ویری لوکاں نون رکھیا جاندا سی۔ 1941 وچ جرمنی جدوں سوویت
یونین تے ہلہ بولیا تے سٹالن گراڈ دی لڑائی تے کرسک دی لڑائی مگروں ایہدی قسمت نے
پلٹا کھادا تے 1943 مگروں ایہ ہار ول آکیا۔ جرمن شہر، ریلوے لیناں تے کارخانے
بمباری کرکے تباہ کردتے گۓ۔ 1945 وچ سوویت فوجاں نے چڑھدے پاسیوں تے اتحادیاں نیں
لیندے پاسیوں آکے جرمنی تے مل مار لیا۔ جرمنی نوں ونڈ دتا گیا تے ایہدے آگو عدالت
وچ لیاۓ گۓ۔ جرمنی، جرمن لوکاں تے یورپ نوں نازی جرمنی باہجوں اپنی تریخ دی سب توں
وڈی بربادی سہنی پئی۔

1933 توں 1943 تک جرمنی دا سرکاری ناں جرمن راج (Deutsches Reich) ریا جیہڑا 1943
توں 1945 تک وڈا جرمن راج ریا۔ ناں Reich دا مطلب لازمی سلطنت نہیں۔ نازی جرمنی یا
تیسرا راج زیادہ ورتن وج رۓ۔ ایہ دوسرا ناں نازیاں نے وی ورتیا۔ ایہ ناں پہلی واری
1923 وچ جرمن لکھاری ارتھر مولر فان ڈن برک دے اک ناول تیسرا راج (Das Dritte Reich
) وچ ورتیا گیا۔ مقدس رومی سلطنت (962–1806) نوں پہلی، جرمن سلطنت (1871 - 1918)
نوں دوجی گنیا گیا سی۔ وائمر لوکراج (1918–1933) نوں نازی کسے کنتی وج نہیں سی
لیاندے۔

نازیاں نے اک تکڑی سرکار، امن، تیز کم کاج وچ اگے ودھن والیاں سوچاں (جیدے وج
ساریاں لئی روزکار)، جرمن لوکاں دے رہن لئی تھاں تے نسل دے مڈھ تے بنن والی قوم دے
وعدے کیتے۔ نازیاں نے لوک سوج نوں آسرا دین، ریتاں نون اگے لیان، لڑائی دی تیاری،
جتیاں دیساں نوں پیسے ناں دین تے ورسائی ٹریٹی باہجوں کھوۓ گے جرمن تھانواں نوں
واپس لین دے وی وعدے کیتے۔ 1932 دیاں چوناں وج نازی پارٹی 320 ووٹاں نال ریشتاگ دی
سب توں وڈی پارٹی بن گئی۔

30 جنوری 1933 نوں فرانز فان پاپن دے زور لان تے جرمن صدر ہنڈنبرگ نے ہٹلر نوں
چانسلر بنا دتا۔ پاپن دی ای سوچ سی جے اوہ وائس چانسلر بنکے ہٹلر تے اہدے سنگیاں
نوں اپنے ہتھ وج رکھ سکدا اے۔ ہٹلر نے چانسلر بنن مگروں پاپن دے ایہدے سنگیاں نوں
کھڈے لین لادتا۔ کج مہینیاں وج ای ہٹلر نے قنونی راہواں ورتدیاں ہویاں سارے ماملے
اپنے ہتھ وج لے لۓ تے دیس تے اک پارٹی راج ٹر پیا۔ 27 فروری 1933 نوں ریشتاگ دے
کوٹھے نوں اگ لادتی گئی۔ ایس دی زمیواری اک ڈچ کمیونسٹ تے پائیگئی۔ جرمن کمیونسٹ
پارٹی تے روک لادتی گئی ایہناں دے بندے پھڑ کے کیمپاں وج سٹے گۓ۔ ایسے قنون بناۓ گۓ
جنہاں نال شہری ازادیاں ونں وی ڈکنا اسان ہوگیا جیویں جنڈے دی آدر دا قنون جیدے
باہجوں لویکاں تے ہور وی روکاں لاياں گیاں۔ مارچ 1933 نوں ریشتاگ وچ ایہ قنون بنایا
گیا جے چار ورے لئی ہٹلری سرکار نوں کسے قنون نوں لاگو کرن لئی ریشتاگ کولوں پچھن
تے اوتھے گل بات کرن دی لوڑ نہیں سی۔ ایہ 1937 وج تے 1941 وج فیر لاگو کیتا گیا۔
کمیونسٹ، سوشلسٹ ڈیموکریٹ، نیشنلسٹ، پیپلز تے جرمن سٹیٹ پارٹیاں تے وی روک لگی تے
اوہناں دے سنگیاں نوں نازی پارٹی وج آن دا سدا دتا گیا یا فیر سیاست چھڈن دی صلآ
دتی گئی۔ 3 جولائی 1933 نوں کیتھولک پارٹی تے وی روک لادتی گغی پر ایس توں پہلے
اوہناں نوں کج آسرے دتے گۓ۔ 14 جولائی 1933 نوں جرمنی وچ اکو پارٹی رہ گئی سی تے
نویاں پارٹیان بنن تے روک لا دتی گئی سی۔ 1933، 1936 تے 1938 دیاں چوناں نازیاں دی
اکھ تھلے ہویاں جنہاں وج نازی پارٹی تے کج ازاد آۓ۔

1941 وچ لال فوج نے جرمن فوج نوں توں باہر روک لیا۔ کوہ کاف دکھنی روس وچ جرمن فوج
تیل دے کھوواں تے مل مانا چاہندی سی، سٹالن گراڈ دی لڑائی (17 جولائی 1942 – 2
فروری 1943) وچ جرمن فوج نوں ہار ہوئی تے پجھے ہٹنا پیا۔ کرسک دی لڑائی (جولائی
1943) جیہڑی ٹینکاں دی سب توں وڈی لڑائی منی جاندی اے اوہدے وج وی جرمن فوج نوں ہار
ہوئی۔ ایس مگروں لال فوج جرمنی ول مڑی تے جرمن فوج بچاؤ دے کم وچ پے گئی۔

برلن دی لڑائی (16 اپریل 1945 – 2 مئی 1945) نازی جرمنی دی آخری لڑائی سی۔ ایہدے وج
ہار نے نازی جرمنی دا انت کردتا۔ ہٹلر نے برلن وچ اپنے بنکر وج اپنے آپنوں مار لیا۔
8 مئی 1945 نوں نازی جرمن فوج نے ہتھیا سٹ دتے تے جرمنی تے ایہدے ویریاں نے مل
مارلیا۔



https://pnb.wikipedia.org/wiki/%D8%B3%DA%A9%D9%86%D8%AF%D8%B1

سکندر ( 356 م پ توں 10 جون 323 م پ ) اتلے یونان دی اک پرانے شاہی راج مقدونیہ دا
بادشاہ سی تے اوہدا جوڑ ارگیڈ ٹبر توں سی۔ اوہ 356 م پ نوں پیلا وچ جمیا۔ 16 ورے دی
عمر تک ارسطو اوہدا استاد سی۔ 30 ورے دی عمر تک اوہ پرانی دنیا دیاں وڈیاں سلطنتاں
وچ اک بنا چکیا سی جیہڑی یونان توں پنجاب تک پھلی ہوئی سی۔ سکندر نوں کسے لڑائی وچ
ہار نئی سی ہوئی۔

باپ دی موت ویلے سکندر دی عمر 20 ورہے سی تر اسنوں مقدونیہ د ی حکمرانی حاصل کرن چ
کوئی خاص مشکل پیش نئیں آئی ، اک تے ایہہ اکلوتا پتر سی تے دوجا تخت دا کوئی خاص
دعوے دار وی نئیں سی ۔ لیکن احتیاط دے طور تے سکندر نے اوہ سارے بندے قتل کروا تے ،
جہڑے کسے وی طرح اسنوں نقصان پہنچا سکدے سن ، ایتھے تک کہ اسنے اپنی ماں دے اکسان
تے اپنی دودھ پیندی سوتیلی بھین نوں وی قتل کروا دتا۔

سکندد دی خوش قسمتی سی کہ اسنوں ارسطو ورگا استاد ملیا تے اسدے باپ "فلپس" نے اسدی
جسمانی تربیت ، گھڑ سواری تے نیزہ بازی دی تربیت لئی اسنوں محل توں دور پرفضاء جگہ
تے بھیجیا ۔ جتھے جنگی تربیت دے نال نال ارسطو اسدی ذہنی تربیت وی کردا رہیا ۔
حکمرانی دے ابتدائی سالاں چ سکندر نے پڑوسی علاقیاں نوں اپنے نال ملان دی کوشش کیتی
تاکہ اوہ اک مضبوط فوج تیار کرسکے تے اپنی غیر موجودگی چ مقدونیہ دے دفاع توں وی بے
فکر ہوسکے ۔ اس کم چ اسنوں دو سال لگ گئے تے کجھ علاقے بزور شمشیر تے کجھ رضاکارانہ
طور تے اس نال مل گئۓ ۔

سکندر 334 قبل مسیح چ 35 ہزار فوج نال مقدونیہ توں دنیا فتح کرن نکلیا تے سب توں
پہلاں اس نے ایرانی سلطنت (ساسانلی سلطنت) تے حملہ کیتا ،اسی دی اک وجہ ایرانی
شہنشاہ دارا اول دی مقدونیہ دے دشمناں دی خفیہ مدد وی سی ، مشرق ول جاندے ہوؤے سب
توں پہلے اس دا ساہمنا 30 ہزار دے اک چھوٹے ایرانی لشکر نال ہوئیا ، جس دے زیادہ تر
سپاہی یونانی نسل دے سن تے اس شکر دا کماندار "سیتھراوائیس" وی یونانی سی ۔ اس جنگ
چ فتح دے بعد شام دے علاقے اسوس چ دارا خود اپنی کمان چ اک لکھ دا لشکر لے کے سکندر
دا مقابلہ کرن آئیا پر جنگ چ شکست دے بعد دارا فرار ہوگئیا ۔ فیر سکندر صور تے غزہ
دے شہر فتح کردا ہوئیا مصر جا پہنچیا تے بغیر لڑائی دے مصر فتح کرلئیا تے ایتھے
دریاۓ نیل دے زریعے سمندر ول جاندے ہوئے سکندریہ شہر دی بنیاد رکھی ، جہڑا اج وی
مصر دا مشہور شہر اے ۔

مصر توں سکندر 331 ق م چ عراق آئیا تے قدیم شہر نینوا دے نیڑے گوگا میلا دے مقام تے
اسدا ساہمنا دارا دی قیادت چ دس لکھ دی ایرانی فوج نال ہوئیا ۔ اس جنگ چ ایرانی فوج
نوں عبرت ناک شکست ہوئی تے دارا فرار ہوگئیا پر اپنے ای فوجی کمانڈراں دے ہتھوں
ماریا گئیا ۔ 327 ق م چ سکندر نے ہندستان ول پیش قدمی شروع کر دتی تے اسدی فوج دی
تعداد وی اک لکھ 20 ہزار دے قریب ہوگئی سی ، جس چ ایرانی فوج دے یونانی سپاہی وی سن
، دریاۓ جہلم دے پار اسدا ٹکراؤ راجہ پورس دی فوج نال ہوئیا جس چ 180 جنگی ہاتھی وی
حصہ لے رہے سن جنگ چ سکندر دی فتح ہوئی تے پورس دی فوج دا اسدے اپنے ہاتھیاں نے ای
بہت نقصان کیتا ۔ پورس نوں گرفتار کرکے سکندر دے ساہمنے پیش کیتا گئیا تے سکندر نے
پچھیا دس تیرے نال کیہہ سلوک کراں تے پورس نے جواب دتا اوہی جہڑا اک بادشاہ دوجے
بادشاہ نال کردا اے ۔سکندر جہڑا پہلے ای پورس دی بہادری توں بہت متاثر سی ، ایہہ
جواب سن کے پورس نوں آزاد کردتاتے اسدی سلطنت اسنوں واپس کردتی ۔ سکندر دا ارادہ ہن
ہندستان نوں فتح کرن دا سی پر اسدی فوج نے اگے ودھن توں انکار کردتا تے واپسی دا
تقاضا کیتا ،کیونجے اک تاں فوج تھک چکی سی تے نالے اکتا وی چکی سی نالے ہن فوجی
کئیاں سالاں توں اپنے وطن توں دور گھمدے پھر رہے سی ۔ خلاف توقع سکندر نے فوج دی گل
منن لئی تے واپسی دا رستہ پھڑیا پر اسنوں مقدونیہ جانا نصیب نا ہوئیا تے اوہ بابل چ
ای بیمار ہوکے مر گئیا ۔



https://pnb.wikipedia.org/wiki/%D8%AA%DB%81%D8%B1%D8%A7%D9%86

تہران ایران تے صوبہ تہران دا راجگڑھ اے تے ایران دے اتلے پہاڑی علاقے چ واقع اے
۔تہران شہر دی آبادی 83 لکھ تے تہران میٹروپولیٹن علاقے دی آبادی 1 کروڑ 20 لکھ دے
نیڑے اے ۔ تہران ایران دا سبتوں وڈا شہر تے شہری علاقہ اے اس دے نال نال ایہ لہندے
ایشیا دا وی سبتوں وڈا شہر اے ۔

1796ء تک تہران اک غیر اہم پنڈ سی ۔ 1796ء چ آغا محمد خان نے تہران نوں نویں راجگڑھ
طور چنیا ۔ ایران دی پوری تریخ چ راجگڑھ کئی وار بدلے گئے ، تہران ایران دا 32واں
راجگڑھ اے ۔ اسلامی دور توں پہلے اج دے تہران دی تھاں رے سی ، جہڑا ہن تہران دا حصہ
اے ، 13ویں صدی چ منگول سلطنت ہتھوں اسدی تباہی مگروں تہان نے اسدی تھاں لئی۔ 20ویں
تے 21ویں صدی چ پورے ایران توں لوکاں نے تہران ول وڈی گنتی چ ہجرت کیتی ۔ شہر چ کئی
تریخی مسیتاں ، گرجے ، سائناگوگ تے آتش کدے نیں ۔ تہران دا دنیا چ اسدی میٹروپولٹن
علاقے دی آبادی دے لحاظ نال 29واں نمبر اے ۔ تہران چ کئی بولیاں بولیاں جاندیاں نیں
پر لوک گنتی دا 99% حصہ فارسی سمجھدا اے ۔

تہران چ ایران دی دستورساز اسمبلی مجلس خبرگان تے دوجے اعلی حکومتی دفاتر واقع نیں
۔ ایران دیاں اعلی عدالتاں تے اعلی فوجی دفاتر تہران چ ای واقع نیں ۔ اس نوں شاعر
مشرق علامہ محمد اقبال نے مشرق دا جینوا وی آکھیا اے ۔ تہران 2 حصیاں تے مشتمل اے ،
اک حصہ بلندی تے دوجا حصہ پہاڑاں دے دامن چ آباد اے ۔ تہران ایران دا سیاسی تے
تعلیمی مرکز اے تے ایرانی ثقافت دے وڈے مرکزاں چوں اک اے ۔ ایران دا سابق صدر محمود
احمدی نژاد تہران دا سابق میئر رہیا اے۔ اسلامی انقلاب توں پہلاں ایرانی شہنشاہت دا
دارالسلطنت وی تہران سی تے شہنشاہ دا دربار تے محل کاخ سفید وی ایتھے سن ۔ ایران دے
اسلامی انقلاب چ وی تہران تے تہران دے لوکاں دا بہت وڈا ہتھ اے ۔ تہران دے بھوچال
پٹی اتے واقع ہون دی وجہ توں ایران دا راجگڑھ کسے ہور تھاں لے جان دے کئی منصوبے
نیں ۔ شہر دی لوک گنتی دی وڈی گنتی فارسی بولدی اے ، پر ایران دیاں دوجیاں گھٹ
گنتیاں ، کرد آذری لور وی شہر چ وسدے نیں ۔ تہران دی اکثریت خود نوں فارسی دسدی اے
۔

اج دے تہران دی تھاں اتے اک اہم تریخی شہر ، جہڑا ہن اس چ ضم ہو گیااے ، رے سی ،
جسنوں پرانی فارسی تے اوستا چ رھاگس آکھیا گیا ۔ ایہ شہر ایرانی بولیاں بولن آلے
میداں تے ہخمانیشیاں دا اہم علاقہ سی ۔

تہران لاگے دماوند پہاڑ ،جسدا شاہنامہ چ ذکر اس تھاں دے طور اتے آیا اے جتھے فریدون
نے ضحاک نوں ڈکیا سی ۔دماوند پہاڑ فارسی دیومالا چ بوہت اہم تھاں رکھدا اے ۔
وشکارلی فارسی دیاں کجھ لکھتاں چ ، رے نوں زرتشت دی جم بھوں دسیا کیا اے ، پر اج دے
تریح دان زرتشت دی جم تھاں خراسان دسدے نیں ۔اک فارسی روایت موجب بادشاہ منوجہر وی
کوہ دماوند چ جمیا سی ۔

ساسانی سلطنت دے مکن ویلے 641ء ج یزدگرد III نے خراسان نسن توں پہلے اپنی قوم آخری
اپیل رے توں کیتی سی ۔ رے مسلماناں دے ساسانی سلطنت اتے حملہ دے خلاف مہران ٹبر دے
سیاوخش (پتر مہران ، پتر بہرام چوبین)دا اہم تھاں سی ۔ ایسے مزاحمت دی وجا توں جدوں
عرباں نے رے اتے مل مار لیا ، اوہناں اسنوں تباہ کرن دا حکم دتا تے فرخ زاد نوں
اسنوں مڑ اسارن دا حکم دتا ۔

10ویں صدی دے مسلم جغرافیہ داناں نے رے دا بوہت ویروے نال ذکر کیتا اے ۔ بغداد دی
رے چ دلچسپی دے باوجود ، ایتھے عریاں ھی گنتی گھٹ ای رہی تے فارسیاں دی ہر طبقے چ
گنتی ودھ رہی ۔ اوغوز ترکاں نے 1035 تے 1042 چ شہر نون تباہ کیتا ، پر شہر سلجوقی
سلطنت تے خوارزم شاہی سلطنت دوران مڑ ودھیا پھلیا ۔منگولاں نے شہر نوں مکمل طور اتے
تباہ کر دتا ،تے اس ویلے دے اسلامی تریخ داناں موجب شہر دے سارے باشندے قتل کر دتے
گئے سن ۔ اس شہر دا ذکر بعد چ صفوی سلطنت دیاں دستاویزاں چ اک غیر اہم شہر دے طور
اتے آیا اے ۔

تہران شہر دے ناں دے اصل نامعلوم اے ۔تہراں 19ویں صدی چ اک پنڈ دے طور اتے کافی
مشہور سی ، پر پہلے ویلےآں چ ایسے تھاں وسن آلے رے شہر توں گھٹ مشہور سی ۔ نجم
الدین رازی نے منگول حملے توں پہلے رے شہر دی لوک گنتی 5،00،000 دسی اے ۔13ویں صدی
چ منگولان ہتھوں رے دی تباہی مگروں اسدے کافی واسی تہران فرار ہر گئے ۔ پہلے ویلےآں
دی کجھ دستاویزاں چ شہر دا رھاگس تہران طور ذکر آیا اے ۔ بعد چ شہر دا ناں حمد اللہ
مصطفوی دی کتاب نزہت القلوب (1340ء چ لکھی) چ مشہور پنڈ ھ=دے طور آیا اے ۔

قسطلہ دی سفیر ڈان روۓ گونزالز ڈی کلاویجو ، شاید پہلا یورپی چ جنے 1404ء چ تہران
دیکھیا ، جدوں اوہ امیر تیمور ،جس دی سلطنت چ اوس ویلے ایران وی سی ، دے راجگڑھ
سمرقند (ہن ازبکستان) جا رہیا سی ۔ اوس ویلے تہران دا قصبہ بغیر کندھ توں سی ۔

18ویں صدی دے شروع چ زند ٹبر دے کریم خان نے تہران چ اک محل تے حکومتی آفس اسارن
داحکم دتا ، اسدا ارادہ شہر نوں اپنا راجگڑھ بنان دی سی ، پر بعد چ اوہ اپنا راجگڑھ
شیراز لے گیا ۔ تہران ایران دا راجگڑھ بنیا جدوں قاجار بادشاہ آغا محمد خان دی اس
شہر چ تاجپوشی ہوئی ۔

تہران نے کئی شہراں نال باہمی تعاون دے معاہدے سائن کیتے نیں جنہاں بغداد ، کابل ،
پیرس ، میلان تے سینٹ پیٹرز برگ شامل نیں ۔



https://pnb.wikipedia.org/wiki/%D8%A8%D8%B1%D8%B3%D9%84%D8%B2

برسلز شہر (فرانسیسی: Bruxelles، ولندیزی: Brussel، جرمن: Brüssel) بیلجیئم کا
دارالحکومت اے۔ یورپی یونین دے کئی اہم ادارےآں دے دفتر وی ایتھے واقع نیں اس لئی
اسنوں کدی کدی "یورپ دا دارالحکومت" وی کہندے نیں۔

یورپی اتحاد دے دو اہم ادارے یورپی کمیشن تے یورپی یونین دی کونسل دے صدر دفتر
برسلز چ واقع نیں۔ تیسرا اہم ادارہ یورپی پارلیمان دا ایوان پارلیمان وی برسلز چ
واقع اے جتھے کمیٹی دے اجلاس ہوندے نیں۔

برسلز چ شمالی اوقیانوسی معاہدے دی تنظیم (نیٹو) تے لہندی یورپی یونین (WEU) دے صدر
دفتر وی واقع نیں۔ اس وجہ توں کجھ دیساں دے اکو ویلے تن سفیر برسلز چ موجود رہندے
نیں؛ عمومی دو طرفہ سفیر، یورپی یونین سفیر تے نیٹو سفیر۔

"لسانی سرحد" بیلجیئم نوں دو علاقےآں چ تقسیم کردی اے: شمالی ولندیزی خطہ تے جنوبی
فرانسیسی خطہ۔ اس طرح برسلز دا دارالحکومتی علاقہ وی دو لسانی اے تاہم اکثریت
فرانسیسی بولتی اے۔

برسلز دی سب توں بلند عمارت ساؤتھ ٹاور (150 م) اے پر سب توں مشہور عمارت ایٹومیئم
(Atomium) اے جو 1958 دی عالمی نمائش دی یادگار اے۔



https://pnb.wikipedia.org/wiki/%D8%A7%D9%86%D9%82%D9%84%D8%A7%D8%A8_%D9%81%D8%B1%D8%A7%D9%86%D8%B3

انقلاب فرانس (1789–1799) اک تیز سماجی تے سیاسی اتھل پتھل دا ویلہ سی جینے فرانس
تے یورپ تے گوڑے رنگ چھڈے۔ اوہ بادشاہی پربندھ جیہڑا صدیاں توں راج کر ریا سی تے
اپنے آکھے نوں قنون کیندا سی تن وریاں وچ مک گیا۔ فرانسیسی سماج نے اک وڈا پلٹا
کھادا تے مذہبی، نوابی تے جگیرداری چودھراہٹاں تیز سوج رکھن والیاں سیاسی ٹولیاں،
گلیں وچ اکٹھاں تے زمیناں تے کم کرن والے ہالیاں نے ہوا وج اڑادتیاں تے ایہناں دی
تھاں نویں سیانف دے اصولاں: برابری ازادی تے آپسی پائیوالی نے تھاں بنائی۔

انقلاب فرانس دا مڈھ مئی 1789 نوں فرانس دے لوکاں دی اسمبلی دی ملنی رکھیا جاندا
اے۔

اسمبلی ہولی ہولی تن ٹولیاں وچ ونڈی گئی: اک جیہڑی سجے پاسے بیٹھی سی ایہ انقلاب دے
حلاف تے امیراں تے پادریاں دا وکھالہ سی، دوجی پارٹی شاہی لوکراج دے حامیاں دی سے
جیہڑے برطانیہ ورگا سیاسی پربندھ چاہندے سن جیہڑی قنونی بادشاہی ہووے تے جتھے
بادشاہ وی سرکار دا انگ ہووے۔ جیکوئس نیکر ایس پارٹی وچ سی۔ تیجی پارٹی نیشنل پارٹی
سی جیہی کھبے پاسے بیٹھدی سی تے لافائیٹ تے میرابیو ایہدے آگو سن۔

14 جولائی 1790 نوں باستیل دے ٹٹن دے اک سال مگروں اک وڈی ملنی ٹالیرانڈ دی اگوائی
وچ شا ڈی مارز، پیرس وچ ہوندی اے جتھے شاہی ٹبر تے عام لوک کٹھے ہوندے نیں تے 'قوم
قنون تے بادشاہ' نال وفاداری دی سوں کھاندے نیں۔ اتلی پدھر دے چوکھے لوک انقلاب توں
خوش نئیں سن تے کئی دیس چھڈ کے دوجے دیساں ول ٹر جاندے نیں۔

کئی لوک اپنیاں تیز سوجاں تے سیاسی کلب بناندے نیں جیکوبن کلب سب توں چوکھا منیا
پرمنیا سی ایہ کھبے پس ول لفیا سی مونارچی کلب سجے پاسے لفیا سی۔ 1791 وچ ایہ سوچ
ابھردی اے جے ایسا قنون بنایا جاوے جیہڑا لوکاں نوں دیس چھڈن توں روکے۔ فرانس دا
بادشاہ لوئی XVI اپنی ٹبری میری اینتوینت نوں لے کے 20 جون 1781 نوں عام لوکاں دے
کپڑیاں وچ دیس توں باہر جاندا اے پر بیلجیم دے بارڈر توں پچھے وارنے دی تھاں تے 21
جون نوں پچھانیا جاندا اے تے پھڑ کے واپس لیایا جاندا اے۔ بادشاہ دے اختیار تے روک
لا دتی جاندی اے۔ بادشاہ دے نسن دے باوجود اسمبلی ایہ چاندی اے جے بادشاہ فرانس دا
آگو روے بجاۓ ایسدے جے اک ایسا لوکراج جیدے وچ کوئی بادشاہ ناں ہووے۔ بادشاہ بس
سرکار دی اک نشانی ہووے تے اوہدے کول کوئی زور ناں ہووے۔ بادشاہ نوں ایس قنون دی
سوں کھانی پوویگی جے اگر اوہ اینج نئیں کردا، اگر اوہ فرانس دے خلاف اک فوج بناندا
اے تے فیر اوہ بادشاہ نئیں رویگا۔ کئی لوک جناں وچوں جیکس پیری برسوٹ وی سن اوہناں
بادشاہ دا سرکار دا آگو ہونا، تحت تے بینا تے قنون وج رہنا پسند نئیں سی۔ اوہ شا ڈی
مارز وچ لوکاں نوں کٹھیاں کرکے ایس گل تے دسخط لیندا اے۔ نیشنل گارڈ نوں لاقائیٹ دی
اگوائی وچ لوکاں نوں قابو وچ رکھن لئی بلایا جاندا اے۔ اوہ جدوں لوکاں دے سراں دے
اتوں گولیاں چلاندے نیں تے لوک اوہناں نوں وٹے ماردے نیں۔ ایس تے لافائیٹ دے کہن تے
اوہ لوکاں تے گولیاں چلاندے نیں جس نال 50 لوک مرجاندے نیں۔ یس دے مگروں سارے سیاسی
کلب تے اخبار بند کردتے جاندے نیں۔ ڈانٹن ورگے کھبے پا سے دی سوچ رکھن والے کئی لوک
دیس چوں نس جاندے نیں یا لک جاندے نیں. 30 ستمبر 1791 نوں قنون بنان مگروں اسمبلی
اپنی انتویں ملنی کرکے مک جاندی اے۔ بادشاہ ایسدے بنے قنون نوں مندا اے تے ایدے اگے
تقریر کردا اے تے اوہدی وی واہ واہ ہوندی اے۔

حالات تے ویلہ فرانس نوں اوہدے گوانڈیاں نال لڑائی ول لیجاندا اے۔ بادشاہ دی وی
مرظی سی جے لڑائی ہووے، ہار ہون تے اوہدی جان انقلابیاں کولوں چھٹ سکدی سی تے جت
نال وی اوہدی گڈی اچی چڑھنی سی۔ یروندی ٹولی انقلاب نوں پورے یورپ وچ پھیلانا جاندی
سی تے فرانس وچ وی ایہدا بچاؤ کرنا چاہندی سی۔ اوہ لوک جیہڑے لڑائی دے خلاف سن بڑے
ماڑے سن اوہنے دی سوچ وچ ہار ہون تے انقلاب ہور خونی ہوسکدا اے۔ روبسپیری دو وجہاں
توں لڑائی دے خلاف سی اک ایہ جے انقلاب دے خرچے تے بادشائی تے فوج نے تکڑا ہونا اے
دوجے ایہ جے ای اسٹریا تے ہور تھانواں تے عام لوکاں نوں وٹ چڑھاوے گی۔ فرانس 20
اپریل 1792 نوں آسٹریا دے خلاف لڑائی دا ہوکا دیندا اے کج ہفتیاں مگروں پرشیا
آسٹریا نال رلدا اے۔ پرشیا دی فوج فرانس وچ آندی اے۔ شیمپین-اردن دے علاقے وچ 20
ستمبر 1792 نوں والمی دی لڑائی وچ انقلابی فرانس دی فوج ایس فوج نوں ہرادیندی اے۔
ایس جت نے فرانسیسی انقلابیاں دا دل ودھا دتا۔

17 جنوری 1793 نوں نیشنل کنونشن دی سرکار لوکاں دی ازادی تے بچاؤ دے خلاف بادشاہ دی
سازش جیہڑی اوہناں دے شبداں وچ اوہ باہر والیاں سرکاراں نال رل کے کر ریا سی اوہنوں
موت دی سزا سناندی اے۔ جنوری 1793 نوں لوئی XVI فرانس دے بادشاہ نوں جیہڑا ہن صرف
شہری لوئی کاپٹ سی موت دی سزا دے دتی گئی ۔ اوہنوں گلوٹائن نال پیرس دے کنکورڈ
ویہڑے وچ ماریا گیا۔ ایس گل نے پورے یورپ نوں ڈرا دتا تے اوہ دیس جیہڑے ہلے تکر
نیوٹرل سن اوہ وی فرانسیسی انقلاب دے خلاف ہوگۓ تے ایدے خلاف لڑائیاں وچ حصہ لیا۔

16 اکتوبر 1793 نوں فرانس دی ملکہ میری اینتوینت نوں وی عوامی عدالتی کاروائی دے
مگروں موت دی سزا دے دتی گئی ۔10 نومبر 1793ء نوں " خدائی عبادت" دے خلاف قنون پاس
ہوئیا ۔ اس سارے ویلے دے دوران فرانس چ کسے دی وی جان محفوظ نئیں رہی ، 1793ء تے
1794ء دے درمیان ہزاراں لوکاں نوں مار دتا گئیا ۔ 8 جون 1795 فرانس دے ہوننوالے
بادشاہ نوں وی قتل کردتا گئیا ۔ آخر مئی 1804 چ نیپولین بونا پارٹ راج تے مل ماردا
اے ۔ جہڑا کہ خود نوں " ق‍سمت دا تعنی" کہندا سی تے فرانس دی تریخ دا اک نواں بوا
کھلیا۔



https://pnb.wikipedia.org/wiki/%D8%A7%D8%B1%D8%AF%D9%88

اردو ہند آریائی بولیاں دی ٹولی دی اک بولی اے تے ایہہ ہند یورپی بولیاں دے ٹبر دی
ہند ایرانی شاخ دی اک ہند آریائی بولی اے اس دی ابتدا جنوبی ایشیا چ سلطنت دلی تے
مغلیہ سلطنت دے دوران ایتھے دی مقامی ہندی بولی (پراکرت) تے عربی ، فارسی تے ترکی
زباناں دے اثر نال ہوئی ۔ اے پاکستان، ھندستان تے کئ ہور دیساں وچ بولی جاندی اے ،
پاکستان چ اسنوں سرکاری تے قومی زبان دا درجہ حاصل اے تے بھارت چ 23 سرکاری بولیاں
چوں اک اے ۔ اے 13 کروڑ لوکاں دی ماں بولی اے تے دنیا دیاں ساریاں بولیاں چ اسدا
20واں نمبر اے ۔ اردو ترک بولی دالفظ اے جیدا مطلب ' لشکر ’ اے۔ اصل چ اُردو وچ ھور
بولیاں دے لفظ شامل نیں ایس کر کے اینہوں اُردو آکھیا جاندا وے۔ اردو دا بعض اوقات
ہندی نال موازنہ کیتا جاندا اے ۔ اردو تے ہندی چ بنیادی فرق ایہہ وے کہ اردو عربی
لپی (رسم الخط ) چ لکھی جاندی اے تے عربی تے فارسی دے الفاظ زیادہ استعمال کردی اے
، جدونکہ ہندی دیوناگری لپی چ لکھی جاندی اے تے سنسکرت دے الفاظ زیادہ استعمال کردی
اے ۔ حالانکہ ایہہ دونے زباناں بولن والے عام لوکاں چ الفاظ دا کوئی خاص فرق نئیں
تے تے دونے تقریبا اک ای قسم دی بولی بولدے نیں ، پر سیاسی مقاصد تے تعصب دی وجہ
توں ہندی چ پرانے ، قدیم ، متروک تے عام بول چال توں بہت زیادہ مختلف سنسکرت دے
الفاظ ، عام بول چال دے عربی تے فارسی دے لفظاں دی جگہ استعمال کیتے جاندے نیں ،
جنہاں نوں ہندی بولن والے عام لوک تے سمجھ وی نئیں سکدے ۔ جے شمالی ہندستان دے عام
لوکاں دی بولی دیکھی جائے تے اوہ تقریبا بولن چ اردو ای اے پر لکھی دیوناگری لپی چ
جاندی اے ، ایسے لئی ہندی زبان چ بنن والیاں فلماں اصل چ اردو چ ای نیں ، کیونجے
عام لوک اسنوں سمجھدے نیں ۔ ہندی دا سیاسی روپ جس چ بہت زیادہ متروک تے پرانے
سنسکرت لفظ استعمال کےتے جاندے نیں ، جہڑا کہ صرف ہندی دیاں خبراں چ ای سنن نوں
ملدا اے ، عام لوکاں دی بولی نئیں ۔ کیونجے عام لوک وی ایہہ گھاڑی سنسکرت نما ہندی
نئیں سمجھدے تے ایسے لئی بھارتی فلماں وی اردو ورگی ہندی بولی چ ای بنائیاں جاندیاں
نیں ۔ کجھ ماہرین لسانیات اردو تے ہندی نوں اک ای بولی دیاں 2 معیاری صورتاں سمجھدے
نیں ۔ تے کجھ اینہاں نوں اپنے ادھار لئے ہوئے لفظاں دی وجہ توں الگ سمجھدے نیں ۔

1859 چ انگریزآں دے ہتھوں پنجابیاں دی ہار دے مگروں پنجاب چ انگریزی تے اردو بولی
دا ورتن ٹریا۔

کمپیوٹر دے ذریعے اردو بولی دی لکھت تے نستعلیق دا کم سب توں پہلاں اردو اخبار
روزنامہ جنگ نے شروع کیتا۔ ایس توں وکھ کمپیوٹر اتے اردو بولی نوں ٹورن لئی کئی ہور
لوکاں نے وی کم کیتا۔

ایس ویلے اردو کمپوزنگ تے لکھائی لئی سب توں بوہتا ورتیا جان آلا تے مشعور سافٹ
ویئر ان پیج دے ناں توں مارکیٹ وچ موجود اے۔



https://pnb.wikipedia.org/wiki/2016_%D8%A2%D8%A6%DB%8C_%D8%B3%DB%8C_%D8%B3%DB%8C_%D8%B9%D8%A7%D9%84%D9%85%DB%8C_%D9%B9%DB%8C_%D9%B9%D9%88%D8%A6%DB%8C%D9%86%D9%B9%DB%8C_%D9%85%D9%82%D8%A7%D8%A8%D9%84%DB%81

2016 آئی سی سی عالمی ٹی ٹوئینٹی مقابلہ چھیواں ٹی ٹوئینٹی مقابلہ اے. ایس دی
میزبانی گیارہ مارچ توں تین اپریل 2016 تک بھارت کرے گا. عالمی کرکٹ کونسل نے ایس
دی میزبانی 28 جنوری 2015 دے اک دبئی چ ہوۓ اکٹھ وچ بھارت دے حوالے کیتی سی. سری
لنکا اپنی جت دا دفاع کرے گا. پر سری لنکا دی ٹیم اپنے اعزاز دا دفاع کرن چ ناکام
رہی۔ فائنل چ ویسٹ انڈیز ٹیم نے مخالف ٹیم نوں ہرا کے دوسری وار عالمی ٹی ٹوئینٹی
دا اعزاز حاصل کیتا۔

21 جولائی 2015ء نوں، بھارتی کرکٹ بورڈ نے میزبان شہراں کدے ناواں دا اعلان کیتا،
جتھے مقابلے منعقد ہونے سن۔ بنگلور، چینائی، دھرم شالہ، اجیت گڑھ، ممبئی، ناگپور
تےنوین دلی، کولکاتہ، چ میچ ہون گے۔ چنائی اک قانونی مسئلہ، تن اسٹینڈ دی تعمیر دی
وجہ نال اک میچ دی میزبانی نہ کر سکیا۔ ودربہ کرکٹ ایسوسی ایشن اسٹیڈیم، ناگپور نے
گروپ بی دے تمام مقابلےآں دی میزبانی کیتی تے ہماچل پردیش کرکٹ ایسوسی ایشن
اسٹیڈیم، دھرم شالہ نے گروپ اے دے تمام مقابلےآں دی میزبانی کیتی۔ The پاک بھارت
کرکٹ مسابقت match، was scheduled to be played at HPCA Stadium. With the
announcement that HPCA authority could not provide the required security for
Pakistani team، the match was moved to ایڈن گارڈنز، کولکاتہ۔



https://pnb.wikipedia.org/wiki/%DB%81%D8%A7%D8%B1%D9%BE%DB%8C_%D8%B9%D9%82%D8%A7%D8%A8

ہارپی عقاب وشکارلے تے دکھنی امریکہ چ ملنوالا اک شکاری پنچھی اے۔ اینوں اوسے تھاں
وسدے ایدے ورگے دوجے عقاباں توں وکھریاں کرن لئی اینوں امریکی ہارپی عقاب وی کیندے
نیں۔ ایہ اتلے تے دکھنی امریکہ دا سب توں وڈا تے جانوالا شکاری پنچھی اے تے ایہ جگ
دا سب توں وڈا عقاب اے۔ اے بارشی جنگل دے کم اچائی آلیاں تھاواں وچ وسدا اے۔ جنگل
دی کٹائی دی وجہ توں ایہ خطرے وچ اے تے وشکارلے امریکہ وچوں تہ تقریبا مٹ ای گیا
اے۔

ہارپی عقاب دے اتلے پاسے سلیٹ کالے پر، تھلواں پاسا چٹا تے لتاں اتے کالے چھلے
ہوندے نیں۔ اوناں دا سر سرمئی رنگ دا ہوندا اے تے سر تے چٹے پنڈے وشکار چھاتی اتے
اک کالی دھار ہوندی اے۔

نر ہارپی عقاب دا وزن 6 - 9 کلوگرام ہوندا اے۔ اک 12.3 کلوگرام وزنی ہارپی عقاب وی
لبیا گیا سی۔ ہارپی عقاب 2 فٹ 10 انچ توں 3 فٹ 6 انچ اچے ہوندے نیں تے اوناں دا پر
ناپ 5 فٹ 9 انچ توں 7 فٹ 4 انچ تک ہوندا اے۔ اوناں دا پر اگے توں پچھے تک 1 فٹ 9
انج توں 2 فٹ 1 انچ تک ہوندا اے تے پوچھل 1 فٹ 5 انچ تک ہوندی اے۔

ہارپی عقاب جگ دے سب توں وڈے عقاباں چوں اک نیں، فلپائن عقاب زرا جیا لما ہوندا اے
تے سٹیلر سمندری عقاب تھوڑا وزنی ہوندا اے۔ ہارپی عقاباں دے پراں دی لمائی دوجے
عقاباں تے شکاری پنچھیاں دے حساب نال کٹ ہونی اے، مگر ایدے نال اوہ کنے بارشی جنگل
وچ شکار کر سکدے نیں۔ ہارپی عقاب اپنے گھونسلے توں دور چپ چپ ای ریندے نیں۔ جوان
ہارپی عقاب چیخاں ماردے نیں تے چوزے 'چی-چی-چی' کردے نیں۔

اے اپنے پسار وچ وی کٹ ای ملدا اے۔ ہارپی عقاب میکسیکو (میکسیکو وچوں تقریبا مک گیا
اے) توں وشکارلے امریکہ تے دکھنی امریکہ وچ اتلے ارجنٹاین تک پایا جاندا اے۔ ہارپی
عقاب برازیل وچ سب توں عام ہوندا اے۔ وشکارلے امریکہ وچ جنگاں دی کٹائی دی وجہ نال
ہارپی عقاب صرف پانامہ وچ ای رہ گیا اے۔ ہارپی عقاب کٹ اچائی تہ وسدے نيں: سمندر
توں 900 میٹر اچائی توں کٹ پاۓ جاندے نیں مگر ایناں نوں 2000 میٹر تہ وی ویکھیا گیا
اے۔

ہارپی عقاب چوٹی دا شکاری اے۔ اے رکھاں وچ وسدے میمل مار کھاندا اے: جنج باندر تے
سلوتھ۔ اس توں علاوہ اے عقاب طوطے وی ماردا اے تہ سپ تے وڈیاں چھپکلیاں وی شکار
کردا اے۔ اے عقاب وڈے جانور جنج ہرن وی شکار کردا اے مگر اوناں نوں چک کہ نئیں لے
جاندا بلکہ اوتھے ای کھا پی کہ اڈ جاندا اے۔



https://pnb.wikipedia.org/wiki/%DA%BE%D9%86%D8%AF%D9%88_%D9%85%D8%AA

ہندو مت (سنسکرت:॥ सनातन धर्म ॥  ;ہندی: हिन्दू धर्म ;گرمکھی: ਹਿੰਦੂ ਧਰਮ) اک بھارتی
دھرم اتے دنیا دے سارے پرانا دھرم اے! ایہہ ویداں اتے آدھارت دھرم اے، جو اپنے اندر
بہت سارے وکھ پوجا پددھتا، مت، سمپردائے اتے درشن سمیٹے ہوئے اے۔ لوکاں دی گنتی دے
آدھار ’تے ایہہ دنیا دا تیجا سبھتوں وڈا دھرم اے، گنتی دے آدھار اتے اسدے سارا
اپاسک بھارت وچ ہن اتے فیصدی دے حساب ولوں نیپال وچ اے۔ لیکن اسوچّ کئی
دیوی-دیوترپن دی پوجا دی جاندی ہے، لیکن دنیا وچّ ایہہ توحیدی دھرم اے۔ انڈونیشیا
وچ اس دھرم دا رسمی نام ہندُو آگم اے۔ ہندو صرف اک دھرم جاں سمپردائے ہی نہی اے،
اپتُ جیون جین دی اک پدھتی اے ہنسایام دوئتے جاں جیہا ہندُ ارتھات جو اپنے من، وچن،
کرم ولوں ہنسا ولوں دور رہے اوہ ہندو اے اتے جو کرم اپنے ہتاں لئی دوسریاں نوں کشٹ
دے اوہ ہنسا اے۔ نیپال سنسارا اک صرف آدھونک ہندو راشٹر سی (نیپال دے لوکتانترک
اندولن دے بعد دے مدھورتی سنویدھان وچ کسے وی دھرم نوں راشٹر دھرم گھوشت نہیں کیتا
گیا ہے۔ نیپال دے ہندو راشٹر ہون جاں نہ ہون دا انتم فیصلہ سنویدھان سبھے دے چون
ولوں چنیا ہویا ودھائک کرنگے)

ہندو دھرم دا 1960853110 سال دا اتہاس ہے۔ بھارت (اتے اج دے پاکستانی علاقے) کیتی
سندھ گھاٹی رہتل ہندو دھرم دے کئی نشان ملدے ہن۔ ایہناں وچّ ان پچھاتے ماتردؤئے
دیاں مورتیاں، شیوا پشپت جویں دیوتا دی مدرا، لنگ، پپل دی پوجا، آدی پرمکھ ہن۔
اتہاسکاراں دے اک درشٹیکون دے مطابق سبھیتا دے انت دے دوران وچکار ایشیا توں اک اتے
جاتی دا آگمن ہویا، جو اپنے آپ نوں آریہ کہندے سن، اتے سنسکرت نام دی اک ہند یورپی
بولی بولدے سن۔ اک ہور نظریئے مطابق وادی سندھ دی رہتل دے لوک اپنے آپ آریہ سن اتے
اوہناں دا مول-ستھان بھارت ہی سی۔

آریا دی سنسکرتی نوں ویدک رہتل کہندے ہن۔ پہلے درشٹیکون مطابق لگبھگ 1700 قبل مسیح
وچّ آریہ افغانستان، کشمیر، پنجاب اتے ہریانہ وچّ وس گئے۔ ادوں توں اوہ (اوہناں دے
عالم رشی) اپنے دیوتیاں نوں خوش کرن لئی ویدک سنسکرت وچّ منتر کرن لگے۔ پہلاں چار
ویداں نوں جنم دتا گیا، جنہاں وچّ رگوید پہلا سی۔ اس توں بعد اپنشد ورگے گرنتھ آئے۔
ہندو مانتا دے انوسار وید، اپنشد آدی گرنتھ برہم، اکو جہے ہے، بھگوان دی کرپا ٹپئین
وکھ-وکھ منتردرشٹا رشیو نوں وکھ-وکھ گرنتھاں دا گیان پراپت ہویا جنہاں نے پھر
انھاننوں مہیا کیتا۔ بودھی اتے جین مت دے وکھ ہو جان دے بعد ویدک دھرم وچّ کافی
بدلاو آیا۔ نویں دیوتا اتے نویں درشن ابھرے۔ اس طرحاں آدھونک ہندو دھرم دا جنم
ہویا۔

دوجے درشٹیکون مطابق ہندو دھرم دا مول ہن تکّ سندھ سرسوتی پرمپرا (جو دوارا مہرگڑھ
دی 1500 ق م تہذیب وچ ملدا ہے) توں پہلاں بھارتی پرمپرا وچّ ہے۔



https://pnb.wikipedia.org/wiki/%D9%86%D8%A7%D8%A6%DB%8C%D8%AC%DB%8C%D8%B1%DB%8C%D8%A7

نائیجیریا لیندے افریقہ دا اک دیس اے۔ ایدے چڑھدے ول کیمرون تے چڈ، اتر ول نائجر تے
لیندے ول بنین اے۔ وڈا سمندر اوقیانوس نال اید کنڈا لگدا اے۔ ہاؤسا لوک،اگبو لوک تے
یوروبا لوک نائیجیریا دیاں وڈیاں نسلی ٹولیاں نیں۔ تے ہاؤسا بولی ۔اگبو بولی تے
یوروبا بولی مزہبی ناپ نال نائیجیریا دو انگاں وچ ونڈیا ہویا اے۔ اتلے نائیجیریا وچ
مسلمان تے تھلویں نائیجیریا وچ سائی نیں۔ 170,123,740 لوک گنتی نال ایہ افریقہ دا
سب تون وڈا دیس اے۔

نائیجیریا دی تریخ 11000 ورے تک جاندی اے۔ ایہ بنتو لوکاں دی اصل تھاں اے جتھوں ایہ
لوک ہزار تے دو ہزار ورے پہلے وشکارلے افریقہ تے تھلویں افریقہ تک گۓ۔

نائیجیریا دا ناں دریائے نائجر توں پیا۔ ایہ ناں ایتھوں دے اک انگریز افسر دی ٹبری
فلورا شا نے 19ویں صدی دے انت وچ رکھیا۔ 19ویں صدی دے مڈ وچ ایتھے برطانیہ دا میل
جول ودیا تے ایہ برطانیہ دی سلطنت دا اک انک بنگیا۔ 1 اکتوبر 1960 نوں ایہ دیس
برطانیہ توں ازاد تے وکھرا ہوگیا۔



https://pnb.wikipedia.org/wiki/%D9%85%D8%B1%D8%A7%DA%A9%D8%B4

مراکش ( عربی : المغرب) اتری افریقہ دا اک دیس اے جتھے شاہی راج اے۔ ایدی لوک گنتی
3 کروڑ 20 لکھ تے ایدا تھاں 446,550 مربع کلومیٹر اے (لیندے صحرا نال 710,850 مربع
کلومیٹر)۔ مراکش نے لیندے صحرا تے مل ماریا ہویا اے۔ مراکش کلا افریقی دیس اے جیہڑا
افریقی یونین دا سنگی نہیں۔

بحر اوقیانوس دے نال لمبی پٹی تے وسدے اس دیس دیاں جوآں چڑھدے چ الجزائر ، اتر چ
رومی سمندر تے آبنائے جبرالٹر دے نیڑے سپین نال سمندری سرحد تے لہندے چ وڈا سمندر
اوقیانوس نال ملدیاں نیں ۔ دکھن ج اسدیاں سرحداں متنازعہ نیں ۔ مراکش مغربی صحارا
تے ملکیت دا دعوی کردا اے تے 1975ء توں اسدے وڈے حصے دا انتظام وی اسدے کول اے ۔
مراکش افریقہ دا کلا دیس اے جہڑا افریقی یونین دا رکن نئیں ، پر ایہہ عرب لیگ ، عرب
مغرب یونین ، موتمر عالمی اسلامی ، میڈیٹرینیئن ڈائلاگ گروپ تے گروپ آف 77 دا رکن
اے تے امریکہ دا اہم غیر ناٹو اتحادی اے ۔

مراکش دا علاقہ 8 ہزار سال مسیح پہلے چ آباد ہوئیا ۔ پرانے ویلیاں چ ایہہ ماریطانیہ
کہلاندا سی چیتا رہے کہ ماریطانیہ دے ناں دا دیس وی مراکش دے نیڑے واقع اے ۔ اتری
افریقہ تے مراکش رومی سلطنت دا حصہ رہے نیں تے رومی سلطنت چ مراکش دا علاقہ"
موریتانیہ تنگیتانا " آکھواندا سی ۔ 5ویں ھدی چ رومی سلطنت دے زوال دے بعد وینڈیلز
، ویزیگوتھ تے بازنطینی یونانیاں نے اس علاقے تے قبضہ کیتا تے اس دور چ وی موجودہ
مراکش دے پہاڑی علاقے آزاد رہے ، جتھے بربر لوک آباد سن ۔

مراکش تے عرباں نے اموی خلیفہ یزید دے ویلے 680 - 683 وچ مل ماریا۔ یزید دے جرنیل
عقبہ بن نافع الجزائر دے نال مراکش تے ماریا تے اوہ بحر اوقیانوس دے کنڈے تک اپڑیا۔
اموی خلافت دے انت تک مراکش بنو امیہ دا اک انگ ریا۔ مراکش توں بنو امیہ دی فوج نے
طارق بن زیاد تے موسا بن نصیر دی آگوی وچ 712 وچ سپین تے پرتگال تے مل ماریا سی۔
ایتھے ای بنو امیہ دا شہزادہ عبدالرحمان سیوطہ آیا سی۔



https://pnb.wikipedia.org/wiki/%D9%85%D8%AD%D9%85%D8%AF

محمد پیفمبر اسلام تے اللّہ دے نبی نے۔ محمد مکہ وچ 570 وچ جمے تے 632 وچ مدینہ وچ
وفات پائی۔

محمد مکہ چ جمے تے اپنے جیون دے پہلے 52 ورے مکہ چ ای گزارے۔ محمد 570 وچ ربی الاول
دے مہینے چ قبیلہ قریش دے اک قبیلے بنو ہاشم وچ جمے۔ اونہاں دے ابا جی دا ناں
عبداللّہ تے ماں دا ناں آمنہ سی۔ اونہاں دے ابا جی اونہاں دے جمن توں 6 مہینے پہلاں
ہی مر گۓ سی۔ عرباں دے رواج دے مطابق جمن توں بعد اونہاں نوں مکہ توں باہر اک دائی
حلیمہ سعدیہ دےکول چھڈ دتا گیا جتھے اوہ 2 سال تک رۓ۔ 6 سال دی عمر چ اونہاں دی ماں
وی مر گئی تے اس دے بعد اونہاں دے دادا عبدالمطلب نے دو سال تک اونہاں نوں پالیا۔ 8
سال دی عمر تے اونہاں دے دادا جی وی مر گۓ تے اونہاں نوں اونھاں دے چاچا ابو طالب
نے اپنے نال رکھ لیا۔ ابو طالب اونہاں نوں تجارتی سفر وچ اپنے نال شام وی لے کے گۓ۔

اونہاں دا ویاہ اک بیوہ خدیجہ نال 25 ورے دی عمر چ ہو گیا۔ خدیجہ دی عمر 40 سال سی۔

وقت گزرنے نال اونہاں چ کلیاں رہن دی خواہش بڑھدی گئی تے اوہ اکثر مکہ توں باہر اک
پہاڑ دی غار حرا چ عبادت کرن جاندے سی۔ 610 وچ فرشتہ جبرائیل اونہاں تک آیا تے قران
اونہاں تے اترنا شروع ہویا۔ اسلامی رویات دے مطابق خدیجہ پہلی عورت سی جیڑي مسلمان
ہوئی تے مرداں چوں ابو بکر صدیق پہلے سن تے بچیاں وچ علی سب توں پہلاں مسلمان ہوۓ۔
علی اس وقت اونہاں دے نال رہ رۓ سن۔

اونہاں دے خلاف مکہ دے لوک اس وقت ہوۓ جدوں اونہاں نے بتاں دے خلاف کہنا شروع کیتا۔
اونہاں دے منن آلیاں تے ظلم کیتے گۓ تے اونہاں نے اپنے بندیاں نوں ایتھوپیا ہجرت
کرنے دی اجازت دے دتی۔ تبلیغ دے سلسے چ اوہ طائف تک گۓ تے اس دوران معراج دا واقعہ
وی پیش آیا۔ قریش مکہ دی مخالفت ویکھدے ہوئیاں اونہاں نے اے فیصلہ کیتا کہ اوہ
مدینہ ہجرت کر جان جتھے اونہاں دے منن آلے ہجرت کر کے جا چکے سن۔

محمد 622 چ اپنے پرانے یار ابو بکر نال مدینہ ہجرت کر گۓ. اے گل اسلام لئی فیدے دی
سی۔ لوک ازادی نال مسلمان ہون لگ گۓ۔

مکہ آلیاں نے ایتھے وی اونہاں دا پچھا نا چھڈیا تے مسلماناں تے قریش مکہ دے وشکار
تن لڑائیاں وی ہوئیاں جنھاں نوں بدر احد تے خندق آلیاں لڑائیاں کیا گیا اے۔ بدر دی
لڑاائی 624 چ ہوئی تے اے بدر دی تھاں تے ہوئی۔ مکہ والیاں دی گنتی 1000 سی تے
مسلمان 313 سن۔ مسلمان اے لڑائی جت جاندے نیں۔ بدر دی لڑائی مگروں مسلمان مدینہ چوں
یہودی قبیلے بنو کینکاع نوں کڈ دیندے نیں۔ احد والی لڑائی 625 چ احد پعاڑ دے نال
ہوندی اے۔ ایدے چ مسلماناں دی گنتی 700 تے قریش 3000 سن۔ مسلمان ایس لڑائی چ ہار
جاندے نیں تے ایس لڑائی چ 70 دے نیڑے مسلمان مارے جاندے نیں۔ 625 چ بنو نظیر دے
یہودی قبیلے نوں مدینہ چوں کڈ دتا جاندا اے۔ 627 چ مکہ والے وڈی تیاری کرکے آندے
نیں۔ مسلمان مدینہ نوں بچان لئی ایدے آلے دوالے ڈونگا ٹویہ پٹدے نیں۔ جتھے آکے قریش
دی فوج رک جاندی اے اے لڑائی ایس ل‎ی ٹوۓ والی لڑائی وی اخواندی اے۔ اے فوج کج دن
مگروں واپس ٹر جاندی اے۔ ایس لڑائی مگروں مدینہ دے قبیلے بنو قریظہ دا کعیرا کر لیا
جاندا اے۔ اوناں دے جنیاں نوں مار دتا جاندا اے تے جواک تے سوانیاں نوں غلام بنالیا
جاندا اے۔ 628 چ محمد اپنے سنگیاں نال عمرا کرن ل‏ی مکہ جاندا اے۔ اودے نال 1400
بندے سن۔ حدیبیہ دی تھاں تے مسلمان ڈیرہ لاندے نیں۔ عسمان گل بات لئی مکے گۓ۔ ایتھے
صلح حدیبیہ ہوئی۔ صلح حدیبیہ کرن دے مگروں مسلماناں نیں مدینہ دے اتر چ یہودیاں دی
تھاں خیبر تے چڑھائی کردتی۔ اے لڑائی 629 چ ہوئی۔ یہودیاں نوں خیبر چ رہن دتا گیا۔
محمد نے دنیا دے ہور دیساں دے سرداراں نوں اسلام بارے چٹھیاں لکھیاں۔

طلح حدیبیہ دیاں شرطاں تے مکہ والے پورے ناں اترے تے جیہڑے معدے کیتے سن پورے ناں
کیتے۔ 630 چ محمد نے 10000 مسلماناں نال مکہ ول ٹر پے۔ اپنی فوج نوں اوناں 5
سرداراں چ ونڈیا۔ ایس فوج نے مکہ نوں چارے پاسیوں کعریا۔ ابو سفیان نے اسلام نوں من
لیا۔ اودے کعر نوں وی امن دا کعر من لیا گیا۔ مکہ دے لوکاں نوں معاف اردتا گیا۔ اے
محمد دے ساک سن تے مکہ اوناں دا اوناں دا جمن پو سی۔ کعبہ چ بت توڑ دتے گۓ۔ مکہ دے
سارے لوک مسلمان ہوگۓ۔ ہولی ہولی سارے عرب چ اسلام پھیل گیا۔ 6 جون 632 نوں اوہ فوت
ہو گۓ لیکن اس توں پہلاں اونہاں نے اک آخری حج وی کیتا۔ اونہاں نوں اونہاں دی بیوی
عائشہ دے کمرے چ دفن کر دتا گیا۔



https://pnb.wikipedia.org/wiki/%D9%81%D9%84%D9%85

فلم ایسی کعانی ہوندی اے جیہڑی چلدیاں مورتاں نال دسی جاندی اے۔ اے کیمرے نال
مورتاں کھچ کے بنائی جاندی اے یا انیمیشن دے ول ورت کے بنائی جاندی اے۔ نلم بنانا
اک آرٹ تے انڈسٹری بن چکیا اے۔

فلم کسے رہتل چ بندے نیں اودا اشتہار اودی پچھان تے اودے تے ای اثر وی پاندے نیں۔
فلم آرٹ دی اک وڈی ونڈ، تفریچ دا وسیلہ، تے لوکاں نوں سکھلائی دی وڈی راہ اے۔ اکھاں
تے اثر پانی والیاں چیزاں پوری دنیا نوں اپنے ول کھچدیاں نیں۔ کج فلماں ایڈیاں
مشہور ہوجاندیاں نں جے اوہ دوجیاں بولیاں چ پلٹ دتیاں جاندیاں نیں۔ فلم کلیاں
تصویراں دی اک لگاتار لین ہوندی اے۔ ایناں کلیاں مورتاں نوں جدون کٹھیاں چلایا
جاندا اے تے ویکھن والا نوں کسے دے چلن دی دس پیندی اے۔

ناں فلم فوٹوگرافک فلم توں بنیا اے۔ فلم نوں سینما، وڈی سکرین تے امریکہ چ مووی وی
کیا گیا اے۔



https://pnb.wikipedia.org/wiki/%D8%B3%D9%84%D8%B7%D9%86%D8%AA_%D8%B9%D8%AB%D9%85%D8%A7%D9%86%DB%8C%DB%81

سلطنت عثمانیہ (عثمانی ترک: دَوْلَتِ عَلِيّهٔ عُثمَانِیّه) اک سلطنت سی جہنوں ترک
قبیلیاں نے عثمان I دی آگوی وچ اتلے لیندے اناطولیہ وچ 1299 نوں مڈھ رکھیا۔ 1453 وچ
محمد II نے قسطنطنیہ تے مل مار کے ایہنوں اپنا راجگڑھ بنایا۔ 16ویں تے 17 صدی چ اے
سلطنت 3 براعظماں ایشیاء، افریقہ تے یورپ وچ پھیلی ہوئی سی۔ اتری افریقہ، لیندا
ایشیاء تے دکھنی یورپ دے کئی دیس ایدے وچ ہے گے سن۔ عثمانی سلطنت 623 ورے تک 1299
توں 1 نومبر 1922 تک رئی تے فیر ایہ سلطنت 1923 نوں لوکراج ترکی وچ پلٹ گئی۔

عثمانی ترک بولی وچ سلطنت دا ناں دَوْلَتِ عَلِيّهٔ عُثمَانِیّه یعنی وڈی عثمانی
سرکار دولت عثمانی یعنی عثمانی سرکار سی۔ 1517 وچ ترک سلطان دے خلیفہ بنن مگروں ایہ
سلطنت خلافت عثمانیہ عثمانی خلافت یا نری خلافت وی کئی جاندی سی۔ کئی تھانواں تے
ترکی، سلطنت عثمانیہ، عثمانی سلطنت یا خلافت اکو تھاں دا ای ناں سی۔ 1920-23 وچ
سلطنت تے خلافت دے مکن تے ایہنوں صرف ترکی یا لوکراج ترکی ای کیا گیا۔

1300 دے نیڑے اناطولیہ چ رومی سلجوق سلطنت مک گئی تے اودھی تھاں تے کئی نکیاں ترک
سرکاراں اوہدی تھاں لیندیاں نیں۔ ایہناں نوں غازی امارتاں وی کی جاندا اے۔ ایہ ماڑی
بازنطینی سلطنت دے اناطولیہ دے تھانواں تے وی مل مار ریاں سن۔ ایہناں وچوں اک دا
آگو عثمان I (1258 - 1326) جیہڑا کہ عثمانی سلطنت دا موڈھی سی تے اوہدے ناں عثمان
توں ای سلطنت دا ایہ ناں پیا۔ اوہ ارطغرل دا پتر سی جیدا راجگڑھ اسکی شہر سی۔ عثمان
خان نے ماڑی ہوندی بازنطینی سلطنت دیاں تھاواں تے مل ماریا۔ اوہدی سرکار وچ دوجے
مزہب دے لوکاں نوں پوری ازادی سی تے ایہ گل اوہدے تے اوہدی سلطنت دے فیدے ول گئی۔
کیوں جے کسے نویں تھاں دے لوک اوہدے توں ایڈا ڈردے نئیں سن تے سکون وچ ریندے تے
سلطنت لئی رپھڑ نئیں پاندے سن۔ اوہ اک جیدار تے سیانا آگو سی۔ عثمان دے مرن مگروں
اوہدی سلطنت لیندے تے چڑھدے پاسے پھیلدی گئی۔ اوہدے پتر اورخان اول نے 1334 وچ برصہ
تے مل مارکے اوہنوں اپنا راجگڑھ بنایا۔

1387 چ وینس کولوں سالونیکا دا نگر کھو لیا گیا تے کوسوو دی لڑائ چ 1389 چ سربیا دا
زور بلقان چ مک گیا تے ترکاں دے یورپ چ وڑن دا راہ کھلیا۔ 1396 چ نکوپولس دی لڑائی
ترکاں نوں یورپ ول جان توں روکن دی آخری وڈی کوشش سی پر اوہنا ایہ لڑائی جت لئی۔
بازنطینی سلطنت دے سارے تھاں قسطنطنیہ نوں چھڈ کے ترکاں کول سن۔ بازنطینی سلطنت نوں
تھوڑا جیا سہارا اودوں ملیا جدوں ترکاں نوں تیمور دے ہتھوں انکرا دی لڑائی چ 1402
نوں ہار ہوئ۔ ترک سلطان بایزید ۱ نوں بندی بنا لی گیا تے ترک شہزادے آپس وچ ای راج
لئی لڑن لگ پۓ۔ سلطنت ماڑی پے کئی تے بلقان چ 1402 توں مگروں کج پاسے سالونیکا،
کوسوو تے مقدونیہ ترکاں دے ہتھوں نکل گۓ۔ ایناں نوں مراد نے 1430 توں نگروں لے لیا۔

محمد ۱ دے 1413 چ دوجے شہزادیاں نوں ہران مگروں راج سمبھالیا تے راجگڑھ ادرنہ نوں
بنایا۔ اوہنوں سلطنت دا دوجا موڈھی وی کیا جاندا اے۔ اوہ تھاں جیہڑے 1402 وچ کھوۓ
گۓ سن مراد II نے واپس لۓ۔ 10 نومبر 1444 نوں مراد II نے ہنگری، پولینڈ تے ولاچیا
دیاں کٹھیاں فوجاں نوں وارنا دی لڑائی وچ ہرایا۔ 4 ورے مگروں ولاچیا تے ہنگری دیاں
فوجاں فیر ترکاں نال کوسوو دی دوجی لڑائی وچ لڑدیاں نیں تے مراد II ہتھوں ہاردیاں
نیں۔

مراد II دے پتر محمد II نے سرکار تے فوج نوں ٹھیک کیتا. عثمانی سلطنت اناطولیہ تے
بلقان وچ پھیلی سی پر ایھدے بالکل وشکار طےطنطنیہ ایھدے لئی اک پرانی تانگ سی۔ ایدے
تے مل مارن لئی محمد نے وڈی تیاری کرن مگروں 6 اپریل 1453 نوں ایہنوں گھیرے وچ لے
لیا تے 29 مئ 1453 نوں ترک فوجاں نے ایدھے تے ہلہ بول کے مل مار لیا۔ ایس حت نے
سلطنت دی آدر وچ وادا کیتا تے سلطنت نوں اک نواں راجگڑھ ملیا جیہڑا اک پرانا تے
تریخی نگر سی۔ ترک سلطان نے آرتھوڈوکس چرچ نوں اوہدے نال وفادار رہن تے شہر وچ رہن
دتا۔ ایدے نال فیر ارتھوڈوکس لوک وی سلطان ول ہوگۓ۔ 1480 نوں ترک فوجاں تے اٹلی تے
ہلہ بولیا پر سلطان محمد دے مرن توں ترک فوجاں نوں مڑنا پیا۔

سلطان سلیم (1512 1520) نے سلطنت نوں چڑھدے تے لیندے پاسے ول ودایا۔ 1514 نوں
چلڈران دی لڑائی چ صفوی سلصنت دے شاہ اسماعیل نوں ہرایا تے نال ای چرھدے اناطولیہ
شام تے مصر تے وی مل مار لیا۔ لال سمندر چ عثمانی فوج پیجی۔ جتے ایدا واہ پرتگیزی
سلطنت نال پیا۔ سلیم دے مگروں سلیمان نے یورپ چ سلطنت نوں ودایا۔ 1521 چ اونے
بلغراد تے مل ماریا۔ 1526 نوں موہاکس دے لرائی چ ہنگری تے وی مل مار لیا۔ 1529 نوں
اودیاں فوجاں نے وی آنا دا کعیرا کرلیا۔ پر ٹھنڈ مگروں اے کعیرا چکنا پیا۔ 1532 چ
اونے فیر ہلہ بولیا پر اونوں پچھے مڑنا پیا۔ٹرانسلوینیا ولاچیا تے مولڈاویا وی
سلطنت دے نال رل گۓ۔ 1535 چ اونے بغداد ایران کولوں کھولیاعراق تے مل مارلیا تے
خلیج فارس تک ٹر گیا۔ عثمانی ایڈمرل بارباروسا نے ٹیونس تس الجزائر تے مل مارلیا۔
ایس ویلے سلطنت نے فرانس نال جٹ بنیا سی تے فرانس دا مال ٹیکس دتے بنا سلطنت ج وکدا
سی۔

ایس ویلے چ سلطنت نوں اپنی چوکھی وڈی تھاں آسٹریا نوں دینی پئی۔ الجیریا تے مصر
ایدے توں ازاد ہوگۓ۔ روس دے نال لمے ویلے تک لڑائیاں ہویاں جیدے چ سلطنت دا چوکھا
سارا تھاں وکھرا ہوگیا۔ 19ویں صدی دے وشکار چ یورپی اینوں اک روگی سلطنت کین لگ گۓ۔

ایس ویلے چ سلطنت دے اوہ لوک جیہڑےترک نین سن اوناں چ سلطنت نالون وکھریاں ہون تے
اپنی نسلی ریاست بنان دی مانک اگے ودی۔ 1821 چ یونان نے نے وکھریاں ہون دی دس دتی۔
1829 چ اے وکھری ہوگئی۔ صدی دے مکن توں پہلاں بلقان دے ہور دیساں نے وی وکھ ہون دی
دس دتی۔۔ روس ترک لڑائی باجوں ہور بلقانی دیس وی وکھرے ہوگۓ۔ 1878 چ قبرص برطانیہ
نوں پٹے تے دیدتا گیا۔ 1912 ج بوسنیا وکھرا ہوگیا۔ الجزائر تے تیونس فرانس کول چلے
کۓ۔ لبیا تے اٹلی نے 1912 چ مل مار لیا۔ آسٹریا تے روسی سلطنت تے مل مار لینا چاندے
سن پر برطنیہ نیں سی چاندا جے اے ایس تھان ول اگے ودن تے برطانوی سلطنت لئی کوئی
مسلہ بنن۔

پہلی وڈی لڑائی چ ترک جرمنی ول ہوگۓ۔ لڑائی دے ٹرن تے ترکاں نوں جتاں وی ہویاں۔
گیلی پولی دی لڑائی انگریزاں دی اک بعوت وڈی ہار سی۔ اسٹریلیا نیوزی لینڈ کینیڈا تے
فرانس دے فوجی وی انگریزان نال ترکاں نال لڑے۔ کت چ وی انگریزان فوج نوں ہتھیا
رسٹنے پۓ۔ پر ترکاں نوں روس نال لڑائی چ چوکھا سارا فوجیاں دک کاٹا پیا۔ روسی فوج
اگے ود رئی سی۔ آرمینیا دے لوک وی روس دے نال سن۔



https://pnb.wikipedia.org/wiki/%D8%AD%D8%AC%D8%B1_%D8%A8%D9%86_%D8%B9%D8%AF%DB%8C

حُجْر بْن عَدی کِنْدی (سانچہ:IPA-fa)صحابیٔ رسول صلی اللہ علیہ و آلہ وسلم سن۔
انہاں نوںالکندی تے الادبار وی کہیا جاندا سی۔ آپ عدی بن حاتم طائی دے بیٹے سن۔ آپ
دا جھگڑا زیاد بن سمیہ نال ہوئیا جدوں زیاد حضرت علی کرم اللہ وجہہ نوں برا بھلا
کہہ رہیا سی۔ آپ نوں معاویہ بن ابی سفیان نے انہاں دے ساتھیاں سمیت قتل کروا دتا
سی۔ اس قتل دی پیشگوئی حضور صلی اللہ علیہ و آلہ وسلم نے کیتی سی۔ ابن کثیر نے
البدایہ والنہایہ چ بیان کیتا کہ حجر بن عدی دے قتل دے بعد معاویہ بن ابی سفیان
کولوں حضرت عائشہ نے پوچھیا کہ اے معاویہ تیتوں کس گل نے اہل عذراء یعنی حجر بن عدی
تے انہاں دے ساتھیاں دے قتل اتے آمادہ کیتا۔ اس نے کہیا کہ میں انہاں دے قتل چ امت
دی اصلاح تے انہاں دی زندگی چ امت دی خرابی دیکھی اے۔ اس اتے حضرت عائشہ نے فرمایا
کہ میں آنحضرت صلی اللہ علیہ و آلہ وسلم نوں بیان کردے سنیا کہ عنقریب عذراء چ کچھ
لوک قتل ہون گے جنہاں دی خاطر اللہ تےآسمان والے غصے ہو جان گے۔

آپ دا مزار دمشق دے قریب مقام عدرا اتے سی۔اس چ انہاں دے بیٹے دی قبر وی سی۔ قبراں
اک مسجد دے اندر سن۔ 2 مئی 2013 نوں شام چ داعش دی اک اتحادی النصرہ فرنٹ دے دہشت
گرداں نے مسجد تے قبر بارود نال اڑا دتی۔ تے قبر نوں کھود کے آپ دے جسم نوں کڈ کے
نامعلوم تھاں اتے لے گئے۔



https://pnb.wikipedia.org/wiki/%D8%A8%D9%88%D9%B9%DB%92

بوٹے جیون دیاں 5 ونڈاں وچوں اک نیں۔ ایہناں وچ پھلوالے بوٹے، کونیفرز تے موس آندے
نیں۔ ہرے بوٹیاں دی ولگن کند سیلولوز نال ہوندی اے تے ایہ اپنی چوکھی ساری خوراک
سورج دے چانن توں فوٹوسنتھیسز نال کلوروفل ورتدیاں ہویاں جیدے وچ کلوروپلاسٹ ہوندی
اے بناندے نیں۔

وکھالے ایہ دسدے نیں جے الجی ورگی شے 1200 ملین ورے پہلے زمین تے بنی۔ پر بوٹے اپنے
ٹھیک وکھالے وج 45 کروڑ ورے پہلے اورڈوویشین ویلے وچ سامنے آۓ۔ سکاٹلینڈ وچ 41 کروڑ
ورے پہلے دے بوٹیاں دے نشان رائنی چرٹ وج لبے نیں۔ ایس پتھر ہوۓ پتھری جاندرا وچ
اسانی نال پرانے بوٹیاں دے ولگن تک ویکھے جاسکدے نیں۔ ڈیونین ویلے وج بوٹے دے سارے
وڈے انگ تنا جڑ پتے تے آخری ڈیونین ویلے وج ایہناں دے بی وی بنن لگ گۓ سن۔ 12 کروڑ
ورے پہلے بوٹیاں نیں نویں محول نال جلدیاں ہویاں رنگاںوالے پھل کڈے تے فروٹ بناۓ تے
ایہ کم 8 کروڑ ورے دے نیڑے ودھیا پدھر تے اپڑیا۔ 4 کرور ورے پہلے بوٹیاں دی اک
اچیچی ونڈ گھآ اگے آندی اے۔ پجھلے اک کرور ورے توں ایہ واکھیاں تھانواں تے وی گزارہ
کر رئی اے۔

بوٹے دا چوکھا سارہ پنڈا اوہدے محول توں بندا اے۔ اک کم جیہنوں فوٹوسنتھیسز کیندے
نیں چوکھے سارے بوٹے سورج دے چانن نوں کاربن ڈائی آکسائیڈ تے پانی نال رلا کے شکر
وچ پلٹدے نیں (دوجے آسرے تے جینوالے اپنے میزبان نوں ایس کم لئی ورتدے نیں)۔ ایہ
شکر فیر بوٹے دے اٹاں روڑے بندے نیں تے بوٹے دا انگ بن جاندے نیں۔ کلوروفل اک ہرا
رنگ جیہدے وچ میگنیشیم رلیا ہوندا اے ایس کم لئی چاہیدا اے، ایہ بوٹیاں دے پتیاں وچ
اچیچا تے دوجے انگاں وچ ہوندا اے۔ بوٹیاں دا سہارے تے پانی لئی دھرتی تے گزارہ
ہوندا اے پر ایس توں ایہ پوٹاشیم نائٹروجن میگنیشیم تے فاسفورس تے ہور عنصر وی
لیندے نیں۔ ایپیفائٹ تے لتھوفائٹ بوٹے ہوا توں تے دوالے دے نکڑ سکڑ توں اپنی خوراک
لیندے نیں جد کے ماس کھانوالے بوٹے کیڑیاں دا شکار کرکے اپنی ایہ لوڑ پوری کردے
نیں۔ چوکھے سارے بوٹیاں نوں جین تے وڈا ہون لئی آکسیجن دی لوڑ ہوندی اے۔ کج بوٹے
پانی وچ ڈبے ریندے نیں تے پانی وچ رلی آکسیجن نوں ورتدے نیں۔



https://pnb.wikipedia.org/wiki/%D9%BE%D9%86%D8%AC%D8%A7%D8%A8%DB%8C_%D8%B1%DB%81%D8%AA%D9%84

پنجابی رہتل اوہ رہتل اے جیڑی دیس پنجاب وچ یا ایہدیاں وکھریاں تھاواں تے وکھرے
ویلیاں وچ ٹردی رئی۔ اے رہتل گھٹو گھٹ چارلکھ ورھے پرانی اے تے ایہدے ساریاں توں
پرانے نشان پنجاب دے دریا، دریاۓ سواں دے کنڈیاں تے لئے گۓ پتھر دیاں اوزآراں توں
ہوندی اے۔ وائی بیجی تے اوہدے اگے پچھے جیہڑا سماج بندا اے اوہ پنجابی رہتل وچ سب
توں اگے دسدا اے۔ ہڑپہ پنجابی رہتل دا سب توں وڈا تے پرانا نشان اے۔

پنجابی رہتل جاں پنجابی سبھیاچار پنجاب دے جغرافیائی خطے دی پیداوار ہے۔ پنجاب دی
جغرافیائی حدبندی لگاتر بدلدی آئی ہے۔ اسے کرکے اجوکا پنجاب اک راجسی اکائی تاں ہے
پر اس نوں مکمل رہتلی خطے وجوں پروان نہیں کر سکدے، کیونکی پنجابی سبھیاچار اتے
پنجابی بولی پکھوں بہت سارے علاقے اجوکے پنجاب توں باہر وی ہن۔ واستو وچّ پنجاب
پنجابی بولدے سانجھے ورثے دے لوکاں دے سانجھے جیون ڈھنگ، وکھری سریری اتے منوبنتر
دا سوچک ہے۔ پرانے پنجاب دا کھیترپنجاب دا جغرافیائی وقوع اجیہا ہے کہ ایہہ پرانے
زمانے توں تھل راہیں ہندستان نوں دکھن-لہندے رستیوں ہور ملکاں نال جوڑن والا رہا
ہے۔ اسے کرکے پنجاب نوں ہندستان دا داخلہ-درواڑہ کیہا جاندا رہا ہے۔ پہلے زمانیاں
وچّ جنے وی لوک جاں حملہ آور بھارت ولّ آئے اوہ پنجاب وچوں ہی لنگھے۔ اس کرکے پنجاب
وچّ یدھاں، مار-دھاڑاں اتے پرسپر سہچار دے انوکھے نمونے ملدے ہن۔ ایہہ اصل وچّ
مختلف نسلاں، جاتاں، دھرماں دی سمیل بھوئیں ہے۔ اسے کرکے پنجابی سبھیاچار دے کجھ
کیندری پکھ ہور سبھیاچاراں نالوں مولوں وکھرے ہن۔ پنجاب دی زرخیز اتے میدانی زمین،
جیون-انوکول سہندا گرم تے تر آب و ہوا اتے ہمالہ پربت توں وہندے دریاواں دی قدرتی
نیامت نے اس حسین زمین نوں پرانے زمانے توں ہی منکھی وسوں لئی بہت انوکول بنائی
رکھیا ہے۔ پرانی-جیونی دیاں مول لوڑاں سہجے ہی پراپت ہو جان کارن اتھے منکھ ہزاراں
سالاں توں وسدا آ رہا ہے۔ لگاتار اتھل-پتھل اتے تباہی دے باو جود ایہہ خطہ آباد رہا
ہے۔ اسے کرکے ہی سبھیاچار وگیانی پنجاب نوں سبھیاچار دا پنگھوڑا ہون دا مان دندے
ہن۔

اتہاسک درشٹی توں پوربلے سبھیاچار دے پرمان اس دھرتی توں ملدے ہن، جو لگ-پگ دس ہزار
سال توں وی پرانے ہون دا اندازہ ہے۔ اس توں بعد سپت سندھو رہتل دے ناں نال جانی
جاندی انی ترقی یافتہ شہری رہتل وی اسے دھرتی اتے سرجی گئی۔ سپت سندھو رہتل دے
پرانے نمونے موہن جو دڑو، ہڑپا، سنگھول اتے ڈھولباہا وغیرہ تھانواں توں کیتی کھدائی
توں حاصل ہوئے ہن۔ اس نوں ہڑپا سبھیاچار وی کیہا جاندا ہے۔ گلیاں، گھراں،
اشنان-گھراں وغیرہ دی نشچت ویونت توں ایہہ پرمان ملدے ہن کہ ایہہ تہذیب اس زمانے دے
حساب نال بہت ترقی یافتہ سی۔ آریہ لوکاں نے لگ-پگ 1500-3000 قبل مسیح دے سمیں وچّ
اس خطے وچّ داخلہ کیتا۔ اوہ وکھ وکھ سمیاں وچّ وکھ-وکھ ٹولیاں دے روپ وچّ آئے۔ اس
دور وچّ پنجاب دے اس خطے وچّ آریہ سبھیاچار دا شروع ہندا ہے، جس نے دنیا نوں
سبھیاچاری پکھ توں مہان یوگدان دتا۔

پنجاب دی اس دھرتی دا ایہہ ناں تاں مسلماناں دے آؤن نال پنج+آب توں پرچلت ہویا، پر
اس توں پہلاں اس خطے بارے پنچند ناں دی ورتوں دے حوالے ملدے ہن۔ سمیں دے بدلن نال
پنجاب دا ایہہ جغرافیائی خطہ دنیا دے پرانے ترقی یافتہ مہان سبھیاچار دا مرکز کیندر
بن جاندا ہے پنجاب دی اس دھرتی اتے چارے وید (رگوید، ساموید، یجروید اتے اتھروَ
وید) رچے گئے، جو اجے تکّ وی ساڈی سبھیاچاری قدامت اتے مہانتا دا اتم نمونہ ہن۔
اپنشد گیان-ساہت دی دوسری مان یوگ ونگی ہے جو اتھے رچی گئی۔ بھاشا-ویاکرن سنبندھی
پاننی دی جگت-پرسدھ رچنا 'اشٹادھیائ' وی اسے دھرتی تے لکھی گئی۔ اسے سمیں تکشلا
یونیورسٹی ناں دا سکھیا مرکز بہت چرچت رہا، جتھے دیساں-دیسانتراں توں راج کمار پڑھن
آؤندے رہے۔

پنجابی سبھیاچار دے وکاس دا اک پڑائ اسلام دھرم دے دخل اتھوا مسلمانی حملیاں نال
شروع ہندا ہے جس دا آرنبھ 712 عیسوی وچّ محمد بن قاسم دے حملے نے کیتا۔ ستّ صدیاں
دے لگاتار حملیاں دوران مسلمانی راج ستھاپت ہندے رہے جنہاں دی سکھر مغل راج سی۔ اس
دور وچّ پنجابی سبھیاچار اتے سبھ توں ودھ پربھاو اسلام دھرم اتے سبھیاچار دا پیا۔
صوفی مت نے کٹڑ براہمنی ووستھا توں دکھی لوکاں نوں راحتَ دوائی۔ پنجابی کھان-پین،
پہراوے، بھاشا اتے ساہت اتے اسلامی سبھیاچار دا پربھاو نکھیڑنا بہت مشکل ہے۔



https://pnb.wikipedia.org/wiki/%D9%BE%D8%A7%DA%A9%D8%B3%D8%AA%D8%A7%D9%86_%D8%B3%D9%88%D9%BE%D8%B1_%D9%84%DB%8C%DA%AF_2016%D8%A1

پاکستان سپر لیگ 2016 پاکستان کرکٹ بورڈ دی زیرنگرانی پاکستان سپر لیگ دا ایک
ٹوئنٹی/20 کرکٹ سیزن اے۔ ایہ سیزن 4 فروی 2016 توں شروع ہویا تے فائنل میچ 24 فروری
2016 نوں ہوئیا۔ اس سیزن دے سرکاری لوگو دی 20 ستمبر نو ں رونمائی کیتی گئی۔ ایسے
تقریب چ سرکاری گانے "اب کھیل کے دکھا" نوں وی علی ظفر دی آواز چ پیش کیتا گیا۔

پاکستان سپر لیگ دے افتتاحی سیزن لئی پاکستان کرکٹ بورڈ نے اینہاں نوں اپنا سفیر
مقرر کیتا اے۔

شروع چ پی ایس ایل دے پہلے سیزن لئی دوحہ، قطر دا نتخاب کیتا گیا، لیکن 24 ستمبر
2015 نوں پاکستان کرکٹ بورڈ نے اعلان کیتا کہا یہ ٹورنامنٹ دوحہ توں دبئی تے شارجہ،
متحدہ عرب امارات چ منتقل کر دتا گیا اے۔

پی ایس ایل آئی سی سی ولوں جاری شدہ قنوناں تے اصولاں تے ضابطےآں دی ی پابند ہوئے
گی۔

جے میچ دے خاتمے بتے سکور برابر ہو جان تے دوناں ٹیماں نوں سپر اوور کھیلنا ہو ئے
گا، تے اس سپر اوور چ جتن والی ٹیم نوں فاتح قرار دتا جائے گا۔

مسلسل تاخیر دے بعد بالآخر فروری 2016 چ کھیلی جان والی اس لیگ دے آغاز توں پہلے ہی
کچھ کرکٹ بورڈوں نے اپنے کھلاڑیاں نوں اس لیگ چ حصہ لین توں روک دتا اے۔بنگلہ دیشی
کرکٹ بورڈ نے اپنے ابھردے ہوئے نوجوان کھلاڑی مستفیض الرحمن نوں پاکستان کرکٹ لیگ
کھیلن توں روکن دا سوچ رہیا سی۔بنگلہ دیشی بورڈ دا کہنا سی کہ ا وہ مستفیض دے 2016
دے ٹی ٹونٹی ورلڈ کپ توں پہلے زخمی یا ان فٹ ہون دے ڈر توں ایسا کرنا چاہندا
سی۔جدونکہ ویسٹ انڈین بورڈ نے تقریباً انہاں وجہاں دی بنا اتے اپنے نوجوان کرکٹ
کپتان جیسن ہولڈر نوں این او سی نہیں دتا،جسدی وجہ توں اوہ اس ٹورنامنٹ چ شرکت نہیں
کر سکے گا۔ اس دے علاوہ پاکستان دا موجود ہ بہترین سپنر یاسر شاہ وی ڈوپ ٹیسٹ مثبت
آن دی وجہ توں شاید پی ایس ایل دے پہلے سیزن داحصہ نا بن سکے۔



https://pnb.wikipedia.org/wiki/%D9%BE%D8%A7%DA%A9%D8%B3%D8%AA%D8%A7%D9%86_%D8%AF%DB%8C_%D8%AA%D8%B1%DB%8C%D8%AE

سانچہ:تریخ پاکستان تریخ پاکستان جاں پاکستان دی تریخ توں مراد اُس علاقے دی تریخ
اے جو 1947ء نوں ہندستان دی ونڈ دے موقعے اتے ہندستان توں وکھ ہو کے اسلامی جمہوریہ
پاکستان جاں اسلامی لوکراج پاکستان اکھوایا ۔ ہندستان دی ونڈ توں پہلوں ہن دے
پاکستان دا علاقہ برطانوی راج دا حصہ سی۔ اُس توں وی پہلے، اس تھاں اتے وکھ وکھ
ویلےآں چ وکھ وکھ مقامی راجےآں تے کئی غیر ملکی طاقتوں دا راج رہیا۔ پرانےاں ویلےآں
چ ایہ علاقہ برصغیر ہند دیاں کئی بادشاہتاں تے کجھ وڈیاں رہتلاں جاں تہذیباں دا حصہ
رہیا اے۔ 18 ویں صدی ایہ علاقہ برطانوی ہند رل گیا۔

پاکستان دی سیاسی تریخ دی شروعات 1906 چ آل انڈیا مسلم لیگ دے قیام نال ہندی اے۔ اس
جماعت دے قیام دا مقصد ہندستان وسن آلے مسلماناں دے حقاں دی راکھی تے اُنہاں دی
نمائندگی کرنا سی۔ 29 دسمبر 1930 نوں، فلسفی تے شاعر، ڈاکٹر سر علامہ محمد اقبال نے
اتلے لہندے ہندوستان دے مسلماناں لئی اک خود مختار ریاست دا تصور دتا۔ 1930ء دے
دہاکے دےاخیر چ مسلم لیگ نے مقبولیت حاصل کرنا شروع کیتی۔ محمد علی جناح ولوں دو
قومی نظریہ پیش کیتے جان تے مسلم لیگ ولوں 1940 دی قرارداد لاہور دی منظوری نے
پاکستان دے قیام دی راہ پدھری کیتی۔ قرارداد لاہور چ مطالبہ کیتا گیا سی کہ برطانوی
ہند دے مسلم ودھ گنتی علاقےآں اتے آزاد ریاست قایم کیتی جائے۔اخیر جناح دی آگوائی چ
اک کامیاب تحریک مگروں 15 اگست 1947 نوں برطانوی قبضے توں آزاھی لبھی تے ہندستان دی
ونڈ ہوئی ۔



https://pnb.wikipedia.org/wiki/%D9%84%DB%8C%D9%86%DA%A9%D8%B3

لینکس (انگریزی وچ: Linux) اک کرنل دا ناں اے جو کہ لینکس ٹبر دے یونکس ورگے
آپریٹنگ سسٹماں وچ استعمال ہوندا اے۔ اس نوں فنلینڈ دے ہیلسنکی یونیورسیٹی دے
کمپیوٹر سائنس دے 21 سالاں دے سٹوڈینٹ لینس ترووالدس (Linus Trovalds) نے 1991ء وچ
پروگرام کیتا سی۔ پیچھوں اس کرنل نوں امریکہ دے گنو پروجیکٹ (GNU Project) دی حمایت
مل گئی تے اے پوری دنیا وچ پھیلن لگا۔

1991ء وچ مایکروسافٹ دے بل گیٹس ولوں خریدیا گیا DOS آپریٹنگ سسٹم مارکٹ وچ آپنی
تھاں پکّی کر چُکا سی۔ Apple دے Mac کمپیوٹر چنگا چلدے سن، پر مہنگے ہون کارن او
زیادہ تر لوکاں دی پہنچ تو باہر سن۔ UNIX ویچن والیاں دا تبکا ہں آپنے آپریٹنگ
سسٹماں دے کوڈ نوں سامبھ-سامبھ رکھدا سی۔ اہنا حالاتاں وچ ہیلسنکی یونیورسیٹی دے
سیکنڈ اییر دے کمپیوٹر سائنس سٹوڈیت لینس ترووالدس دے ھتھ ڈچّ پروفیسر آنڈریو ایس
تانینبوم (Andrew S. Tanenbaum) دی اکّ کتاب لگّی۔ کتاب دا ناں سی: Operating
Systems: Design and Implementation (آپریٹنگ سسٹم: خاکہ تیار کرنا تے جامعہ عمل
پہنانا)۔



https://pnb.wikipedia.org/wiki/%D9%84%DB%8C%D8%AE%D8%AA%D9%86%D8%B4%D9%B9%D8%A7%DB%8C%D9%86

لیختنشٹاین یورپ دا اک نکا دیس اے جیہڑا آسٹریا تے سویٹزرلینڈ دے وشکار وسدا اے۔
ایدے کسے پاسے سمندر نیں لگدا۔ ایدے لیندے تے دکھن چ سویٹزرلینڈ تے چڑھدے پاسے
آسٹریا اے۔ وادوس ایدا راجگڑھ اے۔ ایدا تھاں 160 مربع کلومیٹر اے تے لوک گنتی 35000
دے نیڑے اے تے ایدی سب توں وڈی نگری شآن اے۔ لیختنشٹاین دنیا دا سب توں نکا تے سب
توں امیر جرمن بولن والا دیس اے۔ اے کلا دیس اے جیہڑا سارا الپس دے پربت دھارے چ
اے۔ لیختنشٹاین چ بادشاہی راج اے۔

لیختنشتائن الپس دی اتلی رہائن وادی وچ اے۔ ایہدے چڑھدے ول آسٹریا تے لیندے تے دکھن
ول سوئٹزرلینڈ اے۔ ایہدا سارا لیندا ولگن رہائن نال بندا اے۔ اتے توں تھلے تک ایہ
دیس 24 کلومیٹر (15 میل) لما اے۔ گراؤسپٹز 2,599 میٹر (8,527 فٹ) نال سب توں اچی
تھاں اے۔ لیختنشٹائن دنیا دا 6واں سب توں نکا ازاد دیس اے۔ ایہ 11 مینسپلٹیاں وچ
ونڈیا ہویا اے۔



https://pnb.wikipedia.org/wiki/%D9%84%D9%88%D8%A2

لویا اک کیمیائی عنصر اے جیدا ایٹمی نمبر 26 تے ایٹمی نشان Fe اے۔ اے زمین چ سب توں
بوتا پایا جان آلا عنصر اے تے زمین دی اندر دے دوویں انگ بناندا اے تے زمین دی کھل
چ اے چوتھا سب توں بوتا پایا جان آلا عنصر اے۔ اے پہلی ٹرانزیشن سیرییز دی دعات اے۔
بوت وڈے تاریاں چ ایٹمی فیوزن دے نال آخری شے نکل-56 بنندا اے جیڑا کے طاقت کڈدا اے
اس توں اگے تمام عنصر طاقت کھاندے نیں۔ نکل-56 پہلاں کوبالٹ-56 تے فیر لویا-56 چ
ماڑا ہو کے بدل جاندا اے۔ اس توں بعد تارا اپنے اندر ای اندر ڈگ کے سپرنووا تماکا
کردا اے جس توں اے تمام دعاتاں تے دوجے عنصر بکھر جاندے نیں۔

اے ٹرانزیشن عنصراں دی گٹھ دی دعات اے اس وجہ توں ایدیاں بوت ساریاں آکسیڈیشن
حالتاں نیں -2 توں +6 تک مگر زیادہ تر اے +2 یا +3 حالت چ پایا جاندا اے۔ اینوں ہوا
تے پانی چ زنگ لگ جاندا اے اس واسطے اے اپنی خالص حالت چ ٹٹدے تاریاں (Meteorite)
تے آکسیجن جتھے کٹ ہوۓ اوتھے پایا جاندا اے۔ صاف حالت چ لویا چاندی-سرمئی رنگ دی
چمکدار دعات ہوندی اے مگر ہوا چ اینوں آکسیجن دے نال زنگ لگ جاندا اے تے اے اپنیاں
آکسائڈاں بنادیندی اے۔ دوجیاں دعاتاں نوں جدوں زنگ لگدا اے اوہ اندر دی طرف سکڈ
جاندیاں نیں تے مزید زنگ توں بچیاں ریندیاں نیں پر لوۓ چ پٹھا کم ہوندا اے، زنگ بار
دی طرف نکلدا اے تے صاف لوۓ نوں سامنے کر دیندا اے تے اینوں وی زنگ لگ جاندا اے۔

لوۓ نوں قدیم زمانے توں ورتیا جاریا اے۔ خالص لویا الومینیم توں وی نرم ہوندا اے تے
اینوں کوئلے نال صاف کر کے وی نئیں خالص بنایا جاسکدا۔ لوۓ چ سملٹنگ(کوئلے دے نال
صفائی) دے نال کاربن مکس کر کے اینوں سخت کیتا جاندا اے۔ اگر کاربن دی مقدار لوۓ چ
0.2٪ توں 2.1٪ ہوۓ تے فولاد بنندا اے جیڑا کے خالص لوۓ توں 1000 گنا سخت ہوندا اے۔
کچا لویا پھٹھی چ کوئلے دے نال گالیا جاندا اے جدے نوں صاف لویا نکلدا اے تے آکسیجن
دے نال مزید صفائی تے فولاد بن جاندا اے۔ فولاد تے کٹ کاربن آلا لویا دوجیاں دعاتاں
دے نال کول کے انڈسٹری چ سب توں بوتے ورتے جاندا اے نیں اپنی خاصیتاں دی وجہ توں۔

لوۓ دی مکینکل خاصیتاں چیک کرن واسطے کئی تجربے ہوندے نیں جیناں چ برنل تجربہ،
راکول تجربہ یا ٹنسائل طاقت تجربہ اے۔ لوۓ دے اتے تجربیاں دا نتیجہ اکو ای آندا اے
تے اس وجہ توں دوجیاں دے تجربے دے نتیجیاں نوں لوۓ نال رلایا جاندا اے۔ ایناں
تجربیاں نے اے دسیا اے کے لوۓ دی سختی اودی خالص پن دی وجہ توں ہوندی اے۔ خالص لویا
الومینیم توں وی بوتا نرم ہوندا اے۔ صرف 10 کاربن دے ایٹم 10 لکھ لوۓ دے ایٹماں چ
پا دتے جان تے ایناں دی سختی دگنی ہو جاندی اے۔ اے سختی 0.2٪ کاربن تک تیزی دے نال
وددی جاندی اے تے 0.6٪ تے جا کے سختی حد تک پونچ جاندی اے۔

لوۓ دیاں چار الوٹروپک حالتاں نیں۔ ایناں نوں α، γ، δ تے ε کیندے نیں۔ α-لویا جینوں
فیرائٹ وی کیندے نیں، عام گرمی ناپ تے سب توں رکیا ہویا(stable) ہوندا اے۔ اے لوۓ
دی اک نرم قسم اے جیڑی کے 912 ڈگری سینٹی گریڈ تے وی صرف 0.021٪ کاربن کول سکدی اے۔
912 ڈگری سینٹی گریڈ توں اتے α-لویا γ-لوۓ چ بدل جاندا اے جینوں اسٹینائٹ کیندے
نیں۔ اے وی نرم جیا ای ہوندا اے مگر اے کاربن دی وڈی مقدار کول سکدا اے(2.04٪ کاربن
1146 ڈگری سینٹی گریڈ تے) تے اس توں فولاد دی اوہ قسم بنائی جاندی اے جیدے توں
برتن، ہسپتالاں دا سمان تے کھان پین نوں بیچن آلیاں شیواں بنائیاں جاندیاں نیں۔

اس توں اگلے ایلوٹراپک حالتاں زمین دے اندر دے مادہ نوں بناندے نیں۔ زمین دا سب توں
اندر آلا پاسا δ تے ε لوۓ دے نکل دے نال کول توں بنیا ہوندا اے۔

لوۓ نوں بوت وڈے تے بوت زیادہ گرم تارے ایٹمی فیوژن توں بناندے نیں۔ اے تارے
سپرنووا تماکیاں دے نال پھٹدے نیں دے اس کم وچ لویا بن کے وکھر جاندا اے۔ سپنووا
تماکیاں واسطے تارا دا وزن سورج توں 9 گنا توں 60 گنا ہونا چائیدا اے۔ سپرنووا چ
کئی دوجے عنصر وی بنندے نیں تے لویا ایناں چ سب توں پارا ہوندا اے۔ تارا ایٹمی
فیوژن توں جدوں لویا بنا لیندا اے تے اے اپنے اندر ای ڈگ جاندا اے تے تماکے نال پھٹ
جاندا اے۔ اس توں بعد وی بوت زیادہ نیوٹران آکے ایناں بنے ہوۓ عنصراں تے لگدے نیں
تے مزید لویا تے اس توں پارے عنصر بنا دیندے نیں۔

لویا ساری کائنات ج چھٹا سب توں بوتا پایا جان آلا عنصر اے تے زمین چ وی سب توں
بوتا پایا جاندا اے۔ مگر زمین دی کھل چ اے چوتھا سب توں بوتا پایا جان آلا عنصر
ہوندا اے۔ کھل چ اے آکسیجن دے نال رلی ہوئی مورت چ لبدا اے جینوں ہیماٹائٹ تے
میگنیٹائٹ کیندے نیں۔

پرانے دور دیاں شیواں جیڑیاں لوۓ دیاں ہون کٹ ای لبدیاں نیں کیونجے لویا نوں سونے
تے چاندی دے مقابلے تے زنگ لگ جاندا اے۔ ٹٹدے تاریاں دے لوۓ توں بنے 5500 وریاں
پرانے موتی گرزا، مصر چوں لبے گۓ نیں۔ مصری لوۓ توں شیواں 5000 توں 4500 وریاں
پہلاں بنا رۓ نیں۔ لوۓ نوں تلواراں تے اسلحہ بنان واسطے وی ورتیا جاندا سی کیونجے
اے کانسی توں زیادہ سخت ہوندا اے مگر اینوں زنگ وی لگ سکدا اے۔ چڑدے ترکی وچ وسن
آلی قدیم تہزیب ہتی پہلی تہزیب خیال کیتی جاندی اے جیڑی کے لوۓ نوں صاف کرن دے قابل
ہوئی۔ اوناں نے 1200 قبل مصیح توں 1500 قبل مصیح دے وشکار اینوں خالص کرنا شروع
کردتا۔ اوناں توں دوجیاں نے وی اے کم سکھیا۔

یونایاں نے لوۓ دا کم 1100 قبل مصیح صدی چ سکھیا۔ رومی لوۓ بوت زیادہ ورتدے سن تے
رومی سلطنت چ اک سال چ 84،750 ٹن لویا کڈیا جاندا سی تے اینی لوک گنتی آلے چین چ
صرف 5000 ٹن لویا کڈیا جاندا سی۔ صاف کیتا گیا لویا چین چ 550 قبل مصیح چ پہلی واری
بنایا گیا مگر یورپ چ اگلے 1500 وریاں تک نا بنایا جا سکیا۔ یورپ چ میڈیوول دور چ
لوۓ نوں صاف کرنا شروع کر دتا گیا تے اس واسطے چارکول بالن دے طور تے ورتیا جاندا
سی۔ 1709 چ ابراہم ڈاربی نے کوئلے نوں بالن دے طور تے ورت کے لوۓ نوں صاف کرنا شروع
کیتا تے انج اونے سستا لویا بنایا جیدے توں فیکٹریاں دا انقلاب نوں تیزی لبی۔

ایران چ چنگی کوالٹی دا فولاد 1000 قبل مصیح توں بنایا جاریا سی۔ ھندستان چ اس توں
بہتر فولاد 300 قبل مصیح چ تے چین چ 500 عیسوی چ بنایا گیا۔

لویا تمام دعاتاں چ سب توں بوتا ورتیا جاندا اے، سارے جگ دی دعاتاں دی پیداوار دا
95٪ لویا ہوندا اے۔ ایدے کٹ مل تے بوتے زور دی وجہ توں اینوں پعاری مشینری بنان
واسطے، گڈیاں تے عمارتاں بنان واسطے ورتیا جاندا اے۔ خالص لویا نرم ہوندا اے تے اس
واسطے اینوں فولاد دے طور تے ورتیا جاندا اے۔ لوۓ نوں تابکاری توں بچاؤ واسطے ورتیا
جاندا اے۔ لوۓ دے بوت فیدے نیں مگر ایدے چ وڈا مسئلہ زنگ ہوندا اے جیدے توں بچان
واسطے ایدے تے روغن، پالش، دوجی دعات تے ہور کئی شیواں لا کے بچان دی کوشش کیتی
جاندی اے۔



https://pnb.wikipedia.org/wiki/%D8%B4%D8%A7%D9%85

شام جسدا ناں عربی چ سوریہ تے انگریزی چ سیریا اے لیندے ایشیاء دا اک دیس اے ۔ اسدے
لیندے وچ لبنان ،دکھنی لیندے ول اسرائیل ، دکھن چ اردن ، چڑھدے چ عراق تے اتر چ
ترکی نیں۔

شام دنیا دے پرانے دیساں وچوں اک اے۔ ایہ خلافت بنو امیہ دا گڑھ ریا۔ اج دا شام 20
صدی دے وڈھ وچ سلطنت عثمانیہ دا اک صوبہ سی۔ پہلی وڈی لڑائی وچ برطانوی فرانسیسی
فوجاں نے ایس تے مل ماریا جنہاں کولوں ایہ 1946 وچ ازاد ہویا۔ ایہ کج چر لئی مصر
نال وی جڑیا ریا۔ ایتھے ازادی مگروں فوجی بغاوتاں ہویاں۔ 1971 توں ایتھے حافظ اسد
تے 2000 توں ایتھے اوہدا پتر بشار اسد راج کر ریا اے۔ پجھلے 19 مہینیاں توں شام دے
لوک سرکار دی تبدیلی دی مانگ کر رۓ نیں جیہڑی اک ٹبر دے راج نال پچھلے 40 وریاں توں
جل رئی اے تے 19 مہینیاں وچ ایس سرکار نے اپنے ای دیس دے 35000 دے نیڑے لوک قتل کر
دتے نیں۔

شام دکھنی لیندے ایشیاء وچ جزیریورگا عرب دے اتر وچ تے رومی سمندر دے چڑھدے کنڈے ول
اک دیس اے جیدا چوکھا سارا تھاں سکا تے اچا نیواں اے۔ ایہ 185,180 مربع کلومیٹر
تھاں تے اے۔ ایدے 1,295 مربع کلومیٹر تھاں تے اسرائیل نے مل ماریا ہویا اے۔ فرات
شام دا وڈا دریا ایدے چڑھدے ولوں لنگدا اے۔ چرھدے ول شامی روہی اے تے دکھن ول جبل
الدروز دا پربت دھارا اے۔ ماؤنٹ ہرمن، لبنان دے بارڈر تے (2,814 میٹر 9,232 فٹ) شام
دا سب توں اچا پہاڑ اے۔ نطیریہ دا پربت دھارا اتر توں دکھن ول سمندری کنڈے ول
پھیلیا ہویا اے جیدا سب توں اچا پہاڑ نبی یونس 1,562 میٹر (5,125 فٹ) اچا اے۔ 193
کلومیٹر لماں ایدا سمندری کنڈا اے۔ ایدی ولگن عراق نال 605 کلومیٹر اردن نال 375
کلومیٹر، ترکی نال 822 کلومیٹر، لبنان نال 375 کلومیٹر تے اسرائیل نال 76 کلومیٹر
ملدی اے۔

شام دنیا دیاں پرانیاں رہتلاں دا گڑھ رہیا اے ۔ دنیا دے قدیم ترین سامی قوماں تے
زباناں دے آثار شام توں لبھے نیں ۔ مشرقی شہر عبیل توں 1975ء چ اک عظیم الشان سامی
سلطنت دے آثار لبھے نیں ، جس چ قدیم ترین سامی زباناں تے تہذیباں دا بہترین
نوادراتی اثاثہ شامل اے ، جنہاں چ 17 سو مٹی دیاں تختیاں نیں ، اینہاں تے اوس زمانے
دی تجارت ثقافت تے زراعت وئیرہ دے بارے چ بیش قیمت معلومات درج نیں ۔ اینہاں دا
زمانہ 25 سو قبل مسیح توں وی پہلے دا اے ۔ شام تے یکے بعد دیگرے کنعانیاں ،
عبرانیاں ، ایرانیاں ، اسیریائی لوکاں تے بابل دے لوکاں نے قبضہ کیتا تے نویاں
تہذیباں نوں جنم دتا ، جنہاں نوں اج دنیا دیاں قدیم تہذیباں دے ناں نال جاندے آں ۔
بعد چ رومیاں بازنطینیاں ، یونانیاں ، ایرانیاں تے عرباں نے شام تے حکومت کیتی ۔

بشار الاسد تے اوس وں پہلے اوہدے پیو دے 40 ورے توں پرانے راج دے خلاف شام دے لوک
15 مارچ 2011 نوں اٹھ کھڑے ہوۓ۔ ستمبر 2013 تک شامی دیسی لڑائی وچ اک لکھ توں ودھ
لوک مارے جاچکے نیں۔ ازاد شامی فوج بشار دی فوج نال لڑ رئی اے تے ایہدا آگو ادریس
سلیم اے۔

مسلمان شام دی لوک گنتی دا 87٪ توں 90٪ بندے نیں۔ جنہاں وجوں 74٪ سنی مسلمان نے 13٪
شیعہ تے 10٪ سائی نیں۔ 3٪ دروز نیں۔



https://pnb.wikipedia.org/wiki/%D8%A2%D8%A6%D8%B3_%D9%84%DB%8C%D9%86%DA%88

آئس لینڈ یورپ دا اک دیس اے جیہڑا اتلے وڈا سمندر اوقیانوس دے اک جزیرے تے وس ریا
اے۔ ایدی لوک گنتی 320000 دے نیڑے اے تے 103,000 مربع کلومیٹر تے اے۔ دیس دے چوکھے
وڑے تھاں تے برف جمی ریندی اے ایس لئی ایدا اے ناں تے ایتھے اگ کڈدے پعاڑ وی نیں۔

874 توں ایتھے لوک وسنا شروع ہوۓ۔ جدوں اک نارس انگولفرارنارس نے ایتھے پکا وسن
لگا۔ اوس توں پہلے وی ایتھے لوک آندے سن۔ آن والیاں صدیاں وچ اتلے یورپ دے ہور لوک
ایتھے آۓ۔ 1262 تون 1918 تک ایہ ناروے تے ڈنمارک دیاں بادشائیاں دا انگ ریا۔ مچھیاں
پھڑنا تے وائی بیجی ایتھوں دے لوکاں دے کم سن۔ دوجی وڈی لڑائی مگروں ایتھے کارخانے
لگے تے سکھ دا ویلہ آیا۔ ہن اے دنیادے امیر دیساں وج کنیا جاندا اے۔ایتھے آئیسلینڈی
بولی بولی جاندی اے۔ آئس لینڈ نے کوئی پکی فوج نئیں رکھی۔

آئیسلینڈ جاں آئیسلینڈ دا لوکراج (آئیسلینڈی: sland جاں Lveldi sland) یورپ وِچّ
اُتّلے بحر منجمند شمالی وِچّ گرینلینڈ، فارو اَتے ناروے وِچکار وسیا اِک ٹاپونُما
دیس اے۔ آئیسلینڈ دا رقبہ لگبھگ 1،03،000 مربع کلومیٹر2 ہے اَتے اندازی آبادی
3،13،000 (2009) ہے۔ ایہہ یورپ وِچّ برطانیہ توں بعد دُوجا اَتے سنسار وِچّ 18واں
سبھ توں وڈّا ٹاپو ہے۔ اِسدی راجدھانی رِکیاوِک اَتے دیش دی لگبھگ ادّھی آبادی
اِتّھے رہندی ہے ۔

اوستھاپن ساکشیوں ولوں ایہہ گیات ہُندا ہے دی آئسلینڈ وِچّ اوستھاپن 874 عیسوی وِچّ
شُرُوع ہویا سی جدوں اِنگولپھر آرنارسن لوک اِتّھے پہُنچے، ہلانکِ اِستوں پہلاں وی
کئی لوک اِس دیش وِچّ استھائی رُوپ ولوں رُکے سن ۔ آؤن والے کئی دہاکیاں اَتے
صدِیاں وِچّ اوستھاپن کال دے دوران ہور بہُت سارے لوک آئیسلینڈ وِچّ آئے۔ 1262 وِچّ
آئیسلینڈ، ناروے دے اولڈ کووینینٹ دے ادِھین آیا اَتے 1918 وِچّ خُدمُختیاری مِلن
تکّ ناروے اَتے ڈینّمارک دے ادِھین رِہا۔ ڈینّمارک اَتے آئیسلینڈ دے وِچّ ہوئی اِک
سندھی دے مطابق آئیسلینڈ دی وِدیش نیتی دا کارج-بھائر ڈینّمارک دے حوالے کِیتا جانا
طے ہویا اَتے دوناں دیشاں دا راجا اِک ہی سی جد تکّ 1944 وِچّ آئیسلینڈ گنراج دی
ستھاپنا نہیں ہوئی۔ اِس دیش نوں، خاص طور 'تے کوِیاں ولّوں، وکّھرے نان٘وَاں نالہ
پُکاریا گیا ہے۔

وِیہویں صدی دے پِچھیترے ادّھ وِچّ آئیسلینڈ واسِیاں نے اپنے دیش دے وِکاس اُتّے
پُرزور دھیان دِتّا اَتے دیش دے ادھاربھوت ڈھانچے نوں سُدھارن اَتے ہور کئی اُنّت
کمّاں اُتّے دھیان دِتّا جِسدے نتیجے وجوں آئیسلینڈ، اقوام متحدہ دے جیون گُنوتّا
سُوچک دے آدھار اُتّے سنسار دا سبھ توں زیادہ رہِنیوگ دیش ہے۔

آئیسلینڈ، اقوام متحدہ، ناٹو، ایفٹا، ایئیے سمیت سنسار دِیاں بہُت سارِیاں
سنستھاواں دا میمبر ہے۔

جدوں 9 اپریل، 1940 نوں جرمنی نے ڈینمارک اُتّے ادھیکار کر لیا تاں آئسلینڈ دی سنسد
التھِنگ نے ایہہ فیصلہ لیا کہ آئسلینڈواسیاں نوں اپنے دیش دا شاسن آپ کرنا چاہیدا
ہے، لیکِن اوہناں نے ہُن تکّ آزادی دی گھوشنا نہیں کِیتی سی ۔ پہلاں بریٹیش اَتے
بعد وِچّ امریکی سینِکاں نے آئسلینڈ دا ادھِکرن کر لیا تانکِ جرمن اُس اُتّے حملہ
نہ کر سکن ۔ 1944 وِچّ آئسلینڈ اِک آزاد راشٹر بنیاں ۔

دُوجے وِشو یُدّھ دے بعد آئسلینڈ اُتّری اٹلانٹِک سندِھ سنگٹھن دا میمبر بنیا،
لیکِن یوروپی سنگھ دا نہیں ۔ 1958 اَتے 1976 دے وِچکار آئسلینڈ اَتے بریٹین دے وِچّ
کوڈ مچھلیاں نوں پھڑن نوں لَے کے تِنّ وار گلّ بات ہوئی ۔ اِسنوں کوڈ یُدّ کیہا گیا
۔

آئسلینڈ اِک پرتِنِدھّی لوکتنتر اَتے سنسدی گنتنتر ہے ۔ آدھونِک سنسد، جِنوں
الپِنگی (Alingi) کیہا جاندا ہے، 1845 وِچّ ڈینمارک دے راجے لئی اِک صلاح کار
نِکائے دے رُوپ وِچّ ستھاپت کِیتی گئی سی ۔ اِسنوں ویاپک رُوپ ولوں 930 وِچّ ستھاپت
اِک وِدھانسبھا دے رُوپ وِچّ ویکھیا جاندا ہے جِسدی ستھاپنا راشٹرمنڈل کال وِچّ
کِیتی گئی سی اَتے جِنوں 1799 وِچّ مُعطّل کر دِتّا ۔

آئسلینڈ بھووگیانِک رُوپ ولوں بہُت سرگرم ہے اَتے کھاڑی دی گرم دھاراواں جو اِسدی
ولّ وگدیاں ہَن، دے کارن اِتّھے بھاری ورکھا اَتے ہِمپات ہُندا ہے اَتے اِس
دھاراواں دے کارن کئی دِلچسپ اَتے غیر-معمُولی بُھوگولِک وشیشتاواں دا وِکاس ہویا
ہے جو آرکٹِک ورتاک دے اِنھے نزدیک کِسے وی ہور ٹاپو ولوں بہُت وکّھ ہَن ۔

آئسلینڈ، حالانکہ اِک یوروپی دیش منّیا جاندا، لیکِن بھوراکُ رُوپ ولوں جواب امریکہ
وِچّ پیندا ہے، کیونکہ ایہہ وِچکار اٹلانٹِک کٹک (رِج)، جو یوریشیائی اَتے اُتّری
امریکہ دے وِورتنِک پلیٹاں دے وِچّ سیما دے بناؤندے ہے، اُتّے ستِھت ہے ۔ ایہہ کٹک
اتہاسک رُوپ ولوں جنسنکھیا والے ریکجاوِک اَتے تھِنگویلِر کھیتراں دے وِچکار ولوں
ہوکے گُزردا ہے، اَتے اِس وکّھ وِورتنِک پلیٹاں دی گتیوِدھی کھیتراں وِچّ پرچُر
ماترا وِچّ بھوتاپ اُورجا دا سروت ہے ۔

آرتھک سُوچکاں دے آدھار اُتّے آئسلینڈ سنسار دے سبتوں زیادہ دھنی دیشاں وِچّ ہے ۔
سال 2007 وِچّ پرتی وِیکتی ثقل کمائی 63،830 ڈالر سی ۔ ( سنسار وِچّ چوتھے ستھان
اُتّے ، انترراشٹری مُدرا کوش دے انوسار )

ارتھوِئستھا مُکّھ رُوپ ولوں مچھّی پھڑن اُتّے آدھارِت ہے، جِسدی دیش دے نِریات
کمائی وِچّ بھاگیداری 60٪ ہے اَتے ایہہ اُدیوگ دیش دے 8٪ کاریابل نوں روزگار دِتّے
ہوئے ہے ۔ آئسلینڈ دے کول مچھّی اَتے بے حدّ جلوِدیوت اَتے بھوتاپیئے اُورجا دے
عِلاوہ ہور کوئی سنسادھن نہیں ہے ۔ اِسلئی اِتّھے دی ارتھوِئستھا اُتّے انترراشٹری
بازار وِچّ مچھّی اُتپاداں اَتے اوہناں دے پرمن مُلاّں اُتّے ہون والے بدلاواں دا
پربھاو پیندا ہے ۔ سیمنٹ ہی اِکّماتر اجیہا اُتپاد ہے جِسدے پرمن دا کچّا مال
اِتّھے بندا ہے ۔ اِتّھے سارا بھوَن اِس توں بنائے جاندے ہے اَتے لکّڑی (مہِنگی ہون
دے کارن) گھٹّ ہی ورتو وِچّ لیائی جاندی ہے ۔ مچھّی اُدیوگ اُتّے نربھرتا ہی اِک
اجیہا کارن ہے جو آئسلینڈ دے یوروپی سنگھ وِچّ سمِلّت ہون ولوں روکے ہوئے ہے ۔
اُنھاننوں ایہہ چِن٘تا ہے دِیاں یوسں دا میمبر بننوں دیش دے اُتّے کئی نیامک لاگوُ
ہونگے جِسدے کارن مچھّی دے کچّے مال دے پربندھن اُتّے ولوں اوہناں دا قابُو ختم ہو
جاویگا ۔ حالانکہ ارتھوِئستھا مچھّی اُدیوگ اُتّے آدھارِت ہے لیکِن ایہہ اُدیوگ ہُن
گھٹّ مہتّوپُورن ہو رِہا ہے اَتے سَیر اُدیوگ (مُکھّت: پارِستھِتیکی سَیر) اَتے
آدھونِک تکنیکی اُدیوگ (مُکھّت: ساپھٹویئر اَتے جیو تکنیکی) ودّھ رہے ہاں ۔ 2003
وِچّ دیش دی وِکاس در 4.3٪ سی اَتے 2004 وِچّ 5.2٪ ۔ 2004 دی چوتھی تیماہی وِچّ بے
روزگاری در 2.5٪ سی جو لِکٹینسٹائن دے بعد یوروپی آرتھک کھیتر وِچّ سبھتوں گھٹّ سی
۔

دیش دا لگھو سَیر کال آدھِکارِک رُوپ ولوں 31 مئی ولوں شُرُوع ہوکے 1 سِتمبر نوں
ختم ہُندا ہے ۔ جون دے آرنبھک مہینیاں وِچّ وی کئی کھیتر اَتے رستہ برف ولوں
اچھّادِت ہُندے ہَن ۔ گریشمکالین دِن لمبے ہُندے ہَن اَتے ادّھی رات تکّ اُجیالا
رہندا ہے ۔ جون دی انت اَتے جولائی دے مہینیاں وِچّ زیادہتر پریٹن آؤندے ہَن ۔ اگست
دے مہینے وِچّ پرواسی پنچھی وی آؤندے ہَن ۔ پیپِن، جو راشٹری پنچھی اگست دے انت ہون
تکّ وِکھّن گھٹّ ہو جاندے ہَن ۔ 20 اگست سَیر دے موسم دا آدھِکارِک انتم دِن ہُندا
ہے ۔ اِسدے بعد ولوں دِن چھوٹے ہون لگّدے ہَن اَتے برپھباری دا موسم شُرُوع ہو
جاندا ہے ۔ سَیر دے دو - تِنّ مہینیاں دے دوران ہی آئسلینڈ وِچّ لگّبھگّ 10 لکّھ
پریٹن آؤندے ہَن جو اِتّھے دی جنگلی قُدرت جِویں: ہِمند، جھرنے، جوالامُکھی، اَتے
جیجر دیکھن آؤندے ہَن ۔ حالَ ہی دے سالاں وِچّ آئسلینڈ وِچّ سردیاں دے دوران وی
سَیر وِچّ تیزی آئی ہے ۔

اِتّھے دی آدھِکارِک بھاشا ہے آئسلینڈی ۔ ایہہ بھاشا پچھلے 1،000 سالاں وِچّ بہُت
زیادہ نہیں بدلی ہے، اِسلئی آئسلینڈواسی ہُنے وی وائکِنگ دی اوہناں گاتھاواں نوں پڑ
سکّدے ہَن جو صدِیاں پہلاں لِکھے گئے سن ۔

تکنیکی دے معاملے وِچّ آئسلینڈ اِک اتیئنت اُننت دیش ہے ۔ 1999 تکّ، 82.3٪
آئسلینڈواسیاں دے کول کمپیوٹر سی ۔ 2006 وِچّ آئسلینڈ وِچّ پرتی 1،000 آدمیاں اُتّے
1،007 موبائل فون سن، جو سنسار وِچّ 16واں سبھتوں زیادہ اُچّتم آنکڑا سی ۔

آئسلینڈ دی ساماجک سنرچنا نِجی کاراں اُتّے بہُت نربھر ہے ۔ آئسلینڈ وِچّ پرتی
وِیکتی کار سوامِتو سنسار وِچّ اُچّتم وِچّوں اِک ہے : 2008 وِچّ 656.7 پرتی اِک
ہزار نِواسی (www.statice.is) 17 سال توں اُتّے ۔ سارا آئسلینڈواسی یاترا کرن، کّم
اُتّے جان، پاٹھشالا جاں ہور گتیوِدھیاں لئی کاراں دا ہی ورتو کردے ہَن ۔



https://pnb.wikipedia.org/wiki/%DA%A9%DA%BE%D9%84

کھل انساناں تے جنوراں وچ اوہناں دے پنڈے دا بارلا نرم حصہ اے۔ کھل اندر دے انگاں
دی حفاظت کردی اے، گرمی سردی توں بچاندی اے تے اس توں علاوہ محسوس کردی اے۔ میملاں
وچ اے پنڈے دا سب توں وڈا انگ اے، جیدے وچ "ایکٹوڈرمل ٹشو" دی بہت ساری تہواں
ہوندیاں نیں۔ ایس توں علاوہ اے اندرلے پٹھیاں، ہڈیاں تے اندرلے انگاں دے باہر وی
ہوندی اے۔ دو پاسی جندڑیاں، ریپٹائیلاں تے پنچھیاں وچ وکھری ونڈ دی کھل ہوندی اے۔
سارے میملاں دی کھل تے وال ہوندے نیں چاہے سمندری میمل ہون۔ کھل جراسیم تے ود پانی
ضائع ہون توں بچاندی اے۔ اے انسولیشن دا کم کردی اے، تاپ نوں قابو رکھدی اے، حسی
انگ اے تے وٹامن ڈی تیار کردی اے۔ خراب ہوئی کھل، "سکار ٹشو" دی مدد توں ول ہو
جاندی اے۔ ایہدے وچوں رنگ تے رنگلا مادہ وی کدی کدی مک جاندا اے۔ اک جاندار وچ کھل
دی موٹائی وکھری تھاواں تے وکھری ہو سکدی اے۔ مثال دے طور تے انساناں وچ اکھ تے پلک
تھلے 0٫5 ملی میٹر دی کھل ہوندی اے جو پنڈے وچ سب توں پتلی کھل اے، تے ایتھے سب توں
پہلاں بڑھاپے دے آثار نظر آن لگدے نیں جیویں جھریاں پینا۔ ہتھ دی ہتھیلیاں تے پیراں
دے تلوے دی کھل پنڈے دی سب توں موٹی کھل ہوندی اے، ایہدی موٹائی 4 ملی میٹر اے۔

فر گہرے وال نیں۔ فر دے کم انسولیشن دے علاوہ، دوجی جنسی اچیچیاں گلاں تے لکاؤ نیں۔
کج جنوراں دی کھل انی مضبوط ہوندی اے جے اوہدے توں چمڑا بن سکدا اے۔ مچھی تے
ریپٹائیل دی کھل تے سخت چھلڑ ہوندے نیں جو ایہناں دے پنڈے دی حفاظت کردے نیں۔
پنچھیاں دی کھل تے سخت پر ہوندے نیں، جو سخت "بیٹا-کیراٹن" دے بنے ہوندے نیں۔ دو
پاسی جندڑیاں دی کھل انی موٹی نئی ہوندی تے ایہدے چوں پانی گزر سکدا اے۔

جراسیم لئی کھل اک باڑ دا کم کردی اے تے باہر دے محول توں پنڈے دی حفاظت کردی اے۔
ایہدے لینگرہن ولگن بچاؤ پربندھ نال تعلق رکھدے نیں۔

کھل وچ ایکرائن (پرسینہ) غدود تے چوڑیاں لعو نالیاں تاپ دے نقصان نوں کم کردیاں نیں
تے سکڑیاں لعو نالیاں تاپ نوں ودھاندیاں نیں۔ میملاںکھل دے والاں تھلے اریکٹر پلائی
پٹھے، والاں نوں ہلا کے فر دا تاپ قابو کردے نیں۔

آکسیجن، نائیٹروجن تے کاربن ڈائی آکسائیڈ دی تھوڑی مقدار ایہدے اندر چوسی جا سکدی
اے۔ کج جنور کھل نوں ساع لین لئی ورتدے نیں۔

مچھی تے دو پاسی جندڑیاں دی کھل وچ زندہ ولگن ہوندے نیں تے کیراٹن دی مقدار کم
ہوندی اے۔

پنچھیاں تے ریپٹائیلاں وچ کھل دی ایپی ڈرمس ، میمل ایپیڈرمس جئی ہوندی اے تے اوہدے
باہر مردہ کیراٹن دی تہہ ہوندی اے۔ جو پانی ضائع ہون توں بچاندی اے۔



https://pnb.wikipedia.org/wiki/%D9%88%DA%88%D8%A7_%D8%B3%D9%85%D9%86%D8%AF%D8%B1_%D8%A7%D9%88%D9%82%DB%8C%D8%A7%D9%86%D9%88%D8%B3

وڈا سمندر اوقیانوس دنیا دا دوجا وڈا سمندر اے تے ایہنے زمینی پدھر دے پنجویں حصے
نوں گھیریا ہویا اے۔ اسدا انگریزی ناں 'اٹلانٹک' یونانی لوک کہانیاں توں لیا گئیا
اے تے اٹلانٹک دا مطلب اطلس دا پتر اے۔ پنجابی وچ ایہ شبد عربی توں آیا اے۔

ایہ سمندر دا ٹوبہ انگریزی حرف "ایس" دیمورت وچ اتر توں دکھن ول پھیلیا ہویا اے۔
اسدے لیندے پاسے اتری تے دکھنی امریکا تے چڑھدے چ یورپ تے افریقہ نیں ۔ ایہہ وڈا
سمندر آرکٹک، بحرالکاہل، وڈا سمندر ہند تے دکھنی وڈا سمندر نال ملیا ہوئیا اے۔
بحرالکاہل تے وڈا سمندر اوقیانوس نوں نہر پانامہ وی آپس وچ جوڑدی اے۔

وڈا سمندر اوقیانوس نے زمین دے نیڑے تریڑے 20 ٪ حصے نوں گھیریا ہوئیا اے تے رقبے چ
ایہ صرف بحرالکاہل توں چھوٹا اے۔ اپنے رلدے سمندراں نوں سمندراں نوں رلا کے اسدا
رقبہ 10 کروڑ 64 لکھ مربع کلومیٹر اے تے اہناں توں بغیر 8 کروڑ 24 لکھ مربع کلومیٹر
اے۔ وڈا سمندر اوقیانوس دی مدری ڈونگائی 3926 میٹر اے تے چوڑائی کدرے گھٹ تے کدرے
ودھ اے۔ اسدی گھٹ توں گھٹ چوڑائی برازیل تے لائبیریا دے وشکار 2848 کلومیٹر اے تے
ودھ توں ودھ چوڑائی امریکا تے اتلے افریقہ دے وشکار 4830 کلومیٹر اے۔ وڈا سمندر
اوقیانوس دا سمندری کنڈا کٹیا پھٹیا اے تے بہت سارے سمندراں ،کھاڑیاں تے خلیجاں چ
پھلیا ہوئیا اے۔ ایہناں چ کیریبین سمندر ، خلیج میکسیکو ، خلیج سینٹ لارنس ، رومی
سمندر ، کالا سمندر ، لیبراڈور سمندر اتری سمندر تے ناروی سمندر آندے نیں۔ وڈا
سمندر اوقیانوس چ بہت سارے چزیرے ہے نیں جنہاں چ گرین لینڈ ، برطانیہ ، آئرلینڈ ،
فاک لینڈ تے ویسٹ انڈیز دے جزیرے وڈے نیں باقی بہت سارے چھوٹے جزیرے وی نیں ۔



https://pnb.wikipedia.org/wiki/%D9%85%D8%AA%D8%AD%D8%AF%DB%81_%D8%B9%D8%B1%D8%A8_%D8%A7%D9%85%D8%A7%D8%B1%D8%A7%D8%AA

کٹھیاں عرب امارتاں (عربی: دولة الإمارات العربية المتحدة) ست عرب دیساں دا اک جٹ
اے جیڑا دکھنی ایشیاء دے عرب جزیرہ ورگے چ اودے دکھنی چڑھدے پاسے خلیج فارس دے کنڈے
تے عمان تے سعودی عرب دے لاگے کرکے اے۔ کٹھیاں عرب امارتاں چ اے ست امارتاں نیں:
ابوظہبی، دبئی، ام القوین، شارجہ، عجمان، راس الخیمہ تے فجیرہ نیں۔ ابوظہبی کٹھیاں
عرب امارتاں دا راجکعر، ایدا دوجہ وڈا نگر تے سیاسی رہتلی تے کم کاج دا گڑھ اے۔

کٹھیاں عرب امارتاں لیندے دکھنی ایشیاء وچ جزیریورگا عرب دے چڑھدے پاسے تے اے۔
ایدھے اتے خلیج فارس تے خلیج عمان دا کنڈا اے۔ ایدھا 530 کلومیٹر بارڈر لیندے، تے
دکھن ول سعودی عرب نال تے 450 کلومیٹر چڑھدے دکھن تے اتری دکھن ول عمان نال ملدا
اے۔ لیندے ول 19 کلومیٹر بارڈر قطر نال ملدا اے۔ ابوظہبی 67,340 نال امارتاں دا
وڈھا انگ اے تے دیس 87٪ دھاں کیری بٹھا اے۔ 259 مربی کلمیٹر نال سب توں چھوٹی عجمان
(امارت) اے۔ ایس دا سمندری کنڈا 650 کلومیٹر لماں اے تے کج جزیریاں دی ملکیت تے
ایدا ایران تے قطر نال رپھڑ اے۔



https://pnb.wikipedia.org/wiki/%D8%AF%DA%A9%DA%BE%D9%86%DB%8C_%D8%A7%DB%8C%D8%B4%DB%8C%D8%A7%D8%A1

دکھنی ایشیاء ایشیاء دے دکھن چ وسدے دیساں لئی رلا کے ورتے جاندے نیں۔ دکھنی ایشیاء
چ اے دیے ہیگے نیں: پاکستان ہندستان نیپال بھوٹان بنگلہ دیش سری لنکا تے مالدیپ۔

دکھنی ایشیا براعظم ایشیاء دے دکھنی علاقےآں نوں آکھئیا جاندا اے ، جہڑے برصغیر پاک
و ہند تے اسدے نالدے علاقےآں تے مشتمل نیں ۔ ایہہ علاقہ لہندے ایشیا ، وسطی ایشیا ،
چڑھدے ایشیا تے چڑھدے دکھنی ایشیا دے وچکار واقع اے ۔

دکھنی ایشیا اینہاں دیساں تے مشتمل اے جہڑے علاقائی تنظیم سارک دے رکن وی نیں ،
جنہاں چ پاکستان ، افغانستان ، ہندستان ، بنگلہ دیش ، مالدیپ ، نیپال ، بھوٹان تے
سری لنکا شامل نیں ۔ اس دی علاوہ وڈا سمندر ہند چ برطانوی مقبوضات وی دکھنی ایشیاء
چ شمار کیتے جاندے نیں ، اقوام متحدہ ایران نوں وی دکھنی ایشیا دا حصہ قرار دیندی
اے ، جدوں کہ عام طور تے اوہ مشرق وسطی دا حصہ سمجھئیا جاندا اے ۔

اس دے علاوہ ثقافتی وجوہات دی بنا تے کدے کدائیں تبت(چین) نوں وی دکھنی ایشیا چ
شمار کیتا جاندا اے ۔

جغرافیائی طور تے برصغیر دی اصطلاح اس علاقے لئی ورتی جاندی اے جہڑا ہندی پرت تے
قائم اے جس دے اتلے وچ یوریشین پرت اے ۔ پاکستان دا صوبہ گلگت بلتستان وسطی ایشیا
وچ شمار کیتاجاندا اے ۔

جدوں کہ سیاسی طور تے اس اصطلاح چ ہندی پرت دے باہرلے علاقے وی شامل کیتے جاندے نیں
، خصوصا افغانستان جس دے اپنے گوانڈھی پاکستان نال سیاسی ، سماجی تے نسلی (پشتون)
طور تے پرانے تعلقات نیں ۔ جدوں کہ پاکستان چ دریاۓ سندھ دے لہندے چ واقع علاقے
تریخی وجہاں دی بنا تے کدی کدائیں وسطی ایشیا چ شمار کیتے جاندے نیں ، جس دی اک
مثال بلوچستان اے جہڑا ہندی پرت تے قائم نئیں بلکہ سطح مرتفع ایران دے کنڈےآں تے
واقع اے ۔

چونکہ دکھنی ایشیاء تریخ چ ہمیشہ بیرونی حملہ آوراں دی زد چ رہئیا اے اس لئی اسدی
ثقافت وی مختلف قوماں دے ملاپ نال بنی اے ۔ پر لوکآں دی اکثریت ہندو مت تے اسلام
نوں مندی اے ۔ ایسے لئی دکھنی ایشیا دی رہتل تے دونہاں مذہباں دی گھوہڑی چھاپ اے ۔

دکھنی ایشیا جگ دے گنجان آباد ترین علاقےآں چ شمار ہندا اے ۔ ایتھے تقریبا 1 ارب 60
کروڑ لوک رہندے نیں جہڑا دنیا دی کل آبادی دا پنجواں حصہ اے ۔ایتھے آبادی دی کثافت
305 بندے فی مربع کلومیٹر اے جہڑی دنیا بھر دی اوسط کثافت توں 7 گنا ودھ اے ۔



https://pnb.wikipedia.org/wiki/%D8%A8%D8%B3%D9%85%D8%A7%D8%B1%DA%A9

اٹو ایڈورڈ لیوپولڈ فان بسمارک-شونہاؤزن (1 اپریل 1815- 30 جولائی 1898) جیہنوں اٹو
فان بسمارک یا صرف بسمارک وی کیا جاندا اے، اک جرمن سیاستدان تے سیانا سیاسی آگو
سی۔ 1871 وچ اوہنے کئی جرمن دیساں نوں رلا کے اک تکڑی جرمن سلطنت دی نیو رکھی تے
ایہد اوہ 1890 تک چانسلر ریا۔ جرمنی جیہڑا صدیاں توں نکے نکے دیساں وج ونڈیا ہویا
سی بسمارک نے اوہناں نوں کٹھیاں کرکے اک تکڑے جرمنی وچ پلٹ دتا۔

بسمارک پرشیا دا 1862–90 منسٹر پریزیڈنٹ ریا تے پر شیا نوں ایسیاں لڑائیاں وچ پایا
جیدے وچ آسٹریا تے فرانس نوں ہار تے پرشیا نوں جت ہوئی تے نکے جرمن دیساں نوں پرشیا
نال رلایا۔ جرمنی نوں کٹھا کرن مگروں اوہنے یورپ وچ طاقت دی ترکڑی نوں اک پدھر تے
رکھیا تے یورپ نے 1870 تے 1880 دے دھاکیاں وچ امن دے مزے لۓ.

اوہنے اک نویں قوم دیس دی نیوں رکھی تے اک لوک بھلائی سرکار دا راہ کڈھیا۔ اوہنوں
بدیساں وچ کلونیاں بنانا پسند نہیں سے پر لوکاں دے کین تے ایہ کم کیتا۔ اوہنے سارے
مرداں نوں وو دا حق دتا پر چنے ہوۓ لوکاں کول چوکھی طاقت نہیں سی۔ بسمارک نوں
لوکراج تے ایتبار نہیں سی تے اوہ اک تکڑی چنگی سکھائی گئی بیوروکریسی راہیں راج
کردا سی جیدی طاقت جنکر ہتھ سی جیہڑی چڑھدے ول دی اک زمیندارہ پدھر سی۔

بسمارک اک جنکر نواب سی جیدا ویس اگے ودھواں تے تکڑا سی۔ اوہ اک لمی دیسی تے بدیسی
سوچ رکھدا سی پر نکے موٹے رپھڑاں تے وی اوہدی اکھ سی۔ اوہدے کماں نے اوہنوں جرمناں
دا اک قومی ہیرو بنا دتا تے اوہدے لئی کئی تھاواں تے یادگاراں بنائیاں گئیاں۔ اوہنے
یورپ وچ اک ایسی پدھر بنائی جیدے نال امن ریا تے اوہنوں جرمنی دا موڈھی وی منیا
جاندا اے۔

اٹو فان بسمارک برلن دے لیندے ول پرشیا دے سیکسنی صوبے دی تھاں شونہاؤزن وچ اک امیر
ٹبر وچ جمیا۔ اوہدا پیو کارل ولہلم فرڈیننڈ بسمارک (1771 - 1845) اک جنکر زمیندار
تے پرشیائی فوجی افسر سی تے اوہدی ماں ولہمائن لوئزی مینکن برلن دے اک سرکاری ملازم
دی چنگی پڑھی لکھی تی سی۔ بسمارک نے مڈھلی پڑھائی یوہان ارنسٹ پلامان ایلیمنٹری
سکول تے فریڈرش ولہلم تے گراؤس کلوسٹر سیکنڈری سکول توں کیتی۔ 1832 تون 1833 تک اوہ
گوٹنگن یونیورسٹی وچ قنون پڑھدا ریا تے 1833 توں 1835 تک ہمبولٹ یونیورسٹی برلن
پڑھدا ریا۔ گوٹنگن وچ اوہدی یاری اک امریکی جان لاتھراپ موٹلے نال ہوئی جو فیر اک
لکھاری بنیا۔ اوہنے بسمارک نوں اپنیاں لکھتاں وچ وکھرا تیز پر بڑا گنیا لکھیا اے۔
آس تے اوہنوں سفارتکاری دی سی پر اوہنے اپنے کم دا مڈھ آخن تے پوٹسڈیم توں وکالت
توں کیتا۔ بنا کسے نوں پچھے دسے اوہ دو انگریزی کڑیاں پچھے گیا پر ویاہ ناں کیتے۔
اک سال اوہنے فوج وچ وی گزاریا۔ 25 دے دوالے اوہ اپنی ماں دے مرن تے اپنی زمین تے
شونہاؤزن آیا۔ 30 دے دوالے اوہدی گوڑی یاری میری فان تھڈن نال ہوئی جیدا نواں ای
ویاہ اک اوہدے یار نال ہویا سی تے اوہدیاں گلاں وچ آکے اوہ لوتھرن بن گیا تے بسمارک
نے میری دی ساک اک امیر سوانی یوہانا فان پٹکامر نال 28 جولائی 1847 نوں کیتا۔
اوہناں دے تن نیانے ہربرٹ، ولہلم تے میری ہوۓ۔ اوہدی ٹبری اک شرمیلی، کلیاں رہن
والی تے مزہبی سوانی سی۔

32 سال دی عمر وچ 1847 نوں، اوہدے ویاہ دے سال اوہنوں پرشیا دی قنون بنانوالی
اسمبلی دا سنگی چن لیا جاندا اے۔ ایتھے اوہدی مشہوری اک پرانیاں سوجاں رکھن والے
شاہ پسند سیاستدان دی ہوندی اے جیہڑا بادشاہ لئی تیز چبھدیاں ہویاں تقریراں کر
لیندا سی۔ 1848 وچ پرشیا وچ آن والے انقلاب وچ بادشاہ ول اپنے زمینداراں نوں
پڑکایا. بادشاہ برلن توں نس گیا تے انقلاب جدون مٹھا پے گیا تے واپس برلن آیا۔ 1849
وچ اوہ لینڈٹاگ دا سنگی چنیا گیا۔ جرمن دیساں دی پارلیمنٹ وچ جیہڑی ارفرٹ وچ ہوئی
اوہ پرشیا ولوں گیا تے اوتھے جرمن دیساں دے اک جرمن دیس وچ پلٹن دے خلاف بولیا جے
اوہدی سوچ وچ انج پرشیا اک وڈے جرمنی وچ گم ہوجائیگا۔ 1850 وچ جرمنی پرشیا تھلے اک
ہوندے کول سی پر آسٹریا دے ناں کر باہجوں ایہ کم ناں ہوسکیا۔ کریمیا دی لڑائی تے
مگروں ہونوالی گل بات وچ کسے نے پرشیا نوں ناں پچھیا۔ 1851 وچ پرشیا دے بادشاہ
فریڈرک ولیم IV نے اوہنوں فرینکفرٹ وچ جرمن دیساں دی پارلیمنٹ وچ پیجیا۔ بسمارک نے
اپنی لیندٹاگ والی تھاں چھڈ دتی پر کج ورے مگروں اوہنوں پرشیائی ہاؤس آف لارڈز دا
سنگی بنالیا جاندا اے۔ بسمارک نے 8 سال فرینکفرٹ لگاۓ تے ایس ویلے وچ اوہنے کافی
کچھ سکھیا۔ اپنے پرشیائی پرانی سوچاں ولے بیلیاں تو دور اوہ پرانیاں سوچاں دا گھٹ
تے پریکٹیکل زیادھ ہویا۔ ایہ سوچ اوہدے اندر جڑ پکڑ گئی جے آسٹریا نوں تھلے لان لئی
اوہنوں دوجے جرمن دیساں نوں نال رلانا پویگا۔ ایہ گل اوہنوں اک جرمن قوم دی سوچ ول
لے گئی۔ بسمارک نے روس نال یاری نبھا کے رکھی تے فرانس دے نپولین III نال کم چلاؤ
یاری نوں رکھیا پر ایسی پالیسی دی لوڑ سی جے آسٹریا نوں یرکا کے تے فرانس نوں روس
دا بیلی بنن توں روک کے رکھیا جاۓ۔ 1871 دے مگروں فرانس جرمنی دا پکا ویری تے 1890
وچ فرانس روس دا جٹ وی ہوجاندا اے۔

1857 وچ فریڈرک ولیم IV نوں دل دا دورہ پیندا اے تے ولیم I اوہدی تھاں تے سرکار
چلان لگ جاندا اے۔ اوہ بسمارک نوں فرینکفرٹ توں روس سفیر بنا کے پیجدا اے تے نالے
ہیلمٹ فان مولٹک نوں پرشیا دیاں فوجاں دا کمانڈر تے البرخت فان رون نوں وزیر لڑائی
بناندا اے۔ رون نال بسمارک دی یاری سی تے اوس توں اوہنوں پرشیا تے برلن دیاں دساں
ملدیاں ریندیاں سن۔ 1862 وج بسمارک نوں فرانس وچ سفیر بنایا جاندا اے۔ ایہناں
گرمیاں وچ ای اوہ لندن وی جاندا اے۔ ایہناں ملنیاں نال اوہنوں اپنے اگے آن والے
ویلے وچ ویریاں نپولین III، برطانوی وزیراعظم پالمرسٹن تے اوہدے سیکٹری ارل رسل تے
پرانی سوچ دے برطانوی سیاستدان ڈزرائیلی نال جیہڑا مگروں برطانیہ دا وزیراعظم بندا
اے نال ملنی ہوئی۔ ڈزرائیلی دا بسمارک دے لندن آن تے اوہدے شبداں وچ کیا سی:"ایس
بندے توں بچ کے رینا - اوہدا ہر شبد سوچن والا اے۔"

1861 وچ اپنے پرا دے مرن تے ولیم I پرشیا دا بادشاہ بندا اے۔ نویں بادشاہ لئی پرشیا
دی پارلیمنٹ اک رپھڑ سی ولیم فوج دے خرچے وچ وادا کرنا چاندا سی پر اوہدی پارلیمنٹ
نئیں سی من رئی۔ اوہ اپنے تخت نوں چھڈن تک اپڑ گیا۔ ستمبر 1862 وچ اوہنے جیہڑا فوج
لئی خرچہ منگیا اوہ پارلیمنٹ نے ناں کردتی۔ رون دی صلآ تے 23 ستمبر 1862 نوں بسمارک
نوں بلا کے وزیرخارجہ تے وزیراعظم لادتا جاندا اے۔ بادشاہ اوہدا بنن والا بادشاہ تے
ملکہ بسمارک دے خلاف سن پر اوہناں نوں دسیا گیا جے بسمارک ای ایس پارلیمنٹ نوں نبڑ
سکدا اے۔

بسمارک، رون تے مولٹک تنے اوس ویلے پرشیا دی سرکار وج آندے نیں جدوں وڈیاں طاقتاں
وچ پرشیا سب توں تھلے گنیا جاندا سی، طاقتاں دے آپسی جوڑ کریمیا لڑائی 1854–55
باجوں تے اٹلی دی لڑائی (1859) باجوں خراب سن۔ ایس افراتفری وچ جرمن سلطنت دا بننا
یورپ وچ اک سکون تے برابری لے کے آیا۔ جرمن سلطنت دا بننا بسمارک دی سیاست، رون دی
فوج دی تیاری تے مولٹک دی لڑائی دیاں چالاں تے جتاں باجوں ای ہوسکیا۔ ۔

جرمنی دا اک ہونا 1848-49 دے انقلاباں دا اک وڈا سفنہ سی۔ فرینکفرٹ وچ ہون والی
جرمن دیساں دے آگواں نے فرینکفرٹ پارلیمنٹ وچ جرمن دیساں دے اک جٹ ہون دا قنون تے
عام ووٹاں نال چنی جان والی اک جرمن پارلیمنٹ دا ہوکا دتا تے پرشیا دے بادشاہ
فریڈرک ولیم IV نوں جرمن شہنشاہ بنن دا وی کیا پر اوہنے جرمن شہزادیاں توں تے
آسٹریا تے روس دی فوجی چڑھائی توں ڈردیاں ہویاں جرمن لوکاں دی ایہ منگ ناں منی۔ 30
ستمبر 1862 نوں پرشیا دی پارلیمنٹ دی بجٹ ملنی وچ تقریر کردیاں ہویاں اپنے کماں دے
انت نوں جتن لئی لوۓ تے رت تے زور دتا۔

1866 وچ آسٹریا نے شلسوگ ہولسٹائن دے رپھڑ نوں جرمن دیساں دی پارلیمنٹ وچ ناں لجان
تے پرشیا دی نندا کیتی۔ بسمارک نے پرشیا دی فوج ہولسٹائن پیج کے اوس تے مل مار لیا۔
اینج چلاکی نال اسٹریا نوں غصہ دوا کے اوہدے نال لڑائی چھیڑی۔ البرخت فان رون دی
تیاری باجوں پرشیا دی فوج آسٹریا دے برابر سی تے مولٹک دی ود سیانف نے 6 جولائی
1866 نوں ہون والی اسثریا نال کونگزرات دی لڑائی وچ آسٹریا نوں ہرایا۔ بادشاہ تے
پرشیائی جرنیل بوہیمیا تے ویآنا تک جانا چاندے سن پر بسمارک نے اوہناں نوں روک دتا۔
بسمارک نوں ایہ ڈر سی جے پرشیا دی قسمت پلٹ وی سکدی اے تے فرانس آسٹریا ول ہوکے
لڑائی وچ آ وی سکدا اے۔ پرشیا دی ایس جت نے سارے یورپ نوں حیران کردتا۔ بسمارک
آسٹریا نال امن بناندا اے ایس گل تے جے فیر آسٹریا جرمن دیساں دے ماملیاں وچ نئیں
پویگا۔ بسمارک شلسوگ، ہولسٹائن، نساؤ، فرینکفرٹ، ہینور تے ہیسے کیسل نوں پرشیا وچ
رلا دندا اے۔ پرانی جرمن کنفیڈریشن مکا کے نویں بہلی جرمن کنفیڈریشن 1867 وچ بنائی
جاندی اے جیدا آگو پرشیا، چانسلر بسمارک تے پرشیا دا بادشاہ اوہدا صدر سی۔ بسمارک
نوں دیس ولوں پیسے میجر جرنل دا رینک ملدا اے تے پرشیا وچ اوہدی چنگی واہ واہ ہوندی
اے۔

پرشیا دی آسٹریا اتے جت نے فرانس نال کھیچل ودھادتی۔ فرانسیسی شہنشاہ نپولین III
نوں ایہ ڈر سی جے اک تکڑا جرمنی یورپ وچ طاقت دی ترکڑی اپنے ول کر لیگا۔ اک
فرانسیسی سیاستدان ایڈلف تھائیرز دا ایہ کینا ٹھیک سی جے کونگزرات وچ آسٹریا نئیں
بلکہ فرانس ہاریا سی۔ بسمارک نے فرانس نال لڑائی توں بچن دی چنتا وی ناں کیتی۔
لڑائی دا ویلہ اودوں آیا جدوں اک جرمن شہزادے نوں سپین دے تخت تے بیٹھن دا کیا گیا۔
فرانس نے ایہ گل ناں منی تے پرشیا نوں کیا جے اوہ ایس گل دی گرنٹی دیوے جے
ہوہنزولرن ٹبر دا کوئی بندا سپین دے تحت تے نئیں بویگا۔ فرانس نوں لڑائی تے غصے وچ
لیان لئی بسمارک نے فرانسیسی سفیر تے پرشیا دے باشاہ دی گل بات اخباراں نوں دیتی
جینوں پڑھ کے دوواں دیساں دیاں لوکاں نوں اگ لگ گئی۔ 19 جولائی 1870 نوں فرانس نے
لڑائی دا ہوکا دتا۔ جرمن دیس اپنے جرمن نال پیار تے فرانس دے ڈر باجون پرشیا دے
پچھے لگ کے لڑائی وچ اوہدے نال آگۓ۔ مولٹک دی اگوائی وچ جرمن فوج نے فرانسیسی فوج
نوں سیڈان تے میٹز وچ ہرایا، فرانس دے بادشاہ نوں بندی بنالیا تے پیرس نوں کیرے وچ
لیلیا۔ بسمارک نے ویلے توں فیدا چکدیاں ہویاں ورسائی دے محل وچ 18 جنوری 1871 نوں
پرشیا دے بادشاہ نوں جرمن شہنشاہ تے جرمن دیساں نوں رلا کے اک جرمن سلطنت بنان دا
ہوکا دتا۔ فرانس دے جرمن بولی بولن والے تھاں السائس تے لورین جرمن سلطنت وچ رلا لۓ
جاندے نیں۔ فرانس دے اتے لڑائی چھیڑن دا جرمانہ کیتا جاندا اے تے ایہ اوناں ای سی
جناں 1807 وچ نپولین نے پرشیا تے پایا سی۔

1871 وچ بسمارک نوں شہزادھ تے جرمن سلطنت دا چانسلر بنا دتا جاندا اے۔ ایدے نال اوہ
پرشیا دا وزیراعظم تے بارلے ماملیاں دا وزیر وی ریندا اے فوج وچ لیفٹیننٹ جرنل بنا
دتا جاندا اے تے ہیمبرگ کول فریڈرشروح دی زمین سغات لئی دتی جاندی اے۔ اینج اوہ اک
وڈا تے امیر زمیندار وی بن جاندا اے۔ جرمنی تے پرشیا دے وڈے دفتر اوہدے کول ہون
باجوں اوہ جرمنی تے پرشیا دے اندر تے باہر دے سارے ماملیاں نوں نبڑدا اے۔

1871 وچ بسمارک نے پرشیا وچ کیتھولک چرچ نوں رگڑا لایا اوہدے بشپ تے پادری پھڑ لے
گۓ یا اوہ باہر نس گۓ۔ کیتھولک لوک پرشیا دے لوکاں دا تیجا انگ سن تے اوہناں کول
سیاسی زور وی سی۔ ریشتاگ وچ اپنی سنگی نیشنل لبرل پارٹی نوں نال رلا کے پرشیا دی
رہتلی وزارت وچ کیتھولک انگ نوں مکادتا گیا۔ جیسوتاں نوں جرمنی وچوں کڈ دتا گیا۔
1873 وچ ایہ قنون بنایا گیا جے سرکار کیتھولک پادریاں دے پڑھاۓ جان والے سلیبس نوں
ویکھ یا پلٹ سکدی اے۔ کیتھولک چرچ نوں ہور میجے وچ لیان لئی اوہنے 1875 وچ ایہ قنون
وی پاس کروایا جے ویاہ گرجے تے باہر وی ہوسکے گا۔ ایہناں گلاں نال کیتھولک ڈر کے
اپنی سٹر پارٹی نوں تکڑا کیتا۔ 1878 وج اوہنے ایہ لڑائی بند کردتی جے اوہنوں
سوشلسٹاں نال لڑن لئی اوہناں دے ووٹاں دی وی لوڑ سی۔ 1873 وچ ساری دنیا وچ کم کاج
تے بپار وچ مندی ہوندی اے جس تے بسمارک اپنے بپاریاں نوں بدیسی مال تے ٹیکس لا کے
سہارا دیندا اے۔ پولش لوکاں نال اوہدے ساک وگڑے رے۔ اون ایہناں نوں جرمنی لئی خطرہ
سمجدا سی۔



https://pnb.wikipedia.org/wiki/%D8%A7%DB%8C%D8%AA%DA%BE%D9%86%D8%B2

ایتھنز یونان دا راجگھر تے سب توں وڈا شہر اے ، جیہڑا کہ جمہوریت دی جنم بھومی اے ۔
شہر دا ناں یونانی دیومالا دی دیوی ایتھنا دے ناں تے رکھیا گئیا اے ۔ 37 لکھ آبادی
دا ایہہ شہر شمال تے مشرق ول ہور ودھ رہیا اے تے یونان دا اقتصادی ، صنعتی ، ثقافتی
تے سیاحتی مرکز اے ۔

قدیم ایتھنز اک طاقتور ریاست تے افلاطون تے ارسطو دے تعلیمی اداریاں دی وجہ توں علم
دا معروف مرکز سی ۔ اس نوں چوتھی تے 5ویں صدی قبل مسیح وچ اوس ویلے تک دریافت شدہ
یورپ تے اپنے گہرے سیاسی تے ثقافتی اثرات دی وجہ توں مغربی تہذیب دا مڈھ سمجھیا
جاندا اے ۔ شہر ، پارتھیون ، ایکروپولس (بلند شہر) ، کیلی کریٹس تے فیڈیاس ورگے
معروف تعمیراتی شاہکاراں دے علاوہ کئی قدیم یادگاراں تے فن تعمیر دے نادر نمونیاں
دا حامل اے۔ ایہناں چوں کئی ثقافتی یادگاراں دی 2004ء دیاں ایتھنز اولمپک کھیڈاں
توں پہلے تزئین و آرائش کیتی گئی سی ۔

شہر دا ناں یونانی دیومالائی داستاناں دی دیوی ایتھنا دے ناں تے ایتھنز رکھیا گئیا
سی۔اک پرانی یونانی کعانی ایہھ کندی اے جے جدون ایس شہر دا نان رکھیا جاریا سی تے
دو دیویاں نیں اپنے ناں تے شہر دا ناں رکھن دی مانگ کیتی تے اپنے ولوں اوناں نیں
شہر نوں اک اک سغات وی دتی: 1970ء دی دہائی چ ایتھنا نوں شہر دا قنونی ناں قرار دتا
گئیا ۔ پوزیدن نے نون والے پانی دا سوآ اپنی ترنگلی مار کے ٹوریا ایتھنا نیں شہر
نوں زیتون بنا کے دتا جیہڑا امن تے خوشحالی دا نشان اے۔ ایتھنز دیاں واسیاں نیں
زیتون نوں پسند کیتا تے ایتھنا دا ناں رکھ دتاگیا۔

ایتھنز دی بنیاد کدوں رکھی گئی ؟ اس بارے کجھ پتا نہیں پر 1 ہزار سال قبل مسیح وچ
یونانی تہذیب دے سنہرے دور وچ ایتھنز یونان دا اک ابھردا ہویا شہر سی ۔ یونان دے
سنہرے دور (500ق م -323ق م) وچ ایہہ دنیا دا ثقافتی تے تعلیمی مرکز سی ۔

سنہ431 ق م چ ایتھنز اک دوجی شہری ریاست سپارٹا توں شکست کھا گیا تے تباہی دا شکار
ہویا ۔

سن529ء وچ عیسائی بازنطینی سلطنت نے فلسفے دی تعلیم دیاں درس گاہاں نوں بند کردتا
تے ایتھنز اپنی تعلیمی حثیت گوا بیٹھا ۔ گیارہویں تے بارہویں صدی عیسوی دے دوران
بازنطینی شہر دی حثیت نال ایتھنز اک وار فیر عالمی افق دے ابھریا ، تے شہر دے آل
دوالے بنے سارے اہم بازنطینی گرجے ایسے دور وچ قائم ہوئے ۔

تیرہویں تے 15ویں صدی وچ شہر نوں اس ویلے زبردست نقصان پہنچیا جدوں یونانی بازنطینی
تے فرانسیسی ، اطالوی صلیبیاں دے وچکار شہر وچ جنگ لڑی گئی ۔1458ء وچ سلطنت عثمانیہ
دے فرمانروا سلطان محمد فاتح نے شہر نوں فتح کرلئیا ۔ شہر وچ داخلے دے بعد سلطان اس
دی خوبصورتی توں بہت زیادہ متاثر ہوئیا تے فرمان جاری کیتا کہ شہر دی کسے وی تریخی
عمارت یا مقام نوں کوئی نقصان نہ پہنچائیا جائے ۔ فتح ایتھنز توں مگروں پارتھیون
نوں مسجد وچ تبدیل کردتا گیا ۔

سنہ1821ء توں 1831ء دے دوران یونانی جنگ آزادی وچ عثمانیاں دا ایس شہر تے اثر و
رسوخ ختم ہون لگا ۔ جدوں 1834ہ ایتھنز نوں آزاد یونان دا راجگھر قرار دتا گئیا تے
اوس ویلے ایس دی آبادی صرف 5 ہزار سی ۔ اگلیاں کُجھ دہائیاں وچ شہر دی جدید بنیاد
تے نویں سرے توں تعمیر کیتی گئی ۔ 1896ء وچ ایس شہر نے پہلے جدید اولمپک گیمز دی
میزبانی کیتی ۔

شہر وچ دوجی وڈی توسیع اوس ویلے ہوئی جدوں ایشیاۓ کوچک دے یونانی مہاجراں لئی
آبادیاں قائم کیتیاں گئیاں ۔ دوجی جنگ عظیم وچ جرمنی نے ایتھنز تے قبضہ کرلیا تے
شہر نوں زبردست نقصان پہنچایا ۔

ایتھنز اٹیکا دے ویہڑے چ وس ریا اے۔ ایدے چار چفیرے چا اچے پعاڑ: ایگالیو لیندے
پاسے، پارنتھا اتلے پاسے، پنٹلی اتلے چڑھدے پاسے، تے ہائیمٹس چڑھدے پاسے ول اے۔
دکھنی لیندے چ سارونک خلیج اے دکھنی لیندے چ پرنتھا پعاڑ 4636 فٹ دی اچائی تے چار
پعاڑاں چوں سب توں اچا پعاڑ اے تے اے اک پارک وی اے۔ ایتھنز شہر کئی پعاڑاں تے تے
اونے الے دوالے وس ریا اے جناں چ سب توں اچا لائکبیٹس اے اے جیہڑا 900 فٹ توں ود
اچا اے۔ ایدا جغرافیہ اینجدا اے جے ایتھے میلی ہوا پھیلی ریندی اے جیہڑی اک وڈا
مسلہ اے۔

ایتھنوز دے سب توں چوکھے ویکھے جان والے میزیم اے نیں: نیشنل آرکیالوجیکل میوزیم،
بناکی میوزیم، بائیزنطائن تے کرسچن میوزیم، نومسمیٹک میوزیم، میوزیم آف سائکلاڈک
آرٹ، نیو ایکروپولس میوزیم۔ ایناں دے نال نکے تے لوکاں دے آپنے میوزیم وی ایتھنز چ
ہیگے نیں۔



https://pnb.wikipedia.org/wiki/%DB%81%D9%86%D8%AF%D9%88_%D9%85%D8%AA

ہندو مت (سنسکرت:॥ सनातन धर्म ॥  ;ہندی: हिन्दू धर्म ;گرمکھی: ਹਿੰਦੂ ਧਰਮ) اک بھارتی
دھرم اتے دنیا دے سارے پرانا دھرم اے! ایہہ ویداں اتے آدھارت دھرم اے، جو اپنے اندر
بہت سارے وکھ پوجا پددھتا، مت، سمپردائے اتے درشن سمیٹے ہوئے اے۔ لوکاں دی گنتی دے
آدھار ’تے ایہہ دنیا دا تیجا سبھتوں وڈا دھرم اے، گنتی دے آدھار اتے اسدے سارا
اپاسک بھارت وچ ہن اتے فیصدی دے حساب ولوں نیپال وچ اے۔ لیکن اسوچّ کئی
دیوی-دیوترپن دی پوجا دی جاندی ہے، لیکن دنیا وچّ ایہہ توحیدی دھرم اے۔ انڈونیشیا
وچ اس دھرم دا رسمی نام ہندُو آگم اے۔ ہندو صرف اک دھرم جاں سمپردائے ہی نہی اے،
اپتُ جیون جین دی اک پدھتی اے ہنسایام دوئتے جاں جیہا ہندُ ارتھات جو اپنے من، وچن،
کرم ولوں ہنسا ولوں دور رہے اوہ ہندو اے اتے جو کرم اپنے ہتاں لئی دوسریاں نوں کشٹ
دے اوہ ہنسا اے۔ نیپال سنسارا اک صرف آدھونک ہندو راشٹر سی (نیپال دے لوکتانترک
اندولن دے بعد دے مدھورتی سنویدھان وچ کسے وی دھرم نوں راشٹر دھرم گھوشت نہیں کیتا
گیا ہے۔ نیپال دے ہندو راشٹر ہون جاں نہ ہون دا انتم فیصلہ سنویدھان سبھے دے چون
ولوں چنیا ہویا ودھائک کرنگے)

ہندو دھرم دا 1960853110 سال دا اتہاس ہے۔ بھارت (اتے اج دے پاکستانی علاقے) کیتی
سندھ گھاٹی رہتل ہندو دھرم دے کئی نشان ملدے ہن۔ ایہناں وچّ ان پچھاتے ماتردؤئے
دیاں مورتیاں، شیوا پشپت جویں دیوتا دی مدرا، لنگ، پپل دی پوجا، آدی پرمکھ ہن۔
اتہاسکاراں دے اک درشٹیکون دے مطابق سبھیتا دے انت دے دوران وچکار ایشیا توں اک اتے
جاتی دا آگمن ہویا، جو اپنے آپ نوں آریہ کہندے سن، اتے سنسکرت نام دی اک ہند یورپی
بولی بولدے سن۔ اک ہور نظریئے مطابق وادی سندھ دی رہتل دے لوک اپنے آپ آریہ سن اتے
اوہناں دا مول-ستھان بھارت ہی سی۔

آریا دی سنسکرتی نوں ویدک رہتل کہندے ہن۔ پہلے درشٹیکون مطابق لگبھگ 1700 قبل مسیح
وچّ آریہ افغانستان، کشمیر، پنجاب اتے ہریانہ وچّ وس گئے۔ ادوں توں اوہ (اوہناں دے
عالم رشی) اپنے دیوتیاں نوں خوش کرن لئی ویدک سنسکرت وچّ منتر کرن لگے۔ پہلاں چار
ویداں نوں جنم دتا گیا، جنہاں وچّ رگوید پہلا سی۔ اس توں بعد اپنشد ورگے گرنتھ آئے۔
ہندو مانتا دے انوسار وید، اپنشد آدی گرنتھ برہم، اکو جہے ہے، بھگوان دی کرپا ٹپئین
وکھ-وکھ منتردرشٹا رشیو نوں وکھ-وکھ گرنتھاں دا گیان پراپت ہویا جنہاں نے پھر
انھاننوں مہیا کیتا۔ بودھی اتے جین مت دے وکھ ہو جان دے بعد ویدک دھرم وچّ کافی
بدلاو آیا۔ نویں دیوتا اتے نویں درشن ابھرے۔ اس طرحاں آدھونک ہندو دھرم دا جنم
ہویا۔

دوجے درشٹیکون مطابق ہندو دھرم دا مول ہن تکّ سندھ سرسوتی پرمپرا (جو دوارا مہرگڑھ
دی 1500 ق م تہذیب وچ ملدا ہے) توں پہلاں بھارتی پرمپرا وچّ ہے۔



https://pnb.wikipedia.org/wiki/%DA%A9%D8%AA%D8%A7

کتا بگیاڑ دی اک ونڈ اے۔ ایدا جوڑ دد پلانے آلے جانوراں نال اے۔ کتا انساناں دے نال
پرانے ویلیاں توں رہ ریا اے۔ کتا نوں انسان صدیاں توں شکار، ڈنگراں تے تھاں دی
راکھی تے کھان لئی پال ریا اے۔ ہن والا کتا 15000 ورے پہلے پالیا گیا۔ ایدا فیدا
اینا سی جے ہر پاسے اینوں پالیا جان لک گیا۔ ایہنوں انسان دا سب توں ودیا بیلی
آکھیا گیا۔ 2001 دی گنتی باجوں دنیا وچ 40 کروڑ دے ینڑے کتے سن۔ کتیاں دیاں 800 دے
نیڑے ونڈاں نیں۔ افریقی جنگلی کتا افریقہ وچ جنگلاں وچ ہون والا عام کتا اے۔ کتا 14
ورے تک جی سکدا اے۔

کتیاں دیاں ڈیادہ نسلاں کج سو ورے ای پرانیاں نیں جناں نوں آپ اپنی مرضی نال رنگ
ناپ تے خوبیاں چن کے بنایا گیا اے۔ چی ہواہوا 6 انچ (150 ملی میٹر) ناپ نال دنیا دا
سب توں نکا تے آئری شکاری کتا 2.5 فٹ دا اے۔

کتا کئی رنکاں وچ ہوندا اے: کالا، چٹا، بورا، سانولا، رتہ ڈبکھڑبہ۔ کتے چنگا سن تے
سنگ سکدے نیں پر اوہ رنگانے ہوندے نیں۔ کتے دی سنگن دی حس انسان نالوں اک لکھ توں
دس لکھ گنا زیادہ اے۔ کتے دی اک نسل بلڈ ہاؤنڈ دی ایہ حس سب توں زیادہ اے۔

انسانی گھراں وچ کئی کھانے ایسے نیں جیہڑے کتے لئی نہیں ٹھیک تے ایہناں وچ چاکلیٹ،
پیاز، لسن، انگور تے کشمش آندے نیں۔

گھر پالے کتیاں وچ رلن ملن دی ودھیا سیانف ہوندی اے تے اوہ ویکھ کے تے سکھ سکھا کے
جلدی انسانں نال رہنا تے کم کرنا سکھ جاندے نیں۔ کتے وی انساناں وانگوں کرکے تے
ویکھ کے سکدھے نے تے جمن ویلے اوہ وی انسانی نیانیاں وانگوں ای ہوندے نیں۔ کتورے
اپنے توں وڈے تے کنے کتیاں نوں کردیاں ویکھ کے سکھدے نیں۔ اک ڈیشہنڈ کتورا جدوں اک
وڈے ڈیشہنڈ نوں ویکھدا اے کہ او اک لیر نال بنی ہوئی ریڑھی نوں دھرو کے لیاندا اے
تے فیر انعام وچ اوہنوں کھان نوں ملدا اے ایس ادھارن نال اک کتورا 15 گنا جلدی
سکھدا بجاۓ اوس دے کہ اوہنوں اپنے آپ سکھن دتا جاوے۔

اک باڈر کولی جیہدا ناں چیزر سی اوہنوں 3 سال دی سکھلائی وچ 1022 کھڈونیاں دے ناں
سکھے۔ سکھلان والیاں نوں وی کھڈونیاں دے ناں یاد ناں رے تے اوہناں نوں نشان لانے
ّپے۔

بندوق کتے یا پنچھی کتے ایسے کتے نیں جیہڑی شکاراں نال ہوندے نیں تے شکار جیویں
پنچھی اے پھڑ کے لیاندے نیں۔ ایہناں دیاں کئی ونڈاں نیں۔

جگت کتا سنگت دنیا وچ کتا کلباں دی اک سنگت اے جیدا گڑھ تھورن بیلجیم وچ اے۔ ایہ
1911 وچ بیلجیم، فرانس، جرمنی، آسٹریا تے نیدرلینڈز نے رل کے بنائی سی۔ مئی 2008 تک
ایہدے 84 دیس سنگی سن۔ ہر دیس توں اک ممبر ہوندا اے جیہڑا اپنے دیس وج کتیاں دیاں
نسلاں دا حساب رکھدا اے، لوکاں نوں ایہدے بارے جانکاری دیندا اے۔ ایہ جگت کتا نمیش
دا پربندھ کردی اے۔ ایس سنگت نے کتیاں نوں دس نسلاں وچ ونڈیا اے:



https://pnb.wikipedia.org/wiki/%DA%A9%D8%A7%D8%B1%D9%84_%D9%84%D9%86%DB%8C%D8%A7%D8%B3

کارل لنیاس (1707-1778) سویڈن دا سائنسدان تے جیون پڑھت گرو سی۔ اس نے جانداراں نوں
ناں دینے دا خاص ول کڈیا ۔ اس وچ ناں دا پہلا حصہ جنس نوں تے دوجا حصہ ونڈ نوں دسدا
اے۔ اس نے 4378 وکھرے بوٹیاں تے جانوروں دی ونڈاں دیاں ٹولیاں بنائیاں۔ فرانس دے
فلسفی روسو نے اونوں اے سنیعا کلوایا،"اونوں اے دسو جے اوس توں ود منون جگ تے کوئی
ہور نین دسدا۔" گویٹے دا ایہ کینا سی جے "مریاں چ شیکسپیر تے سپینوزا نوں چھڈ کے
کارل لنیاس نے اونوں سب توں چوکھا متاثر کیتا اے۔" روسو نے اوہنوں ایہ سنیعہ کلیا،"
اوہنوں دسو جے زمین تے اوس توں ودھ کوئی نہیں۔"

لنیاس 1707 نوں سویڈن چ جمیا۔ لنڈ یونیورسٹی تے اپسالا یونیورسٹی توں پڑھائی کیتی۔
1735 تے 1738 دے وشکار اوہ بدیس ریا تے اوتھے اوہنے اپنی مانتا والی کتاب سسٹما
نیچرا لکھی۔ واپسی تے اپسالہ وچ ای اوہ بوٹیاں تے دوائیاں دا پروفیسر لگ گیا۔ 1740
دے دھاکے وچ اوہ سویڈن دے کئی تھانواں تے بوٹے تے جانور لبن گیا۔ نیدرلینڈز توں
ڈاکٹریٹ کیتی تے مڑ اوہ کدے اپنے دیس توں باہر ناں گیا۔اوہنے کئی کتاباں وچ بوٹیاں
تے جانواں نوں ٹولیاں وچ ونڈ کے لکھیا۔ اپنے مرن تے اوہ یورپ دی مانتا والے
سینسداناں وچوں اک سی۔

کارل لنیاس سیوڈن دے صوبے سمالینڈ دے اک پنڈ راشلٹ وچ 23 مئی 1707 نوں جمیا۔ اوہ
نیلز انگارمسن لنیاس تے کرسٹینا بورڈرسونیا دا پہلا کاکا سی۔ اوہدے پیو دا ناں
لنیاس اک رکھ لنڈن جیہڑا اوہناں دی زمین تے اگیا سی دے لاطینی ناں تے پیا۔ نیلز
پادری سی تے اوہنوں بوٹیاں دے بارے جانن دا وی چہ سی۔ کارل مگروں تن کاکیاں تے اک
کاکا ہور ہویا۔ نیلز نے ای کارل وچ پھلاں بوٹیاں شوق پایا تے دونوں اپنی پھلواری وچ
کٹھے پھردے سن۔

کارل نوں نکی عمر وچ ای اوہدے پیو نے لاطینی، جغرافیہ تے مزہب پڑھانا شروع کیتا۔ اک
جگہ لکھیا اے لاطینی ٹبر بولی ہون باہجوں کارل نوں لاطینی سویڈنی یولی توں وی پہلے
آئی۔ جدوں کارل 7 ورے دا سی تے اوہدے پیو نے اوہدے لئی اک استاد جوہان ٹیلاندر
اوہدے پڑھان لئی رکھیا۔ کارل اپنی جیون کتھا وچ لکھدا اے جے اوہدا استاد نکے بالاں
وچ پڑھائی دا شوق گھٹان دا ول جاندا سی۔ کارل نوں جدوں پڑھدیاں دو ورے ہوۓ تے
اوہنوں ویکیو وچ پڑھن لئی ٹوریا گیا۔ پڑھن دے بجاۓ اوہدا دھیان لاگے دے کھلے
تھانواں وچ بوٹیاں وچ ریا۔ اپنی عمر دے پندرھویں ورے جدوں اوہ اپنے سکول دے آخری
سال وچ سی اوہنوں سکول دے ہیڈ ماسٹر ڈینیل لانرس کولوں پڑھنا پیا۔ اوہنے کارل وچ
بوٹیا دا شوق ویکھدیاں ہویاں پھلواری اوہنوں دیتی۔ اوہنے کارل نوں یوہان روتھمین
نال وی ملایا جیہڑا صوبے دا ڈاکٹر سی تے بوٹیاں دا وی شوق رکھدا سی۔ 17 ورے دی عمر
تک کارل نے جڑی بوٹیاں تے ہر کتاب پڑھ چھڈی۔

1727 چ جدوں اوہ 21 وریاں دا سی تے اونے لنڈ یونیورسٹی سکان چ داخلہ کارل لنیاس دے
ناں توں لیا۔ پروفیسر کلیان سٹربس دیاں کتاباں تے لیکچر نال اوہ آلے دوالے دیاں
بوٹیاں نو وی ویکھدا۔

1728 اگست چ روتھمان دے کہن تے اونے اپسالا یونیورسٹی چ داخلہ لیا۔ روتھمان نے
لنیاس نوں اے گل سمجائی جے بوٹیاں نوں پڑھنا وی اک ودیا پڑھائی اے۔ اونے ٹورنفورٹ
پربندھ نال اونوں بوٹیاں دے کھاتے بنانے سکھاۓ۔ اونوں بوٹیاں دی جنس بارے وی دسیا
گیا۔ اپسالہ چ اوہ اک پروفیسر اولف سیلسیس نال ملدا اے جیہڑا مزہب دا پروفیسر سی تے
اوہنوں بوٹیاں نال وی ٹھرک سی۔ اودے کول پورے سویڈن چ سب توں چوکھیاں کتاباں دا گٹھ
سی۔ 1729 وچ اوہنے بوٹیاں دے بی بنان دے کم اک لماں آرٹیکل لکھیا۔ ایس آرٹیکل نے
ردبک نوں اودے ول کھچیا ردبک یونیورسٹی دا اک پرانا پروفیسر سی۔ ردبک نے کارل نوں
جیہڑا ہجے نکی جئی عمر وچ سی یونیورسٹی چ پڑھان بارے آکھیا۔ اودے لیکچر لوکاں نوں
چنگے لگے تے 300 دے نیڑے بندے اودے لیکجر سندے سن۔ جون چ اوہ سیلسیس دے کعر نوں چھڈ
کے ردبک دے کعر آگیا تے اودے تن نکے نیانیاں دا استاد لگ گیا۔ ایناں سردیاں چ اونوں
ٹورنفاہرٹ داے بوٹیاں دے پربندھ چ کج مسلے دسے تے اونے بوٹیاں دی گنتی دا اک اپنا
پربندھ بنان بارے سوچیا جیہڑا بوٹیاں دے پسٹل تے پراگ ڈنڈیتے چلدا سی۔ بوٹیاں تے
کئی کتاباں لکھن دا دی سوچ ایدوں ای آئی تے ایس بارے اوہنے جانکاری کٹھی کیتی۔ 1731
چ اونے نیلز روزن کولوں دوائیاں بارے پڑھیا ایسے ورے اونے ردبک دی ٹبری نال رپھڑ
توں اوہناں دا کعر چھڈیا تے تن وریاں چ پہلی واری کرسمس تے اپنے ماں پیو نوں ملن
گیا۔ اوہدی ماں نوں اوہدے پادری ناں بنن دا افسوس تے ہویا پر اوہدے یونیورسٹی پڑھان
تے سکھ وی ہویا۔

1732 چ رائل سوسائیٹی اونوں لیپلینڈ دی یاترا لئی پیسے دیندی اے۔ ردبیک نے وی 1695
وچ ایہ سفر کیتا سی پر اوہدیاں لکھتاں اک اگ وچ سڑ گیاں۔ کارل لیپلینڈ دے بوٹیاں،
جانواں تے مینگیاں دھاتاں بارے پتہ کرنا چاہندا سی۔ سامی لوک، اوتھے دا جانور
رینڈیر تے ٹنڈرا دے لوک اوھدی اکھ تھلے سن۔ اوہدی ہانڈ 22 مئی نوں پئی۔ اوہدے کول
ڈرائینگ بناں تے پودے کٹھے کرن دا پورا بندوبست سی۔ گاولے کول اوہنوں لنیا پھل دسدا
اے تے پسند آندا اے۔ موس تے لیچن نوں ویکھن لئی اوہ گھوڑے توں تھلے اترآندا سی۔
لیچن چ اوہدی دلچسپی سب توں زیادہ سی۔ لیچن اوتھے ہون والے اک ڈنگر رینڈیئر دی خراک
اے۔ گاولے توں اگے اوہ لائکسیل ول گیا راہ جاندیاں ہویاں اونے سمندری پنچھیاں نوں
چنگی طراں تکیا۔ لائکسیل دے پادری تے اودی ٹبری نال کج دن رییا۔ جون دے ٹرن تے اوہ
امیہ پرتیا۔ امیہ توں اوہ اگے سکینڈینیویا پعاڑی سلسلے چ گیا۔ خلیج بوتھنیا دے
دوالے اوہنے اک گھڑی وانگوں چکر کٹیا۔ ٹردا ٹردا اوہ ناروے اپڑیا تے اوتھے دی اک
تھاں سورفولڈ چوں لنگیا۔ ایتھوں اوہ کالیکس ول واپس مڑیا۔ ستمبر دے وشکار چ اوہ
اپسالا ول مڑیا تے فن لینڈ توں ہوندا ہویا 6 معینے مگروں 2000 کلومیٹر دا پینڈا
کرکے 10 اکتوبر نوں اپسالا واپس اپڑیا۔ کارل لنیاس نے لیپلینڈ دے ایس توں پہلے 100
دے نیڑے انجان بوٹیاں لکھت وچ لیایا۔ ایہ اوہدی کتاب فلورا لیپونیکا نوں سجاندے
نیں۔ ایس کتاب وچ اوہنے بوٹیاں نوں اپنی سوچ نال ونڈ کے لکھیا تے اینج ایہ کسے
اچیچے تھاں تے بوٹیاں نوں سائنسی ول نال دسن والی پہلی کتاب سی۔ ایس ہانڈ وچ ای
اوہنے جانوراں دی سائینسی ونڈ بارے وی سوچیا۔ ایس کتاب نوں اک کلاسک منیا گیا اے۔

اپسالا چ اودے تلقات نیلز روزن نال چنگے ناں رۓ تے اودے اک شگرد کلائیس سوہلبرگ نے
اونوں کرسمس دیاں چھٹیاں اوہدے ٹبر ناں فالن گزارن بارے آکھیا۔ لنیاس نے اے دعوت
خوشی نال من لئی۔ فالن چ سوہلبرگ دے پیو نے اونوں صلع دتی جے اوہ اگر اودے پتر نال
ہالیںڈ جا کے روے تے اوہ لنیاس دا وی خرچہ ہالینڈ چ رہن دا چک لوے گا۔ ہالینڈ اوس
ویلے علم دی دنیا دا گڑھ سی لنیاس ڈاکٹریٹ کرنا چاندا سی۔ 1735 چ لنیاس تے سوہلبرگ
نیدرلنڈز ٹر جاندے نیں جتھے ہارڈروک یونیورسٹی توں لنیاس نے دوائیاں وچ ڈاکٹریٹ دی
ڈگری لینی سی۔ رستے وچ اوہ ہامبرگ جرمنی وی رکدے نیں جتھے ہامبرگ دے مئیر نے اوہنوں
اک 7 سرا ہائیڈرا وکھایا۔ کارل نے غور نال ویکھیا تے ایہ جعلی سی۔ ایہ پری ہوئی کھل
دا سی جبڑے تے پنجے نیولے دے سن تے کھل سپاں دی گوند نال جوڑی سی۔ میئر ایس نوں
چوکھے پیسیاں تے ویچناں چاہنداں سی پر ہن کارل دی گل مگروں ایہ کم اوکھا سی۔ کارل
نے میئر دے غصف توں بچن لئی چھیتی نال اوتھوں جان دی کیتی۔ ہارڈروک اپڑ کے اونے
ڈگری لین ول دھیان کیتا۔ اوس ویلے ہارڈروک چھیتی ڈگری دین وچ مشہور سی تے ایہ کم اک
ہفتے وچ وی ہوسکدا سی۔ کارل نے ملیریا تے اپنا تھیسز جیہڑا اوہ سویڈن توں لکھ کے
لیایا سی اگے کیتا جس نوں اوہنے لوکاں اگے اک کھلی گل بات وچ دسیا تے اوہدا بچا وی
کیتا۔ ایس توں اگلا کم اک روگی نوں ویکھنا سی زبانی تے فیر اوہدے روگ نوں لبنا سی۔
ایس توں مگروں دو ہفتیاں دے اندر 28 سال دی عمر وچ اوہنوں ڈگری ملدی تے اوہ ڈاکٹر
سی۔ گرمیاں وچ جدوں اپسالہ وچ سی اوہدا اک بندے پیٹر ارٹیڈی نال ایہ وعدھ ہویا جے
دوناں وچوں اگر اک مر جاۓ تے دوجا اوہدے کم نوں پورا کریگا۔ دس ہفتیاں مگروں ارٹیڈی
ایمسٹرڈیم دی اک نہر وج ڈب کے مرجاندا اے تے اوہدی مچھیاں دی ٹولیاں وچ ونڈن دی
کتاب نوں کارل پورا کردا اے۔

نیدرلینڈز چ جیہڑے پہلے سینسدان نال اوہ ملیا اوہ سی یوہان فریڈرک گرونویس۔ اوہنوں
لنیاس نے اپنیاں کج لکھتاں وکھایاں جیہڑیاں اوہ سویڈن توں لے کے آیا سی۔ ایناں
لکھتا چ بوٹیاں نوں اک نویں پربندھ چ رکھن بارے دس دتی سی۔ گرونویس نے جدوں اے
لکھتاں ویکھیاں تے اوہنوں ایہ بڑیاں چنگیاں لگیاں۔ اودے آکھن تے ہتھ ونڈائی تے
لنیاس دی لکھتاں نوں سسٹما نیچرا دے ناں توں چھاپیا گیا۔

ہالینڈ چ اودی اک منے پرمنے ڈاکٹر تے بوٹا گرو ہرمن بوئرہاف نال ملنی ہوندی اے۔
بوئرہاف اوہنوں ہالینڈ ٹھہرن تے دکھنی افریقہ تے امریکہ دی سیر دی وی صلع دیندا اے۔
کارل پر ایہ گل نہیں مندا جے اوہ ایہناں دیساں دی گرمی نہیں سہ سکدا۔ گرونویس
باہجوں اوہدی ملنی اک منے پرمنے بوٹا گرو یوہانس برمن نال ہوندی اے تے برمن اوہدی
جانکاری نوں مندیاں ہویاں اوہنوں اپنے نال سیال وچ رکھدا اے۔ کارل برمن دی اوہدی
کتاب Thesaurus Zeylanicus دے لکھن وچ ہتھ ونڈائی کردا اے جد کے برمن، کارل دی
اوہدیاں کتاباں Fundamenta Botanica، Bibliotheca Botanica دے لکھن وچ ہتھ ونڈائی
کردا اے۔

اگست چ اوہ ڈچ ایسٹ انڈیا کمپنی دے ڈائریکٹر جارج کلفورڈ نال ملدا اے تے اودے زور
دین تے اوہدی ہارٹکیمپ وچ پھلواری دا نگران تے اودا ڈاکٹر بن جاندا اے۔ جولائی 1736
چ کلفورڈ دے خرچے تے لنیاس انگلینڈ جاندا اے۔ لندن چ اوہ سر ہانز سلون نال ملدا اے
تے اودا نیچرل ہسٹری دا ذخیرہ ویکھدا اے۔ اوہ چلزی فزک پھلواری ویکھدا اے تے ایدے
راکھے فلپ ملر نوں سسٹما نیچرا تے دسے گۓ اپنے بوٹیاں دی ونڈ کرن دے نویں پربندھ
بارے دسدا اے۔ فلپ ملر نوں اے پربندھ چنگا لگدا اے تے اوہ اپنی پھلواری نوں ایس
پربندھ وانگوں بناندا اے۔ لنیاس آکسفورڈ یونیورسٹی وی جاندا اے تے اوتھے اک بوٹا
گرو یوہان جیکب ڈلنیس نوں ملدا اے پر اوہ اونوں اپنے بوٹا پربندھ ول ناں لیا سکیا۔
کارل ہارٹکیمپ واپس آجاندا اے۔ اگلے ورے اوہ جنرا پلاناٹرم چھاپدا اے جیدے وچ 935
بوٹیاں دیاں جنساں بارے دسیا گیا سی۔ ہارٹکیمپ وچ اپنے کم تے اوہنے کتاب ہورٹس
کلفورٹیانس لکھی جیہڑی 1738 وچ چھپی۔

سویڈن آکے اوہ 28 جون 1738 نوں فالن گیا تے اوتھے اودی منگنی سارہ الزبتھ موریا نال
ہوجاندی اے۔ ٹبر دے گزارا کرن ل‏ی اونوں سٹاکہوم چ سمندری فوج چ نوکری کرنی پیندی
اے تے ایسے ویلے چ اونیں سائنس دی شاہی سویڈنی اکیڈمی دی نیو وی رکھی۔ 26 جون 1739
نوں اودا ویاہ ہوگیا۔ مئی 1741 چ اوہ اپسالہ یونیورسٹی چ دوائیاں دا پروفیسر لگ گیا
پر تھوڑے چر مگروں ای اونوں باٹنی تے نیچرل ہسٹری دا پروفیسر بنا دتا جاندا اے تے
اوتھے دی پھلواری نوں ٹھیک کردا اے۔

پروفیسر بنن دے دس دناں مگروں اوہ کج پڑھاکوواں نال سویڈن دے صوبیاں اولینڈ تے
گوٹلینڈ دے سفر تے ٹر پیندا اے تاں جے اوتوں دوائیاں بنان ج کم آن والے بوٹے کٹھے
کیتے جاسکن۔ ایس سفر چ اوناں 100 دے نیڑے نویں بوٹے لبے۔

1746 نوں سویڈن دی سرکار دے کہن تے اونے واسٹرگوتھلینڈ دا سفر کیتا تے جو دسیا اوہ
اونے اک کتاب چ لکھیا ایس ورے اونوں سویڈن دے بادشاہ نے وڈا ڈاکٹر بنایا تے ایسے
ورے ای اونوں برلن وچ پرشین اکیڈیمی آف سائینسز دا سنگی بنا لیا گیا۔ 1749 چ اونے
سکان دا سفر کیتا تے سرکار دے آکھن تے اخروٹ تے اک ہور رکھ نوں اگان لئی ودیا
تھانواں لبیاں۔ اودے ماں پیو مرچکے سن تے ایس سفر چ اونے آخری واری اپنے پین تے
پعرا نون ملیا۔

1751 چ اونے فلاسفیا بوٹانیکا چھاپی۔ ایدے چ اونے اپنے بوٹیاں دے ونڈن دے پربندہ
بارے دسیا۔ اک پھلواری نوں کنج چلانا چاہیدا اے تے سفر چ کی کی نال ہونا چانیدا اے
تے کی کی ویکھنا چاہیدا اے۔

1753 چ اونے اپنی مشہور کتاب سپیشیز پلانیٹیریم لکھی ایس کتاب نوں بوٹیاں دا نوين
ول نال رکھن چ مڈ سمجیا جاندا اے۔ ایس کتاب دا پہلا انگ 24 مئی نوں تے دوجا انگ 16
اگست نوں آیا۔ ایس کتاب دے 1200 صفے سن تے ایدے چ 7300 ونڈاں بارے دسیا گیا سی۔
ایسے ورے سویڈن دے بادشاہ نے اونوں آرڈر آف دی پولر سٹار دا ٹکا دتا۔



https://pnb.wikipedia.org/wiki/%D9%86%DB%8C%D9%B9%D9%88

اتلے اوقیانوسی معاہدے دی تنظیم (نیٹو) ، جسنوں اتلا اوقیانوسی اتحاد ، اوقیانوسی
اتحاد یاں لہندا اتحاد وی آکھئیا جاندا اے ، اک بین القوامی تنظیم اے جہڑی 4 اپریل
1949ء نوں امریکہ دے راجگھر واشنگٹن ڈی سی چ اک معاہدے دے راہیں وجود چ آئی ۔اس دا
صدر دفتر بیلجیم دے راجگھر برسلز چ واقع اے ۔

اس دے بانی رکن ملکاں چ امریکہ ، بیلجئم ، نیدرلینڈ ، لکسمبرگ ، فرانس ، برطانیہ ،
کینیڈا ، پرتگال ، اٹلی ، ناروے ، ڈنمارک تے آئس لینڈ شامل نیں ۔ تن ورہے مگروں 18
فروری 1952ء چ یونان تے ترکی وی نیٹو چ شامل ہو گئے ۔

1954ء چ سویت یونین نے تجویز دتی کہ اوہ یورپ چ امن دے قیام لئی نیٹو چ شمولیت
چاہندا اے پر نیٹو دے رکن دیساں نے اسدی مخالفت کیتی ۔

9 مئی 1955ء چ لہندے جرمنی دی نیٹو چ شمولیت نوں ناروے دے وزیر خارجہ نے براعظم دی
تریخ چ اک اہم فیصلہ کن موڑ قرار دتا سی ۔ لہندے مغربی جرمنی دی نیٹو چ شمولیت تے
سویت یونین تے اسدے اتحادیاں دے وچکار 14 مئی 1955ء چ وارسا پیکٹ معاہدہ طے پائیا ۔

سرد جنگ دے خاتمے دے مگروں 1999ء چ تن کیمونسٹ ملکاں ھنگری ، چیک لوک راج تے پولینڈ
نے نیٹو چ شمولیت اختیار کیتی ۔ 29 مارچ 2004ء چ اتلے تے چڑھدے یورپ دے ست ہور
دیساں اسٹونیا ، لیتھوانیا ، لیٹویا ، سلوینیا ، سلواکیہ ، بلغاریہ تے رومانیہ نیٹو
چ شامل ہوئے تے اپریل 2009ء چ البانیا وی نیٹو چ شامل ہوئیا ۔

اس دے علاوہ نیٹو دی رکنیت دے خواہشمند دیساں چ مقدونیہ ، جارجیا ( گرجستان) تے
کروشیا شاملنیں۔



https://pnb.wikipedia.org/wiki/%D9%85%DB%8C%D9%86%DA%88%D8%B1%D9%84

مینڈرل پرانی دنیا دے باندراں دا اک آگومانس اے۔ بیبون تے ڈرل دا تے ایدا نیڑے دا
ساک اے۔ مینڈرل گیبون، کیمرون، استوائی گنی تے لوکراج کانگو دے بارشی جنگلاں تے
جنگلاں نال رلدے کھلے ویہڑیاں دے واسی نیں تے ٹولیاں وچ ریندے نیں. ایہ کیڑے تے
فروٹاں وچ ہر شے کھاجاندے نیں۔ مینڈرل دنیا دے سب توں وڈے باندر نیں۔ چارلس ڈارون
1857 وچ اپنی کتاب ( The Descent of Man) وچ لکھدا اے:" ددپلانیاں دی پوری ٹولی دا
کوئی وی ہور سنگی اینے ودھیا ول نال نہیں رنگیا ہویا جنا کے وڈے مینڈرل"۔

مینڈرل دا مطلب اے وڈا بیبون۔ مین + ڈرل۔ ڈرل مطلب بیبون، یعنی وڈا بیبون۔ اہ شبد
انگریزی وچ 1774 نوں کسے افریقی بولی توں آیا۔

مینڈرل سارے آگومانساں وچوں سب توں چوکھا رنگلا اے۔ ایدھی کھل زیتونی ہرے رنگ دی اے
جیدے تے کالیاں پیلیاں پٹیاں تے چٹے رنگ دا ٹڈ ہوندا اے۔ ایدی لمی تھوتھنی اے جیدے
وشکاروں لال پٹی تھلے ول ناساں تک آندی اے تے اوہدے دوالے نیلیاں اگھڑیاں پٹیاں
آندیاں نیں۔ ایدے لال بل تے ناساں نیں تے پیلیاں مچھاں تے ککی داڑھی اے۔ جنسی انگاں
دے دوالے وی کئی رنگ لال گلابی جامنی نیلے ہوندے نیں تے پچھا گلابی ہوندا اے۔ نر دا
لن لال تے ٹٹے ہلکے جامنی رنگ دے ہوندے نیں۔ جوان نر مینڈرل وچ ایہ رنگ ہور وی گوڑے
ہوجاندے نیں۔ نر مادھ دیاں چھاتیاں تے مشکوالے غدود ہوندے نیں۔ نراں دے دند وی وڈے
ہوندے نیں۔

نر مینڈرل دا جوکھ 25–37 کلو (55-82 پاؤنڈ) تے مادہ دا (11–14 کلو, یا 24.5-31
پاؤنڈ) ہوندا اے۔ کج نر 54 کلو (119 پاؤنڈ) تک وی اپڑ دے نیں۔ نر مینڈرل دا مدرا
ناپ 81–90 سینٹی میٹر (32–36 انچ) تے مادہ دا 56–66 سینٹی میٹر (22–26 انچ) تے
پوچھل ایس توں وکھری 5–9 سینٹی میٹر (2–3.5 انچ) ہوندی اے۔ مینڈرل سب توں چوکھے
جوکھ دا باندر اے۔ نکی پوچھل باجوں ایہ ایڈا لماں نئیں۔ایہدے اجویاں بانہواں تے اکے
ودھواں ویس تے مہاندرا تے پنڈے دی بنتر نال ایہدا آڈا اگر دوجے بیبوناں نال لایا
جاوے تے ایہ گوریلے ورگا لگدا اے۔ ایہ راکھی وچ 31 ورے تک جی سکدا اے ایدی مادھ
ساڈے تن وریاں مگروں بچے جمن جوگی ہوجاندی اے۔

ایہ ہر شے کھا جاندے نیں۔ عام ول نال ایہ بوٹے کھاندے نیں تے بوٹیاں دیاں 100 دے
نیڑے ونڈاں ایہدے کھان وج آندیاں نیں۔ ایہ فروٹ، پتے، سک، ٹانی، تنا، ویل کھاجاندے
نیں۔ کیڑے، کھمبیاں سیونکھ، ٹڈے مکڑیاں، سپیاں تے بچھو لبن تے اوہ وی کھاجاندے نیں۔
آنڈے، ڈڈو، کھچوپڑے، چوۓ تے چکوندراں تک ایہ رگڑ جاندے نیں۔ نکا ہرن ٹاۓ چڑھ جاۓ تے
ایدے ہتھوں نئیں بچدا۔ اک کھوج وچ ایہناں دے کھان پین وچ فروٹ (50.7%)، بی (26%)،
پتے (8.2%)، تنا (6.8%)، پھل (2.7%) تے جانور (4.1%) تے ریندے (1.4%) وج ہور کھانے
آندے نیں۔

مینڈرل دکھنی کیمرون، گیبون، استوائی گنی تے لوکراج کانگو وچ ہوندا اے۔ اتر وچ
ساناگا دریا تک چڑھدے ول اوگوی تے نارتھ دریا دے وشکارلے تھاں ایدا دیس نیں۔ بارشی
جنگل تے وچ کھلے علاقے ایدے پسند دی تھاں نیں۔ ایہ ہے تے زمین تے رہن والے پر بیبون
نالوں زیادہ چر رکھاں تے لنگھاندے تے نیں۔ ٹردیاں چارے ہتھ پیر ورتدے نیں۔ اگر
رکھاں تے ہون تے چھالان مار کے چلدے نیں۔ ایناں دا ٹرنا پھرنا دن ویلے ای ہوندا اے
تے سون لئی روز رکھاں تے تھاں بدلدے نیں۔ تیندوے، سبا پائیتھن تے تاجوالا عقاب
ایہدے شکاری نیں۔

مینڈرل وڈیاں ٹولیان بنا کے ریندے نیں۔ اک ٹولی 520 توں 845 تک دی ہوسکدی اے۔ لوپے
نیشنل پارک وچ اک 1300 دی ٹولی ویکھی گئی تے ایہ انساناں نوں چھڈ کے آگومانساں دا
سب تو وڈا اکٹھ سی۔ ایہ ٹولیاں مادہ مینڈرل تے اوہناں دے نیانیاں دیاں ہوندیاں نیں۔
نر مینڈرل کلی زندگی لنگھاندے نیں۔ مادہ نال میل ویلے سال وچ تن مہینے نر مادہ نال
ریندے نیں۔ 50 تک دی نکی ٹولی وی ویکھی گئی اے.۔ کلے یا چھڑے نر مینڈرل دی ٹولی کدے
نئیں دسی۔

جون تو اکتوبر تک نر مادہ ملدے نیں تے فروری توں مئی تک بچے ہوندے نیں۔ مادھ ہر دو
ورے مگروں بچے دیندی اے۔ گبن رہن دا ویلہ 175 دن تک اے۔ مادہ ای بچے نوں سامبدی اے۔
6 ورے دا نر مینڈرل ٹولی نوں چھڈ کے وکھرا ہوجاندا اے۔ نر جموان دے حق لئی آپس وچ
بھڑ دے وی نیں تے کدے کدے ایہ لڑائی ایہناں نون پھٹڑ وی کردیندی اے۔ ماداواں وچ
چوکھے بچے جمنوالیاں اپنے آپ نوں اتلی پدھر وچ سمجھدیاں نیں۔

رکھاں دے کٹن باجوں ایدے رہن دی تھان مک رئی اے تے اینج ایدا بچنا اوکھا ہوندا
جاریا اے۔ ایدے گوشت لئی ایدا شکار کرنا وی اک وڈا مسلہ اے۔ کانگو وچ ایناں تے برے
دن نیں۔ پر ایہنان نوں راکھی وچ رکھ کے ودایا جاسکدا اے تے فیر جنگل وچ چھڈیا
جاسکدا اے۔



https://pnb.wikipedia.org/wiki/%D9%81%D8%A7%D8%B1%D8%B3%DB%8C

فارسی ہند یورپی بولیاں دی بولی اے ای ایران افغانستان تاجکستان چ بولی جاندی ایے 8
کروڑ 20 لکھ لوک فارسی بولدے نیں مغلیہ سلطنت دے دور وچ ھندستان تے پاکستان چ فارسی
سرکاری زبان سی۔ فارسی نوں افغانستان وچ دری آکھیا جاندا اے۔ پنجابی بولی وچ فارسی
دے بہت سارے لفظ شامل نیں۔

فارسی اک ہند یورپی زبان اے جہڑی ایران ، افغانستان ، تاجکستان چ تے ازبکستان دے
کجھ علاقیاں چ بولی جاندی اے ۔

فارسی زبان نوں ایران ، افغانستان تے تاجکستان چ دفتری زبان دی حثیت حاصل اے ۔
ایران ، افغانستان ، تاجکستان تے ازبکستان چ فارسی تقریبا 8 کروڑ 20 لکھ لوکاں دی
ماں بولی اے ۔

فارسی , اک بولی ہے جو ایران، افغانستان، تاجکستان اتے ازبکستان دی پہلی اتے سرکاری
بولی ہے۔ اسنوں 7.5 کروڑ لوک بولدے ہن۔ بولی پریوار دے لحاظ نال ایہہ ہند یورپی
بولیاں دی شاخ ہند ایرانی بولیاں دی اک شاخ ایرانی بولیاں دی میمبر ہے اتے ہندی دی
طرحاں اس وچّ کریا واک دے آخر وچّ آؤندی ہے۔ ایہہ سنسکرت نال کافی ملدی-جلدی ہے اتے
اردو (اتے ہندی) وچّ اس دے کئی شبد ورتے جاندے ہن۔ ایہہ عربی - فارسی لپی وچّ لکھی
جاندی ہے۔ انگریزاں دے آؤن توں پہلاں برصغیر وچّ فارسی دی ورتوں درباری کماں اتے
لکھائی دی بولی دے روپ وچّ ہندی سی۔ دربار وچّ ورتوں ہون دے کارن ہی افغانستان وچّ
اس داری کیہا جاندا ہے۔

اسنوں ہند یورپی بولیاں دی شاخ ہند ایرانی بولیاں دی اک شاخ ایرانی بولیاں دے لہندے
حصے(لہندیاں ایرانی بولیاں وچّ ونڈ کیتا جاندا ہے۔ حالانکہ برصغیر وچّ فارسی نوں
غلطی نال عربی بولی دے نیڑے سمجھیا جاندا ہے، بولی علم حساب توں ایہہ عربی توں بہت
وکھ اتے سنسکرت دے بہت نیڑے ہے۔ سنسکرت اتے فارسی وچّ کئی ہزاراں ملدے - جلدے سجاتی
شبد ملدے ہن جو دوناں بولیاں دی سانجھی امانت ہن، جویں کہ ہفتہ/ ہفدا، نر / نر
(پرکھ)، دور / دور، ہست / دست (ہتھ)، شت / صد (سو)، تسی / آب (پانی)، ہر / جر
(فارسی وچّ پیلا - سنہرا، سنسکرت وچّ پیلا - ہرا)، مے / نشہ / شہد (شراب / شہد)،
استی / است (ہے)، روچن / روشن (چمکیلا)، اک / ییک، کپِ / کپِ (باندر)، دنت / دند
(دند)، ماتا / ماں، پتر / پدر، بھراتر / بھائی (بھرا)، دہتر / دختر (دھی)، خاندان /
بچّ / بچہ، شکر / کھوک (سور)، گھوڑا / اسب (گھوڑا)، گاں / گٔو (گاں)، ویکتی / جان
(سنسکرت وچّ ویکتی / جیو، فارسی وچّ جیون)، بھوت / بود (سی، اتیت)، ددامِ / دادن
(دینا)، یون / جوان، نوَ / نوَ (نواں) اتے برابر / اسیں (برابر)۔



https://pnb.wikipedia.org/wiki/%D8%B2%D8%A7%D8%BA%D8%B1%D8%A8

زاغرب دیس دے اتلے لہندے چ ساوا دریا دے نال نال ، میدویدنیتسا پہاڑ دیاں دکھنی
ڈھلوان اتے واقع اے ۔ایہ سمندری پدھر توں 122 میٹر دی اچائی تے اے ۔ 2011ء دی
سرکاری جنگننا چ شہر دی لوک گنتی 7۔92،875 اے ۔ زاغرب میٹروپولیٹن چ زاغرب شہر تے
ضلع راغرب اے اینہاں دی کل لوک گنتی 11،10،517 بن دی اے ۔ کروشیا چ ایہ اکو
میٹروپولیٹن علاقہ اے جہڑا 10 لکھ توں ودھ اے ۔ زاغرب شہر رومی سلطنت دےے ویلے توں
ہن تک اک تگڑی تریخ رکھدا اے ۔

شہر دے شہری علاقے چ سبتوں پرانی آبادی انداؤتونیا اے ، جہڑی اج دے شچیتارییوو
علاقہ دے تھاں اتے اک رومی آبادی سی ۔ناں زاغرب پہلی واری 1094ء دیاں دستاویزاں چ
لبھدا اے ، تے 1242ء چ ایہ اک آزاد شاہی قصبہ بنیا ۔ 1851ء چ زاغرب دا پہلا میئر
یانکو کاماؤف چنیا گیا ، 1945ء چ زاغرب کروشیا دا راجگڑھ بنیا ۔

زاغرب دی کروشیا دی انتظامی ونڈ چ اک وکھ تھاں اے تے اسنوں اک شہری کاؤنٹی دا درجہ
دتا گیا اے (جہڑا زاغرب کاؤنٹی توں وکھ اے ) تے ایہ 17 شہری ضلعےآں چ ونڈی ہوئی اے
۔بوہتے شہری ضلعے ساوا دریا نال نال تھلویں علاقے چ نیں ، تے اتلے تے چڑھدے اتلے
ضلعے سلیمے پہاڑیاں دیاں ڈھلواناں اتے نیں ۔ چڑھدے لہندے چ شہر 30 کلومیٹر تے اتلے
دکھن چ 20 کلومیٹر اتے پھیلیا ہویا اے ۔

زاغرب دے موسم نوں سمندری موسم گنیا جاندا اے ۔ زاغرب ج چار وکھرے موسم نیں ۔
گرمیاں گرم تے سردیاں ٹھنڈیاں ۔ سردیاں دا اوسط درحہ حرارت −0.5 °C (31.1 °F) تے
گرمیاں دا اوسط درجہ حرارت 22.0 °C (71.6 °F) رہندا اے ۔ ہر سال گرمیاں چ 17 دناں
نیڑے درجہ حرارت 30 °C (86 °F) توں ودھ رہندا اے ۔ سردیاں دے مہینے ،دسمبر توں مارچ
، چ برفباری عام اے تے خزاں (اکتوبر دسمبر) چ مینہہ تے دھند عام رہندی اے ۔ ودھ تون
ودھ ریکارڈ درجہ حرارت جولائی 1950 چ 40.4 °C (104.7 °F) سی, تے گھٹ توں گھٹ فروری
1956 چ −27.3 °C (−17.1 °F) سی.

زاغرب کروشیا چ رقبہ تے لوک گنتی دے حساب نال سبتوں وڈا شہر اے ۔2011ء دی جنگننا چ
شہر چ 7،92،324 لوک وسدے سن ۔

1997ء چ شہر زاغرب نوں،ضلع زاغرب توں وکھ کردے ہوئے، کاؤنٹی (ضلع) دی حثیت دے دتی
گئی ۔

شہر دی لوک گنتی دی اکثریت کروٹ جہڑے شہر دی لوک گنتی دا 93% نیں (2011 جنگننا)۔ اس
جنگننا چ 55،000 نسلی گھٹ گنتیاں وی گنیاں گئیاں ، جہڑیاں کہ:17,526 سرب (2.22%),
8,119 بوسنیاک (1.03%), 4,292 البانوی (0.54%), 2,755 روما لوک (0.35%), 2,132
سلوینی (0.27%), 1,194 مقدونی (0.15%), 1,191 مونٹی نیگرووی (0.15%) ،تے کئی ہور
نکیاں نسلی ٹولیاں ۔

زاغرب شہری انتظامی علاقے چ صرف زاغرب شہر ای وڈی آبادی نئیں - بلکہ کئی وڈیاں
آبادیاں ، جداں سسویتے تے لوچکو نیں تے کئی نکے پنڈ نیں:

سائیٹ غلطی:<ref> ٹیگ اک ٹولی جیدا ناں "nb" اے ہیگے نیں، پر کوئی <references
group="nb"/> ٹیگ ناں لبیا۔ سائیٹ غلطی:<ref> ٹیگ اک ٹولی جیدا ناں "lower-alpha"
اے ہیگے نیں، پر کوئی <references group="lower-alpha"/> ٹیگ ناں لبیا۔



https://pnb.wikipedia.org/wiki/%D8%AC%D9%85%DB%81%D9%88%D8%B1%DB%8C%DB%81_%DA%A9%D8%B1%DB%8C%D9%85%DB%8C%D8%A7

جمہوریہ کریمیا (Republic of Crimea) (تلفظ: /kraɪˈmiːə/ یا /krɨˈmiːə/; روسی:
Республика Крым, tr. Respublika Krym; IPA: [rʲɪsˈpublʲɪkə krɨm]; کریمیائی تاتار:
Къырым Джумхуриети, Qırım Cumhuriyeti; سانچہ:Lang-ua, Respublika Krym) روس دی اک
فاقی موضوع اے جو کہ جزیرہ نما کریمیا چ واقع اے۔ ایہ علاقہ یوکرین تے روس دے
درمیان جھیڑے دی تھاں اے۔

16 مارچ، 2014 نوں روس نواز حکومت خود مختار جمہوریہ کریمیا جسنوں یوکرینی حکومت نے
تسلیم نہیں کیتا سی، روس دے تعاون نال اک ریفرنڈم منعقد کیتا۔ ریفرنڈم کمیشن دے
اعلان کردہ بتیجےآں دے مطابق 96.77٪ ووٹراں نے روس چ شمولیت دے حق چ ووٹ دتا۔
کریمیا نے آزادی دا اعلان کیتا تے اگلے دن روس چ شمولیت اختیار کیتی۔ یوکرین تے
اقوام متحدہ دے رکن دی اکثریت واضح طور بیان دتا کہ اوہ جزیرہ نما کریمیا اتے روسی
حکمرانی تسلیم نہیں کردے۔ روس نے اس دے جواب چ کوسووہ تے دکھنی سوڈان دا حوالہ دتا
جدوں اقوام متحدہ نے انہاں دے وکھ ہوجانے دی حمایت کیتی سی۔

جمہوریہ کریمیا کریمیائی وفاقی ضلع چ روس دے دو وفاقی موضوعات وچوں اک اے جدونکہ
دوسرا روس دا وفاقی شہر سواستوپول اے۔



https://pnb.wikipedia.org/wiki/%D8%AA%D8%A7%D8%B1%DB%81

تارہ اسمان تے کسے وڈے چمکدے گولے نوں جیہڑا پلازمہ نال بنیا ہوۓے تے گریوٹی نال
جڑیا ہوے کیندے نیں۔ سورج وی اک تارہ اے جیڑا زمین نوں گرمی تے چانن دین دی اک وڈی
تھاں اے۔ دوجے تارے وی رات نوں اکھ نال ویکھے جاسکدے نیں اگر وشکار کوئی روک ناں
ہووے۔ اوہ اپنے چوکھے پینڈے باجوں لشکدے نقطے لگدے نیں۔ پرانے ویلیاں توں اسمان تے
دسدے تاریاں نوں تارہ چرمٹاں وچ ونڈیا ہویا اے تے چوکھے لشکدے تاریاں دے اپنے ناں
وی ہے نیں۔ تارہ گروواں نے صدیاں پہلے توں تاریاں دے نقشے تے اوہناں دیاں گٹھاں
بنایا ہویاں نیں۔

تارے دے اندر اوہدے گڑھ وچ ہائیڈروجن ہیلیم وچ پلٹدی اے تے ایدے باجوں گرمی تے
انرجی ایدے وشکار توں ایدھی اتلی پدھر تے آندی اے جیدے چانن نال تارہ لشک ماردا اے۔
اک تارہ پہلے کٹھی ہوئی گیس ہوندی اے جیدا مادہ ہائیڈروجن نال بنیا ہوندا اے ایدے
نال کج ہیلیم تے ہور گیساں وی ہوندیاں نیں۔ جدوں ایہ کٹھی ہوکے جڑ جاندی اے تے فیر
ایدے اندر ہائیڈروجن ہیلیم وچ پلٹن لگ جاندی اے تے ایس کم وچ انرجی تے چانن باہر
نکلدا اے۔ جدون ایدے اندر دا سارا ہائیڈروجن بالن مک جاندا اے تے ایہ پھل جاندا اے
تے لال ہوجاندا اے۔ ایدے کج انگ ہور تاریاں دے کم اندے نیں اگر ایدھے اندر بھارے
عنصر ہون تے فیر ایہ تاریاں دی اک نویں نسل بنے گی تے اندر دا گڑھ اک نیٹرون تارا
یا کالا سوراخ وی بن سکدا اے۔ ہائیڈروجن نوں چھڈ کے دوجے سارے عنصر تاریاں وج بنے
نیں۔

دوہرا تارہ یا کئی تارہ پربندھ دو یا چوکھے تاریاں دی ٹولی ہوندی اے جیہڑی کھچ نال
جڑی ہوندی اے تے اک دوجے دے دوالے پکے چکراں وچ کمدے نیں۔ ایہ اگر چوکھے نیڑے ہون
تے فیر ایہناں دی کھچ ایہناں دے اگلے جیون تے اثر پاندی اے ۔ جوکھے تارے کھچ باجوں
رل کے تاریاں دی وڈی ٹولی بناندے نیں جیہنوں تارہ گچھا یا تارہ سمندر کیندے آں۔

تاریاں دا صدیاں توں انسانی رہتل وچ کم ریا اے۔ ایہ مزہب وچ ورتے جاندے رۓ، سفر کرن
لگیاں ایہناں نال راہ لبیا جاندا سی تے اپنے تھاں ٹکانے نوں لبن لئی وی ایہ کم اندے
سن۔ کئی پرانے تارہ گرو ایس سوچ ول سن جے تارے اسمان تے پکے ٹنگے ہوۓ نیں تے اوہ
ہلدے جلدے نئیں۔ اوہناں تارہ گروواں نیں تاریاں دے چرمٹ بناۓ تے ایدھے نال اوہ
پاندھیاں دی ٹور نوں ویکھدے سن۔ سورج دی ٹور توں سورجی یا گریگری کلنڈر بنایا گیا
جیہڑا ایس ویلے ساری دنیا تے لاگو اے۔

تاریاں دا سب توں پرانا تے ٹھیک نقشہ مصری تارہ پڑھت وچ 1534 م پ ورے پہلے بنایا
گیا ۔ تاریاں دی سب توں پرانی گٹھ 1531–1155 م پ وچ پرانے عراق وچ بنائی گئی ۔

یونانی تارہ پڑھت وچ سب توں پرانی تارہ گٹھ ارسٹلس نے ٹیموچارس دی ہتھ ونڈائی نال
300 م پ دے نیڑے بنائی۔ ہپارخس دی تارہ گٹھ وچ (دوجی صدی م پ) 1020 تارے سن جنہاں
نوں بطلیموس دی تارہ گٹھ وچ ورتیا گیا۔ ہپارخس کسے نویں بنن والے تارے نوں ریکارڈ
کرن والا پہلا بندا سی۔ اجکل ورتے جان والے کئی تاریاں تے تارہ چرمٹاں دے ناں
یونانیاں رکھے سن۔ اندلسی تارہ گرو ابن باجہ نے 12ویں صدی وچ دسیا جے چٹا راہ ان
گنت تاریاں دا چرمٹ اے جیہڑے نال جڑے دسدے نیں۔ ٹائیکو براہے اک مڈھلے یورپی تارہ
گرو نے نویں بنن والے تاریاں دا دسیا تے ایہ گل کیتی جے اسمان تے تبدیلیاں آندیاں
ریندیاں نیں۔ گیورڈانو برونو اک اطالوی تارہ گرو نے 1584 وچ ایہ کاہڈ کڈھی جے تارے
وی سورج وانگوں نیں تے کئیاں دے پاندھی وی ہون گے تے ممکن اے جے زمین وانگوں اوہناں
دے دوالے چکر وی کٹدے ہوون۔ ایہو گل پرانے یونانی فلسفی ڈیموکریٹس تے ایپیکیورس تے
12ویں صدی دا مسلمان فلسفی فخرالدین رازی وی کرچکے سن۔

17ویں صدی وچ سارے تارہ گرو ایس گل تے کٹھے ہورۓ سن جے تارے تے سورج اک ای شے نیں
ایس سوال دے جواب وچ کہ ایہناں دی کھچ ساڈے سورج پربندھ تے کیوں نہیں، نیوٹن نے ایہ
جواب دتا جے تارے برابری نال پوری کائنات وچ وکھرے ہوۓ نیں۔

اطالوی تارہ گرو جیمینیانو مونٹاناری نے 1667 وچ الگول تارے دی لشک وچ فرق پیندے
ویکھے۔ انگریز تارہ گرو ایڈمنڈ ہیلے نے دو تاریاں دے ٹرن دا نقشہ بنا کے دسیا جے
ایہ ہپارخس تے بطلیموس ویلے توں اوہدے ویلے تک ایہناں دو تاریاں دی تھاں وچ فرق
آگیا سی تے ایس دا مطلب اے جے تارے اکو تھاں تے نئیں کھلتے ریندے۔ کسے تارے دا زمین
توں پینڈا پہلی واری جرمن تارہ گرو فریڈرش بیسل نے 1834 وچ ناپیا جدوں اوہنے 61
سگنی تارے دا پیرلیکس ول نال 11.4 چانن ورے پینڈا منیا۔ پیرلیکس ول توں ایہ وی پتہ
چلیا جے اسمانی پینڈے ساڈی سوچ توں وی جوکھے نیں۔

ولیم ہرشل (1822-1738) پہلا تارہ گرو سی جیہنے اسمان تے پھیلے تاریاں نوں اک پربندھ
نال ویکھن تے اوہناں دیاں تھانواں نوں لبن تے اوہناں دا حساب رکھن تے تارہ گٹھاں دی
لکھت دے کم وچ پیا۔ ایہ کم کرن مگروں کج وریاں مگروں جدوں اوہنے اوہناں تاریاں نوں
فیر ویکھیا تے کئیاں تاریاں دیاں تھانواں اوہنوں بدلیاں دسیاں۔ (تاریاں نوں لبدیاں
لبدیاں ہرشل نے مارچ 1781 نوں سورجی پربندھ دا اک پاندھی یورینس وی لبھیا)۔

جوزف فان فراؤنہوفر تے اینجلو سچی رل کے تارہ چانن پڑھت دی سائینس دا مڈھ رکھدے
نیں۔ 1814 وچ فراؤنہوفر نے فراؤنہوفر پٹیاں لبھیاں۔ اینجلو سچی نے تاریاں نوں
اوہناں دے چانن دے نکھیڑیاں توں وکھریاں ٹولیاں وچ ونڈیا۔ تاریاں نوں وکھریاں
ٹولیاں وچ ونڈ کے اوہناں نوں پچھانن دا اجکل چالو ول امریکی تارو گرو اینی کینن نے
بنایا سی۔

19ویں صدی وچ دوہرے تاریاں نوں ویکھن دا شوق تے لوڑ ودھی 1834 وچ فریڈرش بیسل نے
سیریس تارے دی ٹور وچ تبدیلی نوں ویکھیا تے ایہ گویڑہ لایا جے ایدھے نال اک لکیہ
ہویا تارہ وی ہے۔ 20ویں صدی وچ ٹیکنالوجی دے اگے ودھن، ودھیا ویکھن دے اوزار آن نال
تارہ پڑھت وچ انقلاب آگیا۔ 1921 وچ البرٹ مائیکلسن نے انٹرفیرومیٹر ورتدیاں ہویاں
ہوکر ٹیلیسکوپ تے تاریاں دا قطر ناپیا۔ 1913 وچ ہرٹزسپرنگ-رسل ڈائیگرام بنی جیدے
نال تارہ پڑھت وچ چوکھے وادھے ہوۓ۔ تاریاں دے اندر نوں تے تاریاں دے جیون بارے جانن
وچ چوکھے وادھے ہوۓ۔ کوانٹم فزکس نال تاریاں دے سپیکٹرم نوں سمجھن تے پڑھن وچ ہتھ
ونڈائی ہوئی۔ ایدے نال تاریاں دے محول دی بنتر دا پتہ چلیا۔ ساڈے تارہ سمندراں دے
لوکل گروپ وچ سپرنووا نوں چھڈ کے اکلے تارے ویکھے تے پڑھے جاچکے نیں۔ ایہ کم اچیچیا
ساڈے چٹا راہ دے دسنوالے تاریاں تے ہویا اے۔

پرانے عراق دے ویلے توں ای تاریاں دے ناں رکھن دا رواج سی۔ تاریاں دے کٹھ جیہنوں
اسیں چرمٹ کہنے آں اوہناں لوکاں اپنی سوچ، مزہب تے محول توں ایہناں نوں ناں دتے ۔
اوس سوچ وچ زمین ایس کائنات دا گڑھ سی تے سورج 12 تھانواں وچوں لنگدا سی ایہناں 12
تھانواں دے وکھرے ناں سن تے ایہناں توں فیر تاریاں نال انساناں اپنی قسمت جوڑی۔
تاریاں توں قسمت دا حال پتہ کرنا تارہ پڑھت توں اک وکھرا انگ بنیا۔ کئی تاریاں دے
عربی تے لاطینی ناں نیں۔

سورج چن تے تاریاں بارے کہانیاں ہر رہتل وچ سن تے عام بولی وچ ایہناں نال جڑے شبد
تے محاورے نیں۔ دناں دے ناں ایہناں تے رکھے گۓ۔ 1603 وچ جرمن تارہ گرو یوہان بائر
نے تاریاں دے نقشیاں تے کتاب چھاپی ایدھے وچ اوہنے ناں رکھن دا اک نواں ول کڈیا
جیدے وچ تارے دا ناں یونانی ارے نال تے اک ہور اکرا اوہدے تارہ چرمٹ نوں لاطینی وچ
دسدا سی۔ اورین تارہ چرمٹ وچ بتلجوز نوں اوہنے الفا اوریونس دا ناں دتا۔ الفا کسے
تارہ چرمٹ وچ سب توں لشکدے تارے نال آندا اے تے اوریونس اوہدے ناں دا لاطینی انگ
اے۔ اسمانی قنون باجوں صرف انٹرنیشنل اسٹرونومیکل یونین ای تاریاں دا ناں رکھ سکدی
اے۔

آپسی کھج باجوں جدوں مالیکیولی بدل نیڑے ہوندے نیں کنے ہوندے نیں ایدھے نال اوہناں
دا گرمی ناپ ودھدا اے ایہ کٹھے ہون دا کم کروڑ تون ڈیڑھ کروڑ ورے تک رہیندا اے ایس
مالیکیولی بدل دا وڈا انگ ہائیڈروجن ہوندی اے تے 23–28% ہیلیم ہوندی اے۔ کج ہور
پآرے عنصر تھوڑے ناپ وچ وی ہوسکدے نیں۔ اورین نیبولہ اک ادھارن اے۔

چوکھے تارے اک توں 10 ارب ورے دے ہوندے نیں۔ کج 13.7 ارب ورے تک دے وی نیں تے ایہو
ای ایس کائنات دی عمر اے۔ ایچ ای 1523-0901 ہلے تک لبے تاریاں وچ سب توں پرانا اے
تے اوہدی عمر 13.2 ارب ورے اے۔ جناں کوئی تارہ پآری ہویگا اوہنا ای او جلدی سڑیگا۔
وجہ اوہدی ایہ ہوندی اے جے پآرہ ہون باجوں اوہدے گڑھ تے دبا زیادھ ہوندا اے تے اوہ
چھیتی بلدا اے۔ پآرا تارہ کج ملین ورے ای چلدا اے جد کے نکا تارہ ہولی سڑن باجوں
چوکھا چر کڈھدا اے۔

تارھ پڑھت وچ تاریاں نوں اوہناں دی گرمی توں اوہناں نوں وکھریاں ٹولیاں وچ ونڈیا
جاندا اے تے ایہ ایہناں وچوں وکھرے رنگاں دیاں لشکاں توں پتہ لگدا اے۔



https://pnb.wikipedia.org/wiki/%D8%A7%D9%86%DA%A9%D8%B1%DB%81

انکرہ ([انقرہ) ترکی دا راجگڑھ تے استمبول مگروں دیس دا سب توں وڈا شہر اے۔ 2005ء
دے آنکڑے وچ اسدی لوک گنتی 43 لکھ 19 ہزار اے ۔ ایہ انکرہ نوں پہلے انگورہ دے ناں
نال جانیا جاندا سی۔ انکرہ اناطولیہ دے وشار چ اک وڈا بپاری تے صنعتی گڑھ ہون دے
نال نال ترک سیاست دا وی گڑھ اے۔ ترکی دے وشکار ہون باہجوں ایہہ سڑکاں تے ریل نال
پورے نال جڑیا ہوئیا اے۔

انکرہ 189 قبل مسیح چ رومی سلطنت چ شامل ہوئیا تے رومی علاقے دی حثیت نال ایہہ
سلطنت دے مشرقی حصے دا بوہا بن گئیا ۔ راجگھر قسطنطنیہ ہون دے باوجود اسدی حثیت
مسلمہ سی ۔ ایہہ شہر 11ویں صدی عیسوی تک مسلم فوجاں دے حملے سہندا رہیا تے
بالآخرسلجوق سلطنت دے فرمانرواء الپ ارسلان نے جنگ ملازکرد چ بازنطینی سلطنت نوں
شکست دے کے اناطولیہ دی فتح دابوہا کھول دتا ۔ پہلی صلیبی جنگ (صلیبی جنگاں) چ اس
تے صلیبیاں نے قبضہ کرلئیا ۔ سلطنت عثمانیہ دے دوجے سلطان اورخان اول نے 1356ء چ
شہر تے قبضہ کرلئیا ، جدوں کہ امیر تیمور نے 1403ء چ انکرہ دے مقام تے بایزید یلدرم
نوں شکست دے کے عثمانی سلطنت نوں زبردست نقصان پہنچائیا پر عثمانیاں نے چھیتی ای
شہر نوں دوبارہ واپس حاصل کرلئیا ۔

پہلی جنگ عظیم دے بعد بیرونی قبضے دے خلاف جدوجہد لئی مصطفی کمال اتا ترک نے انقرہ
نوں اپنا مرکز بنائیا تے بعد چ فتح دے بعد راجگھر قسطنطنیہ توں انکرہ منتقل کردتا ۔



https://pnb.wikipedia.org/wiki/%DB%81%D9%88%D8%A7%D8%A6%DB%8C_%D8%AC%DB%81%D8%A7%D8%B2

ہوائی جعاز ایسا جعاز اے جیہڑا انجن دے زور نال تیزی پھڑدا اے تے عام طور تے پراں
دے اتے ہوا دے زور نال اڈدا اے۔ اے ہوا دا زور اپنے پراں دے خاض ڈیزائن نال ورتدا
اے، جعاز دے پر دے اتوں دی ہوا پر دے تھلے دے لحاظ نال کٹ تیزی نال لنگدی اے جیدے
توں تھلویں پاسے دی ہوا اتے زور لاندی اے تے جہاز اڈ سکدا اے۔

ہوائی جعازاں دے علاوہ راکٹ تے میزائل وی اڈدے نیں مگر اوہ صرف راکٹ انجن دے زور تے
اڈدے نیں تے پراں نوں نئیں ورتدے اس واسطے اوناں نوں ہوائی جعاز نئیں سمجیا جاندا۔
ہوائی جعاز پہلی واری 1903 چ اڈیا تے اج کل انساناں نوں اک تھاں توں دوجی تھاں
لیجان واسطے بوت وڈے پیمانے تے ورتیا جاندا اے۔ جنگاں ہوائی جہازاں نال لڑیاں
جاندیاں نیں۔ جیڑا بندہ جہاز اڈاندا اے اونوں پائلٹ آخدے نیں۔ کج جہاز بغیر پائلٹ
توں وی اڈدے نیں اوناں نوں ڈرون جہاز کیندے نیں جنج پریڈیٹر ڈرون۔



https://pnb.wikipedia.org/wiki/%DA%86%D8%A2

چاء دنیا وچ پانی دے مگروں سبھ توں بوہتا پیتا جان والا مشروب اے۔ ایہ چاء دے بوٹے
دیاں پتیاں نوں ابال کے بنائی جاندی اے ۔ ایہدا سواد کچھ کوڑا ہُندا اے جیہنوں لوک
پسند کردے نیں ۔

چاء پہلی واری چین وچ دوائی لئی ورتی گئی ۔ چین توں ایہنوں پرتگیزی 16ویں صدی وچ
دوجے دیساں ول لے گۓ ۔ برطانیہ وچ 17ویں صدی وچ چاء عام پیتی جان لگی ۔ انگریز چاء
نوں ہندستان لے آۓ تاں جے اِتھے اگا کے چین دے مقابلے تے بپار کیتا جاسک ۔ چاء نوں
پرانے ویلیاں توں پںڈے دے فیدے لئی ورتن دی صلاح دتی گئی اے ۔ ایہدے بارے ہن دیاں
کھوجاں دسدیاں نیں جے چاء دل دے روگ نوں گھٹاندی اے، کینسر لئی فیدا دیندی اے، دل
دے دباء تے وزن گھٹاوندی اے، بیکٹیریا تے وائرس نال لڑدی اے ۔

چاء وچ تھیانائن، اک امینو ایسڈ ہُندا اے جیہنوں ورتو تے سوچ وچ سکون تے فیدے والا
کنٹرول آوندا اے ۔ ایسی سوچ گوڑی سوچ لئی چنگی اے ۔

ناں چاء پنجابی وچ پرتگیزی بولی توں آیا ۔ پرتگالی 16ویں صدی وچ ایہ شبد کینٹن شہر
تے بولی کینٹونی توں لیاۓ۔ اردو وِچ برتیا جان والا شبد چاۓ، فارسی توں آیا تے
فارسی، ترک بولی، تے وچکارلے ایشیا وچ ایہ شبد چین توں آیا ۔ انگریزی شبد (tea)
پہلی باری چین توں اوتھے دی من چینی بولی توں ڈچ لے کے آۓ تے انگریزی وچ اوہناں
کولوں 1610 وچ ایہ شبد آیا ۔

کیفین چاء دے سکے وزن دا ٪3 ہوندی اے۔ اک کپ وچ 30 توں 90 ملی گرام ہوسکدی اے ۔ چاء
وچ امینو ایسڈ تھیانائن وی ہوندا اے جیہڑا کیفین دے اسرات نوں ٹھیک کردا اے ۔ ایہدے
وچ تھیوبرومائن تے تھیوفائلین وی ہُندے نیں جیہڑے جوش دیندے نیں ۔

کالی چاء چاء دی اک ونڈ اے جیہڑی چاء دے بوٹے دے پتیاں توں بنائی جاندی اے ۔ ایہ
دوجیاں چاءواں جیویوں ہری چاء تے اولونگ توں تکڑی ہُندی اے ۔ ایہدے وِچ کیفین چوکھی
ہُنندی اے ۔ ایہدا ایہ ناں ایہدے کالے پتیاں باہجوں اے ۔ ایہدا بپارایس لئی وی
زیادا ہُندا اے کیوں کہ ایہ چوکھا چِررکھی جاسکدی اے ۔ لیہندے وچ ایہنوں بنان لئی
پہلے پانی نوں 99 °C تک ابالیا جاندا اے ۔ کالی چاء وچ ہون والے کئی کیمیکل 90 د
گرمی ناپ تون تھلے اپنا آپ نئیں دسدے ۔ اتلے تھانواواں تے گرمی ناپ وی اچا ہوجاندا
اے ۔ کالی چآ نوں 4 منٹ تک ابالی دا اے ۔ ہندستان وچ چوکھے چر تک ابالا دتا جاندا
اے ۔

ہری چاء نوں زیادا تیار نہیں کیتا جاندا ۔ ایہ چاء 80 دے گرمی ناپ تک ابالی دی اے ۔
جنی چاء ودھیا ہووی گی گرمی ناپ اونا تھورا ہونا چاہیدا اے ۔ چوکھے گرم پانی نال
سواد کوڑا ہوسکدا اے ۔

کئی رہتلاں وچ جیہناں وچ پنجابی وی آندیاے، چاء وچ ددھ رلایا جاندا اے۔ ایس دا
لکھتاں وچ پہلی واری 1680 وچ آیا جدوں یورپ دی اک سوانی میڈم ڈی سیوگنی نے کیتا۔
ہندستانی مسالہ چآ وچ چآ نال لاچی، ادرک تے ہور مسالے رلاۓ جاندے نیں۔ دد، چآ وچ
تیزابی اسر گھٹ کردا اے۔ ہان چینی دد نہیں ملاندے پر مانچو ملاندے نیں۔ تبتی لوک چآ
وچ ددھ، یاک مکھن تے لون رلا کے پیندے نیں ۔ روس، پولینڈ، ہنگری تے اٹلی وچ چاءوچ
نمبو رلایا جاندا اے ۔

پنجابی چاء پنجابی چاء وچ پہلے پانی نوں گرم کیتا جاندا اے تے گرم پانی وچ چاء دی
پتی سٹی دی اے ۔ ایہدے نال ای پانی دا رنگ پتی باہجوں کالا ہوجاندا اے تے ایس نوں
قاہوا کیہندے نیں۔ فیر ایہدے وچ ددھ تے کھنڈ رلائی دی اے ۔ مزے لئی کچھ لوک ملائی
وی رلاندے نیں ۔ لیچی وی سواد لئی کدے کدے پائی جاندی اے ۔ بندا روگی ہوے تے اوہنوں
پتی پانی وچ رلا کے قاہوا دتا جاندا اے ۔



https://pnb.wikipedia.org/wiki/%D9%BE%D8%B1%D8%B4%DB%8C%D8%A7

پروشیا اک تریخی جرمن ریاست سی جیڑی پروشیا تے برانڈنبرگ نوں رل کے بنی سی۔ پروشیا
نے جرمنی تے یورپی تریخ گوڑے نشان چھڈے۔

بول پروشیا پرانے پروشین توں بنیا اے جیڑے بالٹک سمندر دے کنڈے تے لیٹویا تے
لیتھوینیا نال جڑے ہوۓ لوک سن جناں تے ٹیوٹن جیداراں نے مل مار لیا۔ وشکارلے تے
لیندے جرمنی توں لوکاں دے آن نال اے تھاں جرمن ہوندی گئ۔ 1618 چ برانڈنبرگ تے
پروشیا اکھٹے ہوۓ تے 1701 چ پروشیا دے اک بادشاہ دی ریاست ہون دا ڈھنڈورا پٹیا گیا۔
فریڈرک (1740-1786) دے ویلے پروشیا یورپ دی اک وڈی تے تگڑی ریاست سی۔ چانسلر بسمارک
نیں نکیاں نکیاں جرمن ریاستاں نوں اکھٹا کر کے 1871 چ جرمن سلطنت دی نیو رکھی جیدے
چ وڈا پاسا پروشیا دا سی۔ پروشیا سیاست، سائنس تے ہور دوجیاں راہواں چ سب توں اگے
سی۔ ہوہنزولرن بادشاہواں دے دور چ پروشیا سب توں اتے سی پر 1918 دی ہار توں بعد
ہوہنزولرن ٹبر مک گیا 1947 چ جرمنی دے دشمناں نیں پروشیا جیڑا کے جرمنی دا اک صوبہ
سی اونوں مکا دتا بلکہ اودا ناں لینا وی بند کر دتا گیا۔



https://pnb.wikipedia.org/wiki/%D9%BE%D8%B1%D8%A7%D9%86%D8%A7_%DB%8C%D9%88%D9%86%D8%A7%D9%86

پرانا یونان یونان دی کلاسیکی تریخ دے ویلے نوں کیندے نیں۔ جیڑا 8 صدی قبل مسیح توں
لے کے سن 600 تک ریا۔ اس توں فورا بعد وشکارلہ ویلا تے بازنطینی سلطنت دا دور ٹر
پیا۔ پرانے یونان دا اک ویلا جیڑا 5ویں صدی قبل مسیح تے 4تھی صدی قبل مسیح وچ ٹریا
اونوں کلاسیکی یونان کیندے نیں۔ کلاسیکی یونان فارس دے یونان اتے حملے نوں روکن دے
بعد تیزی نال ودیا۔ سکندر دے ایشیاء اتے حملے دے بعد یونانی کلچر یورپ دے پرلے کونے
توں دکھنی اشیاء تک پھیل گیا۔

کلاسیکی یونانی کلچر دا رومی سلطنت اتے بوت وڈا اثر ریا، خاص طور تے یونانی فلاسفی
دا۔ رومی سلطنت یورپ تے رومی سمندر دے گرد دے تھاواں تک اس فلاسفی دا کافی حصہ لے
گئی۔ اس لئی یونانی فلاسفی نوں مغربی کلچر دی ماں سمجیا جاندا اے۔

پرانا کلاسیکی دور 8ویں صدی قبل مسیح چ ٹریا تے 6ویں صدی چ جا کے مکیا۔ پرانے
کلاسیکی دور توں پہلاں یونانی نیرا دور (1200 - 800 قبل مسیح) سی۔ اس دور دے آخر تے
اک ویلا آیا جیڑا کوئی 8ویں صدی قبل مسیح چ سی جدوں یونان اتے شام، فونیشین تے مصری
کلچر دا بوت اثر ریا۔ اس ویلے وچ یونان ایلفابیٹ سکرپٹ وی آیا جس نال کلاسیک یونانی
لٹریچر نے وی جان پھڑی۔ نیرے دور دے مکن دا ورہ 776 قبل مسیح نوں وی کیا جاندا اے،
776 قبل مسیح چ پہلی اولمپک کھیڈاں ہوئیاں سن۔ پرانے دور دے 8ویں صدی قبل مسیح دے
ٹرن دے بعد کوئی 500 قبل مسیح چ کلاسیکی دور آیا جیدے بعد سکندر دے 323 قبل مسیح چ
مرن توں بعد یونانی دور آگیا۔

7ویں صدی قبل مسیح چ تاجراں دا طبقہ یونان چ ودن لگ پیا، اس دا پتہ 680 قبل مسیح وچ
آن آلی کرنسی نال پتہ چلدا اے۔ اس نال یونان دے سیاسی محول چ گرمی جم پئی۔ یونان
دیاں ریاستاں دے راجیاں نوں اپنی پۓ گئی کہ تاجر امیر ہو گۓ نیں تے اوہ وی سیاست چ
اپنی طاقت چاندے نیں۔ 650 قبل مسیح دے بعد راجیاں نوں اپنی حکومت رکھن لئی لڑنا
پیندا سی، اگر اوہ ہار جان تے اوناں دی تھاں کوئی ڈکٹیٹر آجاندا سی جینوں یونانی چ
Tyrant آخدے نیں۔

کئی ریاستاں وچ اس ویلے دی وددی آبادی تے کٹ تھاں دی وجہ نال امیر تے غریب وشکار
لڑائی ہو پئی۔ یونانی ریاست سپارٹا نیں اپنے کول دی نکیاں ریاستاں اتے قبضہ کر لیا
تے لڑائی مکان لئی اوناں دی آبادی نوں کھیتی باڑی تے مزدوری دے کماں تے لا دتا تے
سپارٹا دا ہر مرد فوجی بن گیا۔ ایتھنز نوں وی انج دیاں لڑائیاں مکان لئی قنون بدلنے
پۓ جیناں نال غریباں نوں تھوڑا سکون تہ لبیا مگر راجیاں کول اور زور آگیا۔

6ویں صدی قبل مسیح تک یونان دے کج شہر-ریاست یونان دے کماں چ کافی اگۓ آگۓ: ایتھنز،
سپارٹا، کورینتھ تے تیبای۔ ایناں ریاستاں نیں اپنے ارد گرد دے تھاواں اتے مل مار
لیا تے ایتھنز تے کورینتھ اس ویلے دیاں وڈیاں سمندری تے تاجر طاقتاں بن گئیاں۔ 8ویں
صدی قبل مسیح چ وددی آبادی دی وجہ نال کئی یونانی لوک یونان توں بار دکھنی اٹلی،
سسلی تے ترکی ٹر گۓ۔ اوتھے جا کہ اوناں نیں اپنی حکومت شروع کردتی مگر یونان نال
مزہبی تے تجارت دے تعلق رکھے۔

سپارٹا تے ایتھنز اک دوجے دے دشمن سن مگر جدوں فارس دے بادشاہ دارا نیں یونان اتے
حملہ کیتا اوناں نوں یونان دے بچاؤ لئی سنگی بننا پیا۔ فارس دی فوج نیں جنگ ٹرن دے
نال ای تھریس تے میسیڈون اتے مل مارلیا مگر ایہ جنگ یونانیاں نیں 490 قبل مسیح چ
میراتھون دی لڑائی چ جتی۔ دارا دے بعد اودے پتر زرکسز نیں 10 وریاں بعد یونان اتے
فیر حملہ کر دتا اس واری اونے اتلا تے دکھنی یونان مل لیا مگر یونان دیاں
شہر-ریاستاں نیں اونوں وی ہرا دتا۔ یونان تے فارس دیاں لڑائیاں 449 قبل مسیح تک
ٹردیاں رئیاں، جدوں ایتھنز پھچے کئی یونانی ریاستاں نیں فارس نوں ہرا دتا تے یونان
آزاد کرا دتا۔

تیبائی دی سپارٹا، ایتھنز تے کج اور ریاسستاں نال 362 قبل مسیح وچ اک وڈی جنگ ہوئی
جیڑی اوہ جت تے گیا مگر ساری ریاستوں نوں اینا نقصان ہویا کہ سارے بے گۓ۔ یونان دے
کمزور ہون دے نال نال میسیڈون دے بادشاہ فیلپ 2 نیں اپنے جگ نوں کھٹے کیتا، اتلے تے
لیندے پاسے مل ماریا تے تھیلاسی تے تھریس اتے وی مل مار لیا۔ اونیں 338 قبل مسیح وچ
یونانی ریاستاں اتے حملہ کیتا تے 338 قبل مسیح وچ تیبائی تے ایتھنز دیاں فوجاں نوں
ہرا کہ سواۓ سپارٹا سارے یونان دا بادشاہ بن گیا۔ اونیں ساریاں یونانی ریاستاں دے
وشکار وی لڑائی مکا دتی۔ اونیں ھخامشی سلطنت نال وی جنگ کیتی مگر اونوں اودے اپنے
بندے نیں قتل کردتا۔

فیلپ دا پتر سکندر سی، اونیں یونان دی ھخامشی سلطنت نال جنگ لائی رکھی تے اودے
بادشاہ دارا 3 نوں ہرا کہ اسدی سلطنت نوں بلکل توڑ دتا تے اس تھاں نوں یونان تھلے
لے آیا۔ سکندر ہندستان ال وی آندا ریا جتھے اوہ دریاۓ جہلم کول راجا پورس نال لڑیا۔
پورس نوں ہرا کہ سکندر اپنی فوج دے کہن تے واپس ٹر پیا تے بابل آکہ مرگیا۔ اونیں
اپنی جنگ وچ کوئی 20 شہر آباد کیتے جیناں دا ناں اپنے ناں اتے رکھیا۔ جدوں سکندر
مریا یونان اپنی طاقت دے عروج اتے سی۔ یونانی ریاستاں دے اکھٹے رین نال اوناں دی
اپنی اسی کون تے تسی کون دی پالیسی وی کٹ گئی سی۔

یونانی دور 323 قبل مسیح وچ ٹریا جدوں سکندر اپنیاں جنگاں نال مر گیا تے 146 قبل
مسیح تک ٹریا جدوں روم نیں یونان اتے مل مار لیا۔ روم دے مل مارن نال یونانی کلچر
نوں تے کج نئیں ہویا مگر یونان دی سیاسی آزادی مک گئی۔ یونانی دور وچ یونان دے اپنے
تھاواں دی یونانی کلچر وچ خاصیت کٹ گئی تے کلچر دا راجکعر مصر وچ سکندریہ تے شام وچ
انطاکیہ بن گۓ۔ سکندر دے کافی تھاواں اتے مل مارن نال یونانی ریاستاں دے لوکاں دی
ذہنیت اتے کافی اثر پیا۔ اوناں دے جوان لوک یونان دے نوے نگراں وچ جا کے بس گۓ۔
اوناں چوں لوک یونان توں دور پنجاب تک آۓ جتھے یونان-ہند ریاست 1 قبل مسیح تک ٹردی
رئی۔

146 قبل مسیح وچ یونان اتے روم نے کورینتھ دی لڑائی جت کے مل مار لیا، میسیڈون روم
تھلے آگیا تے یونان اتے میسیڈون دا پریفیکٹ حکومت کردا سی مگر یونان دیاں کئی
ریاستاں آزاد رئیاں تے اوناں نوں ٹیکس نئیں دینا پیا۔ یونان دے جزیرے 133 قبل مسیح
وچ روم تھلے آگۓ تے 88 قبل مسیح وچ ایتھنز تے دوجی ریاستاں نے روم دے خلاف بغاوت کر
دتی۔ اس بغاوت نوں روم نے تباہ کر دتا۔ اس بغاوت دی لڑائی وچ یونان دا کافی نقصان
ہویا۔ اگسٹس نیں یونان نوں 27 قبل مسیح وچ آکیا دا صوبہ بنا دتا۔ یونان روم دا اک
خاص صوبہ سی کیونجہ رومی کلچر یونانیاں توں بوت اثر لیندا سی۔ یونانی بولی وی اٹلی
تے یونان دے بعر وی بولی جاندی سی تے کئی یونانی گرو روم وچ وی کم کردے سی۔



https://pnb.wikipedia.org/wiki/%D8%B4%D8%B1%D8%A7%D8%A8

شراب الکحل والی اک شربت اے جینوں انگوراں دے خمیری رس توں بنایا جاندا اے۔ انگوراں
دا رس بنا مٹھے، انزائم تیزاب یا پانی دے اپنی کیمیائی پدھر نوں اکو رکھدیاں ہویاں
اندروں پلٹدا اے۔ خمیر اوہدے اندر کھنڈ نوں الکوحل تے کاربن ڈائی آکسائڈ وج پلٹ
دیندا اے۔ انگوراں دیاں وکھریاں ونڈاں تے وکھرے خمیر وکھرے سواد تے رنگاں دیاں
شراباں بناندے نیں۔ انگوراں توں علاوہ کسے ہور شے نال بنی شراب نال اوس شے دا ناوی
اندا اے۔ چٹی شراب، لال شراب تے گلابی شراب مشہور ونڈاں نیں۔ شراب انگوراں دی اک
ونڈ شراب انگور دے دانیاں توں بنائی جاندی اے۔

شراب اک لمبے جر توں انسانی رہتل وچ ورتی جارئی اے۔ 6000 م پ وچ پہلے ایہدا بنان تے
ورتن کوہ قاف دے دیس جارجیا وچ ہویا۔ ایتھوں ایہدا پین تے ورتن ایران، ہندستان،
ینان تے فیر یورپ ول گیا۔ ایس نوں چوکھا پی کے انسان اپنے ہوش کما دیندا اے تے ایس
لئی ایس دا پین اسلام وج روکیا گیا اے۔ اردو فارسی شاعری وچ ایہدے جوکھے قصیدے نیں۔
فرانس، اٹلی شراب بنان والے وڈے دیس نیں۔

شراب انگور دی اک اچیچی ونڈ شراب انگور (Vitis vinifera) توں بندی اے۔ ایہ بوٹا ویل
ہوندا اے تے لیندے دکھنی ایشیاء، رومی سمندر دے دوالے دیساں تے وشکارلے یورپ دا
واسی اے۔ ایس نوں دنیا دیاں ہور تھانواں تے وی لگایا گیا اے۔ ایہدے پتے گول دل والی
شکل دے ہوندے نیں۔ ایہ ویل 10 توں 20 میٹر تک لمی ہوسکدی اے۔ شراب بنانوالی ونڈ
شراب انگور دیاں وکھریاں ونڈاں پائینوٹ نویر، شارڈونے، کابرنے سوینو، گامے، مرلوٹ
وی نیں۔ اگر اکو ونڈ دی ہووے تے سچی تے اگر اک توں چوکھیاں ونڈاں رلیاں ہون تے رلی
شراب اخواندی اے۔ رلی شراب گھٹیا نہیں ہوندی ایہ پر وکھری ونڈ دی ہوندی اے۔

فرانس، اٹلی، سپین، امریکہ، چین، ارجنٹینا، اسٹریلیا، چلی، دکھنی افریقہ تے جرمنی
2011 وچ شراب بنان والے وڈے دیس سن۔ شراب پین وچ فرانس، پرتگال، اٹلی، کروشیا سب
توں اگے نیں۔

پاکستان وچ ہر ورے زریلی شراب پین نال کئی لوک مر جاندے نیں۔ شراب زریلی اودوں
ہوندی اے جدوں بنان دا ول تے خمیرے ہون دے حالات ٹھیک ناں ہون۔ ایھدے وچ گرم ناپ،
خمیر ناپ آندے نیں تے ایتھانول بنن دے بجاۓ اوہدے نال یا اوہدی تھاں میتھانول بن
جاندی اے جیہڑی شراب نوں زریلا کردیندی اے۔



https://pnb.wikipedia.org/wiki/%D8%B3%DB%8C%D9%86%D9%B9_%D9%BE%DB%8C%D9%B9%D8%B1%D8%B2%D8%A8%D8%B1%DA%AF

سینٹ پیٹرز برگاتلے لیندے روس دا شہر اے ،جہڑا بالٹک سمندر چ خلیج فن لینڈ دے چڑھدے
کنڈے تے دریائے نیوا دے ڈیلٹا تے وسدا اے. ایہہ 1914ء توں 1922ء تک پیٹرو گراڈ تے
1922 توں 1991 تک لینن گراڈ دے ناں نال جانیا جاندا سی۔

شہر دی نیو 16 مئی 1703ء چ زار پیٹر نے رکھی۔ ایہہ 2 سو سال توں زیادہ ویلہ روسی
سلطنت دا راجگڑھ رہیا ۔ انقلاب روس دے مگروں 1917ء چ راجگڑھ ماسکو بنادتا گیا۔سینت
پیٹرز برگ دی لوک گنتی 2008 وچ 47 لکھ اے تے ایہہ روس دا دوجا تے یورپ دا تیجا وڈا
شہر اے ۔

سینٹ پیٹرزبرگ یورپ دا رہتلی گڑھ تے روس دا وڈا سمندری اڈہ اے ۔ شہر دا کل رقبہ
1459 مربع کلومیٹر اے تے ایہہ دس لکھ توں زیادہ آبادی والے یورپی شہراں چ لندن توں
بعد رقبے دے لحاظ نال دوجا سب توں وڈا شہر اے ۔ ایہہ نیویارک توں دگنا تے پیرس توں
13 گنا وڈا شہر اے ۔

سینٹ پیٹرزبرگ 10 لکھ توں زیادہ آبادی والے دنیا بھر دے شہراں چوں انتہائی شمالی
شہر اے ۔ شہر دے مرکز نوں اقوام متحدہ دے ادارے یونیسکو نے عالمی ثقافتی ورثہ قرار
دتا ہوئیا اے ۔

پہلی مئی 1703 چ وڈی اتلی لڑائی وچ پیٹر وڈے نے انگریا چ دریائے نیوا تے سویڈن دے
قلعے نیئنسکانس تے مل مار لیا ۔ اسدے کجھ ہفتے مگروں 27 مئی 1703ء دریا دے تھلویں
علاقے چ ، خلیج فن لینڈ دے کنڈے توں 5 کلومیٹر اندرےلے پاسے ، جزيرہ زیاچی تے اسنے
پیٹر پاول قلعے دی نیو رکھی ، جہڑی اس نویں شہر دی پہلی پکی عمارت بنیا ۔ اس نے اس
قلعے دا ناں یسوع دے سنگی پطرس (پیٹر) دی ناں تے رکھیا ۔

شہر سارے روس توں زرعی غلاماں تے سویڈن دے جنگی قیدیاں توں جبری مشقت نال الیکزینڈر
مینشیکوف دی نگرانی چ تعمیر کروایا گیا ، تے بعد چ ایہہ سینٹ پیٹرزبرگ گورنوریٹ دا
گڑھ بنیا ۔ پیٹر اعظم نے 1721ء چ معاہدہ نیستاد راہیں جنگ ختم ہون توں پہلے 1712ء چ
راجگھر ماسکو توں سینٹ پیٹرزبرگ منبتقل کر لیا ۔

روس دا 1905ء دا انقلاب سینٹ پیٹرزبرگ توں شروع ہویا تے چھیتی ای باقی صوبےآں چ
پھیل گیا ۔ پہلی جنگ عظیم شروع ہون تے ، سینٹ پیٹرزبرگ ناں جرمن ہون پاروں ، 1914ء
چ بدل کے پیٹروگراد کر دتا گیا ، جہڑا کہ پہلے ای سلاو بولیاں بولن آلے دیس ورت رہے
سن ۔ 1917ء چ انقلاب فروری جسنے روسی سلطنت دا خاتمہ کر دتا تے انقالب اکتوبر جس
نال ولادیمیر لینن اقتدار چ آیا ، پیٹروگراد توں شروع ہوئے ۔ شہر دے سرحد تے ہون ،
جرمنی دے حملے دے خطرے تے سویت مخالف فوجاں قائم ہون تے بالشویکاں نے 12 مارچ 1918ء
نوں راجگھر مڑ ماسکو منتقل کر لیا ۔

سینٹ پیٹرزبرگ دا موسم بالٹک سمندر دے اثر پاروں مرطوب براعظمی موسم اے ۔ جہڑا
گرمیاں چ گرم ، مرطوب تے گھٹ چر لئی ہندا اے تے سردیاں چ ٹھنڈا تے بوہتے چر تک ہندا
اے ۔

جولائی چ اوسط درجہ حرارت 22 ڈگڑی سینٹی گریڈ رہندا اے تے گرمیاں چ ودھ توں ودھ
درجہ حرارت 35 ڈگری تک جاندا اے ۔ تے سردیاں چ گھٹ توں گھٹ درجہ حرارت منفی 35 ڈگری
سینٹی گڑیڈ تک ڈگ جاندا اے ۔ شہر چ وگن آلا دریا نیوا نومبر ، دسمبر چ مکمل طور تے
جم جاندا اے تے اپریل تک جمیا رہندا اے ۔



https://pnb.wikipedia.org/wiki/%D8%AC%D9%88%D9%84%DB%8C%D8%B3_%D8%B3%DB%8C%D8%B2%D8%B1

جولیس سیزر (100ق م- 44ق م) رومی سلطنت دا اک فوجی جرنیل تے حکمران سی ، جس نے رومی
سلطنت چ اینا وادھا کیتا کہ اوہ افریقہ توں یورپ تیکر پھیل گئی ۔

اوہ سکندر اعظم توں بہت متاثر سی تے استوں ودھ جگ دا فاتح بننا چاہندا سی پر جنگ تے
مل مارن چ اوہ سکندر اعظم دا مقابلہ نا کر سکیا ۔ سکندر دی طرح جولیس سیزر وی مرگی
دا جماندرو روگی سی تے دورے دی حالت چ دربار چ ای بے ہوش ہوجاندا سی ۔

جدوں اسنے مصر تے مل ماریا تے اوتھے دی رانی قلوپطرہ دے عشق چ گرفتار ہوگئیا تے فیر
کافی چر مصر چ ای رہیا ۔ مصر توں واپسی دے بعد سلطنت دے راجہ دے طور اوہ روم دے تخت
تے بیٹھا تے خورے اوہی جگ دا پہلا جرنیل راجہ سی ۔

اک پاسے تے رومی سلطنت دی کونسل نے سیزر نوں اٹلی دے علاوہ باقی ساریاں علاقیاں دا
راجہ بنان دا فیصلہ کرکے اسنوں تخت تے بیٹھان دی تریخ مقرر کرلئی تے دوجے پاسے اس
دے یار مارکوس جونیئس بروٹس نے دوجےآں نال مل کے اس دے قتل دی سازش شروع کردی ،
اینہاں لوکاں دا خیال سی کہ سیزر نوں راجہ بنن دا کوئی حق نئیں ، کیونجے راجہ بننا
روم دے قنون دے خلاف اے تے اس نال صرف سیزر ای رومی سلطنت دا مالک بن جاندا ۔

مارچ 15 ، سنہ44 قبل مسیح چ اسنوں بھرے دربار چ قتل کردتا گئیا ، قتلاں دا آگو
بروٹس سی ۔ سیزر نے قاتلانہ حملے چ اپنے یار دی رلت ویکھی تے کہیا " بروٹس توں وی ؟
فیر تے سیزر نوں ضرور مر جانا چاہیدا اے ۔

سیزر دے قتل دے نتیجے چ روم چ خانہ جنگی چھڑ گئی ، جس چ بروٹس دے سارے ساتھی مارے
گئے ، جدوں کہ بروٹس نے خود کشی کرلئی ۔



https://pnb.wikipedia.org/wiki/%D8%AA%D8%A7%D8%B1%DB%81_%D9%BE%DA%91%DA%BE%D8%AA

تارہ پڑھت زمین توں باہری چیزاں جیویں سورج، چن، پاندھی، تارے، بدلیاں، تارہ سمندر
نوں پڑھن دی سائنس اے۔ ایدھے وچ ایہناں دی فزکس، کیمسٹری تے تے اسمان تے ہون والے
کماں نوں وی ویکھیا جاندا اے۔ تارے کنج بندے تے مکدے نیں ایہدے وچ آندے نیں۔ تارہ
پڑھت پرانیاں سائینساں وچوں اے تے پرانیاں رہتلاں عراقی، ہندستانی، چینی، مصری،
یونانی، ایرانی تے مایا وچ ایس بارے اچیچی پدھر نال کھوجاں کیتیاں گیاں تے کاہڈاں
کڈیاں گئیاں۔ ایہ پرانے ویلیاں توں قسمت دا پتہ کرن، راہ لبھن تے کیلنڈر بنان لئی
کم لیندے سن۔

ٹیلیسکوپ دے بنن نے ایہنوں اک ٹھیک ول دی سائینس وچ پلٹیا۔ سیراریاں، تاریاں بارے
ٹھیک ٹھیک پتہ چلیا تے اسمان دے ودھیا نقشے بنے۔ تارہ پڑھت کئی انگاں وچ ونڈیا گیا۔
تارہ پڑھت نوں شکین لوکاں نے وی چوکھا وادھا دتا اے تے ہجے وی شکین لوک ایدھے وچ
حصہ لے سکدے نیں۔ تارہ پڑھت دا قسمت دا پتہ لان وچ کوئی کم نہیں تے دوناں نوں آپس
وچ رلانا ٹھیک نہیں۔

تارہ پڑھت انسانی رہتل دیاں پرانیاں پڑھتاں وچوں اک اے۔ انسا رات ویلے اسمان ول
ویکھدا تے وکھرے تاریاں نوں جوڑ کے اپنے دوالے دے جانوراں دیاں مورتاں بناندا ریندا
اے تے اوہناں دیاں کہانیاں گھڑدا۔ تارے انسان دے سفر وچ راہ لبھن دے کم وی اندے۔
ننگی اکھ نال جو اوہنون دسیا اوہدے توں اوہنے مزہب قسمت تے توہمات دا مڈھ رکھیا۔
پرانیاں رہتلاں وچ تارے روحاں تے دیوتاواں دے رہن دی تھاں سن تے ایہناں دی پوجا
کیتی جاندی سی۔ اسمان دا سب توں لشکدا تارہ سیریس جیدے بارے قرآن دی سور نجم وچ وی
آندا اے اوہدی پوجا کیتی جاندی سی۔ تاریاں دے پہلے پڑھاکو مندراں دے لوک سن۔ اوہ
مہینہ، سکا موسم، تے قسمت دا حال تارے ویکھ کے دسدے سن۔ سورج تے چن نوں ویکھ کے
پرانے کیلنڈر بناۓ گۓ تے ورے مہینے تے دناں نوں گنیا گیا۔ کیلنڈر دی وائی بیجی وچ
لوڑ پیندی سی۔ پنجاب دا پرانا کیلنڈر موسم دا ٹھیک ٹھیک ناپ دسدا اے تے پنجابی
پنڈاں تھانواں وچ وسن والے اوہنوں ای ورتدے نیں تے اوہناں دا جیون ایدھے دوالے ای
کمدا اے۔

ٹیلیسکوپ توں پہلے تارے ویکھن لئی اچی یا اچیچی تھاں لبی جاندی سی۔ دنیا دیاں اگے
ودویں رہتلاں عراق،ہندستان مصر، چین، یونان تے وشکارلے امریکہ وچ اکھ نال ویکھ کے
کٹھیاں کیتیاں جانکاریاں تے سوچیا گیا تے دنیا ایس کھوج ول اگے ودھی جے ایس دنیا
نوں ہور کیویں کھوجیا جاوے۔ پرانی تار پڑھت تاریاں تے سیاریاں دی اسمان تے تھاں لبن
تے ایھدے نقشے بنان بارے سی۔ زمین نوں ایس جگ دا گڑھ منیا جاندا سی جیدے دوالے سورج
چن تے تارے کمدے سن۔

بابل والیاں نے پہلی واری ایہ کاہڈ کڈھی جے اسمان تے تاریاں دا ٹرن اک پدھر تے
پربندھ نال ہوندا اے تے ایہنوں ناپیا وی جاسکدا۔ بابلی رہتل دے مڈھلے وریاں وچ مٹی
دیاں لکھتاں تے اک سورجی ورے وچ اک دن دے چانن وچ تبدیلیاں دا حساب ملدا اے۔ انوما
انو انلیل دے ناں دیاں پکی مٹی دیاں تختیاں وچ اوس ویلے دیاں تارہ پڑھتاں دا ریکارڈ
ملدا اے تے تختی نمبر 63 وچ وینس دے 21 ورے تک چڑھن دا لکھیا ملدا اے جس توں ایہ
پتہ لگد اے اودون دے لوکاں نوں سیاریاں دے لگاتار تے اک پدھر نال اسمان تے چلن دا
پتہ سی۔ بابل والیاں نے تاریاں دے وی ریکارڈ باۓ اوہناں دے اوہناں دے جرمٹاں دے ناں
رکھے۔ ویلے نوں ناپن لئی پانی گھڑی تے سورج گھڑی بنائی۔ بابلی بادشاہ نیبونصر
(747–733 م پ) دے ویلے توں ایہناں تارہ لکھتاں وچ اک ودھیا پدھر پونگری تے ایس نے
بابل والیاں نوں ہر 18 ورے مگروں چن گرہن دے ہون دی دس دتی۔ بابلی تارہ پڑھت
یونانی، ایرانی ہندستانی، اسلامی تے یورپی تارہ پڑھت دا مڈھ سی۔

یونانی پڑھت وچ تاریاں تے تارہ چرمٹان بارے سب توں پرانی لکھت شاعر ہومر دی اے
اوہنے الیاد تے اوڈیسی وچ ہالی تارہ چرمٹ، شکاری تارہ چرمٹ، وڈا رچھ ترنجن (تارہ
ٹولی) تے سب توں لشکدے تارے سیریس دا ناں لیا اے۔ شاعر ہیسیوڈ نے 7ویں صدی م پ وچ
اپنی شاعری دے کیلنڈر وچ تارے ارکٹورس نوں رلایا۔ پرانے یونانی نیڑے زمین پدھری سی
جیدے دوالے دریائی سمندر وگدا سی۔ کج تارے اوہناں لئی چڑھدے تے ڈبدے سن تے کج ہمیشہ
ای دسدے ریندے سن۔ 5ویں صدی م پ دے یونانی عطارد، مریخ، زہرہ، مشتری تے زحل سیاریاں
نوں جاندے سن ایہناں نوں اوہ ننگی اکھ نال ویکھ سکدے سن تے ایہناں دے اوہناں نے ناں
وی رکھے سن۔ یونانیاں ایہ گل وی ویکھی جے جدوں ایہ سورج دے نیڑے جاندے سن تے دسن
بند کردنے سن۔ زہرہ نوں شام تے سویر ویلے چڑھن باجوں ایہنوں دو وکھرے سیارے سمجھیا
گیا۔ فیساغورس نے ایہ بجھارت بجھی جے ایہ دو اک ای سیارہ نیں۔

تیسری صدی م پ وچ اک یونانی ارسٹارخس نے زمین دا ناپ کیتا اوہنے سورج تے چن دا
پینڈا تے ناپ وی ناپیا۔ اوہنے ایہ وی سوچ دتی جے سورج گڑھ اے جیدے دوالے زمین تے
دوجے سیارے کمدے نیں۔ دوسری صدی م پ وچ ہپارخس نے چن دا پینڈا تے ناپ ناپیا،
پریسیشن دی سوچ دتی تے اسطرلاب بنایا۔ ہپارخس نے 1020 تاریاں دی کیٹلاگ بنائی اتلے
ادھ دے چوکھے سارے تارہ چرمٹ یونانی تارہ پڑھت ولوں اے بنے نیں۔ ہپارخس نے تاریاں
دے چانن ناپ دی سوچ دتی۔ انٹیکیتھرا مکینزم نال (150–80 م پ ) کسے خاص دن نوں سورج،
چن تے سیاریاں دی تھاں لبی جاسکدی سی۔ اینجدیاں شیواں فیر 14ویں صدی وچ آکے بنن
لگیا جدوں تارہ گھڑیاں بنن لگیاں۔ سکندریہ، مصر دے بطلیموس نے تارہ پڑھت دا اک وڈا
پربندھ اپنی کتاب وچ دتا جیدے وچ زمین ایس کائنات دا گڑھ سی۔ اوہدی بنائی ہوئی دنیا
کئی صدیاں پہلے دی ارسٹارخس دی دنیا توں نکی سی۔ بطلیموس دی پوتھی الماگست رینیساں
تک سب توں ودھیا لکھت منی گئی۔ روم وچ 46 م پ وچ جولیس سیزر نے یونانی تارہ پڑھت
گرو کلپس دا بنایا ہویہ 365¼ دناں دا کیلنڈر لاگو کیتا۔

8ویں صدی دے مڈھ وچ اسلامی دنیا وچ تارہ پڑھت دا شوق پیا۔ یونانی تے ہندی لکھتاں
عربی وچ پلٹیاں گیاں۔ تارے ویکھن لئی اچیچیاں تھانواں بنیا گئیاں۔ ایرانی تارہ گرو
عبدالرحمان صوفی نے اینڈرومیڈا تارہ سمندر 964 وچ ویکھیا تے اپنی کتاب وچ ایھدے
بارے لکھیا۔ ایس دے کج چر مگروں البیرونی نے لونی سلسلے ضلع جیلم پنجاب وچ اک اچی
تھاں نندنہ تے زمین دا گھیر منیا ۔ س ن 1006 سپرنووا, تارہ تریخ وچ سب توں چوکھی
لشک والا کم عرب مصری علی بن رضوان تے چینی تارہگروواں نے 1006 وچ ویکھیا تے لکھتاں
وچ لیاۓ۔ عرب دنیا نے کئی منے پرمنے تارہ گرو جمے۔ الدبران تے بتلجوز توں لے کے
زورک تک عرب ناں عرباں دے تاریاں نال جوڑ نوں دسدے نیں۔ 11ویں صدی وچ عمر خیام نے
اک کیلنڈر بنایا جیہڑا جولین توں ودھیا تے گریگری کیلنڈر دے نیڑے سی۔ عرب تے اسلامی
دنیا نے کئی تارہ پڑھت گرو جمے۔ الغ بیگ نے سمرقند وچ 1420 وچ تے تقی الدین نے 1577
وچ استمبول وچ تارے ویکھن دی تھاں بنائی۔

رینیساں وچ نکولس کوپرنیکس نے ایس سوچ نوں اگے ودھایا جے سورج پربندھ دا گڑھ اے تے
زمین چن تے رلویں سیارے سورج دوالے کمدے نیں۔ اوہدے کم وچ لوکاں کیڑے کڈے گلیلو تے
یوہانس کپلر نے اوہدی گل نوں آسرا دتااوہنوں اگے ودھایا تے اوہدی وچ کسے خرابی نوں
ٹھیک وی کیتا۔ گلیلیو نے اپنی ہتھیں ودھیا کیتی گئی ٹیلیسکوپ راہیں ایہناں کھوجاں
نوں سہارا دتا۔

ودھیا تے وڈھیاں ٹیلیسکوپاں دے بنن نال تارہ پڑھت وچ وادھا وی ہویا تے اسانی وی
آئی۔ لاکیل نے تاریاں بارے لمیاں کیٹلاگاں بنایاں۔ تارہ گرو ولیم ہرشل نے 1781 وچ
سورجی پربندھ دا اک سنگی سیارہ یورینس لبیا۔ اوہنے تاریاں دے چرمٹاں بارے وڈھی تے
ودیا جانکاری دتی۔ 1838 وچ زمین توں تارے دا پینڈا پہلی واری ناپیا گیا جدوں جرمن
تارہ گرو فریڈرش بیسل نے 61 سگنی دا پینڈا ناپیا۔ اوہدا ناپ 10.4 چانن ورے بنیا سی۔
1814–15 وچ جوزف فان فراؤنہوفر نے سورج دے سپیکٹرم وچ 600 پٹیاں لبیاں۔ جنہاں نوں
1849 وچ گستاف کرخہوف نے وکھریاں عنصراں دا وکھالہ دسیا۔ تاریاں بارے ایہ گل وی پتہ
لگی جے ایہ زمین دے سورج ورگے نیں پر اوہناں دے ناپ، جوکھ تے گرمی ناپ وکھرے نیں۔

20ویں صدی وچ زمین دے تارہ چرمٹ چٹا راہ بارے پتہ چلیا۔ ہور تارہ چرمٹاں تے کئی
تارہ چرمٹان دے زمین توں دور ہون توں ایس کائنات دے پھیلن دا وی پتہ چلیا۔ نویں
تارہ پڑھت نے نویکلیاں شیواں لبھیاں جنہاں وچ کواسار، بلازار پلسار تے ریڈیو تارہ
چرمٹ آندے نیں۔ ایہناں نویاں کھوجاں تے کاہڈاں نے ہور نویکلیاں گلاں کڈیاں جیویں
کالا سوراخ تے نیوٹرون تارہ۔

گلیلیو پہلا بندا سی جیہنے اپنی ٹیلیسکوپ اسمان ول موڑی تے جو ویکھیا، لکھیا۔ اوس
مگروں ہر ودھیا ٹیلیسکوپ دے بنن نال تارہ پڑھت بارے جانکاری ودھی اے۔

تارہ پڑھت وچ شوقیہ لوک وی بہت کج کرسکدے نیں۔ ایہ لوک اپنے آپ بناۓ اوزاراں نال
اسمان تے اپنی مرضی دیاں چیزاں ویکھ سکدے نیں۔ شوقیہ لوکاں دیاں عام ویکھن والیاں
شیواں وچ چن، پاندھی، نکا پاندھی، تارے، تارہ چرمٹ اندے نیں۔ کج شوقیہ کھوجی مورتاں
وی بناندے نے تے کج اچیچیاں شیوان ول ای ریندے نیں۔ کج اچیچے ویلیاں دے اسمان ول
اپنے شوق دی تھاں ول ویکھدے نیں۔ تارہ پڑھت سائینس دے کج ای پاسیوں وچوں اک اے جتھے
شوقیہ لوک وی کم کرسکدے نیں۔



https://pnb.wikipedia.org/wiki/%D8%A8%D8%AD%D8%B1%D8%A7%D9%84%DA%A9%D8%A7%DB%81%D9%84

بحرالکاہل دنیا دا سب توں وڈا سمندر اے ۔ اسنوں ایہہ ناں پرتگیزی جہاز راں فرڈیننڈ
میگلن نے دتا سی ، اسدا مطلب پرسکون سمندر اے ۔ بحرالکاہل زمین دے کل رقبے دے اک
تہائی حصے تے پھیلیا ہوئیا اے ۔ اسدا کل رقبہ 17 کروڑ 97 لکھ مربع کلومیٹر اے شمال
توں جنوب دی طرف بحیرہ بیرنگ توں بحر منجمد جنوبی دے درمیان 15ہزار 5سو کلومیٹر تے
مشرق چ انڈونیشیا توں لے کے کولمبیا تے پیرو تیکر اسدی لمبائی 19ہزار 8سو کلومیٹر
اے ۔ اس سمندر دی مغربی حد آبنائے ملاکا تے ختم ہندی اے ۔ روۓ زمین دا سب توں
ڈوہنگا مقام ماریانا کھائی بحرالکاہل چ اے جسدی گہرا‏ئی 10ہزار 911 میٹر اے ۔
بحرالکاہل دی اوسط گہرائی 4ہزار 300 میٹر اے ۔ بحرالکاہل چ تقریبا 25 ہزار جزیرے
نیں جو تمام دنیا دے سمندراں چ موجود کل جزیریاں دی تعداد توں وی ودھ نیں ۔



https://pnb.wikipedia.org/wiki/%D8%A8%D8%A7%D8%A6%D8%A8%D9%84

بائیبل مسیحی (اتے یہودی) دھرم دی دھارمک کتاب ہے۔ یہودی دھرم وچّ بائیبل نوں 'تنخ'
جاں 'ابرانی بائیبل' آکھیا جاندا ہے۔ مسیحی بائیبل وچّ تنخ دے نال-نال انجیل اتے
رسولاں دیاں پتریاں وی ہن۔

رہندے اونتالی باب پرمیسر دے عبرانی پرکھاں یعنی ابراہیم، اسحاق، اتے یعقوب
(اسرائیل) اتے یعقوب دے ایانیاں (خاص کر یوسف) دے نال کیتے وچن وکھے دسدے نے۔ ایہہ
دسدے نے بھئی کویں پرمیسر نے ابراہام نوں حکم کیتا کہ اوہ اور وچّ اپنے گھر تے
کوڑھمیں نوں چھڈّ کے اوڑک کنان وچّ آ وسے۔ایہدے وچّ اسرائیل دے ایانیاں دی مصر
یاترا دا وی ذکر ہے۔

توراہ دیاں رہندیاں چار کتاباں موسیٰ دی کھانی دسدیاں نے۔موسیٰ اسرائیلیاں نوں مصر
دی غلامی توں کڈھدا ہے اتے سینہ پہاڑ پرمیسر دے نال کیتا وچن دہراؤندا ہے۔ اسرائیل
چالھی ورھیاں تیکر اجاڑ وچّ رلدے نے اتے اوڑک کنان اپڑدے نے۔توراہ دا انت موسیٰ دی
موت تے ہندا ہے۔

ایہہ اسا مسیح دے بعد دی ہے،جس نوں اسا دے چیلیاں نے لکھیا سی اسدے وچ اسا ییشُ دی
جونی،اوپدیش اتے چیلیاں دا کم لکھے گئیں ہن اسدی بولیاں کجھ آرامی اتے زیادہ تر بول
چال دی پرانی یونانی بولیسی



https://pnb.wikipedia.org/wiki/%D8%A7%D9%84%D9%88%D9%85%DB%8C%D9%86%DB%8C%D9%85

الومینیم اک چاندی ورگی چٹی دعات اے۔ ایدا نشان Al اے تے ایدا ایٹمی نمبر 13 اے۔ اے
پانی چ عام حالت چ نئیں کلدا۔ الومینیم زمین دی کھل چ سب توں بوتی پائی جان آلی
دعات اے، تے زمین چ سیلیکان تے آکسیجن دے بعد سب توں بوتی پائی جان آلا عنصر اے۔
وزن دے حساب نال اے زمین دا 8٪ بنندا اے۔ الومینیم کیمیائی طور تے بوت ریایکٹوو اے
تے اس واسطے اے خالص حالت ج نئیں لبدا تے اے 270 مختل حالتاں چ پایا جاندا اے۔
الومینیم دی سب توں وڈی معدنیت باکسائٹ اے۔

الومینیم مقناطیسی دعات نئیں اے تے اینوں ارام نال اگ نئیں لگدی۔ الومینیم دا نواں
پتہ روشنی دا بوت چنگا رفلیکٹر اے(92٪ روشنی نوں رفلیکٹ کردا اے) تے 98٪ مڈلی تے
بارلی انفراریڈ تابکاری نوں رفلیکٹ کردا اے۔ الومینیم سٹیل توں اک تہائی کٹ گوڑا تے
سخت ہوندا اے۔ اینوں ارام نال مشیناں واسطے پغلا کے دوجی مورت چ پایا جا سکدا اے۔
الومینیم بوت چنگا بجلی تے گرمی دا کنڈکٹر اے تانبا دی 59٪ کنڈکٹوٹی ہوندی اے۔
اینوں اگر 1.2کیلون تک ٹھنڈا کرو تے اے سپرکنڈکٹر بن جاندا اے۔

اے زمین دی کھل دا 8.3٪ وزن دے حساب نال بنندا اے۔ اے زمین دی کھل چ سب توں بوتا
پایا جان آلی دعات اے۔ الومینیم خالص مورت چ نئیں لبدا تے اے آکسائڈ یا سیلیکیٹ دی
مورت چ لبدا اے۔ الومینیم اپنی معدنیت باکسائٹ توں بنندی اے۔ باکسائٹ جگ چ سب توں
بوتی آسٹریلیا، برازیل، گنی تے جیمیکا چ پائی جاندی اے تے سب توں بوتی آسٹریلیا،
برازیل، چین، ھندستان، گنی، انڈونیشیاء، جیمیکا، روس تے سورینیام توں کڈی جاندی اے۔

الومینیم زمین چ سب توں بوتا پایا جان آلا دعات اے فیر وی کدی وی خالص مورت چ نئیں
لبدا۔ الومینیم آکسیجن دے نال پکے کیمیائی بانڈ بناندا اے۔ دوجیاں دعاتاں دے مقابلے
تے اینوں اپنی معدنیت(باکسائٹ) توں کڈن چ بوت زور لگدا اے۔ اس واسطے اینوں بجلی نال
صاف کردے نیں۔ اس واسطے ہال-ہیرولٹ پراسس ورتدے نیں۔ اس کم چ الومینیم آکسائڈ پفلے
ہوۓ کرولائٹ چ کولدے نیں تے جیدے توں خالص الومینیم لبدا اے۔ اس کم چ بوت بجلی لگدی
اے تے اس واسطے الومینیم دے مل دا 20 توں 40٪ بجلی دا مل ہوندا اے۔ اس واسطے اس توں
بہتر طریقے لبے جا رۓ نیں جیناں توں الومینیم کڈیا جاۓ۔ الومینیم صاف کرن آلیاں
فیکٹریاں اوس تھاں تے زیادہ تر اوتھے ہوندیاں نيں جتھے بجلی سستی تے بوتی ہوۓ جنج
متحدہ عرب امارات (تیل تے گیس دے وڈے ذخائر نیں)، ناروے، آئسلینڈ جتھے بجلی دوبارہ
نواں کیتے جان آلے وسیلیاں(renewablesources) چوں بناۓ جاندے نیں۔ جگ چ سب توں بوتا
الومینیم چین، روس تے کینیڈا چ صاف ہوندا اے۔ چین جگ چ سب توں بوتا الومینیم صاف
کردا اے، جگ دا پنجواں حصہ اوتھے صاف ہوندا اے۔

50 وریاں تک آسٹریلیا سب توں بوتا باکسائٹ(الومینیم دی معدنیت) دا بنان آلا دیس سی۔
2007 چ چین ایدے توں اگے لنگ گیا۔ آسٹریلیا دی معدینات چ سیلیکا دی ودی مقدار ہوندی
اے جیدی وجہ توں صاف کرنا زرا مسئلہ ہوندا اے مگر ایناں نوں کڈنا آسان ہوندا اے۔



https://pnb.wikipedia.org/wiki/%D8%A7%D8%B1%D8%AC%D9%86%D9%B9%D8%A7%DB%8C%D9%86

ارجنٹائن دکھنی امریکہ دا اک دیس اے۔ ایہ برازیل مگروں براعظم دا دوجا وڈا دیس اے۔
ایدے 23 صوبے نیں تے دنیا وچ ایہ اٹھوان وڈا تے ہسپانوی بولن والیاں وج سب توں وڈا
اے۔ ایدے لیندے پاسے انڈیز دا پربت دھارا تے چرھدے ول وڈا سمندر اوقیانوس آندا اے۔
ایدے اتر وچ بولیویا تے پیراگوۓ، برازیل تے یوراگوۓ اتر چڑھدے ول تے لیندے ول چلی
اے۔

شبد ارجنٹائن لاطینی چوں بنیا اے جیدا مطلب اے چاندی۔ ایتھون بارے ایہ دسان سن جے
ایتھے چاندی دے پہاڑ نے۔ 1826 وچ دیس تے قوم لئی سرکاری ول نال ایہ ناں ورتیا گیا۔

ارجنٹائن وچ لوک پچھلے 13000 وریاں توں وس رۓ نیں۔ یوان ڈیاس ڈی سولس پہلا یورپی سی
جیہڑا 1516 وچ ایتھے آیا۔بیونس آئرس 1536 وچ وسایا گیا۔ دیسی لوکاں اینوں ساڑیا تے
1580 وچ فیر وسایا گیا۔

ارجنٹائن دکھنی امریکہ دا اک دیس اے۔ ایس دی تھاں 2,780,400 مربع کلومیٹر اے۔ ایدے
لیندے ول چلی، اتر وچ بولیویا تے پیراگوۓ، چڑدے اتر ول برازیل، چڑدے ول یوراگوۓ تے
وڈا سمندر اوقیانوس اے۔ ارجنٹاین دے 23 صوبے نیں۔ ارجنٹاین دی سب توں اوچی چوٹی
اکنکاگوا اے جس دی اچائی 6,960.8 میٹر (22,837 فٹ) اے۔ دریائے پارانا تے یوراگوۓ
دریا ارجنٹاین دے وڈے دریا نیں۔



https://pnb.wikipedia.org/wiki/%D8%A2%D8%B3%D8%AA%D8%A7%D9%86%DB%81_%D8%B4%DB%81%D8%B1

سویت یونین دی سابق ریاست تے اج دے وسطی ایشیا دے دیس قازقستان دے 17 انتظامی علاقے
نیں ، جنہاں چ 14 صوبے تے 3 شہر نیں ۔ آستانہ قازقستان دا راجگڑھ اے تے اسدے دے 17
علاقےآں چوں اک وفاقی شہر اے اسدا انتظامی مرکز آستانہ شہر اے ۔

آستانہ شہر ایشم دریا (دریائے ایشم) دے کنڈے اتلے قازقستان چ صوبہ اقمولا چ واقع اے
، پر اس شہر دا خصوصی حثیت اے تے ایہ انتظامی طور اتے صوبے توں وکھرا اے ۔ 2014ء دی
جنگننا (مردم شماری) موجب شہر دی لوک گنتی 8،35،153 سی ، اینچ ایہ قازقستان دا دوجا
وڈا شہر اے ۔ شہردی نیہہ 1830ء چ اقمولی ناں دی آبادی دے طور اتے رکھی گئی ، ایہ
سائبیریائی کاسکاں دے قلعے طور ورتی جاندی سی ۔ 1932ء چ اس آبادی نوں شہر دا درجا
لبھیا تے اسدا ناں بدل کے اکمولنسک رکھ دتا گئیا ۔ 20 مارچ 1961ء چ شہر دا ناں
سیلینوگراد رکھیا گئیا جسدا مقصد شہر دی کواری تھاں مہم (Virgin Lands Campaign) دے
رہتلی تے انتظامی مرکز دے طور اتے شہر دی اہمیت دسنا سی ۔ 1992ء چ مڑ شہر دا ناں
بدل کے آقمولا رکھ دتا گیا ، اس ناں دا مطلب چٹی قبر اے ۔ 10 دسمبر 1997ء چ آقمولا
آلماتی شہر دی تھاں قازقستان دا راجگڑھ بن گیا۔ 6 مئی 1998ء چ شہر دا ناں آستانہ کر
دتا گیا جسدا قازق بولی چ مطلب راجگڑھ اے ۔ آستانہ اک منصوبہ بند شہر اے ، جداں
آسٹریلیا چ کینبرا شہر ، امریکہ چ واشنگٹن تے برازیل چ برازیلیا نیں ۔ آستانہ دا
ماسٹر پلان جاپانی آرکیٹیکٹ کیشو کوروکاوا نے ڈیزائن کیتا ۔ قازقستان دی حکومت دے
مرکز پاروں ایتھے قازق پارلیمنٹ ، سپریم کورٹ ، آق اوردا صدارتی محل تے کئی حکومتی
محکمے تے ایجنسیاں واقع نیں۔ آستانہ چ بوہت ساریاں فیوچریسٹک بلڈنگز ، ہوٹل تے
سکائی سکریپر عمارتاں نیں ۔ آستانہ کھیڈاں ، صحت عامہ تے تعلیم دا مرکز اے ۔ آستانہ
ایکسپو 2017 دی میزبانی کرے گا ۔

اکمولی دا قصبہ ، جسنوں اکمولنسکی پریکاز (پنجابی ترجمہ:اکمولی حکم) وی آکھیا جاندا
سی ، نوں 1830ء چ فیودر شوبن دی آگوائی چ سائیبریائی کاسکاں دے اک جتھے نے ایشم
دریا کنڈے اک اوکروگ (ضلع) دے راجگڑھ دے طور اتے اساریا ۔ قصبے دا ناں اک مقامی
مشہور تھاں آق مولا توں ، جسدا قازق بولی چ مطلب چٹی قبر اے توں لیا گیا ۔ 1832ء چ
اس آبادی نوں شہر (قصبے) دا درجہ ملیا تے اسدا ناں بدل کے اکمولنسک کر دتا گیا ۔
شہر دی اس دے محل وقوع پاروں اہمیت 1863ء توں واضع ہونی شروع ہوگئی ۔

1838ء چ کینیساری خان دی آکوائی چ وڈی قومی تے آزادی تحریک چ اکمولنسک قلعے نوں جلا
دتا گیا ، تحریک نوں دبان مگروں ، اس قلعہ بندی نوں مڑ اساریا گیا ۔ 1863ء چ قصبے
نوں سرکاری طور اتے شہر (قصبہ) دا درجہ دے دتا گیا ۔ روسی سلطنت دی سرمایہ دار منڈی
دی تیز ترقی دوران ، نوآبادیادی انتظامیہ نے علاقہ نوں بوہت ترقی دتی ۔قازق
گیاہستان (سٹیپ) اتے متسقل بنیاد اتے حکومت چلان لئی روسی سلطنت نے 1865ء چ سٹیپ
کمیشن بنایا ۔ 21 اکتوبر 1868 ء چ زار روس الیگزینڈر II نے ترگئے ، اورال (یورال) ،
اکمولنسک تے سیمیپالاپنسک اتے حکومت چلان لئی ڈرافٹ ریگولیشن اتے دستخط کیتے ۔
1869ء چ اکمولنسک باہری ضلع تے ڈیپارٹمنٹ منسوخ کر دتا گیا تے اکمولنسک نویں بنے
صوبے اکمولنسک اوبلاست دا مرکز بن گیا ۔ 1879ء چ میجر جنرل دوبلت نے روسی وزارت
مواصلات نوں تیومن تے اکمولنسک وشکار ریل لین بسارن دی تجویز دتی ۔ اپنے قیام دے
پہلے 30 سالاں چ اکمولا دی آبادی 2،000 دے نیڑے رہی ، پر اگلے 30 سالاں چ اسدی
آبادی 3 کنا ودھی ۔ 1893 چ اکمولنسک 6،428 چ آبادی دا اک قصبہ سی جس چ 3 گرجے ، 5
سکول تے کالج تے 3 کارخانے سن ۔

دوجی وڈی جنگ چ اکمولنسک یوکرین سویت اشتراکی لوکراج ، بیلاروس سویت اشتراکی لوکراج
تے روسی وفاقی سویت اشتراکی لوکراج دے کارخانےآں توں کڈے گئے آلات تے مشیناں دے
قازق سویت اشتراکی لوکراج دے اوبلاستلاں (صوبےآں) چ منتقلی دی راہداری دے طور اتے
استعمال ہویا ۔ مقامی صنعتاں نوں جنگی ضرورتاں نال ہم آہنگ کیتا ، دیس دی جنگی تے
دوجیاں ضرورتاں مہیا کیتیاں ۔ جنگ مگروں اکمولنسک جنگ چ تباہ ہوئے لہندے سویت یونین
دے علاقےآں دی معیشت دی بحالی لئی نشان دہ بنیا ۔ اس دے علاوہ بوہت سارے روسی
جرمناں نوں سویت آمر جوزف ستالن دے دور چ ایتھے روس توں جبری انخلا مگروں آباد
کیتاگيا ۔

آستانہ وشکارلے قازقستان چ ایشم دریا دے کنڈے بلکل پدھرے گیاہستان (سٹیپ) چ واقع اے
، جستے دیس دے بوہتے حصے اتے مشتمل اے ۔ ایہ 51° 10′ عرض بلد 71° 26′ طول بلد اتے
واقع اے تے 50واں متوازی خط شہر دے دکھنی حصے توں لنگھدا اے ۔ شہر دا رقبہ 722 مربع
کلومیٹر (278.8) مربی میل اے ۔ آستانہ سمندر پدھر توں 347 میٹر (1،138 فٹ) اچا اے ۔
شہر دا پرانا حصہ ایشم دریا دے اتلے پاسے تے نواں حصہ دریا دے تھلویں پاسے واقع اے
۔

4 دسمبر 2014ء دی جنگننا (مردم شماری) موجب آستانہ دی لوک گنتی 8،35،153 تے لوک
گنتی سنگھنائی 958 لوک/ مربع کلومیٹر اے ، جس چ قازق 65.2% روسی 23.8% ،
یوکرینی2.9% ، تاتاری1.7% تے جرمن1.5% نیں ، دوجے نسلی گروہ آستانہ دی آبادی دا
4.9% بندے نیں ۔

1999ء چ آستانہ دی آبادی 2،81،000 سی ، جس چ 30% قازق تے 70% روسی ، یوکرینی تے
جرمن سن ۔ آستانہ دے 1997ء چ راجگڑھ بنن مگروں 2007ء تک شہر دی آبادی تقریبا دوگنی
6،00،000 ہوگئ سی تے 2030ء تک شہر دی آبادی 10 لکھ تک اے ۔ پورے قازقستان تے دوالے
دے دیساں کرغیزستان تے ازبکستان توں کم کاج دی تلاش چ لوگ قنونی تے غیر قنونی طور
اتے آستانہ چ آباد ہو رہے نیں تے آستانہ نوجوان پروفیشنلز لئی مقناطیس دا درجہ
رکھدا اے جہڑے اپنا مستقبل بنان دی کوشش چ نیں ۔ اس نے شہر دی ڈیموگرافی نوں بدل
دتا اے ، قازقاں دی وڈی گنتی چ شہر چ وسوں پاروں ہن ایہ اک قازق اکثریتی شہر اے ،
جہڑا کہ پہلے روسی یاں سلاو اکثریتی شہر سی ۔ آستانہ چ قازق نسلی آبادی 1989ء چ 17%
توں ہن 60% تک ودھ گئی اے ۔

2007ء دے آںکڑے موجب آستانہ دی آبادی 7،00،000 اے ۔ 1999ء دی جنگننا موجب شہر دی
40.5% آبادی روسی ، 5.7%یوکرینی ،3.0% جرمن ، 2.6%تاتاری ،1.8% بیلاروسی ،0.8% پول
(پولش) سی پر 41.8% آبادی نال قازق روسیآں نوں پچھے چھڈ کے اگے ودھ گئے تے سبتوں
وڈا نسلی گروہ بن گئے ، تے انگوش تے کوریائی ہر اک 0.6% تے باقی جنہاں زیادہ ازبک
نیں کل آبادی دا 3.8% نیں ۔

آستانہ دنیا دا اولان باتور منگولیا مگروں دوجا سبتوں ٹھنڈا راجگڑھ اے ، ایہ حثیت
1997ء چ آستانہ دے راجگڑھ بنن توں پہلوں اوٹاوہ کینیڈا کول سی ۔ آستانہ دا موسم سخت
براعظمی ، گرم گرمیاں نال، تے لمیاں بوہت ٹھنڈے تے خشک سیال (گرمیاں) نال اے ۔
گرمیاں چ درجا حرارت کدی کدی +35 °C (95 °F) تے سردیاں چ −30 توں −35 °C (−22 توں
−31 °F) تک پہنچ جاندا اے ۔ آستانہ چ قازقستان دا ہوا دا سبتوں گھٹ درجا حرارت دی
ریکارڈ کیتا گیا جہڑا (−51 °C (−60 °F)) سی ۔ عام طور اتے شہر دے دریا نومبر دے
دوجے ہفتے توں اپریل دے شروع تک جمے رہندے نیں ۔ آستانہ قازقستان چ تیز ہواواں چلن
چ مشہور اے ۔ اوداں آستانہ دا سالانہ اوسط درجہ حرارت +3.5 °C (38.3 °F) اے ۔ جنوری
سبتوں ٹھنڈا مہینا اے جس چ اوسط درجہ حرارت −14.2 °C (6.4 °F) رہندا اے ۔ جولائی
سبتوں گرم مہینا اے جس چ اوسط درجہ حرارت +20.8 °C (69.4 °F) رہندا اے ۔

آستانہ قازقستان دا راجگڑھ تے دوجا وڈا شہر اے ، پہلا راجگڑھ تے سبتوں وڈا شہر
آلماتا اے ۔ آستانہ اتلے وشکارلے قازقستان چ واقع اے ۔ آستانہ جگ دے کجھ منصوبہ بند
شہراں چوں اک اے ۔ ایہ اک جدید تے ترقی یافتہ شہر اے ۔

30 جنوری توں 6 فروری 2011ء تک آستانہ تے آلماتی چ 7ویں ایشیائی سرمائی کھیڈاں
منعقد ہوئیاں ۔



https://pnb.wikipedia.org/wiki/2016%D8%A1_%D8%A2%D8%A6%DB%8C_%D8%B3%DB%8C_%D8%B3%DB%8C_%D8%B9%D8%A7%D9%84%D9%85%DB%8C_%D9%B9%DB%8C_%D9%B9%D9%88%D8%A6%DB%8C%D9%86%D9%B9%DB%8C

2016 آئی سی سی عالمی ٹی ٹوئینٹی مقابلہ چھیواں ٹی ٹوئینٹی مقابلہ اے. ایس دی
میزبانی گیارہ مارچ توں تین اپریل 2016 تک بھارت کرے گا. عالمی کرکٹ کونسل نے ایس
دی میزبانی 28 جنوری 2015 دے اک دبئی چ ہوۓ اکٹھ وچ بھارت دے حوالے کیتی سی. سری
لنکا اپنی جت دا دفاع کرے گا. پر سری لنکا دی ٹیم اپنے اعزاز دا دفاع کرن چ ناکام
رہی۔ فائنل چ ویسٹ انڈیز ٹیم نے مخالف ٹیم نوں ہرا کے دوسری وار عالمی ٹی ٹوئینٹی
دا اعزاز حاصل کیتا۔

21 جولائی 2015ء نوں، بھارتی کرکٹ بورڈ نے میزبان شہراں کدے ناواں دا اعلان کیتا،
جتھے مقابلے منعقد ہونے سن۔ بنگلور، چینائی، دھرم شالہ، اجیت گڑھ، ممبئی، ناگپور
تےنوین دلی، کولکاتہ، چ میچ ہون گے۔ چنائی اک قانونی مسئلہ، تن اسٹینڈ دی تعمیر دی
وجہ نال اک میچ دی میزبانی نہ کر سکیا۔ ودربہ کرکٹ ایسوسی ایشن اسٹیڈیم، ناگپور نے
گروپ بی دے تمام مقابلےآں دی میزبانی کیتی تے ہماچل پردیش کرکٹ ایسوسی ایشن
اسٹیڈیم، دھرم شالہ نے گروپ اے دے تمام مقابلےآں دی میزبانی کیتی۔ The پاک بھارت
کرکٹ مسابقت match، was scheduled to be played at HPCA Stadium. With the
announcement that HPCA authority could not provide the required security for
Pakistani team، the match was moved to ایڈن گارڈنز، کولکاتہ۔



https://pnb.wikipedia.org/wiki/1%D8%AC%D9%86%D9%88%D8%B1%DB%8C

1جنوری عیسوی کیلنڈر چ سال دا پہلا دن اے ۔ تے جنوری گریگوری کیلنڈر جاں عیسوی
کیلنڈر سال دا پہلا مہینا اے ۔

قرون وسطیٰ چ بہت سارے عیسائی دیس سال دے آغاز نوں کسے نہ کسے مذہبی تہوار نال
مناندے ایہ کیتھولک چرچ دے اثر دی وجہ توں سی جداں 25 دسمبر (ولادت مسیح) ، یا
ایسٹر دے طور اتے ۔ یا یورپ دے مشرقی دیس اس طریقے توں علیحدہ رہے کیونجے ا وہ
آرتھوڈکس چرچ نال منسلک سن ، اوہ اپنا سال 988 توں ہی 1ستمبر نوں بدلدے رہےحوالےدی
لوڑ؟۔ انگلینڈ چ 1 جنوری نوں بطور نویں سال دے تہوار دے منایا جاندا رہیا لیکن 12
صدی توں 1752 تک انگلینڈ دا نواں سال 25 مارچ (لیڈی ڈےLady Day )توں شروع ہوندا
رہیا۔ مثال دے طور اتے پارلیمنٹ دے ریکارڈ دےمطابق چارلس اول (Charles I of
England)نوں 30 جنوری 1648 نوں سزائے موت دتی گئی۔ تریخ داناں نے اس تریخ نوں 1
جنوری توں شروع ہون والے سال دے مطابق رکھنے لئی سن نوں تبدیل کر کے 1649 کر دتا۔.
بہت سارے مغربی دیساں نے عیسوی تقویم(عیسوی کیلنڈر) اپنان توں پہلے ہی 1جنوری نوں
سال تبدیل کرنا شروع کر دتا۔ مثال دے طور تے سکاٹ لینڈ نے 166 چ سکاٹش نویں سال نوں
1 جنوری نوں تبدیل کرنا شروع کیتا۔ انگلینڈ، آئرلینڈ اور برطانوی کالونیاں نے 1752
چ 1جنوری توں سال تبدیل کرنا شروع کیتا۔ایسے سال ستمبر میں پورے برطانیہ اور
برطانوی کالونیاں چ عیسوی تقویم متعارف کرایا گیا۔ایہ دونے تبدیلیاں Calendar (New
Style) Act 1750کے تحت کیتیاں گئیاں۔ جنوری 1 نوں تھلے لکھے دیساں نے وی باضاطبہ
طور اتے نویں سال دا آغاز شروع کیتا:



https://pnb.wikipedia.org/wiki/%DA%A9%D8%B1%D8%A7%DA%86%DB%8C

کراچی پاکستان دا سب توں وڈا شہر, سمندری اڈہ، بپار دا گڑھ تے صوبہ سند دا راجگڑھ
اے۔ اے صوبہ سندھ وچ سمندر دے کنارے واقع اے۔ کراچی پاکستان دا صنعتی ، تجارتی ،
مواصلاتی ، تعلیمی تے اقتصادی مرکز اے ۔ کراچی دا شمار دنیا دے چند وڈے شہراں چ
ہندا اے ۔ کراچی صوبہ سندھ دا راجگھر اے تے دریاۓ سندھ دے مغرب چ عرب سمندر دے ساحل
تے آباد اے ۔ پاکستان دی سب توں وڈی بندر گاہ تے ہوائی اڈا وی کراچی چ قائژ اے ۔
کراچی 1947ء توں 1960ء تک پاکستان دا دارالحکومت وی رہیا ۔ موجودہ کراچی دی جگہ
قدیم ماہی گيراں دی "کولاچی جو گوٹھ " ناں دی بستی قائم سی ۔ ، انگریزاں نے 19ویں
صدی شہر دی تعمیر تے ترقی دی بنیاد رکھی ۔ 1947ء پاکستان دی آزادی دے ویلے کراچی
نوں پاکستان دا دارالحکومت بنایا گئیا ۔

انگریزاں دی ایس تھاں تے اکھ سی تے اوہناں نے ایس انڈیا کمپنی تھلے ایتھے کھوجی
ٹولیاں علاقے دا پتہ کرن لئی پیجیاں۔ فروری 1839 وچ انگریزاں ایتھے اپنا سمندری
جہاز ویلزلی پیجیا تے ایس تھاں تے مل مار لیا۔ ایہ سند نال بمبئی پریزیڈنسی نال رلا
دتا گیا۔ انگریزاں نے ایدی بندرگاہ نوں وڈا کیتا۔ 1857 وچ ایتھے بغاوت ہوئی پر
اوہنوں مکا دتا گیا۔ 1864 وچ کراچی دا لندن نال ٹیلیگراف نال جوڑ جڑیا۔ 1878 وچ
کراچی نوں پورے ہندستان نال ریل نال جوڑ دتا گیا۔ فریر ہال (1865) تے ایمپریس
مارکیٹ (1890) بناۓ گۓ۔ محمد علی جناح ایتھے 1876 نوں جمیا۔ 1899 تک کراچی چڑھدے ول
کنک باہر بھیجݨ دی سب توں وڈی تھاں بن چکی سی۔ ایہناں وادیاں نیں ہندو پارسی یہودی
انگریز مراٹھے ورگیاں کاروباری برادریاں نوں ایتھے لے آندا۔

کراچی پاکستان دے دکھݨ وچ عربی سمندر دے کںڈے تے وس ریا اے۔ چوکھا تھاں پدھرا اے۔
اچے تھاں لیندے تے منوڑہ ول نیں۔ منگھوپیر دے پہاڑ کراچی دے اتر دکھݨ ول ہب دریا تے
منگھوپیر دے وشکار نیں۔ ملیر دریا تے لیاری دریا کراچی دے دریا نیں۔ سندھ دریا دا
ڈیلٹا کراچی دے کول اے۔



https://pnb.wikipedia.org/wiki/%DA%A9%D8%A7%D8%B1%D9%84_%D9%85%D8%A7%D8%B1%DA%A9%D8%B3

کارل مارکس (مئی 5, 1818 – مارچ 14, 1883) اک جرمن فلسفی، سیاسی بپاری کاہڈی، تریخ
لکھاری تے انقلابی سی۔ سوشلسٹ سوچ نوں اگے ودھان وچ اوہدا وڈاکم اے۔ کیپیٹل تے
کمیونسٹ مینیفسٹو اوہدیاں مشہور لکھتاں نیں۔

کارل ہائینرخ مارکس (جرمن:‌ Karl Heinrich Marx ) (5 مئی، 1818 – 14 مارچ، 1883) اک
جرمن فلسفی، سماج وگیانی، اتہاسکار، ماہر معاشیات اتے انقلابی کمیونسٹ سی۔ اس نے
پہلی وار منُکھی سماج دی بنتر دی بنیاد اتے اسدی ترقی دے اصولاں دا پتہ لایا۔ مارکس
دے خیالاں نے موٹے طور تے سماجی وگیان اتے خاص طور تے اس توں بعد آؤن والے کھبے
پکھی انقلابیاں دی سوچ تے ڈونگھا اثر پایا ہے معاشیات وچّ مارکس دے کم نے محنت اتے
پونجی(سرمایہ) دے تعلق دے بارے وچّ ساڈی سمجھ لئی آدھار تیار کیتا، اتے بعد دے
معاشی وچاراں نوں بہت متاثر کیتا۔

اوہدا پیو اک وکیل سی۔ کارل 17 وریاں دا سی جدوں اوہ قنون پڑن لئی بون یونیورسٹی چ
آیا۔ ایتھوں اوہ ہمبولٹ یونیورسٹی برلن جلا گیا تے فلاسفی چ پی ایچ ڈی ڈگری اونوں
جینا یونیورسٹی نے دتی۔ ایس توں مگروں اوہ جرنلزم چ آیا تے رہائنش زآئیتنگ کلون دا
ایڈیٹر بن گیا پر اودیاں وکھریاں سوچاں نے رپھڑے پاۓ تے اوہ پیرس آگیا۔ ایتھے اودی
یاری فریڈرش اینگلز نال ہوگئی تے جیڑی مرن تک رئی۔ مارکس نوں فرانس چوں وی کڈ دتا
گیاتے اوہ برسلز آگیا تے ایتھے اونے غریبی دی فلاسفی تے کتاب لکھی۔ اگلے ورے اونے
تے اینگلز نے رل کے کمیونسٹ مینیفسٹو لکھی۔ فیر اوہ کلون جرمنی آیا پر اونوں
ترکھیاں اے جرمنی چوں کڈ دتا گیا۔ اوہ لندن آگیا تے سارا جیون ایتھے ای گزاریا۔

کارل مارکس 5 مئی 1818 نوں ٹریر، پرشیا چ جمیا۔ اوہدے پرکھ اشکینازی یہودی سن تے
1723 توں ٹریر دے ربی سن۔ کارل دا دادا ٹرائیر دا ربی سی۔ کارل دا پیو ہائینرش
مارکس (1777, 1838) ٹبر وچ پہلا بندا سی جیہنوں سیکولر پڑھائی کرائی گئی۔ اوہ جمیا
یہودی سی تے اوہدا ناں ہرشل موڈیشای سی۔ ہرشل وکیل بنیا پر دیس دے قنون باجوں یہودی
سرکاری نوکری نئیں کرسکدے سن تے ایس باجوں اوہ لوتھرن سآئی ہوگیا تے اپنا ناں
ہائینرش مارکس رکھیا. اوہنے اپنی ٹبری تے نیانے وی سآئی بناۓ۔ کارل مارکس دا نانا
اک ڈچ ربی سی۔ کارل مارکس دا ٹبر اک کھاندا پیندا ٹبر سی تے ایہناں دے موزل وچ
انگوراں دے کھیت سن۔ پورٹا نگرا لاگے ٹریر وچ اوہناں دا 2س کمریاں دا کر سی۔ کارل
دا پیو چانن ویلے دا بندا سی تے اوہنوں کانٹ تے والٹیئر چنگے لگدے سن۔ اوہنے دوجے
لوکاں نال رل کے پرشیا وچ قنونی بادشائی دی مانگ کیتی سی۔

کارل دی ماں ہنریٹا مارکس (1788-1863) ڈچ سی تے کارل دے جمن ویلے تک یہودی سی۔ اوہ
تھوڑا پڑھی سی تے فلپس کمپنی دی نیو رکھن والے اودے ساک سن۔ کارل اپنے ماپیاں دا
تیجا نیانا سی۔ کارل مارکس نوں 1824 وچ گرجے لجا کے سائی بنایا گیا پر اوہ وڈا ہوکے
مزہب توں وکھ ہوگیا سی۔ کارل مارکس نے 1843 چ جینی فان ویسٹفالیہ نال ویاہ کرلیا۔
اوہ اک نواب دی تعی سی۔ مارکس تے جینی دے 7 نیانے ہوۓ پر تنگی باجوں 3 ای وڈے
ہوسکے۔ کارل مارکس دے کزارے دا وڈا وسیلہ فریڈرش اینگلز سی جینوں مانچسٹر توں پیو
دی جیداد توں امدنی سی۔ اک اخبار نیویارک ٹریبیون نون ہفتہ وار آرٹیکل لخن تے آمدن
سی۔ کارل مارکس دا جیون پیسے ٹکے دے سعاب نال اوکھا لنگیا۔ سوانی تے جواکاں نال مڈل
کلاس جیون لنگانا ایڈا اسان نیں سی۔ 1881 چ اودی ٹبری مر گئی تے تھوڑے چر مگروں
جدوں کے اوہ کسے دیس دا واسی نیں لندن چ مر گیا تے مرنے تے صرف 9 لوک سن۔

14 مارچ نوں، پونے تن وجے دے نیڑے سب توں اچیاں سوچاں سوچن والا، سوچنا بند کر گیا۔
اونوں 2 منٹ لئی ای کلیاں چھڈیا گیا سی جدوں اسیں واپس آے تے اسین اونوں ارام کرسی
تے بیٹھے ویکھیا—سکون دی نیند ستا ہویا سی ہمیشہ لئی۔

مارکس دی قبر تے اودی اے گل لخی ہوئی اے (اے کمیونسٹ مینیفسٹو دی انت دی سطر اے):
سارے دیساں دے کامیوں کٹھے ہوجاؤ

1830 تک مارکس نوں کر وچ ای پڑھایا گیا تے 1830 توں 1835 تک اوہ ٹریر دے جمنیزیم وچ
پڑھیا۔ 1835 چ 17 وریاں دا سی اوہ تے اونوں بون یونیورسٹی چ پا دتا گیا۔ اوہ فلاسفی
تے ساہت پڑھنا چاندا سی پر اودے پیو دی سوچ سی جے اوہنوں زیادہ فیدے والا قنون
پڑھنا چائیدا اے۔ ماڑے پھپھرے ہون باجوں اوہنوں فوج وچ ناں جانا پیا۔ اوہنوں شراب
پین دا چسکا تے ایس لئی اوہ اک کلب دا سنگی وی سی۔ اودے تھوڑے نمبر ویخدیاں ہویاں
اودے پیو نے اونوں ہمبولٹ یونیورسٹی برلن چ پا دتا پر اودا دل ساہت تے فلاسفی ول ای
ریا۔ ہیگل تے پچھ پرتیت کردیاں ہویں اوہ جوان ہیگلی دے ٹولی وچ رلیا۔ 1837 وچ اونے
اک نکا ناول تے کئی نظماں وی لکھیاں۔ پی ایچ ڈی لئی اوہدا لکھیا گیا آرٹیکل برلن دے
رواجی محول وج پسند ناں کیتا گیا۔ ایدھے وچ اوہنے ایہ گل کیتی جے فلاسفی دینی
پڑھائی توں تھلے دی شے اے۔ 1841 چ اونے ازاد سوچ رکھن والی جینا یونیورسٹی اپنا
تھیسز پیجیا تے فلاسفی وچ پی ایچ ڈی دی ڈگری لئی۔

کارل مارکس دا جنم ٹرائیر ناں دے شہر وچّ ہویا جو کہ اس وقت رائنلینڈ ناں دے ملک دا
حصہ سی۔ مارکس دا خاندان یہودی سی‌ جس نے اس وقت دے یہودیاں خلاف قنوناں کر کے
عیسائیت قبول کر لئی سی۔ کارل مارکس دے بچپن بارے بہت گھٹّ جانکاری ملدی ہے۔ نوں
بچیاں وچوں اوہ تیجا بچہ سی۔ 1819 وچّ اسدے وڈے بھائی مورز دی موت ہو گئی اتے اوہ
ہن سبھ توں وڈا پتر بن گیا۔ مارکس پڑھن وچّ ہشیار سی اتے اس نے قانون دی پڑھائی‌
بان اتے برلن ناں دے شہراں وچّ کیتی‌۔ آپانی پڑھائی پوری کرن لئی‌ مارکس نے اک
تھیسس لکھی جس وچّ اس نے ڈیموکریتس اتے ایپیکیؤرس ناں دے یونانی دارشنکاں دے
فلسفیاں دی آپس وچّ تلنا کیتی۔ 1841 وچّ اپنی پڑھائی ختم کرن توں بعد مارکس کسے
یونورسٹی وچّ نوکری دی‌ تلاش وچّ سن۔ پر کیونکہ اوہ اس وقت تک اوہ کئی انقلابی
وچاراں والے چنتکاں دی ٹولیاں وچّ شامل ہو چکے سن، کسی وی یونورسٹی وچّ نوکری حاصل
کرنا ہن دور دی‌ گلّ بن چکا سی۔

1830 توں 1835 تکّ مارکس نے ٹرائیر دے جمناسٹک سکول وچّ ودیا حاصل کیتی۔ سکولی
امتحان وچّ اوہناں نے اک لیکھ لکھیا سی جس دا سرلیکھ سی، پیشے دی چون کرن سنبندھی
اک نوجوان دے وچار۔ اس مضمون توں پتہ چلدا ہے کہ اس ستاراں سالا نونجوان نے شروع
توں ہی اپنی زندگی دا مقصد انسانیت دی بے غرض خدمت نوں متھّ لیا سی۔ جمناسٹک سکول
دی ودیا مکمل کرن دے بعد مارکس نے پہلاں تاں بون وچّ پھر برلن یونیورسٹی وچّ قانون
پڑھیا۔ قانون دی پڑھائی اس دا پسندیدہ مضمون سی۔ لیکن اس نے درشن اتے اتہاس وچّ وی
گہری دلچسپی لئی۔

ہیگل دے کم نال مارکس دی پچھان اس دے ودیارتھی زمانے توں ہی ہو گئی سی جدوں اس نے
ہیگل دے نوجوان پیروکاراں نال، جو ہیگل دے درشن توں انتہاپسند نتیجے کڈھن دی کوشش
کردے سن، میل جول شروع کر لیا سی۔ مارکس دے تھیسس، ڈیموکریٹس دے قدرت دے درشن اتے
ایپیکیورس دے قدرت دے درشن وچّ فرق توں پتہ چلدا ہے کہ چاہے اوہ اجے وچارواد دے
درشٹیکون نال چمبڑیا ہویا سی اس نے ہیگل دی ورودھ وکاسی تضاد دے درشن توں انقلابی
نتیجے کڈھنے شروع کر دتے سن۔ مثال دے طور تے جدوں ہیگل نے ایپیکیورس نوں اس دے
پدارتھواد اتے ناستکتا کارن شدید آلوچنا دا نشانہ بنایا، مارکس نے اس دے الٹ اس
پراچین یونانی درشن دی دھارمکتا اتے وہمپرستی دے خلاف دلیرانا جدوجہد دی تعریف
کیتی۔ مارکس نے اپنا تھیسس یونیورسٹی نوں پیش کیتا اتے اپریل 1841 وچّ درشن وچّ
ڈاکٹریٹ دی ڈگری حاصل کیتی۔

یونیورسٹی دا کم ختم کرن دے بعد اس نے چاہیا کہ اوہ اپنے آپ نوں گیان کھیتر دے لئی
وقف کر دیوے اتے بون وچّ پروفیسر بن جاوے۔ لیکن پروشیا گورمنٹ دی ترکیپسند
پروفیسراں نوں یونیورسٹیاں وچوں کڈھ باہر کرن دی پچھاکھڑی نیتی نال مارکس دا ایہہ
بھروسہ پختہ ہو گیا کہ پروشیا دیاں یونیورسٹیاں وچّ ترکیپسند اتے آلوچناتمک خیالاں
دی کوئی گنجائش نہیں۔ رینشے جیتنگ (Rheinische Zeitung) نے مارکس نوں سیاسی روڑیواد
اتے ظلم دے خلاف نویں خیالاں دا پرچار کرن دے لئی پلیٹ فارم مہئیہ کر دتا۔ اوہ
اپریل 1842 نوں اس اخبار نال جڑ گیا اتے اسے سال اکتوبر وچّ اس دا ایڈیٹر بن گیا۔
مارکس دی سمپادکی ہیٹھ رینشے جیتنگ دا انقلابی جمہوری رجھان ہور زیادہ سپشٹ ہو گیا۔
اس نے سماجی،سیاسی اتے روحانی حکومت دے ہر جبر دے خلاف بے باک بغاوت کر دتی جو
پروشیا اتے تمام جرمنی وچّ پھیل گئی۔ مارکس نے اک سچے جمہوری انقلابی دیاں طرحاں
اپنے لیکھاں وچّ جنتا دیاں آرتھک غرضاں دا پکھ پوریا۔ اخبار دے تجربے نال مارکس نوں
مزدوراں دیاں حالتاں اتے جرمنی دی سیاسی زندگی دا بھرپور گیان حاصل ہویا۔ لوکاں
دیاں بھکھدیاں ضرورتاں دے بارے وچّ وی پوروشیا دی حکومت اتے اس دے افسراں دے ظالم
رویئے دے درجناں تتھ ویکھدے ہوئے مارکس اس نتیجے تے اپڑیا کہ ایہہ حکومت، اس دے
افسر اتے اس دے قانون، لوکاں دیاں اچھاواں دے راکھے نہیں بلکہ حکمراناں دے ہتاں دی
نمائندگی کردے ہن جنہاں وچّ امیر اتے ملانے وی شامل ہن۔ ایہہ رینشے جیتنگ وچّ کم
کرن دا نتیجہ سی کہ اس نے معاشیات وچّ دلچسپی لینی شروع کر دتی۔ اینگلز دے مطابق
بعد وچّ مارکس اکثر کیہا کردا سی کہ ایہہ "لکڑ چوری دا قانون پڑھن اتے موزلے دے
کساناں دے حالات دی گھوکھ کرن دا نتیجہ سی جس نے اسنوں خالص راجنیتی نال آرتھک
سنبندھاں دی طرف آکرشت کیتا اتے اس طرحاں اسنوں سوشلزم دی راہ وکھائی۔"

مارکس دی آرتھک اتے سماجی مثلیاں پرتی بھرپور لگن نہ صرف جرمنی دے جنتا دی تکلیف
دیہہ بدحالی اتے محرومی ویکھ کے جاگی سی بلکہ نہایت وکست سرمائیدار ملکاں، برطانیہ
اتے فرانس دے حالات اتے گھٹناواں نال وی ابھری سی۔ لیونج دے مزدوراں دیاں 1831 اتے
1834 دیاں ہلچلاں، 1830 دے آخر وچّ برطانیہ دے محنت کشاں وچّ انقلابی لہر - ایہناں
سبھ نے 1842 وچّ اپنے سکھری نقطے تے پہنچ کے سیاسی چرتر (چارٹرواد) اپنا لیا۔ اس
طرحاں مزدوراں دے کجھ ہور عملی قدم بہت زیادہ سیاسی اہمیت دے دھارنی سن۔ اس وقت توں
یورپ دے نہایت وکست ملکاں وچّ برزوازی اتے پرولتاریا وچّ جماعتی کشمکش دا دھارا ہور
سپشٹ ہو گیا۔

نویں طبقے یعنی پرولتاریا دی جدوجہد وچّ شمولیت نے مارکس نوں اکسایا کہ اوہ نسبتاً
نویں سماجی آرتھک مثلیاں وچّ گہری دلچسپی لوے۔ اویں اس دی دلچسپی سوشلسٹ ساہت وچّ
ودھی جو انہیں دنیں برطانیہ اتے فرانس وچّ پرکاشت ہندا سی۔ رینشے جیتنگ وچّ کم کرن،
زندگی نال بے باک نپٹن، جرمنی دے عامَ لوکاں دیاں کوششاں دیکھن اتے دوجے ملکاں وچّ
چلن والیاں مزدور لہراں نال واقفیت حاصل کرن دی وجہ نال نوجوان مارکس تے زبردست اثر
پئے۔ بقول لینن، اتھے سانوں مارکس وچّ وچارواد توں پدارتھواد اتے انقلابی جمہوریات
توں کمیونزم دی طرف ودھن دے آثار نظر آؤندے ہن۔ پروشیا دی حکومت، رینشے جیتنگ دے
رجھان اتے اس دے تیزی نال ودھدے ہوئے اثراں توں خوفزدا ہو گئی۔ اس نے اخبار تے
سینسرشپ دی پابندی سخت کر دتی اتے آخرکار جنوری 1843 نوں اک اپریل 1843 توں اس دی
ضبطی دی ڈگری دے دتی۔ اس سال 17 مارچ نوں اخبار دے ہسیداراں دے منصوبیاں نال اختلاف
کردے ہوئے جو اخبار دی پالسی نرم کرنا چاہندے سن، مارکس نے استعفٰی دے دتا۔ اس نے
باہرلے ملک جان دا فیصلہ کر لیا۔ مقصد ایہہ سی کہ باہر توں اک انقلابی پرچہ پرکاشت
کیتا جاوے جو سرحداں دے باہر توں جرمنی دے اندر بھیجیا جاوے۔ مارکس دے خیال وچّ اس
پرچے دا مقصد ہر پہلو تے بے رحم آلوچنا سی۔

اپنے کم کاج لئی اوہنے اخبار وچ لکھن ول مڑیا تے اخبار رہائینش زائیتنگ ، کلون چ
ایڈیٹر لگ گیا پر اوہدیاں نویکلیاں سوچاں نیں اودے لئی رپھڑ بنا دتے۔ سیاست وچ
اوہدیاں سوچاں سوشلسٹ سن تے اوہنے یورپی سرکاراں تے نندیا کیتی۔ روسی زار تے اک
آرٹیکل لکھن تے پرشیائی سرکار نے 1843 وچ اوہدا اخبار بند کردتا۔ ایس تے اوہنے اک
ہور اخبار وچ پرشیا دے سنسر دے قنون دی نندیا کیتی تے کج چر مگروں اوہ اخبار وی بند
کردتا گیا۔ 1843 وچ اوہنے On the Jewish Question دے ناں تے لکھیا جیدے وچ اک سماج
وج سیاسی تے انسانی آزادی تے اپنی سوچ دنیا اگے رکھی۔

پرشیا چھڈ کے اوہ تے اوہدی ٹبری اکتوبر 1843 وچ پیرس آۓ تے ایتھے مارکس اک جرمن
سوشلسٹ انقلابی دے اخبار وچ لکھن لگ گیا۔ 1844 وچ اوہدی دھی جینی جمی۔ ایہ اخبار
اکواری ای چھپیا۔ ایدے وچ اچیچی گل جرمن شاعر ہائینرش ہائینے دی باویریا دے بادشاہ
تے اک چوبھویں نظم سی جس پاروں ایہنون بارڈر تے ای روک لیا گیا۔ مارکس نے ایدھے وچ
ہیگل دی فلاسفی تے اپنا آرٹیکل دتا۔ ایدے وچ ای اوہنے مزہب نوں اک فیم دا ناں دتا۔
ایتھے 24 اگست 1844 نوں اوہدی ملنی جرمن سوشلسٹ لکھاری فریڈرش اینگلز نال ہوجاندی
اے جیہڑی ساری حیاتی رئی۔ فریڈرش نے اوہنوں اپنی انگلینڈ دے مزدوراں تے لکھی کتاب
وکھائی جس نوں پڑھ کے مارکس من گیا جے کمی ٹولی ای تریخی انقلاب لے کے آئیگی۔ پہلے
اخبار دے رکن مکروں مارکس پیرس وچ چھپن والے اک ہور جرمن اخبار فورورٹ وچ لکھن لگ
گیا۔ ایس اخبار وچ اوہ سوشلزم بارے اپنیاں سوچاں پدھریاں کردا گیا تے نالے اوہ دوجے
ازاد سوج رکھن والے لوکاں تے وی انگلاں چکدا ریا۔ 1845 وچ پرشیا دے بادشاہ دے کہن
تے فرانسیسی سرکار فورورٹ تے روک لاندی اے تے مارکس نوں فرانس توں کڈھ دیندی اے تے
اوہ برسلز آجاندا اے۔

جرمنی نوں چھڈن توں بعد مارکس نے جینی وان ویسٹفالین نال ویاہ کر لیا جو اس دی بچپن
دی دوست سی اتے جس نال اس دی منگنی اسے وقت ہو گئی سی جدوں اوہ سکول وچّ پڑھدا سی۔
اس نے 1843 دیاں گرمیاں اتے خزاں کروزنیش وچّ گزاریاں، جتھے اس نے ہیگل دے حق دے
درشن دا آلوچناتمک ادھٔین شروع کیتا۔ ‘ہیگل دے حق دے درشن تے آلوچنا’ نامی کتاب
ساڈے تکّ اک نہ مکمل مسودے دے روپ وچّ پہنچی۔ ایہہ کتاب مارکس دے نویں وشو
پدارتھوادی نقطہ نظر دی طرف رجھان دی نمائندگی کردے ہوئے میل پتھر دی حیثیت رکھدی
ہے۔ جویں کہ اس نے ہر موجود چیز تے بے رحم آلوچنا کرن دا اوکھا دعوہ کیتا سی۔ مارکس
نے اس آلوچنا دا آغاز اک اجیہے سوال نال نپٹن نال کیتا جس نال اس دا واسطہ رینشے
جیتنگ وچّ کم کرن دے دوران پے چکا سی۔ سوال سی کہ راج اتے سماجی زندگی دیاں پدارتھک
حالتاں دا آپس وچّ کی رشتہ ہے۔ اتے ایہہ کس طرحاں اک دوجے تے نربھر کردیاں ہن اس
سوال دا وگیانک جواب راج اتے قانون دے متالک ہیگل دے پچھاکھڑی وچاروادی نظرئیے دا
آلوچناتمک وشلیشن کرن دے بغیر دینا ناممکن سی۔ مارکس پہلی ہستی سی جس نے ایہہ کم
کیتا۔ لڈوگ فیؤرباخ جس دے حوالے ہیگل دے وچاروادی درشن دے خلاف پیش کیتے جاندے سن
(اتے ایہہ مارکس نوں پدارتھواد دی طرف لے جان وچّ مددگار وی ثابت ہوئے سن) اوہ وی
قدرت دے ورتاریاں دی وضاحت کرن دی حد تکّ پدارتھوادی سی اتے اتہاسک اتے سماجی
رشتیاں اتے سیاست دی ویاکھیا کردے ہوئے وچاروادی بن جاندا سی۔ مارکس نے جتھے
فیؤرباخ دی تعریف کیتی کہ اوہ پلیٹھی دا پدارتھوادی فلسفی سی، اتھے اس دے پدارتھواد
دیاں سیماواں اتے ناہمواریاں دی وی نشاندہی کر دتی ہے۔ فیؤرباخ توں دوری رکھدے ہوئے
مارکس نے پدارتھک دنیاں دا اک جڑواں اتے مستحکم نظریہ تیار کرن تے زور دتا جو سماجی
زندگی اتے پرکرتک زندگی دوناں تے ڈھکواں ہووے۔

ہیگل دے حق دے درشن دے ادھٔین دے آخر وچّ اوہ جنہاں نتیجیاں تے اپڑیا اوہ اس نے بعد
وچّ "سیاسی آرتھکتا اتے آلوچناتمک یوگدان" مضمون دے پیش لفظ وچّ بیان کر دتے۔ “
میری گھوکھ نے مینوں اس نتیجے تے پہنچایا ہے کہ قانونی رشتے اتے راج نہ تاں خود ہی
وجود وچّ آ گئے، نہ انسانی دماغ دی نام نہاد عامَ ترکی نال اس دے ظہور اتے وکاس نوں
اخز کیتا جا سکدا ہے بلکہ ایہہ زیادہ تر زندگی دیاں پدارتھک حالتاں دی پیداوار ہندے
ہن-جنہاں رشتیاں اتے ضابطیاں دے لب لباب نوں ہیگل نے اٹھارویں صدی دے انگریزاں اتے
فرانسیسیاں دی پیروی کردے ہوئے ‘سول سوسائٹی‘ دے نام نال پکاریا ہے اس سول سوسائٹی
دی اناٹمی وی سیاسی آرتھکتا وچّ تلاش کرنی چاہیدی ہے"۔

لڈوگ فیؤرباخ نے تاں ہیگل دے ورودھوکاس نوں ردّ کر دتا سی مگر مارکس نے اس تے
آلوچناتمک نظرثانی کرن دا بیڑا اٹھایا۔ ہیگل دا ورودھوکاسی طریقہ وکاس دا نظریہ
رکھدا سی۔ ہیگل گھٹناواں اتے ورتاریاں نوں اوہناں دے انتر عمل اتے انتر سنبندھاں دی
روشنی وچّ وکاس، تبدیلی اتے مٹ جان دے عمل وجوں ویکھدا سی۔ اس دا مقصد ایہہ دکھاؤنا
سی کہ اس عمل دے ادھار وچّ ورودھاں دی کشمکش ہے۔ ورودھوکاسی ودھی ادھیاتموادی ودھی
توں زیادہ ترکی پسند سی جو کہ دنیاں نوں چیزاں دا اتفاقی ڈھیر قرار دندا سی جنہاں
دا آپس وچّ کوئی تال میل نہ ہووے، جویں ایہہ موک اتے اچل ہون۔ لیکن ہیگل دے فلسفئی
طریقے وچّ اک وڈا نقص سی کہ ایہہ وچاروادی سی۔ ہیگل دا وسواش ایہہ سی کہ قدرت اتے
سماج دے وکاس دا آدھار روح (نرپیکھ وچار ) دی پردھانگی تے ہے۔ ہیگل نے ہر شے دی
الٹی تصویر دکھا کے خیال دے خود دے وکاس نوں حقیقی ترکی دا بدل پیش کر دتا۔ خیال دا
آتموکاس جس دا بھاوَ سی باہرمکھی چیزاں دے ورودھوکاس دی بجائے خیالاں دا ورودھوکاس۔

مارکس دا مسودا ہیگل دے حق دے درشن بارے آلوچنا اتے اس دی اس زمانے دی خطو کتابت
توں ظاہر ہندا ہے کہ مارکس ہن اوہ مارکس بن رہا سی جس نے سوشلزم دی بنیاد اک سائنس
دے طور تے رکھی، جو آدھونک پدارتھواد دا بانی سی اتے جس دا مواد بے حد وار ثابت
ہویا اتے پدارتھواد دے پوربلے روپ دی نسبت بے نظیر حد تکّ جچیا تلیا ہے۔ اکتوبر
1843 دے آخر وچّ مارکس پیرس چلا گا۔ فرانس دی راجدھانی دی زندگی نے اس نوں نویں
آگہی اتے سیاسی تجربے نال مالامال کر دتا۔ اوہ شہر دے باہری علاقیاں وچّ مزدوراں
دیاں بستیاں زیادہ تر جایا کردا۔ اس نے انجمن عدل ( ایہہ جرمن مزدوراں اتے کاریگراں
دی اک خفیہ جماعت سی ) دے لیڈراں اتے فرانس دیاں بہت ساریاں خفیہ سنگٹھناں دے
رہنمایاں نال وی رابطہ قایم کیتا، مگر ایہناں وچوں کسے دا میمبر نہ بنیا۔ اتھے اس
نے فرانس دے خیالی سوشلسٹاں آٹانے کیبٹ، پیری لوئی روکس، لوئی بلینک اتے پیری
پرودھوں نال وی جان پچھان حاصل کیتی۔ آئیزک ہائنے نال اس دی دوستی ہوئی اتے روسی
سوشلسٹاں، ایم، اے باکونن، وی، پی بوٹکن، اتے دوسریاں نال وی نیڑتا ہوئی۔

مارکس نے برزوا سیاسی ارتھ ساشتریاں تے اک عظیم آلوچناتمک کتاب لکھن دا ارادہ کیتا۔
اتے اس نقطہ نظر نال سیاسی ارتھ ساشتریاں دے کلاسیکل نمائندیاں ایڈم سمتھ، ڈیوڈ
ریکارڈو اتے دوجے ماہر ارتھ ساشتریاں دیاں لکھتاں پڑھیاں۔ اس ادھٔین دا نتیجہ نہ
مکمل ‘1844 دے آرتھک اتے دارشنک کھرڑے‘ دی صورتَ وچّ ساہمنے آیا۔ آرتھکتا دے برزوا
ماہراں تے آلوچنا کردے ہوئے مارکس نے سرمائیدارانا سوشن دے کجھ نقش پرگٹ کیتے۔ اس
نے ارمبھک بھونڈی سمانتا دے کمیونزم تے آلوچنا کیتی۔ اس نے ہیگل دے درشن دا عامَ
اتے ورودھوکاس دا آلوچناتمک وشلیشن کیتا۔ اس مسودے تے ہن وی فیؤرباخ دا اثر وکھائی
دندا ہے۔ اس نے عظیم خیالی یوٹوپیئن سوشلسٹاں سینٹ سائیمن، چارلس فوریئر، رابرٹ
اوون اتے دوسریاں دی کارکردگی دا وی ادھٔین کیتا۔ خیالی سوشلسٹاں نے چاہے
سرمائیداری سماج نوں شدید آلوچنا دا نشانہ بنایا سی مگر اوہ اس دے وکاس دے اصول
سپشٹ کرن وچّ ناکام رہے۔ اوہ اس سماجی طاقت دی نشاندیہی وی نہ کر سکے جو نویں
سوسائٹی دی تعمیر وچّ ہراول دستے دا کردار ادا کر سکدی سی۔

مارکس نے اٹھارویں صدی دے آخر وچّ فرانس وچّ ہون والے برزوا انقلاب دے ادھٔین وچّ
بہت سارا وقت سرف کیتا۔ اس نے خاصکر اس گھٹنا دا اتہاسک پچھوکڑ ویکھیا۔ فرانسیسی
مزدوراں دی زندگی اتے جدوجہد نال تازہ آشنائی، برزوا ارتھ ساشتریاں دے آلوچناتمک
ادھئن اتے خیالی سوشلسٹاں دے لیکھاں نے مارکس دے وچارواد توں پدارتھواد اتے انقلابی
جمہوریات توں وگیانک سماج واد دی طرف جان دا فیصلہ دے دتا۔ مارکس دی زندگی وچّ ایہہ
فیصلہ کن موڑ اس دے Deutsch - Franzosische Jahrbucher وچّ چھپن والے لیکھاں وچّ
سپشٹ طور تے پرتیبمبت ہندا ہے۔ ایہہ اخبار مارکس اتے آرنلڈ روز دی سمپادکی وچّ
فروری 1844 وچّ پیرس توں پرکاشت ہویا۔ اپنے اک مضمون 'یہودیاں دا مصلیٰ' وچّ مارکس
نے ہیگل دے پیروکار برونو بائر دے قومی مثلیاں دے بارے وچّ وچاروادی نظریہ رکھن تے
آلوچنا کردے ہوئے پہلی وار برزوا انقلاب اتے سماج وادی انقلاب دے بنیادی فرق دی
سپشٹ تعریف کیتی جو پہلاں کدے نہیں ہوئی سی۔ اس دا مضمون ہیگل دے حق دے درشن تے
آلوچنا، اک تعارف اپنی گہرائی اتے انتردرشٹی دے لحاظ نال خاص طور تے دھیان یوگ ہے۔
جرمنی وچّ دھرم تے آلوچنا دی سکاراتمک اہمیت قبول کردے ہوئے مارکس نے ویکھیا کہ کس
طرحاں ترکی پسند درشن دا کم دھرم دے خلاف جدوجہد توں اوہناں باہرمکھی حالتاں دے
خلاف جدوجہد وچّ بدل گیا جو دھرم نوں جنم دندیاں ہن، یعنی عرش تے آلوچنا نوں دھرتی
تے آلوچنا، دھرم دی آلوچنا نوں قانون دی آلوچنا، اتے دینیئت تے نقطہ چینی نوں سیاست
تے نقطہ چینی دے روپ وچّ بدلنا ہے۔ مارکس نے زور دتا کہ آلوچنا نہایت مئسر اتے
انقلابی ہونی چاہیدی ہے۔ اس نے لکھیا کہ آلوچنا دا ہتھیار شمشیراں دے نال ہون والی
جدوجہد دی جگہ نہیں لے سکدا۔ پدارتھک طاقت دا جواب پدارتھک طاقت نال ہی دتا جا سکدا
ہے لیکن وچار جیوں ہی جنتا نوں اپنی گرفت وچّ لے لیندا ہے، پدارتھک طاقت بن جاندا
ہے۔

مارکس نے اپنے پدارتھک نقطہ نظر دی بنیاد تے ایہہ خیال پیش کیتا کہ نظریہ جنتا نوں
اس وقت اپنی گرفت وچّ لے سکدا ہے جدوں اوہ اوہناں دیاں زرورتاں اتے بنیادی
ورودھتائیاں دی صحیح طور تے اکاسی کرے۔ اس نے ثابت کیتا کہ پرولتاریا اک اجیہا طبقہ
ہے جو اپنی سورتے حالَ دی بنا تے ترکی پسند درشن دے انقلابی نظرئیے دا آلمبردار ہو
سکدا ہے اتے اسنوں ہونا وی چاہیدا ہے۔ اوہ کہندا ہے "جویں کہ درشن پرولتاریا دے
وجود وچّ اپنا پدارتھک ہتھیار پا لیندا ہے اسے طرحاں پرولتاریا نوں درشن وچّ اپنا
روحانی ہتھیار مل جاندا ہے"۔

اس وقت توں لے کے آؤن والے سمیں دوران اس دی سمچی اورجا اتے بدھی دیاں ساریاں
طاقتاں پرولتاریا دی تیاری دے تائیں وقف ہو گئیاں جو کہ سبھ توں زیادہ ترکیپسند،
مکمل انقلابی طبقہ ہے اتے ساری منکھتا نوں انقلابی تبدیلی نال ہمکنار کرن دی سمرتھا
رکھدا ہے۔ پرولتاریا دیاں منگاں دی عظم جدوجہد وچّ مارکس نوں فریڈرک اینگلز دی
شخصیت دے روپ وچّ اک وفادار دوست اتے کامریڈ مل گیا۔ پہلی وار اوہ دونوں 1942 وچّ
ملے جدوں اینگلز نے انگلینڈ جاندے ہوئے کلون وچّ اپنے سفر توں دم لیا اتے رینشے
جیتنگ Rheinische Zeitung دے سمپادکی دفتراں وچّ گیا۔ اینگلز دے انگلینڈ وچّ ٹھہرا
دے دوران دوناں دانشوراں وچکار خطو کتابت دا سلسلہ جاری رہا۔ اینگلز نے اک نبندھ
سیاسی آرتھکتا تے آلوچناتمک لیکھ لکھیا جو Deutsch - Franzosische Jahrbucher وچّ
پرکاشت ہویا جس نال سیاسی آرتھکتا وچّ مارکس دی دلچسپی دگنی ہو گئی۔ اگست 1844 دے
آخر وچّ اینگلز پیرس آیا جتھے ایہناں دونوں ہستیاں دی یادگاری ملاقات ہوئی اور
ایہناں عظیم چنتکاں دے نظریاں وچّ مکمل اکسرتا پائی گئی۔ ایہہ ملاقات ایہناں وچکار
سرجنا دی سانجھ دا آغاز سی، جس دی اتہاس وچّ مثال نہیں ملدی۔ لینن دے شبداں وچّ:
پرانے قصیاں وچّ دوستی دیاں بھانت بھانت دیاں متاسرکن مثعلاں ملدیاں ہن۔ یورپی
پرولتاریا بجا طور پر کہہ سکدی ہے کہ اس دی سائنس دو دانشوراں اور جانبازاں نے رچی
جنہاں دا اک دوجے نال رشتہ محبت دیاں پراچین انتہائی اثر انگیز انسان دوستیاں نوں
وی مات کر دندا ہے۔"

لندن چ مارکس سوچ وچار چ لگا ریا تے ایتھے اونے اپنا پہلا وڈا کم (The Poverty of
Philosophy) لخی۔ اگلے ورے اونے تے اینگلز نے رل کے کمیونسٹ مینیفسٹو (Communist
Manifesto) لخی۔ اے اودی سب توں چوکھی پڑھی جان والی کتاب اے۔ اگلے ورے اوہ کلون
جرمنی آیا پر کج معینیاں مگروں ای اونوں کڈ دتا جاندا اے۔ اsہ فیر پکا ای لندن چلا
گیا تے اوتھے ای اونے حیاتی لنگائی۔ داس کیپیٹل (Das Kapital) اودی اک وڈی کتاب،
ایدا پہلا انگ 1867 ج چھپیا۔ جدوں اوہ 1883 چ مریا تے ایدے دوجے او انگ ہجے نیں سی
لخے گۓ ایناں نوں اینگلز نے اودے چھڈے ہوۓ نوٹس نال پورا کیتا تے چھاپیا۔

مارکس دیاں لکھتاں نیں کمیونزم دیاں سوچاں نوں نیو دتی۔ 20ویں صدی چ اودی سوچاں نیں
ایس دنیا دی لوکآں دی اک وڈی گنتی نوں اپنے ول کیتا۔ 1980 چ مارکس دیاں گلاں تے چلن
والے لوکاں دی گنتی اک ارب تے 30 کروڑ سی۔

٭ 1844 دے معاشی اتے فلسفی کھرڑے، 1844 ٭ پاک پروار، 1845 ٭ فائرباخ بارے تھیسس،
1845 ٭ جرمن وچاردھارا، 1845 ٭ فلسفے دی کنگالی، 1847 ٭ اجرت کرت اتے سرمایہ، 1847
٭ کمیونسٹ پارٹی دا منشور، 1848 ٭ فرانس وچّ جماعتی جدوجہد، 1850 ٭ لوئی بوناپارٹ
دا اٹھارھواں برومیر، 1852 ٭ گرنڈرشے، 1857 ٭ سیاسی معاشیات دی تنقید وچّ اک
یوگدان، 1859 ٭ امریکہ دے خانہ جنگی دے بارے لکھتاں، 1861 ٭ وادھو قدر دے اصول، 3
جلداں، 1862 ٭ قدر، قیمت اتے منافع، 1865 ٭ سرمایہ، جلد پہلی (دس کیپیٹل)، 1867 ٭
فرانس وچّ سول یدھ، 1871 ٭ گوتھا پروگرام دی آلوچنا، 1875 ٭ ویگنر بارے ٹپنیاں،
1883 ٭ پونجی، جلد دوجی (مرن اپرنت اینگلز دوارا پرکاشت)، 1885 ٭ پونجی، جلد تیجی
(مرن اپرنت اینگلز دوارا پرکاشت)، 1894 ٭ سنیوکت راج امریکہ بارے مارکس اتے اینگلز
(مرن اپرنت پرگتی پرکاشن، ماسکو دوارا پرکاشت)، 1979

٭کمیونسٹ پارٹی دا منشور ٭مخالف ترقی ٭شریپاد امرت ڈانگے ٭موہت سین ٭پورن چند جوشی
٭اینٹونیؤ گرامشی



https://pnb.wikipedia.org/wiki/%DA%86%DA%BE%D8%A7%D8%AA%DB%8C

چھاتیاں یا ممے انساناں تے آگو مانساں دے پنڈے دے سامنے اتے والے انگاں نوں کیندے
نیں۔ انساناں دے دو ممے ہوندے نیں۔ کڑیاں منڈیاں دوواں دے جمدیاں ای ہوندے نیں تے
سوانیاں دے وڈھے ہون تے وڈے تے دسن لگدے نیں۔ ممیاں وچ دد والے غدود ہوندے نیں جناں
وچوں دُد بن کے ڈوڈو چوں نکلدا اے۔

جوانی وچ سوانیاں وچ ایسٹروجن ہارمون باجوں چھاتیاں وڈیاں ہو جاندیاں نیں تے مرداں
وچ ٹیسٹوسٹیران ہارمون باجوں اے نکیاں رہ جاندیاں نیں۔

کاکا ہون دے ویلے چھاتی دے ٹشو وچ ہارمون دے اثر توں وادا ہوندا اے تے دد بنان لئی
چھاتی وڈی ہو جاندی اے۔ ایناں ہارموناں وچ ایسٹروجن، پروجیسٹرون تے پرولیکٹن شامل
نیں جو ماہواری ویلے چھاتی تے بچہ دانی دے ٹشو وچ تبدیلی لیاندے نیں۔

ہر چھاتی وچ 15 توں 20 لوب ہوندے نیں۔ کھل دے تھلے ایڈیپوز ٹشو، اناں لوباں تے
چڑھدے نیں جیدے باجوں چھاتی دی شکل تے سائز بندا اے۔ ہر لوب وچ کئی لوبیول ہوندے
نیں۔ ہر لوبیول دے آخری نکڑ تے تھیلیاں ہوندیاں نیں جتھے ہارمون دے اثر توں دد بن
کے وڑدا اے۔

چھاتی اک غدود اے جیدا کم کاکیاں لئی دد بنانا تے اوہناں نوں پلانا اے۔ دد پلان لئی
چھاتیاں دے وچکار اک انگ چوسنی ہوندا اے جیدا رنگ گلابی توں گوڑا بھورا ہو سکدا اے۔
چھاتیاں دی اکائیاں دا کم چکنائی آلا دد بنانا ہوندا اے۔ اے اکائیاں ساری چھاتی تے
پھیلیاں ہوندیاں نیں۔ چوسنیاں دے آلے دوالے ہر 30 ملی میٹر دے فاصلے تے لیکٹیفیرس
ٹشو ہوندا اے۔ چھاتی وچ کولیجن، الاسٹن، چٹی چربی تے کوپر لگامنٹ وی ہوندے نیں۔

چھاتیاں دوجی پسلی توں لے کے چھٹی پسلی تک ہوندیاں نیں۔ سامنے توں چھاتی کلیوکل ہڈی
توں لے کے سٹرنم ہڈی تک ہوندی اے۔ چھاتیاں وکھرے ٹشو دیاں بنیاں ہوندیاں نیں پر
زیادہ ایڈیپوز ٹشو تے غدودی ٹشو ہوندا اے جو دد بنان دے کم لئی ہوندے نیں۔

نشے آلی دوائیاں، زیادا کم تے اینڈوکرائین پربندھ وچ مسئلیاں نال دد بنن دا عمل کم
ہو سکدا اے۔ دد بنن لئی سوانی دے لعو وچ پرولیکٹن تے آکسی ٹاسن ہارموناں دا ہونا
ضروری اے۔



https://pnb.wikipedia.org/wiki/%DA%86%D8%A7%D9%86%D8%AF%DB%8C

چاندی اک تعات اے جیدا کیمیائی نشان Ag اے تے ایدا ایٹمی نمبر 47 اے۔ اے اک چٹا
چمکدار ٹرانزیشن دعات اے۔ چاندی تمام عنصراں چوں سب توں بہترین بجلی دا تے گرمی دا
کنڈکٹر اے۔ اے جگ چ خالص چاندی دے طور تے، سونے دے نال ملی ہوئی مورت ج یا فیر منرل
دی مورت چ پایا جاندا اے۔ چاندی عام طور تے تانبے، سونے، سیسہ تے زنک نوں صاف کرکے
لبیا جاندا اے۔

چاندی اک قیمتی تعات دے طور تے وی ورتی جاندی اے تے اینوں سجاوٹی شیواں، زیورات،
برتن تے کرنسی دے سکے بنان واسطے وی ورتیا جاندا اے۔ اج کل چاندی نوں بجلی دے
الیکٹروڈ تے کنڈکٹر بنان چ، شیشہ بنان چ تے کیمیائی ریایکشناں نوں تیز کرن واسطے
ورتیا جاندا اے۔ ایدے کمپاؤنڈاں نوں فوٹواں آلی ریل چ تے ایدے نائیٹریٹ محلول نوں
جراسیم مارن واسطے ورتیا جاندا اے۔ اینوں طبی کم واسطے ورتیا جاندا اے۔

چاندی اک سخت دعات اے۔ اے سونے توں وی بوتا سخت ہوندا اے۔ چاندی، سونا تے تانبا
کرنسی چ ورتے جاندے نیں۔ اے تمام دعاتاں چ سب توں بہترین کنڈکٹر اے مگر ایدا مل ذرا
زیادہ اے اس واسطے تانبے نوں بجلی دی تاراں چ ورتیا جاندا اے۔ دوجی جنگ عظیم چ
تانبے دی امریکہ نوں قلت ہو گئی سی تے اوناں نے 13،540 ٹن چاندی توں الیکٹرو
مقناطیس بانۓ، ایناں مقناطیساں توں یورینیم صاف کیتا جاندا سی ایٹم بمب بنان واسطے۔
اینوں ریڈیو دے کج حصیاں تے وی لایا جاندا اے تے اینوں چنگی کوالٹی دی آڈیو تاراں چ
وی ورتیا جاندا اے۔

دعاتاں چ اے گرمی دا سب توں بہترین کنڈکٹر اے، ہیلیم-II تے ہیرا اس توں زیادہ چنگے
نیں۔ اے روشنی بوت اچھی طرح موڑدا اے تے اس واسطے اینوں شیشے بنان واسطے وی ورتیا
جاندا اے۔ چاندی دے شیشے وڈیاں دوربیناں تے لگے ہوندے نیں۔ چاندی نوں زنگ نئیں لگدا
مگر اینوں اوزون تے ہائیڈروجن سلفائڈ زنگ لگا دیندے نیں۔

چاندی نوں ہزاراں وریاں توں سجاوٹی شیواں، برتن، تجارت تے کرنسی دے طور تے ورتیا
جاندا اے۔ اینوں سونے توں بعد سب توں قیمتی دعات کیا جاندا اے۔ چاندی نوں ترکی دے
ایدے ایجین سمندر دے علاقے چ اج توں 6000 وریاں پہلاں توں ای سیسہ توں وکھرا کیتا
جاریا اے۔ رومی کرنسی دا بوت حصہ چاندی دے اتے ہوندا سی۔ رومی بوت زیادہ چاندی نوں
لبدے سن تے اوناں دے نال دا کوئی وی نئیں ہوندا سی۔ اوہ اک ورہ چ 200 ٹن چاندی کھٹا
کردے سن۔ تے دوجی صدی عیسوی چ رومیاں دے کول 10،000 ٹن چاندی ہوندا سی تے اے مقدار
سارے یورپ تے عرب خلافت توں وی 800 وریاں تک بوتی رئی۔ چاندی نوں وشکارلے ویلے چ وی
کئی کماں واسطے ورتیا جاندا سی۔ اینوں قحط دے ویلے چ پانی نوں صاف کرن تے زخم دی
مرہم پٹی واسطے ورتیا جاندا سی۔ 19ویں صدی چ وی پانی دے جعازاں چ ملاح پانی دی
برتناں چ پا کے رکھدے سن تاکے پانی پین دے قابل رۓ۔ پہلے امریکی وی جدوں ساہل توں
ساہل ٹردے سن اوہ ایسے طریقے توں پانی صاف رکھدے سن۔ 20ویں صدی دے شروع توں ای
چاندی نوں جراسیم مار دوائیاں چ ورتنا شروع کردتا گیا۔

انجیل چ لکھیا اے کے عیسی دے شگرد جوداس اسکاریوٹ نے یروشلم دے مزہبی گروواں توں 30
چاندی دے سکیاں دے بدلے چ عیسی نوں رومیاں دے حوالے کردتا۔ اسلام چ مرد چاندی نوں
پاء سکدے نیں تے پیغمبر محمد وی چاندی دی انگھوٹی پاندے سن۔

چاندی اک قیمتی دعات اے تے اس واسطے اینوں کرنسی، سجاوٹی شیواں تے شیشہ چ ورتیا
جاندا اے۔ اج توں 2700 وریاں پہلاں ترکی چ چاندی تے سونے دے کول نوں جینوں الیکٹرم
کیندے نیں۔ بعد چ چاندی نوں سونے توں وکھریاں کر کے سکے بناۓ گۓ۔ کئی دیس چاندی نوں
اپنی کرنسی دا مڈلا حصے دے طور تے ورتدے سن۔ پاؤنڈ سٹرلنک دا ناں دی نیرکٹتہ اے وے
کہ چاندی دے اک ٹراۓ پاؤنڈ دی قیمت اک سٹرلنگ پاؤنڈ اے۔ 19ویں صدی چ دوویں براعظم
امریکاں چ چاندی دیاں کاناں لبیاں جیدے توں چاندی دا مل بوت ڈگ گیا تے 1900 تک صرف
سونے نوں کرنسی دے ناپ واسطے ورتنا شروع کردتا گیا۔ جدوں 1971 چ امریکی صدر رچرڈ
نکسن نے امریکی ڈالر نوں سونے توں وکھرا کیتا تے بوتے دیساں نے وی قیمتی دعاتاں توں
اپنی کرنسی نوں وکھراں کر لیا۔

چاندی نوں سٹرلنگ چاندی (92.5٪ چاندی تے 7.5٪ تانبا) دی مورت چ زیورات تے قیمتی
شیواں بنان واسطے ورتیا جاندا اے۔ چاندی دے زیور دے اتے 99٪ صاف چاندی دی اک چادر
چاڑی جاندی اے تاکے اے چمکدار بنے۔ اس کم واسطے ایدے تے روڈیم یا سونا وی چڑہایا جا
سکدا اے۔ سنار چاندی دا کم وی جاندے نیں تے نال نال نوۓ سنار جیڑے سونے دا مل نئیں
دے سکدے اوہ چاندی دا کم کردے نیں۔ چاندی سونے توں سستا اے پر فیر وی اینوں بوت
قیمتی خیال کیتا جاندا اے۔ اینوں آرٹسٹک زیورات چ ورتیا جاندا اے۔

چاندی نوں پارہ، ٹن تے کج دوجیاں دعاتاں نال رلا کے دند پردے نیں۔ پاؤڈر دی مورت چ
چاندی تے کسی دوسری دعات نوں پارہ نال کول کہ اک کڑی پیسٹ بناندے نیں جینوں ٹٹے دند
چ پر سکدے نیں۔ اے پیسٹ چند منٹاں چ ہلکی سخت تے چند کینٹیاں چ بوت سخت ہو جاندی
اے۔

چاندی دے نائیٹریٹ تے ہیلائڈاں نوں فوٹوگرافی چ وی ورتیا جاندا اے۔ مگر جدوں دے
ڈیجیٹل کیمرے آۓ نیں چاندی دیاں ریلاں بوت کٹ گئیاں نیں۔ 1998 چ جیڈا چاندی
فوٹوگرافی چ ورتیا جاندا سی اودا صرف 50٪ 2007 چفوٹوگرافی واسطے ورتیا گیا۔ بجلی
دیاں کج شیواں چاندی نوں ورتدیاں نیں کیونجے اے بہترین کنڈکٹر اے۔ چاندی دے
الیکٹروڈ تے تاراں ریڈیو چ تے چنگی کوالٹی دے آڈیو سسٹماں چ ورتیا جاندا اے۔ ایدی
آکسائڈ دی بیٹری نوں کڈیاں، موبائل، لیپٹاپ تے دوجیاں نکیاں شیواں چ ایدی لمبی عمر
تے کٹ وزن دی وجہ توں ورتیا جاندا اے۔ اینوں چاندی-کیڈیمیم تے چاندی-زنک وڈی طاقت
آلی بیٹری چ ورتیا جاندا اے۔



https://pnb.wikipedia.org/wiki/%D9%BE%DA%BE%D9%84%D9%88%D8%A7%D9%84%DB%92_%D8%A8%D9%88%D9%B9%DB%92

پھل والے بوٹے دھرتی تے ہون آلے بوٹیاں دی سب توں بوہتی بکھری ہوئی ٹولی اے۔
پھلوالے بوٹے تے ننگے بی اوہ بوٹے نیں جنھاں نوں بی لگدے نیں۔ پھل والے بوٹیاں نوں
کج اچیچیاں گلاں جنہاں وچ پھل، بیاں دے اندر اینڈوسپرم تے فروٹ دا بننا جنہاں وچ بی
ہوندے نیں دوجے بیاں آلے بوٹیاں نالوں وکھریاں کردیاں نیں۔

پھلوالے بوٹیاں دے پرکھ ننگے بی والے بوٹیاں توں 245–202 ملین ورے پہلے وکھرے ہوۓ
تے پہلے پھلوالے بوٹے 16 کروڑ دے نیڑے آۓ۔ 14 توں 10 کروڑ ورے پہلے دے ویلے وچ
ایہناں دیاں لامت ونڈاں بنیاں تے 10 کروڑ ورے پہلے ایہ چار چفیرے پھیل گۓ۔ 10 توں 6
کروڑ ورے دے ویلے وچ ایہناں نیں کھنگریاں نوں جیہڑے اوس ویلے دنیا تے چھاۓ ہوۓ سن
پچھے کیتا۔



https://pnb.wikipedia.org/wiki/%D9%86%D8%B7%D8%B4%DB%92

فریڈرک نطشے (1844-1900) 19ویں صدی دا اک جرمن فلسفی سی ۔ نطشے دی اے سوچ سے جس
انسانی کماں چ طاقت ای وڈی چیز اے ۔ اسنے فوق البشر (سپر مین) دے تصور نوں اگے
ودھائیا ۔

نطشے 15 اکتوبر 1844 پرشیا چ جمیا ۔ پرشیا فوجی تے سیاسی لحاظ نال اک تکڑے دیس دا
روپ دھار رہیا سی ، آسٹریا نوں پروشیا جرمن معاملات توں وکھ کر چکیا سی ۔ 1871ء چ
پرشیا نے نیپولین دی فتوحات دے نشے چ چور فرانس نون بدترین شکست دتی تے وارسائی
پیرس دے مقام تے ساریاں چھوٹیاں چھوٹیاں جرمن ریاستاں نوں متحد کرکے جرمن سلطنت دی
بنیاد رکھی ۔ نطشے اس ابھر دی ہوئی طاقتور جرمن سلطنت دی واز بن گئیا ۔

اقبال تعلیم لئی جرمنی جاندا اے تے نطشے توں متاثر ہوکے واپس آندا اے ، ایہہ گل
جرمنی جان توں پہلاں تے بعد والی اقبال دی شاعری چ محسوس کیتی جا سکدی اے ۔ اقبال
دا مرد مومن دا تصور وی نطشے دے فوق البشر دے بہت قریب اے ۔



https://pnb.wikipedia.org/wiki/%D9%85%DA%86%DA%BE%DB%8C

مچھی پانی دا اک جاندار اے۔ ایدے جسم تے اکثر چانے ہوندے تے عام طور تے ایدا خون
ٹھنڈا ہوندا اے۔مچھی سجرے تے سمندری پانی پعاڑ دے اتے جھیلاں وچ تے ڈونگیاں سمندراں
چ ہر تھاں تے وسدی اے۔ ایہناں دے انگاں تے انگلیاں انگوٹھے نہیں ہوندے. چوکھیاں
مچھیاں ٹھنڈے خون والیاں ہوندیاں نیں۔ پر کج بہت نس دوڑ کرنوالیاں مچھیاں جیویں
ٹونا تے چٹی وڈی شارک اپنا گرمی ناپ اچا رکھدیاں نیں۔ 32,000 ونڈاں نال ایہ ریڈھ دی
ہڈی والے جانوراں وچ سب توں وڈی ٹولی نیں۔

سب توں پرانے جاندرا جیہڑے مچھیاں وج گنے جاسکدے نیں اوہ نرم پنڈے والے کورڈیٹ سن
تے کیمبرین ویلے وچ ہوۓ سن۔ مچھیاں پرانا جیون ویلہ وچ ودھیا مورت وچ آیاں تے
ایہناں دیاں کغی ونڈاں بنیاں. ایس ویلے دیاں کغی مچھیاں نے اپنے بچاؤ لئی بچاؤ
کنداں بنائیاں۔ سیلورین ویلے وچ کئی مچھیاں دے جباڑے نکلدے نیں تے اوہ (جیویں شارک)
وڈیاں شکاری مجھیاں بندیاں نیں۔



https://pnb.wikipedia.org/wiki/%D9%85%D8%B1%DB%8C%D8%AE

مریخ سورجی پربندھ دا چوتھا پاندھی اے۔ مریخ دا ناں رومی دیوتا مارس دے ناں تے
رکھیا گیا اے۔ اینوں رتا پاندھی وی کیندے نیں کیونجے ایدا رنگ ہلکہ رتا اے جس دی
وجہ اس دی زمین چ لوۓ دی آکسائڈ دی وڈی مقدار اے۔ مریخ اک زمین ورگا پاندھی اے جیدے
تے پتلی ہوا دی اک تہہ اے۔ زمین دے چن دی طرح مریخ دے اتے ٹٹدے تارے ڈگن دے کھڈے
نیں، اس توں علاوہ مریخ دے اتے زمین آر آتش فشاں، وادیاں، صحرا تے پولر تھاواں تے
برف دیاں ٹوپیاں نیں۔ مریخ دے کمن دا ویلا دا موسماں دے بدلن دا ویلا زمین نال کافی
رلدا اے۔ زمین تے مریخ اک اور شے چ رلدے نیں: دونوں سیارے ذرا جے ٹیڑے نیں جس دی
وجہ توں موسم آندے نیں۔ مریخ دے اتے سورجی پربندھ دا سب توں اچا پعاڑ اے: اولمپس
مونس۔ مریخ دے اتے ہموار بورالس بیسن اے جیڑا ایدے اتلے پاسے اے مریخ دی کھل دا 40٪
بناندا اے۔

مارینر 4 پہلی سیٹلائٹ سی جیڑی مریخ دے کولوں 1965 چ لنگی۔ اس توں پہلاں خیال کیتا
جاندا سی کہ مریخ دے اتے پانی ہیگا اے۔ اس خیال دی وجہ مریخ دے اتے کالے دبھے سن،
جیڑے وڈے سمندر دسدے سن۔

مریخ دا قطر زمین دے قطر توں تقریبا ادھا اے۔ اے زمین توں کئی گنا کٹ گوڑا اے تے
ایدا وزن زمین دے وزن دا صرف 11٪ اے۔ مریخ دے اتے دی تھاں زمین دی خشک تھاں توں زرا
جی کٹ اے۔ مریخ عطارد توں زیادہ وڈا مگر عطارد دے گوڑے پن بوت زیادہ اے جیدی وجہ
توں ایناں دوواں پاندھیاں دیاں کچھاں وچ 1٪ توں وی کٹ فرق اے، مریخ دی کچھ زرا بوتی
زیادہ اے۔ مریخ دا رتا رنگ ایدی کھل چ زنگ آلے لوۓ دی وجی توں اے جینوں ہیماٹائٹ
(Fe2O3) کیندے نیں۔ ایدی کھل دے وچ معدنیاتاں دی وجہ توں کئی ہور رنگ وی ہوندے نیں،
کسے تھاں سورجی، بھورا یا ہرا۔

مریخ دے اندر اک بوت زیادہ گوڑی دعاتی کور اے، جیدے گرد کٹ گوڑے میٹیریل نیں۔ اج کل
دے حساب کتاب نال اے پتہ چلدا اے کہ ایدی کور دا ریڈیس 1،794 کلومیٹر اے تے اے کور
زیادہ تر لوۓ تے نکل نال بنی ہوئی اے جیدے چ 16-17٪ سلفر رلی ہوئی اے۔ آئرن سلفائڈ
دی کور دے وچ ہلکے عنصر وی کلے ہوۓ نیں جیڑے زمین دی کور چ نئیں ہوندے۔ کور گرد اک
سلیکیٹ تہہ لپٹی ہوئی اے۔ مریخ دی کھل وچ سلیکان تے آکسیجن توں بعد اے عنصر سب توں
بوتے پاۓ جاندے نیں: لویا، میگنیشیم، الومینیم، کیلشیم تے پوٹاشیم۔ مریخ دی کھل
تقریبا 50 کلومیٹر گہری اے، تے کج تھاواں تے ایدی موٹائی 125 کلومیٹر وی اے۔ زمین
دی کھل 40 کلومیٹر تک ہوندی اے تے مریخ دی کھل توں 3 گنا نکی اے۔

مریخ اک چٹانی پاندھی اے۔ ایدھی کھل سلیکان، آکسیجن، دعاتاں تے کج دوجے کیمیائی
عنصراں توں بنی ہوئی اے۔ مریخ دی کھل بسالٹ دیاں چٹاناں نال بنی ہوئی اے۔ مریخ دے
لال ہون دی وجہ ایدے اتے آئرن آکسائڈ دی توڑ اے، آئرن آکسائڈ نوں عام بولی چ زنگ
آدے نيں۔ اس ویلے مریخ دا کوئی مقناطیسی ویڑہ نئیں اے، مگر ایدی کھل دے کج تھاں
مقناطیسی ویڑہ رکھدے نیں۔ مریخ سورجی پربندھ وچ اپنی تھاں دے حساب نال کیمیائی
خاصیت رکھدا اے: ایدے اتے کٹ ابلن نمبر آلے کیمیائی عنصر (کلورین، فاسفورس، سلفر)
زمین توں بوتے نیں۔ اس دی وجہ سورجی ہوا اے جینے سورج دے نیڑیوں ایناں ہلکے عنصراں
نوں دور سٹ دتا سی۔

سورجی پربندھ چ پاندھیاں دے بنن توں بعد سارے پاندھیاں اتے دیر آلی پعاری بمباری
ہوئی۔ مریخ دی کھل دا 60٪ اس ویلے دے نشان ہلے تک وکھاندا اے۔ اس بمباری نال مریخ
اتے وڈے وڈے بیسن بنے ہوۓ نیں۔ مریخ اتے اک 10،800 x 8،500 کلومیٹر وڈا بیسن اے۔
گروواں دا خیال اے کہ کوئی 4 ارب وریاں پہلاں مریخ نال اک پلوٹو جنا پاندھی ٹکرایا
سی۔ اس ٹکر نال مریخ دی باقی 40 ٪ تھاں اتے اک پدھرا بوت وڈا بیسن اے۔ مریخ اتے اج
توں 2 کروڑ وریاں پہلاں پانی دے دریا بہن دے نشان وی لبے گۓ نیں۔

ناسا نیں مریخ اتے کئی روبوٹ پیجے نیں۔ اوناں نیں واپس دسیا کہ مریخ دی ریت وچ جیڑے
کیمیائی عنصر پاۓ جاندے نیں اوہ بوٹیاں دے اگن لئی بوت ضروری ہوندے نيں۔ زمین اتے
باغاں وچ اوہی عنصر پاۓ جاندے نیں۔ مریخ دی مٹی تھوڑی جی الکالائن اے تے ایدا pH
7۔7 اے۔

مریخ دی ہوا دی دب زمین توں 100 گنا کٹ اے تہ اس وجہ توں ایتھے پانی سار مورت چ
پانی نئیں پایا جاسکدا سواۓ بوت زیادہ کٹ بلندی اتے جتھے پانی تھوڑے ویلے لئی رہ
سکدا اے۔ مریخ دے دو پولاں اتے پانی تے کاربن ڈآئیکسائڈ دی برف جمی ہوندی اے۔
تھلویں پول دی برف اینی ایہ کہ اگر اینوں پگلایا جاۓ تہ مریخ دی ساری تھاں 11 میٹر
گہرے پانی چ ڈب جاۓ گی۔ مریخ اتے نشان اس گل دا دسدے نیں کہ ایتھے کدی بیندا پانی
ہوندا سی۔

کئی ایسٹرائڈ دے مریخ اتے وجن نال مریخ دا مقناطیسی ویڑہ کوئی 4 ارب ورے پہلاں مک
گیا سی۔ اس دی وجہ نال سورجی ہواواں سدھا مریخ دی ہوا دا گوڑہ پن کٹ کردی اے۔ سورجی
ہوا مریخ دی ہوا دے اتوں ایٹم کڈ کڈ کہ ہوا کٹ کردی ریندی اے۔ سیٹلائٹاں نیں ایہ گل
دسی ایہ کہ مریخ پچھے آئوناز ہوۓ ٹوٹے وکھرے جارۓ نیں۔ مریخ دی ہوائی دب زمین دے
مقابلے تہ بوت کٹ اے۔ مریخ دی ہوا چ 96٪ کاربن ڈائیاکسائڈ، 1۔93٪ آرگون، 1۔89٪
نائیٹروجن تے بوت کٹ آکسیجن تے پانی اے۔ مریخ دی ہوا چ ایدی مٹی دی بت دوڑ اے جس
نال ایدا رنگ ہلکہ جیا زنگ ورگا اے۔

مریخ سورج توں تقریبا 23 کروڑ کلومیٹر دور اے تہ مریخ اے چکر 687 زمینی دناں چ کردا
اے۔ مریخ دا اک دن زمین توں زرا جیا ای لما اے: 24 کینٹے، 39 منٹ تے 35۔244 سیکنڈ۔
مریخ دا اک ورہ زمین دے 1 ورے، 320 دن تے 18۔2 کینٹیاں دے برابر اے۔ مریخ اپنے مڈ
توں 25۔19 ڈگری ترچھا اے۔ اس دی وجہ توں مریخ اتے وی زمین آر موسم ہوندے نیں، مگر
مریخ اتے موسم زمین توں تقریبا ڈبل لمے ہوندے نیں۔ مریخ اپنے مدار چ ای اگے پچھے
ہوندا ریندا اے۔ اس کم نوں orbital eccentricity آخدے نیں۔ سورجی پربندھ چ سب توں
بوتی orbital eccentricity مرکری دی ایہ جس دے بعد مریخ آندا اے۔

خلائی گروواں دے مطابق ہر تارے گرد اک خاص دوری اتے اک تھاں آندی ایہ جتھے نا بوتی
ٹھنڈ ہوندی ایہ نا ای بوت زيادہ گرمی۔ اس تھاں نوں جیون تھاں (habitable zone)
کیندے نیں۔ اس تھاں دی اک خاصیت ایہ ہوندی ایہ کہ جیڑا پاندھی ایدے وچ ہوۓ اوتھے
پانی پانی سار مورت چ پایا جاسکدا اے۔ پانی دا ہوناں اس گل دی بوت وڈی دلیل ہوندی
ایہ کہ ایتھے زندگی پائی جاسکدی اے۔ مریخ سورج دی اس تھاں دے بلکل نال ای کر کے بار
دے پاسے اے۔ مریخ جدوں سورج دے گرد کمدیاں جدوں زرا جیا نیڑے ہوندا اے تہ اوہ زندگی
تھاں دے وچ آجاندا اے۔ مگر مریخ دی کٹ ہوا پانی نوں وڈی تھاں اتے پانی سار مورت چ
رہن نئیں دیندی۔ مریخ اتے لبے گۓ نشان ایہ گل دسدے نیں کہ کدی ایتھے پانی بیندا سی۔
اس توں ایہ اندازہ لایا جاسکدا اے کہ شاید بوت وریاں پہلاں ایتھے زندی ہوندی سی۔

مریخ دی کھوج زمین توں کرن دے علاوہ مریخ دے گرد 5 سیٹلائٹاں نیں جیڑیاں سینسی کھوج
کردیاں نیں تہ ایدے اتے 2 روبوٹ نیں جیڑے سینسی تجربے کردے نیں تہ دسدے نیں۔ اس دے
علاوہ امریکہ، سوویت یونین، یورپ تے بھارت نیں کئی سیٹلائٹاں، پروباں تے روبوٹ
پیجیاں سن جیڑیاں مریخ دی کھل، موسم تے جیالوجی دے بارے چ جانکاری لیندے سن۔ مریخ
دے اتے ناسا نیں اپنی سب توں وڈی لیباٹری اک روبوٹ دی مورت چ 26 نومبر، 2011 نوں
پیجی سی۔ ایدا ناں کیوروسٹی اے۔ ایہ باقی روبوٹاں توں وڈا تے تیز اے: ایہ 300 فٹ اک
کینٹے چ پار کر لیندا اے۔ ایہ 7 میٹر دور توں ای لیزر نال کسی وٹے دے بارے چ ایہ
جانکاری لب سکدا ایہ کہ ایہ کس شے نال بنیا اے۔ ایدے اندر اک ڈرل وی لگی ہوئی اے جس
دے نال اوہ وٹے دے اندروں جانکاری لب سکدا اے۔

مریخ دے دو نکے چن نیں: فوبوس (22 کلومیٹر قطر) تے ڈیموس (12 کلومیٹر قطر)۔ ایناں
دواں دا مدار مریخ دے کافی کول اے۔ مریخ دے گرواں چ ایہ خیال کافی مشہور ایہ کہ ایہ
ایسٹروئڈ سن جناں نوں مریخ دی کچھ نیں پھڑ لیا سی، مگر کوئی پکی گل نئیں پتہ۔ مریخ
دے اتوں ایدے چن زمین چن توں مختلف دکھدے نیں۔ فوبوس چڑدے پاسیوں نکلدا اے تہ لیندے
پاسے ڈلدا اے۔ ڈیموس مریخ دے کمن توں وکھریاں کمدا اے، اس لئی ایہ چڑدیاں پاسوں نکل
کہ ہولے ہولے پچھے ہوندا ریندا اے تہ مریخ دے کمن توں پچھے رہ جاندا اے۔ ڈیموس مریخ
دا اک پھیرہ 30 کینٹیاں چ لاندا اے۔ مریخ اتے کھلوتے ویکھن آلے دے حساب نال ایہ 2۔7
دناں بعد ڈلے گا۔

مریخ پرانے وقتاں چ لال پاندھی دے ناں نال مشہور سی ۔ اج کل امریکہ تے یورپ دے کئی
دیس اسدی سطح تے اتر کے تحقیق کرن آلے خلائی جہاز اس تے پھیج رہے نیں ۔



https://pnb.wikipedia.org/wiki/%D8%B3%D9%BE

سپ لمے، بنا لتاں والے، ماس کھانے ، کرلیاں ورگے ہوندے نیں۔ بنالتاں والیاں کرلیاں
نال ایہناں دا ایہ فرق ہوندا اے جے ایہناں دے کن باہر نئیں ہوندے تے ایہناں دیاں
اکھاں تے بریک پردہ نیئں ہوندا۔ایہ باروں گرمی لیندے نیں تے ایناں دے پنڈے تے چانے
ہوندے نیں۔ کئی سپاں دیاں ونڈاں دی کھوپڑی وچ ایہناں دے پرکھ کرلیاں نالوں ودھ جوڑ
ہوندے نیں تے جس باہجوں ایہ اپنے توں وڈے شکار نوں وی کھل جانوالے جباڑیاں باہجوں
کھا جاندے نیں۔ سپ براعظم انٹارکٹکا توں سوا ہر براعظم تے ہوندے نیں۔ ایہناں دے
پنڈے پتلے تے تنگ ہوندے نیں ایس لئی ایسے انگ جیہڑے جوڑیاں وج ہوندے نیں اک دوجے دے
اگے پچھے ہوندے نیں جیویں گردے۔ کئیاں دا صرف اک ای پھپھرہ ہوندا اے۔ ایہ پہلی واری
وشکارلے کریٹیشیس ویلے وچ پانی کرلیاں توں بنے تے ایہناں دے سب توں پرانے نشان 11
کروڑ 20 لکھ سال پرانے نیں۔ اک پتھری جاندار ونڈ ٹائٹانبوآ 15 میٹر (49 فٹ) لمی سی۔
سپاں بارے سب توں پرانی لکھت بروکلین پاپائرس پرانے مصر وچ 3300 ورے توں وی پہلے
لکھی گئی۔

سپاں دیاں 2900 ونڈاں 456 ٹوکرے تے 15 ٹبر نیں۔ زیادہ سپاں چ زہر نیں ہوندا تے جناں
چ ہوندا اے اوہ ایدے نال شکار کردے نیں یا اپنا بچا کردے نیں۔ کج اپنے زہر نال
انساناں نوں پھٹڑ کرسکدے نیں یا مار وی سکدے نیں۔پاکستان چ سپاں دیاں 52 ونڈاں
ریندیاں نیں جناں وچوں 13 زریلیاں نیں۔ایہناں دے ناپ وکھرے ہوندے نیں۔ دس سینٹی
میٹر/ چار انچ دا باربادوس تاگہ سپ دنیا دا سب توں نکا سپ اے تے جالی پائیتھن 8.7
میٹر (29 فٹ) نال دنیا دا سب توں لما سپ اے۔

سپیاں دیاں 2900 توں ود ونڈاں آرکٹک چکر سکینڈینیوا توں لے کے تھلے اسٹریلیا تک ۔
سپ انٹارکٹکا نوں چھڈ کے ہر براعظم تے، پانی وچ تے 16000 فٹ اچے ہمالیہ تے ہولدے
نیں۔ کچھ جزیرے ایسے نی جتھے ایہ نہیں ملدے جیویں آئس لینڈ، آئرلینڈ، نیوزیلینڈ۔

ٹائٹانبوآ 15 میٹر (49 فٹ) لمبآی نال دنیا دے سب توں لمے سپ سن۔ جالی پائیتھن ایس
ویلے دنیا دا سب توں لماں سپ اے۔ ہرا اناکونڈا 7.5 میٹر (25 فٹ) نال دنیا دا سب توں
پآرا سپ گنیا گیا اے۔ ایہ 200 کلو توں ودھ پار دا وی ہوسکدا اے۔دس سینٹی میٹر/ چار
انچ دا باربادوس تاگہ سپ دنیا دا سب توں نکا سپ اے۔

کوبرے تے وائپر تے رلدے سپ شکار مارن یا اپنے ویری نون پھٹڑ کرن لئی وہر ورتدے نیں۔
زہر سپاں دا پلٹیا ہویا تھک ہوندا اے جیہنوں ایہ اپنے زریلے دنداں نال دوجے جانور
دے پنڈے وچ پاندے نیں۔ سپ اودوں ڈنگدا اے جدوں اوہنوں اپنی جاندا ڈر ہووے یا کسے
سپنی تے بجے دتے ہون۔ زریلے سپ ، وائپر سپ، نانگ ٹبراں دے سپاں وج زہر ہوندا اے۔

اک شکار کھان مگروں سپ ہل جل روک دیندے نیں کیوں جے ہاضمہ اک اوکھا کم اے۔ باہروں
گرمی لین دی لوڑ باہجوں ہاضمے وچ باہر دی گرمی دا بڑا کم ہوندا اے۔ 30 °سینٹی گریڈ
(86 °F) سپ دے ہاضمے لئی اک ودھیا گرمی ناپ اے۔ میٹابولزم اینا اوکھا اے کہ میکسیکی
چھنکنا سپ کروٹالس ڈوریسس دا کھل دا گرمی ناپ ڈیڑھ سینٹی گریڈ تک ودھ جاندا اے۔

*وڈنا :سپ انسان دا شکار نہیں کردے۔ ایہ انسان نوں ویکھ کہ نس جاندے نیں یا راہ جھڈ
دیندے نیں۔ سپ اودوںی ای بندے نوں ڈنگ ماردا اے جدوں اوہنون اپنی جان دا ڈر ہووے یا
فیر سپنی نے بجے دتے ہون۔ انزریلے سپاں دی چکی ایڈی ڈروالی نہیں ہوندی۔ 750 زریلے
سپاں وچوں 250 سپ ای ایسے نیں جیہڑے پہلی چکی وج کسے بندے نوں مار سکدے نیں۔ سپ دے
ڈنگے دے دارو وی اونے نیں جنے کے ڈنگاں دیاں ونڈاں۔ سپ دے زہر توں ای اودا دوارو وی
بنایا جاندا اے۔

سپ کھانا دنیا دی عام رہتلاں وچ عام تے نہین پر کجہاں وچ ایہدے کھاندا رواج ہے یا
کدے کدے چسکے لئی ایہنوں کھادا جاندا اے۔ چین وچ ایہدا سوپ بنا کے پیندے نیں تے
امریکہ دی کچھ تھانواں تے چھنکنا سپ دا گوشت ویچیا جاندا اے۔ کجھ ایشیائی دیساں
جیویں چین، ویت نام، تھائی لینڈ، کمبوڈیا تے انڈونیشیا وچ سپاں دا - کوبرے دا اچیچا
- لہو پیتا جاندے اے ایہ سمجھ کے جے ایہ جنسی طاقت ودھاندا اے۔ جیودے کوبرے دا لہو
کڈیا جاندا اے تے سواد جنگا کرن لئی اودے وج شراب وی رلائی جاندی اے۔ امریکی فوج
نوں وی سکھلائی وچ اپنی جان بچان لئی سپ کھان بارے دسیا جاندا اے۔ چین وچ اک سپ
شراب وی بنائی جاندی اے پرانے ویلیاں توں۔ ایہ چاول یا دانیاں دی شراب وج سپ نوں
ڈوب کے بنائی جاندی اے۔

کتے بلی وانگوں ائی لوک سپاں نون وی کھر پالدے نیں۔ راج پائیتھن، چلڈرن پائیتھن تے
مکی سپ ایس کم لئی پسند کیتے جاندے نیں ایہ زریلے نہیں ہوندے۔ ہفتے 2 ہفتے مگروں
کھا نوں دینا ہوندا اے تے تھاں وی تھوڑی گھیردے نیں۔ ایہناں دا ایڈا خیال وی نہیں
رکھنا پیندا۔ کئی سپ 40 ورے تک وی جیوندے نیں اگر اوہناں دی ٹہل سیوا ٹھیک رکھی
جاوے۔



https://pnb.wikipedia.org/wiki/%D8%B3%D9%88%D8%B1%D8%AC%DB%8C_%D9%BE%D8%B1%D8%A8%D9%86%D8%AF%DA%BE

سورجی پربندھ سورج تے ایدھے پاندھی پربندھ دے 8 پاندھیاں، اوہناں دے چنداں تے نکے
پاندھیاں نال رل کے بندا اے۔ ایہ 4.6 ارب ورے پہلے اک بہت وڈے مالیکیولی بدل دے دے
کٹھے ہون تے بنیا۔ ایس پربندھ دا چوکھا ماس سورج کول اے تے فیر مشتری کول۔ چار نکے
اندرلے پاندھی مریخ، زمین، وینس تے مریخ نیں جنہاں نوں پڑی پاندھی وی کیندے نیں۔
ایہ پڑیاں تے دھاتاں نال بنے نیں۔ چار باہرلے پاندھی مشتری، زحل، یورینس تے نیپچون
نیں جنہاں نوں گیسی جن وی کیندے نیں۔ ایہناں وچوں زحل تے مشتری دا چوکھا ماس
ہائیڈروجن تے ہیلیم نال بنیا اے۔ سب توں باہرلے دو نیپچون تے یورینس پانی امونیا تے
میتھین نال بنے نیں تے ایہناں نوں برفانی جن وی کیندے نیں۔ سارے پاندھیاں دے نیڑے
تریڑے گول چکری راہ نیں۔

سورجی پربندھ، چکری تارہ سمندر چٹا راہ دی شکاری بانہ وچ اے جیدے وچ 200 ارب دے
نیڑے تارے نیں۔

ہزاراں وریاں توں کج لوکاں نوں چھڈ کے کسے نوں سورجی پربندھ دا نئیں سی پتہ تے زمین
نوں ای کائنات دا گڑھ منیا جاندا سی۔ زمین اک تھاں تے کھڑی منی جاندی سی جیدے دوالے
اسمانی چیزاں کمدیاں سن۔ یونانی ارسٹارخس نے ایہ سوچ دتی جے سورج گڑھ اے جیدے دوالے
زمین کمدی اے۔ نکولس کوپرنیکس پہلا بندا سی جینے میتھمیٹکس نال سورج دے گڑھ ہون دی
گل کیتی۔ اوس دے مگروں 17صدی وچ ہونوالے گلیلیو، یوہانس کپلر تے نیوٹن نے فزکس وچ
اینے تے ایہوجے وادے کیتے جس نے ہولی ہولی لوکاں نو منا لیا جے زمین سورج دے دوالے
کمدی اے۔

سورجی پربندھ دا سب توں وڈا انگ سورج اے جتھے پورے پربندھ دا 99.86٪ ماس اے تے جینے
پورے پربندھ نوں اپنی کھچ وچ لیا ہویا اے۔ سورج دے دوالے کمن والے چار وڈے پاندھی
جنہاں نوں گیسی جن وی کیندے نیں سورج توں باہر پربندھ دے 99٪ ماس دے مالک نیں تے
مشتری تے زحل رل کے 90٪ ماس رکھدے نیں۔ چوکھے وڈے کمن والے پاندھی زمین دے کمن والے
راہ دی سیدھ وچ ای کمدے نیں پر کائپر پٹی دا کمن ناپ وکھرا اے۔ سارے پاندھیتے ہور
کمن والے اک ای پاسے ول کمدے نیں۔ ہیلے تارہ الٹے پاسے ول کمدا اے۔

سورجی پربندھ دے منے گۓ تھاں وچ سورج، اوہدے دوالے چار اندرلے پاندھی، فیر اوارہ
کمدیاں پڑیاں، اوہناں توں پرے وڈے گیسی جن نیں تے جنہاں توں پرے کائپر پٹی وچ
برفانی ٹوٹے پھردے نیں۔ تارہ گرو ایس پربندھ نوں دو انگاں وچ ونڈدے نیں: اندرلا
پربندھ جیدے سورج دے نیڑے کمن والے چار پاندھی تے کمدیاں پڑیاں آندیاں نیں، ایہناں
توں باہر ول باہری سورجی پربندھ آندا اے جیدے وچ چار گیسی جن آندے نیں۔ ایہناں توں
اگے کائپر پٹی اے۔

سورجی پربندھ دے کئی پاندھیاں دے اپنے پربندھ نیں جنہاں وچ اوہناں دے دوالے اوہناں
دے چن کمدے نیں (دو چن پاندھی عطارد توں وی وڈے نیں)، گیسی جناں دے دوالے نکے نکے
زریاں دے چکر نیں جیہڑے کٹھے رل کے چکرے کٹدے نیں۔ کئی چن اینج چکر کٹدے نیں جے
اوہناں دے منہ پکے ای اپنے پاندھیاں ول ریندے نیں۔

سورج دے نیڑے کمن والے پاندھی تیز (سورجی کھچ باجوں) تے دور والے ہولی کمدے نیں۔
پاندھی سورج دے دوالے اک نیڑے تریڑے گول جکر وچ کمدے نیں پر ہور کمن والے جیویں
کائپر پٹی والے انڈیورگا راہ چندے نیں۔ سورجی پربندھ دے کسے وی انگ دی تھاں کہ کے
اگلے ویلے اوہ کتھے ہویگا اسانی نال تے تالکل ٹھیک ناپی جاسکدی اے۔

سورج پربندھ دے مومنٹم وچ سورج دا حصہ 2٪ (پاویں ایہدا ماس چوکھا اے) تے دوجے انگاں
دا ریندا بندا اے۔ جناں کوئی پاندھی سورج توں دور ہوندا اے اوہناں ای اوہدا سورج دے
دوالے چکر وڈا ہوندا اے۔ سورجی پربندھ دا نیڑے تریڑے سارا سورج کول ماس اے تے ایہدا
98٪ ہائیڈروجن تے ہیلیم اے ریندے کھوندے ماس دا نیڑے تریڑے مشتری تے زحل کول اے
جیدا 99% ایہناں دو گیساں نال ای بنیا اے۔

سورج دے نیڑے دے چار پاندھی پڑیاں ناں بنے نیں جیہڑیاں سلیکا، لوۓ تے نکل دیاں نیں
جنہاں دا پگھلن ناپ جوکھا ہوندا اے۔ زحل تے مشتری گیساں نال بنے.

سورجی پربندھ 4.568 ارب ورے پہلے بہت وڈے مالیکیولی بدل دے والے تھاں دے کھچ نال
کٹھا ہون تے بنیا۔ ہوسکدا اے ایہ تھاں کئی چانن وریاں تے پھیلیا ہویا ہوویگا۔ دوجے
مالیکیولی بدلاں وانگوں ایہ وی ہائیڈروجن تے ہیلیم نال بنیا سی جیدے وچ تھوڑیاں
جیاں بھاریاں دھاتاں وی رلیاں سن جیہڑیاں پچھلے تاریاں دیاں نشانیاں سن۔ اوہ تھان
جتھے ایہ سورجی پربندھ بننا سی اوہ دب وچ آندی اے تے اوتھے تیز دوڑ نال چکھڑ جلدے
نیں جنہاں باجوں وشکارلی تھاں جتھے چوکھا ماس کٹھا سی تیز گرم ہوندی اے تے ہور تیزی
نال کمدی اے تے پلیٹ ونگوں پدھری ہوندی جاندی اے جیدا قطر 200 اسمانی میل دے برابر
ہوندا اے تے جیدے وشکار اک گرم تارہ بنن دا مڈھ بجھدا اے۔ ایس پلیٹ دے مادیاں دے
کٹھے ہون نال پاندھی تے نکے پاندھی تے ہور رلدیاں چیزاں بندیاں نیں۔

اپنے اچے پگھلن ناپ باجوں بھاریاں دھاتاں، پڑیاں تے سلیکا نال بنے زمین، عطارد تے
وینس، سورج دے نیڑے دی گرم تھاں دے وچ کمدے نیں۔ سورجی بدل دا بہت چھوٹا انگ دھاتی
عنصراں دا ہوندا اے ایس لئی ایہ پڑیاں والے پاندھی ایڈے وڈے نہیں بن سکدے تے دوجے
پاسے گیسی جن پاندھی مشتری, زحل یورینس تے نیپچون سورج توں ایناں دور ہوندے نیں
جتھے ٹھنڈ اوہناں دی گیس نوں پکے وکھالے وچ رکھدی اے۔ برف بنن والے مادے چوکھے سن
تے اوہ فیر اپنے دوالے چوکھی ہائیڈروجن تے ہیلیم کھچ کے جن پاندھی بن جاندے نیں۔

ریا گیا ملبہ جیہڑا کسے پاندھی بنن دے کم ناں آسکیا اوہ نکے پاندھی پیٹی، کائپر پٹی
تے اوورٹ بدل وچ پلٹ گیا۔ 5 کروڑ وریاں وچ ہائیڈروجن دی دب اینی بن گئی تے اوہ اینی
گھنی ہوکئی جیدے نال اوہ آو تارہ اپنے وشکار ایٹمی فیوین دا کم ٹوردا اے تے اوہ
بالکل نارمل تارہ بن جاندا اے۔ گرمی دب تے گریوٹی برابر ہوکے تارے نوں اوہدے ہندے
حال وچ لے آندے نیں۔ سورج دے سورجی چکھڑ سورجی ولگن بناندے نیں تے فالتو تؤڑ نوں
سورجی پربندھ توں باہر تاریاں دے وشکار تھاں وچ لجا کے سٹدے نیں تے اینج پاندھی بنن
دا کم وی پورا ہوجاندا اے۔

ایہ سورجی پربندھ، جدوں تک سورج دی گری دے اندر ہائیڈروجن سڑ کے ہیلیم نہیں بندی
اینج ای چلدا رویگا تے سوچ اے جے ایہ کم نیڑے تریڑے 5.4 ارب ورے وج پورا ہوویگا۔
اوس ویلے سورج دی ایہ تارہ حالت مک جاویگی ایھدی اندرلی گری ٹٹے گی تے چانن تے گرمی
ہور زور نال ایہدے چوں نکل کے ایہدے دوالے پھیلے گی۔ سورج دی باہرلی پدھر باہر نوں
پھیلے گی تے ایہدا قطر 260 گنا دے نیڑے تریڑے ودیگی۔ سورج اک لال جن بن جائیگا۔
سورجی دی باہرلی پدھر دے چوکھا سارا ودھن نال ایدھی گرمی وی گھٹے گی۔ ایہ پھیلیا
ہویا سورج وینس تے عطارد نوں گیس وج پلٹ دیگا تے زمین رہن دے قابل نہیں رہیگی۔ سورج
دی گری اینی گرم ہوویگی جے ایہدے اندر ہیلیم سڑ پویگی۔ ایہدے باہرے چھلڑ ایہدے توں
وکھ ہوکے اسے پاسے ول اڈ جان گے تے اندر دی گری اک چٹا نکا جیا گولا بن جائیگی جیدے
وچ بھاری عنصر ہونگے۔ ایہ بہت گھنا ہویگا۔ ایہدا ماس سورج دے اصل ماس دا ادھ دے
برابر ہویگا پر ایہ زمین جڈا ہویگا۔

سورج سورجی پربندھ دا کلا تارہ اے تے ایہدا سب توں وڈا انگ اے۔ ایدا ماس (332,900
زمیناں برابر) ایدی گری وچ ایہناں گرمی ناپ بندا اے جیدے نال ایدے وچ ایٹم دے پھٹن
دا کم ہوندا اے جس باجوں ایدے چوں چانن تے انرجی نکل کے چار چفیرے پھیلدی نیں۔
نشانیاں دسدیاں نیں جے سورج اپنے جوبن توں لنگ ریا جے۔ ایہنوں پیلا تارہ وی سدیا
جاندا اے ۔ اگر اسیں اپنے تارہ سمندر چٹا راہ دے ہور تاریاں ول ویکھیے تے ایہ وڈا
تے چوکھا چانن والا لگدا اے۔ ایہنوں ہرٹسپرنگ-رسل ڈائیاگرام تے G2 تارہ منیا گیا
اے۔ ایہ ڈائیاگرام دسدی اے جے جنا کسے تارے دی پدھر تے گرمی ناپ زیادھ ہوندا اے
اوہناں ای اوہدا چانن زیادھ ہوندا اے۔ گرم تاریاں دا چانن وی زیادھ ہوندا اے۔ ایہدے
چانن وچ وادا ہوریا اے تے پہلے ہن دی چاننے توں 70٪ چانن سی۔ سورج ایس کآئنات دے
بنن دے چوکھے ویلے مگروں بنیا ایس لئی ایہدے وچ بھارے عنصر نیں جنہاں بارے ایہ کیہا
جاندا اے جے ایہناں باجوں ای سورج دا پاندھی پربندھ بنیا۔ ایہ بھارے عنصر کائنات دے
بنن ویلے دے تاریاں وج نہیں سن۔ ہائیڈروجن تے ہیلیم توں بھارے عنصر پہلے تے پرانے
تاریاں دیاں گریاں وچوں پھٹن نال آۓ نیں۔ پرانے تاریاں وچ کج ای عنصر نیں جد کے
نویاں وچ کئی۔

چانن نال سورج توں سورجی چکھڑ وی چلدے نیں۔ ایہ چکھڑ سورج توں 1.5 ملین
کلومیٹر/کینٹہ دی دوڑ نال چلدے نیں نے تے پوری سورجی پربندھ نوں اپنی لپیٹ وچ لیندے
نیں۔ سورجی پدھر تے ہون والے کم وی اوہدے آلے دوالے نوں پلٹدے نیں۔ سورجی چکھڑ نال
بنن والا محول سورجی پربندھ توں باہر توں انوالیاں چھلاں نوں روکدا اے۔

اندرلے سورجی پربندھ وچ عطارد، وینس، زمین تے مریخ اندے نیں۔ اندرلے سورجی پربندھ
دے پاندھی سورج دے نیڑے نیں تے سلیکا تے دھاتاں نال بنے نیں۔ ایہناں دے کج ای چند
نیں تے ایہناں دے پاندھی چھلا نہیں ہوندے۔ ایہناں دے اندر گری وچ لویا تے نکل ہوندا
اے۔ مریخ، وینس تے زمین دے موسم ہوندے نیں۔

عطارد سورجی پربندھ دا سب توں نکا پاندھی (0.055 زمینی ماس برابر) اے تے سورج دے سب
توں نیڑے اے ایھدا اپنا کوئی چند نئیں تے ایدھے تے گول کھڈے نیں۔ عطارد دا محول
سورجی چکھڑ نال بنیا اے۔

وینس زمین دے ناپ دے کج برابر (0.815 زمینی ماس) اے تے ایدی گری لوۓ دی تے چھلڑ
سلیکا دا اے۔ ایدے دوالے کوئی چند نہیں کمدا۔ ایہ سب توں گرم پاندھی اے تے ایھدا
گرمی ناپ 400 ڈگری سینٹی گریڈ اے۔

زمین اندرلے پاندھیاں وچوں سب توں وڈا تے سب توں گھنا اے۔ ایہ سورجی پربندھ دا کلا
پاندھی اے جیدے تے جیون اے تے جیدی پدھر تے تے اندر تبدیلیاں ہوندیاں نیں۔ پاندھیاں
وچ ایھدا پانی سار محول نویکلا اے تے ایہ اکو پاندھی اے جتھے ٹیکٹونک پلیٹاں دسدیاں
نیں۔ زمین دا محول دوجے پاندھیاں نالوں جیون باجوں وکھرا اے تے ایھدے تے ‎21%
آکسیجن اے۔

مریخ، زمین تے وینس توں نکا (0.107 زمین ماس برابر) اے۔ ایہدے محول وچ کاربن ڈائی
آکسائیڈ اے۔ ایدے تے اگپہاڑ تے تریڑاں دے نشان نیں جیہڑے دسدے نیں جے ایتھے 20 لکھ
ورے پہلے تک تبدیلیاں ہوندیاں رہیاں نیں۔ ایہدا لال رنگ ایدھی پدھر تے آئرن آکسائیڈ
باجوں اے۔ ڈائیموس تے فوبوس ایہدے دو چند وی نیں۔

نکے پاندھی پیٹی مریخ تے مشتری دے وشکار اک تھاں تے اک سورج دوالے گول چکر اے جتھے
کئی نکے پاندھی تے ہور روڑے کمدے نیں۔ ایہ پڑیاں، دھاتاں تے برف دے بنے نیں۔ ایہناں
بارے سوج اے جے سورجی پربندھ دے بنن ویلے مشتری دی کھچ باجوں ایہ رل کے کوئی پاندھی
نال بن سکے۔ ایتھے لکھاں دی گنتی وچ روڑے پھردے نیں جنہاں دا قطر ہک کلومیٹر تک
ہوسکدا اے۔ ایتھوندا سب توں وڈا انگ سیرس اے۔

مشتری 318 زمیناں برابر تے سارے پاندھیاں نوں رلایا جاوے تاویں اوہناں توں ڈھائی
گنا وڈھا اے۔ ایدا چوکھا سارا انگ ہائیڈروجن تے ہیلیم نال بنیا اے۔ ایدے 67 چند
نیں۔ گانیمید سب توں وڈا اے۔ ایہ عطارد توں وی وڈا اے۔

نیپچون توں پرے دے تھاں دی ہجے کھوج نہیں ہوئی. ایہ نکے نکے پاندھیاں نال رل کے
بنیا اے تے جیدے وچوں سب توں وڈے دا قطر زمین ددے قطر دا پنجواں تے ماس چن توں وی
تھوڑا اے۔

کائپر پٹی نیپچون توں پرے ملبے دا اک چکر اے جیدے وچ برف دیاں شیواں نیں۔ ایدھے وچ
کئی گڈے پاندھی وی نیں۔ پلوٹو (نکا سیارہ) کائپر پٹی دا سب توں وڈا نگ اے۔ 1930 وچ
جدوں ایہ پہلی واری دسیا تے ایہنوں سورجی پربندھ دا نوواں پاندھی منیا گیا پر 2006
وچ بننن والی پاندھی پشان وچ ایہ پاندھی ناں ریا۔ چیرون پلوٹو دا سب توں وڈھا چند
اے۔ میکمیک تے ہاؤمیا وی پٹی دے نکے پاندھی نیں۔ ایرس 2006 وچ لبیا گیا نکا پاندھی
اے جیہڑا پلوٹو توں وی 25٪ بھاری اے۔

اوہ تھاں جتھے سورجی پربندھ دی حد مکدی اے پکی پینڈی نہیں پتہ پر ایہ سورجی چکھڑ تے
سورجی کھچ دے نال ایہدا ضرور جوڑ اے۔



https://pnb.wikipedia.org/wiki/%D8%B2%D9%88%D8%A7%D9%84%D9%88%D8%AC%DB%8C

زوالوجی جانوراں دی پڑھت دا ناں اے۔ زوالوجی جیون پڑھت دی اک ونڈ اے۔ ایہدے وچ
جانوراں دی کنگڈم نو پڑھیا جاندا اے۔ جانوراں دا وکھالہ، ایمبریو پڑھت، ارتقاء،
درجہ بندی، عادتاں، تے زندہ تے غیب جنوراں دے پھیلاؤ بارے پڑھیا جاندا اے۔

زولوجی دی تریخ ارسطو توں شروع ہوندی اے تے چارلس ڈارون تک جاندی اے۔ زوالوجی دی
تریخ پرانے وقتاں توں لے کے نوے وقتاں تک جنور ونڈ دی پڑھت دا دسدی اے۔ اک سینس دے
طور تے زوالوجی دا مڈھ بہت بعد چ رکھیا گیا پر قدرتی تریخ وچ اے ارسطو تے گالن دے
وقت توں ای موجود سی۔ ایس پرانے کم وچ وشکارلہ ویلے وچ مسلمان ڈکٹراں تے پڑھاکواں
،جیویں البرٹس میگنس نے کافی وادا کیتا۔



https://pnb.wikipedia.org/wiki/%D8%AF%D9%84%D8%A7_%D8%A8%DA%BE%D9%B9%DB%8C

دلا بھٹی دا پورا ناں راۓ عبداللہ خان بھٹی سی تے جیڑا بول چال چ دُلّا بَھٹی بن
گیا۔ اودی ماں دا ناں لدی تے پیو دا ناں راۓ فرید خان بھٹی سی تے اودھے دادے دا ناں
راۓ ساندل خان بھٹی سی اوہ حافظ آباد توں لیکے ملتان تک دے دیس دا سردار سی۔

دلا بھٹی تے اودے لوکاں نے پنجاب تے مغل راج نوں نئیں منیا تے مغل فوج نال لڑائی پے
گئی حالات اینے خراب سن جے مغل بادشاہ اکبر جنے فتح پور سیکری چ اپنا دارالحکومت
قلعہ تے محل بنا لۓ سن اونوں اے ساراچھڈ کے پنجاب آنا پیا تے پنجابیاں دی بغاوت نوں
کچلن لئی 20 سال ایتھے لانے پۓ۔ دلا بھٹی پھڑیا گیا اونوں پھانسی دے دتی گئی. دلے
بھٹی دی قبر لہور چ اے۔

سینکڑیاں ورھے پنجاب دیاں شہراں وِچ کِسے دُلّے بھٹی دی کہانی نہ کیتی- شہر مُغلِ
شاہی دے ٹھانے سن- شہراں وِچ امیراں تے سوداگراں، افسراں تے چاکراں، عالماں تے
سُوجھواناں، پڑھن والیاں تے پڑھاون والیاں، حُجریاں والیاں تے مُجریاں والیاں دی
رِزق ڈوری مُغل شاہی دِیاں رکاباں نال بجّھی ہوئی سی- دُلّے مُغل شاہی دے جُوہو
جُوہ کُداڑدے گھوڑے نوں بار دے جنڈ نال بنّھ چھڈیا تے اوہدی کہانی مُغل راج توں
نابری دا ڈگا بن گئی- ایس کارن شہراں وِچ دُلّے دا ناں مُونہوں کڈھن حرام تھی گیا-

پِنڈ گراں وِچ وی دُلّے دا ناں مُونہوں کڈھن حرام ہا- پِنڈ وسوں امیراں سرداراں
مُغل راج دے نِکے موٹے پتی داراں دی داب ہیٹھ آہی- آپوں ایہہ امیر شہریں رہندے سن
پر تھانیداراں پٹواریاں تے قاضیاں ملوانیاں راہیں لوکڑیاں دے جیون وسن دی ڈور آپنے
ہتھ رکھدے سن تے آپنی لوڑ مرضی مُوجب پئے چِھکدے بھواندے سن- ہِک بار دا تپہ ہا
جِتھے دُلّے دی کہانی والی ڈھانڈ پئی بلی- بار دیاں اوجھڑاں وِچ اوہناں لوکاں دے
ڈیرے سن جیہڑے مُغل شاہی توں نابر تھئے- ایہناں لوکاں وِچ واہک راہک، کمی سیپی،
ایانے سیانے، بُڈھڑے گبھرو، مرد ترےمتاں سبھ سن- سبھ وہ لوک جیہناں دے لک اُتے
زروالاں تے مالکی والاں دا بھار حدوں باہرا تھی گیا ہا- جیہڑے شہر واس امیراں تے
اوہناں دے پِنڈ واس چمچیاں دیاں بُتیاں نہ کڈھ سکے تے اخیر پُرانیاں چودھراں دے
پھاہے وڈھ کے پُرانی دھونس اگے سِدھے ہو کھلوتے-

ہُن اکبر نے بادشاہی سیاست دا پُرانا رچھ کڈھیا پئی ہِک ہتھ سختی دا ورت کے دُوجا
ہتھ سہج دا وکھاؤ- آپنا سج جمیا شیخو فرید دے گھر گھل کے فرید دی سوانی دی جھولی
گھتیوس پئی دُلّا مینڈا پُتر تے شیخو تینڈا- فرید دی کندھ ہیٹھ بادشاہی دولتاں دی
نیں وگن لگ پئی- دُلّے دی ماں نال سرکاری امیراں والی واہ ورتن ہوون لگی- نیت چُغتہ
شاہی دی ایہہ آہی جے بار دیاں سِر لتھ راٹھاں دِیاں ماواں دا دُدھ چُنگھ کے آپنے
ادھورانے وجود وِچوں موت دا کلر کڈھیجے- جٹالی دی نابری نوں کِیلن کارن اگواناں نوں
بھائی وال بنویجے- ترکھیاں کرڑیاں واہکاں دی رت دا نیوندرا پوا کے کُبّے جاگیردار
راج نوں گھوڑی چاڑھی رکھیجے-

امتحاناں انعاماں تکمیاں سنداں دی منڈی وِچ آن کے ہر بندے دا کم اوہدی گھروکی
پُونجی بن ویندا ہے تے بئی کُل دُنیا نوں اوہ آپنا شریک گِندا ہے- امتحان سنداں
تکمے بندے نوں مَل مارن تے آپنا پیٹا پُورن والا چیٹک لاوندے ہن- جیہڑا ایہہ گھول
نہیں گُھلدا یاں گُھلدیاں تھڑ ویندا ہے- اوہ آپنے آپ نوں اصلوں ہِینا سمجھدا ہے تے
جیون اوہدے بھا دا میہنا تھی ویندا ہے- جیہڑا گھول وِچ جِتیا اوہ وی تے جیہڑا ہاریا
اوہ وی دوویں آپو آپنے کھوکھلے اندرونے دے اِکلونج وِچ بُڈے- مخلوق نال آپنے آپ نال
اوہناں دا کوئی سانگا نہ جُڑیا- ایہہ گھول گُھلن تے کُجھ بندے دے وس ہوندا ہے پر
ایہدا مُل پاون تے اصلوں اُتلیاں اُچیریاں ان ڈِٹھیاں دے وس ہوندا ہے- باتشاہ
ایہناں ساریاں اُچیریاں توں اُچا ہے- ہر بندہ درجے وار باتشاہ دی خدائی ڈوری وِچ
بجّھا پیا ہے تے آپنے توں اُتلے اگے سر نِواون باتشاہ اگے رب اگے سر نِواون ہے-
جیہنے آپنے توں اُتلے دا آکھا موڑیا اوہ دوہیں جہانیں ردیا گیا-

جے دُلّے نوں آپنی ثابتی چاہیدی ہے، آپنا آپ لوڑِیدا ہے، جے اوہنوں جیون دی تانگھ
ہے تاں اوہنوں استاد دی کُرسی مُوہدی مارنی پوسی تے مدرسہ ڈھاونا پوسی- استاد دے
دبکے اگے نہ لِف کے اوہدے دھرو نوں آپنے زور نال مُکا کے دُلّے آپنی جِند سگویں بچا
کھڑی- مدرسے دی پڑھائی تج کے آپنی اصل لِیہہ لدھیوس- آپنے آپ نوں لڑائی دے چج تے
ہتھیاراں دی ورتوں سِکھایوس- آپنی وسوں نوں آپنا مدرسہ جاتوس تے ایسے مدرسے وچ
لڑائی دی کتاب کُھلی ڈِٹھیوس- اُستاد نال نِجٹھ کے سہی کیتوس پئی آل دوالے دھرو دا
ہِک گُجھا جال وِچھیا پیا ہے- ایس دھرو دا گُجھ مُکاون واسطے ایہدی شکل ظاہرا
وکھاون واسطے ایہدا ہتھ ڈکن دی نِیت کیتیوس- دُلّے دے اندر جد ایہہ متا جاگیا تے
اوہنوں آپنے پچھوکڑ دی وی سار تھی گئی- آپنے پیو دادے دی کہانی اوہنے سُنی تے
سمجھی- اوہدا ایانا علم سیانا تھی گیا- اوہدی ماں جیہڑیاں دُلّے بال کولوں لُکاؤندی
آہی اوہ دُلّے گبھرو نوں سُناونیاں پئیاں-

دُلّے پُرانے استاد نوں ڈھایا تے پُرانا مدرسہ چھڈیا- استاد تے مدرسہ باتشاہی حکم
دے پنجے دے دستانے ہن- کتاباں پڑھاون دے ڈھنگ، عِلم نوں جاچن دے ڈھنگ سبھ چھوہراں
دے رُوح کُھنڈے کرن دے مسالے ہن- کتاباں دسدیاں جے پرانا ویہار ای قدرت دا ویہار
ہے- ایہنوں بدلن دی سوچنا حرام ہے- اجیہیاں وِڈیاں وِڈن وِچ بندے دی موت ہے- کتاباں
بندے دے من نوں پھوکیاں تے جگ توں باہرِیاں مہین کاڈھاں ول لاوندیاں تے جیون وِچوں
اُسرِیاں اڑاونیاں نوں ہتھ گھتن توں ورجدِیاں- علم بندے دے اندر مچدی کاؤڑ نوں
کِیلدا تے دھرو دے مُونہہ اُتے ون سونے مکھوٹے جڑ جڑ لاوندا- بندے دی سُرت تے اُپج
اگے پتاوے بنھدا- علم گہنا آہا-

دُلّے دی سجری سُرت نوں آپنی ماں سنے سارے وڈکے ویرِیاں دے ظلم نال نبھا کریندے
جاپے اوہناں دے ہتھ ہتھیار بنے جاپے- اوہنوں پڑھنے پاون دی صلاح تے باتشاہ دِتی آہی
پر صلاح نوں منن والے اوہدی ماں تے اوہدے وڈکے ای آہے- ایس پاروں دُلّے تے اوہدیاں
بیلیاں پوند آپنیاں وڈکیاں نال متھا لایا- گلیلیاں نال ہر پکی عمر والے دا راہ مارن
اوہناں آپنی کھیڈ مِتھ لِتی- ایس زوراوری راہیں دُلّا وڈکیاں دے اندرُونے ہلون کے
اوہناں دیاں مُونہاں توں نِبھا دے جندرے لاہون لوڑدا ہا- چُپ ترُٹدیاں ترُٹدی ہے-
اوڑک مراثن کولوں نہ جریا گیا- اوس بانہہ لمی کر کے آکھیا وے زنانیاں دے گھڑے
پُھنڈن وِچ کیہڑی مردائی آ- جیہناں دے پیو دادیاں دِیاں بھو بھریاں لوتھاں چُغتیاں
دے بُوہے ٹنگیاں ہوون اوہ گلیلیاں نال کھیڈدے نہیں سوہندے- اگلے وسیب وِچ مراثی تے
ڈھولیاں واراں والے ساڈی تواریخ دے سنبھالنہار آہے- سچ نوں کج کے رکھن والے تے ویلے
سِرجنے کھنے دے مُونہہ تے مارن والے- دُلّا ایسے سچ دی ٹوہ وِچ آہا-

جھب گھر ماں اگے ونج کڑکیا جے اج ساری ورتی وِہانی دس نہیں تاں نہ توں بچدی ہیں نہ
میں- دُلّے دا نواں طور ویکھ کے ماں بولی تے پِچھلی کہانی کھولدی گئی- ویری دی
پچھان آپنی پچھان ہوندی ہے- دُلّے جد آپنی تواریخ وِچ آپنے ویریاں دا مُہاندرا صاف
اُلیکیا ڈِٹھا تے آپنا مُہاندرا وی صاف دِسن لگ پیوس- آپنے ہوون دا راہ لبھ گیوس-
آپنے جیون دا مُول گولیوس- ایس نوِیں سار دے چاننے اندر باہر دی ہر شے ہِک بئی نال
جُڑی جاپی- ہُن دُلّے نوں آپنے دوالے کِسے گُجھے جال دا بھو نہیں- آپنے اندر باہر
دی سار نال اوہدا بحر کُھل گیا ہے- اوہدی رت نوں دِڑتا دی پان چڑھ گئی ہے- اوہدی
اکھ نے ویری دا نشانہ کر لیتا ہے- اوہدے وجود دا سارا زور سارا اُدم ہِک تھی کے
ویری نوں مُکاون دا متا بن گیا ہے- اکبر باتشاہ نال دُلّے دا ویر کوئی گھروکا ویر
نہیں- جے نِرا پیو دادے دا ویر لینا ہووے ہا تے دُلّا کِسے ویلے اکبر نوں ونج گھیرے
ہا- باتشاہ نوں ہتھ پاون دُلّے واسطے ڈاڈھی اوکھی گل نہ آہی- پر جھیڑا نِرا ہمایوں
دے پُتر اکبر تے دُلّے دے پیو فرید دا نہ ہا- اکبر راج کاج دے ہِک ڈھنگ دا ناں ہے،
ہِک پُورا ورتارا ہے، ہِک پُورا ویہار رہن وسن دا ہے، جیون دا ہِک پیڈا تے پرانا
پنتھ ہے- ہِک اکبر نوں مارن کیتے دُلّے دے پیو دادے جاناں نہیں سن وارِیاں- اوس
پنتھ نوں اوس ویہار نوں بھنن کارن وارِیاں سن جیہدے اُپر چُغتہ شاہی دا بُت کھلوتا
آہا-

مُغل مقبرے دے وِچکار باتشاہ دی ڈھیری ہے- مُغل راج دا وِچکار باتشاہ آپ ہے- سبھ
درباری اوہدے لاگی ہن- ہر درباری دا اگوں آپو آپنا دربار ہے جِتھے اوہ ججمان ہے تے
ہور نِکڑے امیر اوہدے لاگی ہن- تے اخیر چکاں دے چودھری ایس نقشے دی سبھ توں باہرلی،
کناری والی پِڑی ہن- سارا وسیب ٹُھک سِر اُسریا ہے- ہر بندے دی ہوند کِسے آپنے
نالوں وڈیرے بندے دی ہوند دا صدقہ ہے- بندے دا بندے نال سانگا بندیائی پاروں نہیں
مالکی چاکری پاروں ہے- سِر نیوندے رہن نذر نذرانے تردے رہن تے سانگے نِبھی ویندے ہن
نہیں تاں کوئی نہ- آپنے آپ وِچ بندے دا ہوون کوئی نہیں-

جگ اُتے جیون واسطے ہر بندے نوں بھاویں کوئی ہووے ایس قدرت دی درجے بندی وِچ آپنے
میل سِر آپنی تھاں بھالنی پوندی ہے- آپنا لاگ پچھاننا پوندا ہے ججمان مَلنا پوندا
ہے- آپنا سِر کِسے ہور اگے نِواونا پوندا ہے تے کُجھ ہور سِر آپنے اگے نِواون واسطے
گولنے پوندے ہن- جیہڑا باتشاہی ورتن دی ایس پڑسانگ اُتوں ڈھے پوے یا اصلوں ایہدے
اُتے پیر دھرنوں ای نابر ہو ونجے اوہ بندہ نہیں کافر ہے- تے جد تائیں ہِک کافر وی
جگ دی کِسے کُھندر وِچ وڑیا بیٹھا ہے باتشاہی ویہار نوں وڈا جو کھوں ہے تے قدرت دی
کار سواہری نہیں-

چُغتہ شاہی وِچ باتشاہ دی نیڑ مَلن واسطے واہ لاون نوں ای جیون آکھدے سن- باتشاہ دی
نیڑ مَلن واسطے دینہہ پر رات سِروڈھواں گھول لگا رہندا ہا- سوہنیاں دا سوہن عالماں
دا علم بس باتشاہ دی نیڑ دے وسیلے ہن- آپنے آپ وِچ ایہناں دی کوئی اصل نہیں- باتشاہ
دی نیڑ ای سبھ مُولاں دا مُول تے سبھ تتاں دا تت ہے- گُنیاں، سوہنیاں، عالماں
بلواناں دا کم نِرا ایہہ آہا جے اوہ آپنی کھٹی وٹی تخت دے پیراں وِچ لیا دھرن- اگوں
ایہہ باتشاہ دا کم آہا اوہناں دی نذر نوں جیہڑے لیکھے چاہوے لاوے- عالماں دے علم
نوں سوہنیاں دے سوہن نوں گُنیاں دے گُن نوں بلواناں دے بلکار نوں جیویں بھاوے جِتھے
بھاوے ورتے- بندیاں دا کم آہا آپنے آپ نوں وستاں سمجھن- آپنی کیتی نوں نہ پرکھن-
آپنے اندرلے نوں وادُھو پُچھنے نہ پاون دین- آپنیاں عملاں نوں بس باتشاہ دی مرضی
والی کسوَٹی اُتے ای دھرن- سپاہی گولی وگاون لگیاں، عالم لِکھن بولن لگیاں، اہلکار
کم کرن لگیاں آپنے آپ نوں نہ کُجھ پُچھدے تے نہ کُجھ دسدے- جد بندے وستاں ہوئے تاں
وت وستاں پُچھدِیاں دسدِیاں تے کُجھ نہیں بس ورتنہار دے ہتھ وِچ پئیاں ورتیندِیاں
ہن-

دُلّے دا ویر چُغتے راج دِیاں نِیہاں نال سی- اوہنے وست بنن توں نہ چا کیتی- آپنی
بندیائی دا پالن کیتوس- سہی کیتوس جے بندہ تاں ای بندہ ہے جے اوہ وست بنن توں نابر
ہے- جے اوہ آپنے کیتے نوں پرکھن دا، آپنیاں کراں پیراں نوں آپنی جیبھ نوں آپنی سار
مُوجب ورتن دا حق گِھن سکے-

اوہنے للکر کے آکھیا پئی بار دیاں نمانیاں واسیاں نوں راہکاں کامیاں ایانیاں تے
محنتیاں نوں بندے دی جُونے جیون دا حق ہے- چُغتہ شاہی نوں کوئی حق نہیں جے اوہ
ایہناں نوں وستاں بنا کے ورتے- دُلّا چُغتہ شاہی دے پسار اُتے مَل مارنا نہیں آہا
لوڑدا- اوس چُغتہ شاہی دے پسار نوں ڈھا ڈھیری کرن دی دھاری آہی- ہِک واری جد راہ
دِس پیوس وت اوہدا ہر دم ایس راہ اُتے ہِک پیر اگیرے آہا- اوس ہر حِیلے نوں وسیلہ
جاتا تے جدوں کوئی حِیلہ نہ جُڑیا اوس ہتھیں گھڑ لِتا-

دُلّے آپنا کم گھروں چھوہیا- سبھ تھیں پہلاں اوس آپنے نانکے گھر نوں گھیرا گھتیا تے
آپنی برادری وِچوں چُغتے شاہی دے رجائے چودھریاں نوں نپِیڑیا- وادُھو مال وست تے
ڈنگر گھوڑے راہکاں محنتیاں تے کامیاں نوں چا ونڈے- ایس ونڈ نوں دُلّے آپنا روز دا
آہر بنا لِتا- روز شاہوکاراں دیاں گوہلکاں بھجنیاں- چودھریاں دیاں بھڑولیاں نوں
نسار لگ گئی- محنتیاں تے کامیاں دی رَت جاگ پئی- دُلّے دا کم اوہناں دا آپنا کم تھی
گیا- لُہاراں دُلّے نوں ہتھیار بنا کے دیونیں تے آپنیاں بانہاں دا زور تے آپنیاں
اکھاں دا لشکار وِچ بھر کے دیونا- بار دے جُھگے کِل کنڈے تے نِک سُک دے رسد خانے بن
گئے- راہک تے کامے راٹھ بن گئے- دینہہ رات ہِک کر کے راٹھاں دی واہر چُغتیاں اُتے
ونج چڑھی- بُہتیاں تھڑاں گھروں پورِیاں ہو گئیاں- رہندیاں بھیڑ وِچ ویریاں آپ
پُوریاں کر دِتیاں-

علی ترکستان دا اُگھا سوداگر ہے- باتشاہ نال اوہدا پنج سو گھوڑیاں دی سپلائی دا
ٹھیکہ ہے- درباری ٹھیکیداری پاروں امیراں منصب داراں دِیاں حویلیاں وِچ اوہدا چنگا
آدر ہوندا ہے- ترکستان توں رسد آندیاں اوہنے کئی واری دُلّے دے گھر اُتارا کیتا تے
دُلّے دی ماں اوہدے نال شاہی امیراں والی ورتن ورتی- ایتکاں وی علی گھوڑے گِھن کے
لہور ویندیاں فرید دے ڈیرے لتھا- دُلّے وی اوہدا پروکا آدر کیتا- رات وڈے ٹھاٹھ نال
رکھیوس- فجریں ٹوردیاں کلاوے گھت کے شُکرگزاری کیتیوس پئی یار وڈی کھیچل کیتی آ-
تُرکی نسل دے گھوڑے ساڈے جوگے گِھن آندے نی- علی مندے حالیں لہور اپڑیا تے باتشاہ
اگے ونج کُوکیا-

علی کولوں گھوڑے کھوہ کے دُلّے دوہرا کاج کیتا ہے- ہِک تاں آپنی سوارِیاں دی تُھڑ
مُکائیوس تے نالے باتشاہ نوں تگڑی چوبھڑ لائیوس- دُلّا جاندا ہے جے باتشاہ سرپر
بھاجی موڑسی- سوڑا پے کے فوج چڑھیسی- اوسے گھڑی دی دُلّے نوں اُڈیک ہے-

باتشاہ دُلّے دی ماں ول اہلکار گھلے جے دُلّے وڈی ایانپ کیتی ہے تُساں گھوڑے پرتا
دیو تے دُلّے نوں دربارے ٹورو- ساڈا پُتر نوں مِلن تے جی ہے- کلوکی گل ہوندی تے ماں
نذر دے ٹکے لدا کے دُلّے نوں لہور گھلدی- پر ہُن اوہ کلوکا دُلّا کِتھوں آندی-
دُلّے باتشاہی اہلکاراں دے سِر مُن کے مُونہہ کالے کیتے تے آکھیا اکبر نوں وساہیو
میں جھب اپڑساں- ساڈا وی مِلن تے جی ہے-

دُلّے اکبر نال مِلنی کیتی- اوہ تِیر ہار لہوریں لتھا- وڈیریاں آڑھتیاں دِیاں
ماڑِیاں تے امیراں دِیاں حویلیاں وِچ بھڑتُھو گھتیوس تے قلعے والیاں نوں کنبنی چاڑھ
کے اکھ دے پلکار وِچ مُڑ باریں جا وڑیا- اکبر چِھتھا پے گیا- چُغتیاں دی فوج چڑھی-
پیدلاں تے گُھڑ چڑھیاں نے پنڈوکیاں پیہیاں دی دُھوڑ اسمانیں چاڑھ دِتی- دُلّا تے
اوہدے بیلی ایس دُھوڑ دے اوہلیوں بِج ہار نِکلدے تے بھاڑے دیاں لشکریاں نوں بھاجڑ
پا کے مُڑ ایسے دُھوڑ وِچ چھپ ویندے-

بار واسیاں تے چُغتیاں دا ایہہ بھیڑ کئی ورھے لگا رہیا- چُغتیاں دا ٹِل ایہہ آہا جے
ہِکواری دُلّا جیوندا پھڑیجے تے اوہنوں قابو کر کے اوہدے راہیں ساری بار نوں
کِیلیئے- چُغتیاں دے بھانے بار وِچ چُغتہ شاہی ویہار ای چالو آہا- دُلّا بار واسیاں
دی پِڑی دا وِچکارلا گھرا آہا- ایہنوں چُگ لو تے پِڑی آپنے آپ ای کِھنڈ ویسی- ججمان
نوں ہتھ ہیٹھ کر گِھنو تاں لاگی آپنے آپ ای نیوں ویسن- دُلّے نوں پھدن واسطے
چُغتیاں بہوں جتن کیتے- اوڑک اِک پَھند پُھر گیا- دُلّا پَھدِی گیا- کڑِیاں بیڑِیاں
مار کے لہور آندو نیں-

چُغتیاں جاتا جے کم سر گیا- ہُن دُلّا آپنی گوں نوں باتشاہ دے پیر چُمسی تے بار
والے آپنے اگوان دا رنگ دیکھ کے آپنے آپ ای لِیہے چڑھ ویسن- پر چُغتیاں دُلّے نوں
پچھاتا نہ ہا- اوہناں دُلّے نوں آپنے ویہار آپنے پنتھ سِر پیا جاچیا- دُلّا اوہناں
دی جاچ وِچ کیویں آوے- اوہدا ویہار چُغتیاں دے ویہاروں باہرا، اوہدا پنتھ چُغتیاں
دے پنتھوں باہرا- اوہدا تت ہور، اوہدا سبھا ہور- چُغتیاں ڈھیر کھیکھن پئے کیتے پئی
دُلّا کِسے حیلے باتشاہ اگے نیواں تھی ونجے- اوہناں دُلّے نوں صلاحیں پئیاں دِتیاں
جے باتشاہ نوں سلام کرن تے اینویں رسم ہے- پر دُلّا اوہ کم کیویں کرے جیہدا اوہدے
اندرلے نال اوہدے نینہہ نال کوئی جوڑ نہ ہووے- اوہ کِتے وی ہووے آپنے آپ نوں لڑائی
دے پِڑ وِچوں باہر نہیں کڈھدا- آپنا آسن نہیں چھڈدا- چُغتیاں نوں تاں ظاہر دا نِیون
وی وارا کھاوندا ہے- کیوں جے اوہناں دا اندر تاں ہوندا ای کوئی نہیں-

دُلّے دی نانہہ چُغتیاں نوں بہوں پُڑدی ہے- جے ایہہ گھرا پِڑیوں باہر رہوے تاں ساڈے
وسیب دا تانا پیٹا تندو تند ہو ویسی- جے دُلّا جُھوٹھے مُونہہ وی باتشاہ اگے نہ
نیویاں تاں چُغتے راج دی نِینہہ اُکھڑ ویسی- چُغتیاں دلیل کیتی پئی دُلّے دا من منے
نہ منے آپنیاں اکھیاں نوں تاں مناؤ- دُلّے نوں ہِک نیویں جیہی باری تھانیں دربارے
واڑو- وڑن لگیاں اوہنوں سرپر اُڑنا پوسی تے ساڈا گھر پُورا ہو ویسی- راج دا چَھتر
ٹِکیا رہسی-

پر دُلّا آپنے ہر کم تے ہر دم دی سنبھال کریندا ہے آپنے نینہہ دے چاننے- اوہ
چُغتیاں دی سیاست دا جانُو ہے- اوہ نیویں باری راہیں دربار تے وڑیا پر لِفیا کوئی
نہ- پوند پیر آپنے اندر وگائے تے پِچھوں دھڑ تے سِر اندر دھریکیوس- باتشاہ دُلّے دے
اُڑے سِر دی جائیں اوہدے سِدھے پیر ڈِٹھے تاں اوہدے ہیٹھوں تخت ڈول گیا- اوس سہی
کیتا جے جٹ اِک پل ہور جیوندا رہوے تاں چُغتہ راج نہ رہسی- دُلّے نوں جھب سُولی ونج
چاڑھیونیں-

کوتوال نوں باتشاہ اُچیچا حکم دِتا جے دُلّا جیہڑے رنگ سُولی چڑھے تے جیہڑے بول
مُونہوں کڈھے اوہدی خبر جھب باتشاہ نوں اپڑیجے- باتشاہ نوں سار آہی پئی جیہڑا پَھٹ
دُلّے دھون چا کے چُغتہ شاہی نوں لایا ہے اوہ نِرا اوہدے مویاں نہیں مِلنا- اوہ تاں
ای مِلنا ہے جے ہِک واری اوہدی دھون لِفدی دِسے- باتشاہ آس لائی بیٹھا ہا جے سُولی
اُتے دُلّا اِکے تاں موت دے بھو نال تِھڑسی اکے موت دی پِیڑ نال کلپسی- وت خلقت دے
ساہویں دُلّے دا مان ترُٹسی- بار واسیاں دی نابری دا جھنڈا خلقت دے دل وِچ نیوں
ویسی- تے چُغتے راج دے سِر توں ایہہ اولڑا جوکھوں ٹل ویسی-

جیہڑی خبر دی باتشاہ نوں تانگھ آہی اوہ اوہنوں نہ اپڑی- دُلّا جیہڑے رنگ جیویا اوسے
رنگ مویا- جد جیون دی واگ آپنے نینہہ دے ہتھ دے چھڈی وت مرن جیون کولوں اڈرا کیویں
ہووے- مرن دا ڈر نہ ہوون دا ڈر ہے- ایہہ ڈر اوہناں نوں ہوندا ہے جیہناں نوں ہوون دی
سار نہ ہووے- دُلّے نوں خبر آہی جے ساہواں دا مُک جاون مرن نہیں ہوندا- آپنے نینہہ
کولوں وِچھڑن مرن ہوندا ہے- جیہنے ساری عمر ملاپ دا رس مانیا اوہ چھیکڑے ہِک پل دا
وچھوڑا وی کیویں قبولے-

دُلّاجیوندا ہا تے اوہدا ہوون ہر دم چُغتیاں دے من وِچ موت دا سُول گڈیندا ہا-
دُلّے نوں مارن نال چُغتیاں دی موت نہ مُکی- ہتھوں سدیویں تھی گئی- دُلّا جیوندا ہا
تاں چُغتیاں نوں آس آہی متے کِسے ویلے کِسے حیلے ایہہ نیویں- پر دُلّے نوں مار کے
سُولی اُتے اوہدے عشق دا رنگ ویکھ کے چُغتیاں اوہنوں ہمیش واسطے آپنے گل دا پھاہ
بنا لیتا ہے- ہُن جد تائیں جگ اُتے چُغتہ شاہی رہسی ہر دم موت دے وات ای رہسی توڑے
دُلّے دی کہانی شہراں وِچ نہ وڑن دیو پِنڈاں وِچ نہ کرن دیو-



https://pnb.wikipedia.org/wiki/%D8%AF%D8%B1%DB%8C%D8%A7%DB%93_%D8%B3%D9%86%D8%AF%DA%BE

دریاۓ سندھ (سنسکرت:سندھو) (انگریزی:Indus)(پشتو:اباسین) پاکستان دا سب توں لمبا
دریا اے۔ اے تبت (چین وچوں) تے ہندستان وچوں وی لنگدا اے۔ دریاۓ سندھ تبت، چین دی
مانسرور جھیل توں تُردا اے تے جموں تے کشمیر دے علاقے لداخ توننگھدا اے ۔ اِتھے
ایہدے نال زنسکر دریا رلدا اے ۔ بلتستان وچ ایہدے نال شیوک دریا رلدا اے ۔ گلگت کول
ایہدے نال دریائے گلگت رلدا اے ۔ اِتھے تک ایہ لہندے ول ای وگدا اے پر اگیوں ایہ
دکھن ول منہ کردا اے تے نانگا پربت کولوں چلاس ول مڑدا اے۔ شاہراہ ریشم ایدے
کنڈھیاں تے بشام تک ایہدے نال جاندی اے۔ راہ وچ کئی پہاڑی ندی نالے ایہدے نال رلدے
نیں۔ اٹک کول ایہدے نال دریا ہرو تے دریاۓ دوڑ رلدے نیں۔ کالاباغ کول توں دریاۓ
سوآں ایدے نال رلدا اے۔ ایہدے تھلے سرحد توں دریائے کرم تے دریائے گومل ایہدے نال
رلدے نیں ۔ اگے جاکے ایہدے نال پنجاب دے وڈے دریا جہلم، چناب، راوی تے ستلج اکٹھے
ہوکے رلدے نیں ۔ پنجاب وچوں ننگھن مگروں ایہ صوبا سندھ وچوں ہندا ہویا 3,180
کلومیٹر (1,980 میل) دا پینڈا کرن مگروں عرب سمندر وچ جا ڈگھدا اے ۔ سندھ دریا
پاکستان دا سبھ توں وڈا اتے اہم دریا ہے ۔ دریائے سندھ دی شروعات تبت دی اک جھیل
مانسروور ( جھیل مانسروور ) دے قریب ہے ۔ اسدے بعد دریا لداخ اتے گلگت بلتستان توں
گزردا ہویا صوبہ خیبر پختونخواہ وچّ داخل ہندا ہے ۔ صوبہ خیبرپختونخوا وچّ اسنوں
اباسین وی کہندے ہن جسدا مطلبّ ہے دریاواں دا باپ ۔ دریائے سندھ نوں شیر دریا وی
کیہا جاندا ہے ۔ صوبہ خیبرپختونخواہ وچّ ندی پہاڑاں نال میداناں وچّ وچّ جواب آؤندا
ہے اتے اسدے بعد صوبہ پنجاب اتے سندھ توں گزردا ہویا ٹھٹہ دے قریب بحیرہ عرب وچّ
گردا ہے ۔ وکھ وکھ ستھاناں اتے اسدے چڑھدے معاون دریا ( دریائے جہلم , دریائے چناب
, دریائے راوی , دریائے ستلج ) اس وچّ شامل ہندے رہندے ہن اس دریا دی لمبائی 3200
کلومیٹر ہے

سندھ پاکستان دا سبھ توں وڈا دریا ہے۔ تبت دے مانسروور دے نزدیک سینگے کھبب (Senge
Khabab) ناں دا جلدھارا سندھُو دریا دا سروت تھاں ہے۔ اس دریا دی لمائی اکثر 2880
کلومیٹر ہے۔ اتھوں ایہہ دریا تبت اتے کشمیر دے وچّ وگدا ہے۔ ننگا پہاڑ دے اتلے حصے
توں گھم کے ایہہ دکھن لہندے وچّ پاکستان دے وچوں گزردا ہے اتے پھر جاکے عرب سمندر
وچّ ملدا ہے۔ اس دریا دا زیادہتر حصہ پاکستان وچّ وگدا ہے۔ سندھ دے پنج معاون دریا
ہن۔ ایہناں دے نام ہن: وتستا(جہلم دریا)، چندربھاگا(چناب)، ایراوتی(راوی)، ویاس
(بیاس)اتے ستلج۔ ایہناں وچوں ستلج سبھ توں وڈا ہے۔ ستلج دریا اتے بنے بھاکھڑا ننگل
ڈیم نال آبپاشی اتے بجلی پیداوار نوں بہت مدد ملی ہے۔ اسدی وجہ توں پنجاب ،بھارت
اتے ہماچل پردیش وچّ کھیتی - باڑی نے اتھے دا چہرہ ہی بدل دتا ہے ۔ وتستا (جیہلم)
دریا دے کنڈھے جموں اتے کشمیر دا راجگڑھ سرینگر واقع ہے۔

سندھ دریا اتلے برصغیر دے تنّ وڈے دریاواں وچوں اک ہن ۔ اسدی شروعات برہد ہمالہ وچّ
کیلاش پربت توں 62.5 میل شمال وچّ سینگے کھبب دے سروتاں وچّ ہے ۔ اپنے سومے توں
نکلکے تبتی پٹھار دی چوڑی گھاٹی وچوں ہوکے ، کشمیر دی سرحد نوں پارکر ، دکھن لہندے
وچّ پاکستان دے صوبہ پنجاب تے سندھ وچّ وگدا ہوئیا ، کراچی دے دکھن وچّ عرب سمندر
وچّ ڈگدا ہے ۔ اسدی پوری لمائی لگبھگّ 2,000 میل ہے ۔ بلتستان وچّ کھائتاشو پنڈ دے
نیڑے ایہہ زنسکر سلسلے نوں پار کردے ہوئی 10,000 فٹّ توں زیادہ ڈونگھے مہاکھڈّ وچّ
، جو دنیا دے وڈے کھڈاں وچوں اک ہن ، وگدا ہے ۔ جتھے ایہہ گلگت دریا نال ملدا ہے ،
اتھے اتے ایہہ وقر بناؤندا ہوئے دکھن لہندے دے ولّ جھک جاندا ہے ۔ اٹک وچّ ایہہ
میدان وچّ پجّ کے کابل دریا نال ملدا ہے ۔ سندھ دریا پہلاں اپنے پرانے مہانے توں 70
میل چڑھدے وچّ واقع کچھّ دے رن وچّ ولین ہو جاندی سی ، اتے رن دے بھر جان نال دریا
دا مہانا ہن لہندے دے ولّ کھسک گیا ہے ۔

جہلم دریا , چناب , راوی , بیاس اتے ستلج سندھ دریا دے پرمکھ معاون دریا ہن ۔
ایہناں دے علاوہ گلگت دریا , کابل دریا , سوات دریا , کرم دریا , ٹوچی دریا , گومل
دریا , زنسکر دریا وغیرہ ہور معاون دریا ہن ۔ مارچ وچّ ہم دے کھرن دے کارن اسوچّ
اچانک بھیانک ہڑ آ جاندا ہے ۔ برسات وچّ مانسون دے کارن پانی دی پدھر اچی رہندی ہے
۔ اتے ستمبر وچّ پانی پدھر نیویں ہو جاندی ہے اتے ٹھنڈ بھر نیویں ہی رہندی ہے ۔
ستلج اتے سندھ دے سنگم دے کول سندھ دا پانی وڈے پیمانے اتے آبپاشی لئی استعمال ہندا
ہے ۔ سنّ‌ 1932 وچّ سکھر وچّ سندھ ندی اتے لائڈ بنھ بنیا ہے جسدے نال 50 لکھ ایکڑ
زمین دی آپباشی کیتی جاندی ہے ۔ جتھے وی سندھ دریا دا پانی سنچائی لئی مہیا ہے ،
اتھے کنک دی کھیتی دا تھاں پرمکھ ہے اتے اسدے علاوہ کپاس اتے ہور اناجاں دی وی
کھیتی ہندی ہے اتے ڈھوراں لئی چراگاہ ہن ۔ حیدرآباد ( سندھ ) دے اگے دریا 3,00 مربع
میل دا ڈیلٹا بناؤندا ہے ۔ غار اتے دریا دے رستہ تبدیلی کرن دے کارن دریا وچّ بحری
آواجائی خطرناک ہے ۔

صوبہ سرحد چ اسدا پشتو ناں اباسین اے جسدا مطلب دریاواں دا باپ اے تے سندھ چ اسنوں
مہران وی آکھیا جاندا اے ۔ تے اسنوں شیر دریا وی کہندے نیں

دریاۓ سندھ چ انھی ڈولفن مچھی پائی جاندی اے ۔ اسنوں سوسو آکھیا جاندا اے ۔ اسدا اک
مقامی نام بلھن وی ہے ۔ڈولفن دی ایہہ نسل دنیا بھر چ نایاب اے تے قدرتی طور تے انھی
ہندی اے تے آواز دی مدد نال رستہ لبھدی اے ۔ اس دی آبادی چ اضافے تے اسدے جیون چ آن
والیاں دشواریاں نوں دور کرن لئی کوششیاں ہو رہیاں اے ۔

بولی ماہر مندے ہن کہ ہند آریہ بولیاں دی /س/ دھنی (آواز) ایرانی بولیاں دی /ہ/ وچّ
لگپگ ہمیشہ بدل جاندی ہے۔ اس لئی سپت سندھو] اویستا بولی (پارسیاں دی دھرمبھاشا)
وچّ جاکے ہپت ہندو وچّ تبدیل ہو گیا جس توں بھارت دا نام ہند اتے ہندوستان پیا۔
ایہی اگے پرانی یونانی وچّ "انڈوس" (Ἰνδός) بن گیا جسدا رومنی روپ انڈوس ("Indus")
ہے جس توں بھارت لئی انگریزی وچّ انڈیا نام دا پرچلن ہویا۔

سندھو (Indus) دریا اتری بھارت دے تنّ وڈے دریاواں وچوں اک ہے۔ اسدا مول ہمالہ وچّ
مانسروور توں 62.5 میل شمال وچّ سینگے کھبب دے سروتاں وچّ ہے۔ اپنے سروت توں نکلکے
تبتی پٹھار دی چوڑی گھاٹی وچوں ہوکے، کشمیر دی سیما نوں پار کر، دکھن پچھم وچّ
پاکستان دے ریگستان اتے سینجو بھوبھاگ وچّ وگدا ہویا، کراچی دے دکھن وچّ عرب سمندر
وچّ ڈگدا ہے۔ اسدی پوری لمائی لگبھگّ 2,000 میل ہے۔ بلتستان (Baltistan) وچّ
کھائتاشو (Khaitassho) گرام دے نیڑے ایہہ زنسکار شرینی نوں پار کردا ہویا 10,000
فٹّ توں زیادہ ڈونگھی مہاکھڈّ وچّ، جو سنسار دیاں وڈیاں کھڈاں وچوں اک ہے، وگدا ہے۔
جتھے ایہہ گلگٹ دریا نال ملدا ہے، اتھے ایہہ وقر بناؤندا ہویا دکھن پچھم دے ولّ جھک
جاندا ہے۔ اٹک وچّ ایہہ میدان وچّ پجّ کے قابل دریا نال ملدا ہے۔ سندھ دریا پہلاں
اپنے ورتمان مہانے توں 70 میل پورب وچّ ستھت کچھّ دے رن وچّ ولین ہو جاندا سی، پر
رن دے بھر جان نال دریا دا مہانا ہن پچھم دے ولّ کھسک گیا ہے۔ جیہلم، چناب، راوی،
بیاس اتے ستلج سندھ دریا دے پرمکھ سہائک دریا ہن۔ ایہناں دے علاوہ گلگت، کابل،
سوات، کرم، ٹوچی، گومل، سنگر وغیرہ ہور معاون دریا ہن۔ مارچ وچّ برف دے کھرن دے
کارن اس وچّ اچانک بھیانک ہڑ آ جاندا ہے۔ ورکھا وچّ مانسون دے کارن پانی دا پدھر
اچا رہندا ہے۔ پر ستمبر وچّ پانی دا پدھر نیواں ہو جاندا ہے اتے سیال بھر نیواں ہی
رہندا ہے۔ ستلج اتے سندھ دے سنگم دے کول سندھ دا پانی وڈے پیمانے اتے سنچائی لئی
پریکت ہندا ہے۔ 1932 وچّ سکھر وچّ سندھ دریا اتے لائڈ بنھ بنیا ہے جسدے دوارا 50
لکھ اےکڑ بھومی دی سنچائی کیتی جاندی ہے۔ جتھے وی سندھ دریا دا پانی سنچائی لئی
مہیا ہے، اتھے کنک دی کھیتی دا ستھان پرمکھ ہے اتے اسدے علاوہ کپاہ اتے ہور اناجاں
دی وی کھیتی ہندی ہے اتے ڈنگراں لئی چراگاہاں ہن۔ حیدرآباد ،سندھ دے اگے دریا 300
مربع میل دا ڈیلٹا بناؤندا ہے۔

( 1 ) دریائے سندھ دا اپرلے میدان ( 2 ) دریائے سندھ دا نیواں میدان ( 3 ) دریائی
سندھ دا ڈیلٹائی میدان

( 1 ) دریائے سندھ دا اپرلے میدان : دریائے سندھ اٹک دے ستھان اتے صوبہ پنجاب وچّ
داخل ہندا ہے اٹک توں مٹھن کوٹ دا علاقہ دریائے سندھ دا اُپرلا میدان کہاندا ہے
ایہہ میدان بہت سنچائی-یوگچائی ہے ۔ ہر پرکار دے پھل , سبزیاں فصلاں اتے جنگل اتھے
پائے جاندے ہن ۔ میانوالے , بھکر , ڈیرہ اسماعیل خان توں گزرتا ہوایا ندی پنجند (
مٹھن نوں ٹ ) دے ستھان اتے صوبہ سندھ وچّ داخل ہو جاندا ہے ۔ دریائے سندھ دا اپرلے
میدان دوآباں وچّ شامل ہن ۔ دو دریاواں دی وچکارلی زمین نوں دوآبہ کہندے ہن ۔
دریائے سندھ دے اپرلے میدان دے دوآبے درج زیل ہے :

1 [[باری دوآب[[ : دریائے ستلج اتے دریائے راوی دا وچکار دا کھیتر باری دوآب کہاندا
ہے ۔ ایہہ پنجاب دے شہر لاہور , کسور , ساہیوال اتے ملتان وچّ ستھت ہے ۔ نہری نظام
اتے ٹیوب ویلاں دی وجا کرکے اتھے فصلاں کھیتی کیتی جاندی ہن ۔

2 رچنا دوآب : دریائے چناب اتے دریائے راوی دا وچکار علاقہ رچنا دوآب کہاندا ہے ۔
ایہہ پنجاب دے شہر سیالکوٹ گوجرانوالہ , شیخوپورہ اتے فیصل آباد وچّ واقع ہے ۔ اتھے
چاول , گنا , کپاس گندم , سورج مکھی , تماکھو دی فصلاں کھیتی کیتی جاندی ہن ۔

3 چج دوآب : دریائے چناب اتے دریائیجہلم دا وچکار دا کھیتر چج دوآب کہاندا ہے ۔
ایہہ پنجاب دے شہر جھنگ , گجرات اتے سرگودھا وچّ واقع ہے ۔ اتھے چاول , گنا , کپاس
گندم دی فصلاں کھیتی کیتی جاندی ہن ۔ مالٹے دی پیداوار دے لئی ایہہ علامہ بین
الاقوامی پرسدھی رکھدا ہے ۔

4 سندھ ساگر دوآب : دریائے سندھ اتے دریائے جہلم دا انامکا علاقہ سندھ ساگر دوآب
کہاندا ہے ۔ ایہہ پنجاب دے شہر خوشاب , میانوالی بھکر اتے مظفرگڑھ وچّ واقع ہے ۔
اتھے چاول , گنا , کپاس گندم دی فصلاں کھیتی کیتی جاندی ہن ۔ چنے دی اتپتی دے لئی
ایہہ علاقہ دیش بھر وچّ پرسدھی رکھدا ہے ۔

بار : ہر سال ندی دے پانی وچّ تیزی اتے ہڑ آؤندی ہے جسدے کارن کجھ ستھان اچّ ہو
جاندے ہن اوہناں ستھان نوں وار کہندے ہاں ایہہ دریاواں دی لیائی ہوئی زرخیزمٹی توں
بنے ہندے ہن اس لئی ایہہ دھرتی اپجاؤ ہندیاں ہن ، دریائے سندھ دا اپرلے میدان
ہیٹھاں دتے باراں دے قابیل ہن :

1نیلی بار : ساہیوال اتے ملتان دا علاقہ نیلی وار کہاندا ہے ، اتھے چاول , گنا ,
کپاس گندم دی فصلاں کھیتی کیتی جاندی ہن ۔ نیلی ، راوی اتے ساہیوال نسل دی مجھاں دے
لئی ایہہ علاقہ دیس بھر وچّ پرسدھی رکھدا ہے ۔

2 ساندل بار : سانگلا ہل , چینیوٹ , اتے شاہ کوٹ دا علاقہ ساندل بار کہاندا ہے ،
اتھے چاول , گنا , کپاس گندم دی فصلاں ، سبزیاں اتے پھل کھیتی کیتے جاندے ہن ۔

3 کیرانہ بار : اس دے علاقے وچّ ضلعے سرگودھا اتے ضلعے جھنگ دے علاقے شامل ہن ۔
ایہہ دریائے چناب اتے دریائے جہلم دی گزرگاہ اتے ہے

4 گنجی بار : دریائے ستلج اتے دریائے بیاس دے علاقے نوں کہندے ہن ۔ اس علاقے وچّ
بہاولنگر اتے چشتیاں آؤندے ہن ۔

( 2 ) دریائے سندھ دا نیواں میدان : دریائے سندھ صوبہ پنجاب توں گزرتا ہویا مٹھن
کوٹ دے تھاں اتے صوبے سندھ وچّ داخل ہندا ہے ۔ اتھوں ٹھٹھہ تکّ دریائے سندھ دے
چوڑائی بہت زیادہ اتے گہرائی گھٹّ اتے بہاء وچّ سستی آ جاندی ہے ۔ ایہہ ٹھٹھہ دے
تھاں اتے بحیرہ عرب وچّ داخل ہو جاندا ہے ۔ ہڑ دے دناں وچّ علاقہ نشیناں نوں بہت
سمسیا اتے اوکھیائی دا سامنا کرنا پیندا ہے انگنت فصلاں , پھل داردرخت ، سبزیاں
تباہ ہو جاندی ہے اتے منکھ اتے جانور موت دے گھاٹ اتر جاندے ہن ۔ ہڑ توں بچاو دے
لئی بہت سارے تھاواں اتے سرکھیا بند تعمیر کیتے گئے ہن ۔ ہڑ دے کارن ایہہ دریا کئی
تھاواں اتے اپنا رستہ بدل لیندا ہے ۔ آب پاشی دی ضرورتاں دے مدنظر اس میدان وچّ
بیراج تعمیر کیتے گئے ہن ، اداہرن لئ‏ی گدو بیراج , سکھر بیراج , غلام محمد بیراج
وغیرہ۔

( 3 ) دریائے سندھ دا ڈیلٹائی میدان : دریائے سندھ صوبہ پنجاب اتے صوبہ سندھ توں
گزرتا ہویا ٹھٹھہ دے تھاں اتے ڈیلٹا بناؤندا ہے اتھے ایہہ دریا وکھ وکھ شاخاں وچّ
ونڈ ہوکے بحیرہ عرب وچّ شامل ہو جاندا ہے بارش دی کمی اتے نہری نظام دے نا ہون دے
کارن ایہہ علاقہ ویران اتے بنجر ہے اتھے دلدل دے کارن کھیتی باڑی ممکن نہیں ۔
روجھاڑیاں اتے تمر دے جنگل پائے جاندے نیں تے اتھے دے لوکاں دا سبھ توں وڈا پیشہ
پسوپالن ہے ۔

جھیلاں : دریائے سندھ دے نیویں میدان وچّ جھیلاں وی پائیاں جاندیاں ہن اداہرن لئی
منچھر جھیل , کینجھر جھیل اتے کالری جھیل । ایہہ جھیلاں صحتَ افزا مقام بن چکیاں ہن
لوک اتھے سیر وتفریح دے لئی آؤندے ہن ۔

وادی سندھ دی رہتل (٣٣٠٠ ١٧٠٠ ق م) دنیا دیاں پرانیاں دریائی داوی رہتلاں وچوں اک
پرمکھ رہتل سی۔



https://pnb.wikipedia.org/wiki/%D8%AF%D8%AF%D9%BE%D9%84%D8%A7%D9%86%DB%92

ددپلانے کنگریڑے جانوراں دی ٹولی دے سنگی نیں۔ ایہ اپنے جواکاں نوں دد پلاندے نین
جیہڑا ایہناں دے ماداواں دے ممیاں توں نکلدا اے تے ایہناں دے پنڈے تے وال ہن دے نیں
جیہڑے ایہناں نوں رت دی تبدیلی توں بچا کردے نیں۔ ایہ پانی زمین تے ہوا تے ریندے
نیں تے ہر تھاں تے ملدے نیں۔

ایہناں دا ناپ سورنک چمگادڑ (30-40 مم تے 2 گ ) توں لے کے نیلی وہیل (33 م تے 181
ٹن ) تک ہوسکدا اے۔ ایہناں وچ ہاتھی تے آگو مانس ورگے سیانے جانور وی نیں۔ ایہ اپنے
مڈھلے وکھالے وچ تے چار پیرے نیں پر ایہناں وچ کج ونڈاں نیں سمندراں وچ رہنا سکھ
لیا اے، کج ہواواں وچ اڈدے نیں، کج رکھاں تے وسدے نیں کوئی دو پیرے ہوگۓ نیں۔

ددپلانے پہلی واری کاربونیفرس ویلے وچ کرلیاں تو وکھ ہوکے سامنے آۓ تے ایہناں دیاں
ہن والیاں پتیاں سینوزویک ویلے وچ بنیاں۔

ددپلانیاں دی کھل اتے وال اوہنادی وڈی نشانی اے۔ ایہ موسم ی تبدیلی توں بچاندے نیں
تے اینج کئی اوکھیاں تھانواں تے وی ای والاں باہجوں ملن والی گرمی نال ٹھنڈیاں
تھانواں تے رہ سکدے نیں۔ کج ونڈاں (جیویں وہیل) تے اکا وال نہیں پر پرکھ والاں والے
ای سن تے اپنی جمن توں پہلی حالت وچ اوہناں تے وال ہوندے نیں۔ لامت ددپلانیاں دے
چوکھے پنڈے تے وال ہوندے نیں۔ وال اک پروٹین کیراٹن دے بنے ہوندے نیں۔



https://pnb.wikipedia.org/wiki/%D8%AC%D8%BA%D8%B1%D8%A7%D9%81%DB%8C%DB%81

جغرافیہ ایسی سائنس اے جیدے وچ زمین دے تھاں، ایدے وسنیکاں، ایدیاں اچیچیاں گلاں تے
ایدے تے ہون والے کماں بارے جانی دا اے۔ جغرافیہ یونانی بولی دا شبد اے تے دو
شبداں: جیو مطلب زمین تے گرافین مطلب پڑھنا تو بنیا اے۔ اینج ناں توں ایہ زمین دی
پڑھائی یا جانن دی سائنس اے۔ اراٹوستھین (276-194 م پ )اک پرانا یونانی پہلا بندہ
سی جینے ایہ بول ورتیا۔

دنیا دا سب توں پرانا نقشہ پرانے عراق دے شہر بابل وچ 9ویں صدی م پ وچ بنایا گیا۔
ایہ مٹی اتے بنیا سی تے عراق دے شہراں تے اوہناں دا دوالہ دسدا اے۔ بابل مگروں
یونان دا ایس کم وچ ناں آندا اے۔ پرانے یونانی شاعر ہومر نوں یونانی اک جغرافیہ گرو
مندے نیں۔ الیاد تے اوڈیسی اوہدیاں لکھیاں دو نظماں نیں پرایہناں وچ جغرافیہ بارے
بؤت کج اے۔ ہومر نے ایہناں وچ ایسی دنیا دا نقشہ کھچیا جیہڑی گول اے تے جیدے دوالے
پانی سی۔ تھالیز نے ایس گل نوں اگے ودھایا جے زمین دی نیو پانی تے اے۔ اوہنے
جغرافیے نوں پڑھن دے کئی سائینسی ول وی کڈے۔ اوہدے شگرد اناکسیمیندر نے دنیا دا اک
نقشہ بنایا جیدے وشکار رومی سمندر تے دوالے ایشیاء یورپ تے لیبیا تے اوہناں دے
دوالے اک سمندر سی۔ اوس مگروں ہیکاٹیس نے ہور ودیا نقشہ بنایا جیہڑا اناکسیمیندر دے
نقشے نوں وڈا تے ٹھیک کرکے بنایا گیا سی۔ اک ہور یونانی ہیروڈوٹس نے تریخ لکھدیاں
ہویاں جغرافیے بارے نویاں گلاں دا وادا کیتا تے مصر، فارس، ستھیا تے اناطولیہ بارے
ٹھیک تے نویں جانکاری دتی۔ دریاواں دے انت دے ڈیلٹا کنج بندے نیں تے ٹھنڈے پاسیوں
ہواواں گرم تھانواں ول کیوں آندیاں نیں ایہناں گلاں نوں وی اوہنے لماں کرکے لکھیا۔

فيثاغورث نے اک گول دنیا دی سوچ دتی تے ایہ دسیا جے گرہن ویلے زمین گول ہوندی اے تے
نالے جناں اپر والے دیساں ول جاؤ تاریاں دی اچائی وددی اے۔ یوڈوکسس نے زمین دے گول
ہون دی سوچ توں ایہ گل کڈی جے سورج پئی لیک نال زمین تے وکھرے محول بناندا اے تے
زمین دے قطباں ول ٹھنڈے تھاں نے تے زمین دے وشکار ایکوٹر دے دوالے تے افریقہ دے
صحرا تے ڈاہڈی گرمی اے۔ زمین دے اتلے ادے تھاں تے تھلویں ادے تھاں دے وشکار تھوڑی
گرم تھاں اے جتھے ریا جاسکدا اے۔ ہینو، قرطاجنہی بارے کیا جاندا اے جے اوہ افریقہ
دے لیندے پاسے ول سیرالیون تک گیا۔ یونانیاں نیں ہیلسپونٹ نوں جینوں ہن دردانیال
کیندے نیں ایشیاء تے یورپ دا باڈر منیا تے لال سمندر نوں افریقہ تے ایشیاء دا
بارڈر۔ افریقہ نوں اوہ لبیا کیندے سن۔ ایس توں تھلویں افریقہ بارے تے اتلے یورپ
بارے اوہناں نوں کچ پتہ نئیں سی۔ دوسرے انجان دیساں تے چڑھائی کرن والیاں نے وی
حغرافۓ دی جانکاری وچ وادا کیتا۔ سکندر یونانی دی فوج وچ حقرافیے دے بندے وی سی تے
رومیاں نے وی دور دیساں وچ بندے کل کے جانکاری لئی۔ سٹرابو نے نے 17 انگاں وچ
جیوگرافیکا جیدے وچ دیساں دے تھانواں تے لوکاں بارے لمی گل بات کیتی گئی سی جیہڑی
آن والے ویلیاں وچ جغرافۓ تے وڈی کتاب منی گئی۔ اوہدے اک صدی مگروں بطلیموس نے
جغرافیہ کتاب لکھی۔ بطلیموس نے زمین دے ایس کائنات دا گڑھ ہون تے چن سورج نوں ایدے
دوالے کمن بارے سوچ نوں اگے ودھایہ۔ ایہ سوچ اگلے 1400 ورے تا دنیا تے منی گئی۔



https://pnb.wikipedia.org/wiki/%D8%AC%D8%B2%DB%8C%D8%B1%DB%92_%D9%88%D8%B1%DA%AF%D8%A7_%D8%B9%D8%B1%D8%A8

جزیرے ورگا عرب لہندے دکھنی ایشیاء چ افریقہ تےایشیا وچکار واقع اک جزیرے ورگا اے ،
جس دا بوہتا حصہ ریتلا اے ۔ جزیرے ورگا عرب لہندے ایشیادا اہم پاسہ اے تے تیل تے
گیس دے وڈےآں ذخیرےآں پاروں جگ دا اک اہم تریں تھاں وی اے۔

جزیرے ورگا عرب دا کنڈا لہندے چ لال سمندر تے خلیج عقبہ ، چڑھدے دکھن چ عرب سمندر
تے اتلے چڑھدے چ خلیج اومان ، پانی گلی ہرمز تے خلیج فارس نال ملدا اے ۔

اتر چ جزیرے ورگا عرب دی حداں کوہ زاگرس ( عربی چ زاغروس) تک جا کے مک جاندیاں نیں
۔ جغرافیائی طور تے بغیر کسے واضع علامت شام روہی نال جا ملدا اے ۔

سیاسی طور تے جزیرے ورگا عرب سعودی عرب تے کویت دی شمالی سرحداں دے نال ختم ہو
جاندا اے ۔

جزیرے ورگا عرب دا بوہتا حصہ سعودی عرب چ شامل اے تے آبادی دی وڈی گنتی وی سعودی
عرب تے یمن چ رہندی اے ۔ جزیرہ نما عرب چ جگ دے سب توں بوہتے تیل دے ذخیرے پائے
جاندے نیں ۔ مسلماناں دیاں مقدس ترین تھانواں مکہ تے مدینہ وی ایتھے نیں ۔ معاشی
طور تے سعودی عرب تے متحدہ عرب امارات خطے دیاں امیر قوماں نیں ۔ عرب دنیا ٹیلی
ویژن چینل الجزیرہ وی ایسے جزیرہ نما دے اک دیس قطر توں چلائیا جاندااے۔



https://pnb.wikipedia.org/wiki/%D8%A8%DB%8C%D8%AC%D9%86%DA%AF

بیجنگ یا پیکنگ چین دا شہر تے اوہدا راجگڑھ اے۔ ایہہ عوامی جمہوریہ چین دیاں اینہاں
4 بلدیات چوں اک اے ، جنہاں نوں حکومت چین نے صوبائی انتظامیہ دا درجہ دتا ہوئیا اے
۔ ایہہ شنگھائی مگروں چین دا دوجا وڈا شہر اے تے چین دے 4 وڈے پرانے راجگڑھاں چوں
اک ۔ بیجنگ اک وڈا مواصلاتی مرکز اے تے اس دے وچکاروں درجناں قومی ریل پٹریاں ،
سڑکاں تے شاہراہاں گزردیاں نیں ۔ ایہہ عوامی جمہوریہ چین دا ثقافی ، سیاسی تے
تعلیمی مرکز اے ۔

پچھلے 3000 وریاں وچ بیجنگ دے کئی ناں رکھے گۓ۔ بیجنگ ناں 1403 وچ منگ ٹبر
ویلےرکھیا گیا۔ ایہدا مطلب اے اتری راجگڑھ۔ پرانا شبد پیکنگ سی۔ ایہ ناں نانجنگ توں
وکھ کرن لئی رکھیا گیا جیہڑا دکھن وچ سی تے راجگڑھ وی سی۔

پیکنگ مین ایس تھاں دا سب توں پرانا واسی سی تے ہومو اریکٹس دے نشان 230,000 توں
250,000 ورے پرانے نیں۔ پتھر ویلے دا ہومو سیپینز 27,000 پہلے تک ایتھے سی۔ نویں
پتھر ویلے وچ رہن دے نشان وی دسدے نیں۔ بیجنگ وچ سب توں پرانی نگری جی دے ناں نال
11ویں توں 7ویں صدی م پ وچ بنی۔ ایس تے یاں سرکار نے مل ماریا۔ لڑاکے دیساں ویلے وچ
ایہ تھاں اک ضلعے دے راجگڑھ لئی ورتی جاندی رئی۔ تیسری صدی وچ جن ٹبر نے ضلعی
راجگڑھ دا ویس وی کھولیا۔ 936 وچ ایہ لیاؤ ٹبر دے ہتھ لگیا۔ 1120 وچ بنن والا
ٹینننگ پگوڈا سب توں پرانے کوٹھیاں وچوں اک اے۔ 1213 وچ چنگیز خان نے ایس تھاں نوں
زمین نال لا دتا۔ دو نسلاں مگروں قبلائی خان نے ایتھے دادو ناں دے شہر دا مڈھ
رکھیا۔ ایہ شہر 1263 توں 1292 دے وشکار بندا ریا تے ڈرم ٹاور اوس ویلے دی نشانی
نیں۔ 1398 وچ ایہنوں ساڑیا گیا۔ اوسدی تھاں تے اک نویں نگری دی نیوں رکھی گئی جیدا
ناں بیپنگ سی۔ شاہی ورتن لئی 1406 توں 1420 دے وشکار روکیا شہر بنایا گیا۔ اوسے
ویلے ٹائینمن تے ہیون مندر بناۓ گۓ۔

بیجنگ دا موسم گرمیاں وچ موس سون باہجوں گرم تے کلا ہوندا اے جد کے سیال وچ
سائیبیریا نیڑے ہون باہجوں ٹھنڈا، سکا تے ہوا والا ہوندا اے۔ بسنت وچ گوبی منگولیا
ولوں ریتلی ہنیریاں چلدیاں نیں جیدے نال ای گرمی وی ودھدی اے۔ جنوری دا ہر دن مدرا
گرمی ناپ 3.7- سیلسیس اے تے گرمیاں وچ جولائی وچ 26.2 مدرا گرمی ناپ اے۔ مینہ پیݨ
دا سال دا مدرا ناپ 570 ملی میٹر اے۔ شہر دی ہوا نوں صاف رکھن دا اچیچا بندوبست اے۔
شہر دے اتر تے اتر لیندے ول گوبی روہی ولوں ہنیریاں چلدیاں نیں جیہڑیاں ریت شہر وچ
لیا سٹدیاں نیں۔

شہر دی سب توں منی پرمنی مزہبی تھاں اسمانی مندر اے۔ ایہ بیجنگ دے چڑھدے دکھن ول اے
ایتھے منگ تے چنگ شہنشاہ چنگی فصل ل‏ئی سلانہ عبادت لئی آندے سن۔ اتر ول دھرتی مندر
اے۔ سورج مندر چڑھدے ول جد کے چن مندر لیندے ول اے۔ نیوجی مسیت اک ہزار ورے پرانی
اے۔

بیجنگ وچ کئی پتھری تے دوجے پگوڈا وی ہے نیں تے سب توں منیا ہوا اچا ٹیاننگ پگوڈا
اے۔ 16ویں صدی دا اٹاں تے پتھراں نال بنیا کشو پگوڈا اک بدھ پگوڈا اے۔ پرانے تریخی
پلاں وچوں 12ویں صدی دا لوکو پل، 17ویں صدی دا بالیچیاؤ پل تے 18ویں صدی دا اونٹھ
مگر پل نیں۔ بیجنگ دی تارہ ویکھن تھاں ٹیلیسکوپ ویلے توں وی پہلے دی اے جیہڑی منگ
تے چنگ ویلے بنی سی۔

بیجنگ وچ 100 دے نیڑے میوزیم نیں۔ محل میوزیم، نیشنل میوزیم، نیشنل آرٹ میوزیم،
کیپیٹل میوزیم، بیجنگ آرٹ میوزیم، فوجی میوزم، نیچرل ہسٹری میوزیم تے جیولوجیکل
میوزیم وڈے تے اہم میوزیم نیں۔ بیجنگ شہر دی ولگن تے منگ شہنسشاہواں دیاں 13 قبراں
ویکھن والیاں نیں ایہ یونیسکو دی سانبھ لسٹ وچ نیں۔ شہر توں کج پینڈے تے چین کند
بیجنگ جانوالیاں دی ویکھن والیاں تھانواں چون اے۔



https://pnb.wikipedia.org/wiki/%D8%A8%D8%AD%D8%B1_%D8%A7%D9%84%DA%A9%D8%A7%DB%81%D9%84

بحرالکاہل دنیا دا سب توں وڈا سمندر اے ۔ اسنوں ایہہ ناں پرتگیزی جہاز راں فرڈیننڈ
میگلن نے دتا سی ، اسدا مطلب پرسکون سمندر اے ۔ بحرالکاہل زمین دے کل رقبے دے اک
تہائی حصے تے پھیلیا ہوئیا اے ۔ اسدا کل رقبہ 17 کروڑ 97 لکھ مربع کلومیٹر اے شمال
توں جنوب دی طرف بحیرہ بیرنگ توں بحر منجمد جنوبی دے درمیان 15ہزار 5سو کلومیٹر تے
مشرق چ انڈونیشیا توں لے کے کولمبیا تے پیرو تیکر اسدی لمبائی 19ہزار 8سو کلومیٹر
اے ۔ اس سمندر دی مغربی حد آبنائے ملاکا تے ختم ہندی اے ۔ روۓ زمین دا سب توں
ڈوہنگا مقام ماریانا کھائی بحرالکاہل چ اے جسدی گہرا‏ئی 10ہزار 911 میٹر اے ۔
بحرالکاہل دی اوسط گہرائی 4ہزار 300 میٹر اے ۔ بحرالکاہل چ تقریبا 25 ہزار جزیرے
نیں جو تمام دنیا دے سمندراں چ موجود کل جزیریاں دی تعداد توں وی ودھ نیں ۔



https://pnb.wikipedia.org/wiki/%D8%A7%D8%B1%D8%B3%D8%B7%D9%88

ارسطو اک یونانی فلسفی افلاطون دا شاگرد تے سکندر دا استاد سی۔ اس نے طبعیات،
مابعدالطبیات، شاعری، تھیٹر، موسیقی، منطق، تقریر، سیاست، حکومت، اخلاقیات، حیاتیات
تے حیوانیات دے بارے چ لکھیا۔ سقراط افلاطون تے ارسطو مفربی فلسفے دے مڑ سمجھے
جاندے نیں۔

ارسطو پہلا بندہ سی جس نے فلاسفی دا ایسا نظام بنایا جیدے وچ اخلاقیات، سوہناپن،
منطق، سائنس، سیاست تے مابعدالطبعیات شامل نیں۔

ارسطو 384 بی سی چ سٹیگیرا یونان چ سالونیکا تون 55 کلومیٹر چڑھدے چ جمیا۔ اودا پیو
نایکوماچس مقدوونیہ دے بادشاہ دا حکیم ےی۔ ارسطو دی سکھلائی تے پڑھائی ارسٹوکریسی
دے سنگی دی ہوئی۔ اوہ 18 وریاں دا سی جدوں اوہ ایتھنز افلاطون دی اکیڈیمی چ پڑھن
لئی گیا۔ اوتھے اوہ 20 ورے تک ریا 343 م پ چ مقدونیہ دا بادشاہ اونوں اپنے پتر
سکندر دا گرو بنا دیندا اے۔ ارسطو مقدونیہ دی اکیڈیمی دا وی کرو بندا اے جتھے سکندر
نال دو ہور وی اگلے ویلے بارشاہ اودے شگرد سن۔ اپنی کتاب پولیٹکس چ ارسطو لخدا اے
صرف اک جالت ج بادشاہی جائز اے جدون بارشاہ تے شاہی خاندان دیاں نیکیاں عام لوکاں
توں ود ہون۔ بڑی ذہانت نال اونے بادشاہ تے اودے پتر نوں ایس کیٹا گری ج رلایا۔
ارسطو نے سکندر نوں چڑھدے پاسے ول ہلہ بولن دی صلاع دتی۔ اک مشہور مسال چ اونے
سکندر نوں آکھیا جے اوہ یونانیاں دا سردار تے دوجیاں لئی ظالم ہوجاۓ۔ 335 م پ چ اوہ
دوبارہ ایتھنز آندا اے تے ایتھے اک سکول بناندا اے جیہڑا لائیسیم دے ناں توں مشہور
سی۔ ارسطو نے اگلے 12 ورے تک اوتھے پڑھایا۔ اوہ ایتھنز چ سی جدون اودی ٹبری
پائیتھیاس مر جاندی اے تے اوہ ہرپلس نال ملدا اے جیدے توں اودا اک نیانا وی ہوندا
اے۔ 335 توں 332 م پ دا ای ویلہ سی جدوں اونے کئی ڈائیلاگ لکھے۔ ارسطو نے اپنے ویلے
دے جنے مضمون سی سارے پڑھے۔ اونے اینان مضموناں دے وچ وادے کیتے۔

سکندر دے مرن تے ایتھنز دے لوک اودے خلاف ہوگۓ تے ارسطو نوں اے کہ کے ایتھنز توں
نسنا پیا جے اوہ ایتھنز والیان نوں ایس گل دی اجازت نیں دے گا جے اوہ فیر فلاسفی دے
خلاف گناہ کرن۔ 322 م پ ج اودی موت ہوجاندی اے۔



https://pnb.wikipedia.org/wiki/%DB%81%DB%8C%D9%84%DB%8C%D9%85

ہیلیم اک کیمیائی عنصر اے، جیدا ایٹمی نمبر 2 تے ایٹمی پعار 4.002602 اے۔ ایدا
کیمیائی نشان He۔ ایہ اک بے رنگی، بنا کسے ذیقے دی، بنا زہر توں اک نوبل گیس اے۔
سارے عنصراں چ سب توں کٹ ابلن تے پگھلن نمبر ہیلیم دا اے تے صرف گیس دی مورت چ
ریندی اے سواۓ انت حالتاں چ۔ ہائیڈروجن دے مگرون ساری کائنات چ سب توں بوتا پایا
جان آلا عنصر وی ہیلیم اے تے ساڈے تارہ سمندر، چٹا راہ دا 24٪ ہیلیم اے۔

1868 چ ہیلیم نوں اک فرانسیسی گرو نے سورج گرہن دے دوران ایدیاں سپیکٹرل لیناں دی
مورت چ پہچانیا تے نارمن لوکائر نے وی اینوں اوسے ویلے ویکھیا تے ایدا ناں ہیلیم
رکھیا۔ 1903 چ امریکہ چ ہیلیم وڈے پیمانے تے قدرتی گیس دے ذخائر نال لبی، تے اج تک
امریکہ ہیلیم دا سب توں بوتا دین آلا دیس اے۔

ہیلیم نوں ٹھنڈا کرن واسطے وی ورتیا جاندا اے، خاص طور تے سپر کنڈکٹر مقناطیس ٹھنڈے
کرن واسطے ہیلیم نوں ورتیا جاندا اے جیناں نوں MRI سکیناں چ ورتیا جاندا اے۔ اینوں
ویلڈنگ چ کردیاں بچاؤ واسطے ورتیا جاندا اے۔ تقریبا ادی بنائی گئی ہیلیم سلیکان
ویفر بنان واسطے کرسٹل ودان چ ورت جاندی اے۔ ایدی کٹ مقدار نوں غباریاں تے ہوائی
جعازاں چ ورتیا جاندا اے۔ سینس گرو ہیلیم-4 دیاں دو مورتاں نوں کوانٹم
مکینکس(quantum mechanics) تے سپر فلوایڈٹی (superfluidity) نوں سمجن واسطے ورتدے
پۓ نیں۔ سپرکنڈکٹوٹی وی اک حالت اے جیڑی کے سب توں بوتی ٹھنڈی تھاں تے ہوندی اے جس
واسطے ہیلیم نوں ورتیا جاندا اے۔ ہیلیم دوجا سب توں ہلکا عنصر اے تے کائنات چ وی
دوجا سب توں بوتا پایا جان آلا۔ اے کائنات چ دوجے تمام پارے عنصراں توں 12 گناں
بوتا پایا جاندا اے۔ سورج تے مشتری چ وی ہیلیم وڈی مقدار چ مجود اے۔ ہیلیم ایٹمی
فیوژن تے ایٹمی تابکاری چ وی بندا اے۔ کائنات دا بوتا ہیلیم-4 دے بارے چ خیال اے کے
اے بگ بینگ دے دوران بنیا سی۔ سورج توں ادے وزن دے تارے ایٹیم فیوژن توں ہیلیم بنا
سکدے نیں۔

ہیلیم ہوا توں ہلکی ہوندی اے تے اے بوت اچائی تے اے اس واسطے اے زمین دی فضا چ صرف
0.00052٪ اے۔ زمین تے تقریبا جنی وی ہیلیم اے ساری دی ساری تقریبا تابکاری دی وجہ
توں اے۔ تابکاری ج ایلفا پارٹیکل ہیلیم دا نوکلیس ہوندا اے۔ اے ہیلیم قدرتی گیس دے
نال پھس جاندی اے۔ ایدی مقدار قدرتی گیس چ 7٪ ہوندی اے، اینوں فریکشنل ڈسٹلیشن دے
نال کڈیا جاندا اے۔



https://pnb.wikipedia.org/wiki/%DB%81%D9%B9%D9%84%D8%B1

ایڈولف ہٹلر آسٹریا چ جمیا۔ اوہ آسٹرین جرمن سیاستدان تے نازی پارٹی دا آگو سی۔ اوہ
1933 توں لے کے 1945 تک جرمنی دا چانسلر تے ریا۔ اوہ نازی سوج دا موڈی سی تے دوجی
وڈی لڑائی دے ٹورن تے یہودیاں نون مارن وچ اوہدا وڈا ہتھ سی۔

ہٹلر 1889 چ آسٹریا چ پیدا ہویا۔ جرمن فوج وچ شامل ہویا۔ پہلی جنگ عظیم لڑی۔ 1919 چ
اوہ نازي پارٹی چ شامل ہوگیا بالآخر اوہ 1933 چ جرمنی دا چانسلر بن گیا۔ جرمن فوج
نیں یورپ دے بوت وڈے علاقے تے قبضہ کیتا لیکن بالآخر اونہوں شکست ہوئی تے ہٹلر نیں
1945 چ خودکشی کر لئی۔

ہٹلر براؤ ناؤ ایم ان، آسٹریا-ہنگری وچ 20 اپریل 1889 نوں جمیا۔ اودے پیو دا ناں
الوئس ہٹلر (1837–1903) تے ماں دا ناں کلارا پولزل (1860–1907) سی۔ جدوں ہٹلر تن
ورے دا سی تے ایہ ٹبر پساؤ آگیا۔ تن وریاں مگروں 1895 وچ ایہ ٹبر لیونڈنگ (لنز دے
نیڑے) آجاندا اے۔ رٹائر ہون تے الوئس ہٹلر اپنے ٹبر نوں لے کے لامباخ رہن لک پیندا
اے۔ ایتھے اک نیڑے دی تھاں فشلہام وچ ہٹلر نوں پڑھنے پایا جاندا اے۔ اپنے پیو دیاں
چیزاں وچ جرمن فرانس لڑائی دی اک فوٹو ویکھ کے ہٹلر لڑائیاں وچ دل لا لیندا اے۔

ہٹلر نوں نکی عمر توں ای جرمنی پسند سی۔ ہاپسبرگ دا آسٹریا-ہنگری اوہنوں پسند نئیں
سی اوہ تے اوہدے سنگی جرمنی دا قومی ترانہ پڑھدے بجاۓ اپنے دیس دا پڑھن تے۔ 3 جنوری
1903 نوں اوہدے پیو دے مرن تے اوہدی حالت ہور ماڑی ہوگئی۔ 1904 وچ اوہنے سٹئیر دے
سکول وچ داخلہ لیا۔ 1905 دی پت جھڑ وچ سکول جھڈ دتا۔

ہٹلر نے ویانا چ آرٹسٹ بنن لئی دو واری 1907 تے 1908 وچ داخلا لین دی کوشش کیتی پر
اونوں داخلہ نہ لبیا جے اوہ پینٹنگ لئی ٹھیک نئیں سی تے ڈریکٹر نے کیا جے اوہنوں
آرکیٹیکچر پڑھنا چاہیدا اے پر اوہدے کول مڈھلی لوڑاں نئیں سن۔ 21 دسمبر 1907 نوں
اوہدی 47 ورے دی ماں مر جاندی اے۔ ہٹلر دے پلے ککھ نئیں سی تے اوہ بڑے ماڑے حالاں
وچ جی ریا سی۔ ویآنا وچ ای اوہ یہودیاں دے خلاف ہویا۔ مئی 1913 وچ پیو ولوں وراثت
چوں پیسے لبن مگروں اوہ میونخ آگیا۔

پہلی وڈی جنگ ٹری تے ہٹلر فوج چ پعرتی ہوگیا تے سپاہی ہوندیاں ہوئیاں بیلجیم تے
فرانس چ لڑدا ریا۔ لڑائی چ جیداری وکھان تے اونوں دو واری تمغے لبے۔ ہٹلر نوں جرمنی
مڈ توں پسند سی گا۔ اونوں بڑا چٹکا لگیا جدوں 1918 چ جرمنی نے ہتھیار سٹ دتے۔ لڑائی
مگروں ہٹلر میونخ آگیا تے ایتھے سیاسی پارٹیاں دے کماں چ کم کرن لگ گیا۔اوہدے کول
کوئی ہور کم نئیں سی تے اوہ فوج وج ایریا۔ فوج ولوں اوہنوں جرمن ورکرز پارٹی دی
جسوسی تے لایا گیا۔ ایس پارٹی دے موڈی اینٹون ڈریکسلر دی یہودیاں مارکسزم تے
کیپٹلزم دے برخلاف سوچاں نے اوہناں اپنے ول کھچیا۔ڈریکسلر نوں، ہٹلر دا تقریر کرنا
دا وصف پسند آندا اے تے اوہ اوہنوں پارٹی وچ رلن دا سدا دیندا اے۔ 12 ستمبر 1919
نوں ہٹلر ایس پارٹی وچ آگیا تے ایدا 55واں سنگی بن گیا۔

جرمن ورکرز پارٹی وچ اوہ ڈیٹرش ایکارٹ نال ملدا اے جیہڑا ہٹلر میونخ دے ونسونے
لوکاں نال ملاندا اے۔ اپنی مانتا نوں ودھان لئی جرمن ورکرز پارٹی دا ناں پلٹ کے
نیشنل سوشلسٹ جرمن ورکرز پارٹی رکھ دتا جاندا اے۔ پارٹی دا چنڈا جیدے وچ چٹے چکر وچ
اک سواستیکا تے دوالے لال رنگ سی ہٹلر نے بنایا۔ مارچ 1920 وچ اوہنوں فوج توں فارغ
کردتا گیا تے اوہنے سارا ویلہ پارٹی تے لاچھڈیا۔ اوہ ہن منیا پرمنیا گل باتیا بن
چکیا سی تے فروری 1921 وچ اوہنے میونخ وج 6000 دے اکٹھ اگے تقریر کیتی۔ ہٹلر نوں
چھیتی ای اپنیاں ورسائی ٹریٹی، دوجے سیاستداناں تے یہودیاں دے خلاف بولن تے مانتا
ملی۔ میونخ اوس ویلے ایس پارٹی دا ، وائمر لوک راج دے برخلاف سیاستداناں دا تے
ماکسزم دے خلاف لوکاں دا گڑھ سی۔ 1921 وچ جدوں ہٹلر تے ایکارٹ برلن پیسے کٹھے کرن
گۓ سی پچھے میونخ اوہدی پارٹی دے لوک جیہڑے اوہدے اوکھے مزاج توں تنگ سن اوہناں
پاوٹی نوں اک ہور پارٹی نال رلان دا سوچیا ہٹلر نوں جدوں ایس گل دی دس پئی تے اوہ
واپس ايا تے اوہنے پارٹی نوں جذدن دا ہوکا دتا۔ برخلاف سنگیاں نوں اندازہ ہویا جے
ہٹلر دے چھڈن نال پارٹی وی مک جائگی تے اوہنوں واپس ہون با رے آکھیا جس تے ہٹلر نے
ایہ شرط لائ جے اوہ تاں واپس آئیگاجے اوہنوں ڈریکسلر دی تھاں آگو بنایا جاۓ نالے
پارٹی دا گڑھ میونخ ای روے۔ اوہدی کل من لئی گئی تے اوہ پارٹی وچ فیر واپس آگیا۔

ہٹلر دیاں تقریریاں نے جرمناں تے جادو کردتا جیہڑا وی اوہدی تقریری سندا اوہدے جادو
وچ آجاندا۔ ارنسٹ روہم، ہرمن گوئرنگ تے روڈلف ہیس اوس ویلے دے سنگی نیں۔

ہٹلر نے مائن کیمف (Mein Kampf) دے ناں نال لینڈزبرگ باویریا دی جیل دے اندر اپنی
جیون کہانی لکھی۔ مائن کیمف دا جرمن چ مطلب اے میری کوشش۔ اس کتاب چ ہٹلر نے دسیا
جے اوہ کیویں جرمن سوسائیٹی نوں نسل دی نیو تے اسارنا چاندا سی۔ ایہ دو حصیاں وچ
1925 تے 1926 وچ چھپی۔ 1925 تے 1932 دے وشکار ایہدیاں 228,000 کاپیاں وکیاں۔ 1933
وج جدون ہٹلر چانسلر بنیا ایدیاں 10 لکھ کاپیاں چھپیاں۔

1939 چ ہٹلر نے ادے پولینڈ تے مل مار لیا تے دوجے ادے تے روس نے اس گل تے برطانیہ
تے فرانس نے جرمنی نال لڑائی چھیڑ دتی جیڑی ہولے ہولے سارے یورپ تے ساری دنیا چ
پھیل گئی۔ جرمنی نے فرانس نیدرلینڈز بیلجیم ڈینمارک ناروے یوگوسلاویا یونان اٹلی
اتلے افریقہ تے کافی سارے روس تے مل مار لیا۔ روس چ لڑائی دور تک گئی۔ جرمن فوجاں
نے سینٹ پیٹروبرگ دا تن ورے تک کعیرا پائی رکھیا پر اوناں نوں پچھے ہٹنا پیا۔ جرمن
فوجان ماسکو توں 25 میل دور سن تے اوتھوں اوناں نوں پچھے ہٹنا پیا ۔سٹالن گراڈ دی
لڑائی جرمناں نوں مینگی پئی۔ ایتھوں دی ہار نے اونان دا لک پن دتا تے ہولے ہولے اوہ
پجھے ہٹدے گۓ۔ ایس ویلے ہٹلر ضدی ثابت ہویا۔ اوہ کسے وی تھان تون پچھے نین سی ہٹنا
چاندا سی۔ تے اینج ضد چ وی چوکھی ساری جرمن فوج ماری گئی۔

امریکہ نے لڑائی چ آکے اتحادیاں سمان تے بندیاں نال ہتھ وٹایا تے جرمناں نوں تکا لا
کے جرمنی تک لے آیا۔ ہٹلر نوں ہار جدوں سامنے دسی تے اونے برلن ج اپنے بنکر چ گولی
مار کے خودکشی کرلی۔ ہٹلر جرمناں لئی تباہی دا دیوتا ثابت ہویا۔ اونے سب توں چوکھا
نقصان اپنے دیس نوں ای دتا۔ بے انت جرمن مارے گۓ جرمنی کولون اودے کئی صوبے کھو لۓ
گۓ۔ جرمنی نوں چار پاسیاں چ ونڈ دتا گیا۔ اودے راجگڑھ برلن نوں وی چار پاسیاں چ ونڈ
دتا گیا۔



https://pnb.wikipedia.org/wiki/%DA%AF%D9%86%D8%AC%D8%A7_%D8%B9%D9%82%D8%A7%D8%A8

گنجا عقاب اتری امریکہ چ ملنوالا اک شکاری پنچھی اے۔ ایہ امریکہ دا قومی پنچھی تے
نشان اے۔ ایہ الاسکا توں میکسیکو تک ملدا اے۔

اک عام گنجا عقاب 70–102 سینٹی میٹر (28–40 انچ) لما ہوندا اے جیہدا پر پسار 1.8
توں 2.3 میٹر (5.9 توں7.5 فٹ) ہوندا اے۔ ایہدی پوچھل 23–37 سینٹی میٹر (9.1–14.6
انچ) ہوندی اے۔ ایہدا جوکھ 3 توں6.3 کلو دے وشکار ہوندا اے۔ پنچھی دا ناپ وکھریاں
تھانواں تے وکھرا ہوسکدا اے۔

گنجا عقاب اتلے امریکہ وچ الاسکا، کینیڈا، امریکہ توں لے کے اتلے میکسیکو تک پسریا
ہویا اے۔ ایہ لوئیزیانہ دے پانیاں توں سونورا روہی تک تے نیوانگلینڈ تے کیوبک توں
لے کے الاسکا تک ملدا اے۔

ایس نوں جو لبھے کھاجاندا اے پر اپنے پسار وچ مجھی ایدھی وڈا کھان پین اے۔ ایہدے
نال ایہ سمندری پنچھی، ددپلانے وی شکار کردا اے۔



https://pnb.wikipedia.org/wiki/%DA%A9%D9%85%DB%8C%D9%88%D9%86%D8%B2%D9%85

کمیونزم اک سیاسی سماجی سوچ اے جیدے وچ سب ليی برابر دی سوسایٹی دی مانگ کیتی جاندی
اے۔ ایہدے وچ کوئی سرکاری، پیسے والی یا سماجی انسانی پدھر نہیں ہوندی۔ کمیمنزم دا
اصل کم اک بے پدھرا انسانی سماج بنانا اے۔ کمیونزم کسے اک بندے دے خلاف نہیں پر ایہ
چاہندا اے جے ایسے فیصلے یا کم ہون جیھدے نال اک یا کجھ لوکاں دے بجاۓ ساریاں دا
فیدا ہووے۔

کمیونزم، کارل مارکس اتے فریڈرک اینگلز ولوں دسیا اتے کمیونسٹ مینیفیسٹو (کمیونسٹ
منشور) وچّ بیان کیتی سماج دی آخری منزل ہے۔ کمیونزم، سماجی - سیاسی فلسفے دے مطابق
اک اجیہی وچاردھارا (آئيڈیالوجی)دے روپ وچّ ورنت ہے، جس وچّ سنرچناتمک پدھر اتے اک
سمتامولک ورگہین سماج دی اساری کیتی جاوے گی۔ تریخی اتے معاشی ہیجمنی دے پرتیمان
بھنّ کے پیداوار دے زریعے اتے سمچے سماج دی مالکی ہوویگی۔ ادھیکار اتے کرتوّ وچّ
سوے اچھا نال سمودائک تالمیل قایم ہووےگا۔ آزادی اتے برابری دے سماجی سیاسی آدرش اک
دوجے دے پورک سدھ ہونگے۔ انصاف توں کوئی ونچت نہیں ہووےگا اتے مَنُکھتا (انسانیت)
صرف اک جاتی ہوویگی۔ محنت دی سنسکرتی سبھ توں اتم اتے تکنیک دا پدھر سربؤچ ہووےگا۔
کمیونزم راجرہت سماج دا حامی سدھانت ہے۔ اوہ سماجی تنظیم جتھے راج دی لوڑ ختم ہو
جاندی ہے۔ مول طور تے ایہہ وچار سماج واد دی انت ستھتی دا لکھائک ہے۔ جتھے سماج واد
وچّ ہریک توں قابلیت مطابق، ہریک نوں لوڑ مطابق(From each according to her/his
ability، to each according to her/his work) دے اصول نال سنچالت کیتا جاندا ہے،
اتھے ہی کمیونزم وچّ ہریک توں قابلیت مطابق، ہریک نوں لوڑ مطابق (From each
according to her/his ability، to each according to her/his need) سدھانت لاگوُ
کیتا جاندا ہے۔ کمیونزم نجی جائداد دا مکمل نکھیدھ کردا ہے۔



https://pnb.wikipedia.org/wiki/%D9%88%DB%8C%D8%AA%D9%86%D8%A7%D9%85%DB%8C

ویتنامی بولی ویتنام دی سرکاری بولی اے۔ جدوں ویتنام فرانس دی بستی سی تد ایہنوں
انامی (Annamese) کیہا جاندا سی۔ ویتنام دے 86% لوکاں دی ایہہ ماں-بولی اے اتے
لگبھگ 30 لکھ ویتنامی بولن والے یوئیسئے وچّ رہندے ہن۔ ایہہ آسٹروئیشیائی بولیاں
پروار دی اک بولی اے۔ ویتنامی بولی دی سارا شبدراشِی چینی بولی توں لئی گئی اے۔
ایہہ انج ہی اے جویں یورپی بولیاں لاطینی اتے یونانی بولی توں شبد لئے ہن اسی پرکار
ویتنامی بولی نے چینی بولی توں مکھت امورت وچاراں نوں وئکت کرن والے شبد ادھار
لئیاں ہن۔ ویتنامی بولی پہلاں چینی لپی وچ ہی لکھی جاندی سی (ودھایا ہویا روپ دی
چینی لپی وچّ) پر اجوکے ویلے وچّ ویتنامی لکھائی پدھتی وچ لاطینی لپی نوں آڈاپٹ
(adapt) کر کے اتے کجھ ڈایاکرٹکس (diacritics) دا استعمال کر کے لیا جاندا اے۔

دوجی وڈی لڑائی توں پہلاں فرانسیسی ہندچینی دے پنج صوبےآں- لاؤس، کمبوڈیا، انام،
کوچین چین اتے ٹونٹنگ) وچوں اک صوبے انام دی بولی سی۔ ہن ایہہ ھوبہ نہیں رہِ گیا
ہے، پر بولی ہے۔ ایہہ چینی بولی پروار دی تبتی - برمی - شاخ دی چڑھدی شاخ (انامی -
موانگ) دی اک بولی ہے۔ اس دے بولنوالے کمبوڈیا، سیام اتے برما تکّ پائے جاندے ہن۔
اس دی پرمکھ بولی ٹونکنی ہے۔ کئی دہاکےآں تکّ لڑائی دے کارن اس دی آبادی اتے
شبدبھنڈار وچّ کافیتبدیلی ہو گئی ہے۔ چینی بولی دی بھانتی ایہہ وی ایکاکھر (تصویری
لپِی)، ایوگاتمک اتے واک وچّ ستھانپردھان ہے۔ ارتھپریشن لئی لگبھگّ چھ سراں دا
پریوگ ہندا ہے۔ اسوچّ ادھار چینی شبداں دی گنتی سبتوں زیادہ ہے۔ چینی دی بھانتی
انامی نے وی رومن لپی نوں اپنا لیا ہے۔

ویتنامی بولی لگبھگّ پورے ویتنام وچّ بولی جاندی ہے۔ ایہہ ہور دیساں وچّ وسدے
(خاصطور: امریکہ وچّ) ویتنامی مول دے لوکاں دی وی ماں بولی ہے۔ امریکہ وچّ 10 لکھ
ولوں زیادہ ویتنامی - لسانی لوک ہن۔ امریکہ وچّ ایہہ ستویں سبتوں زیادہ بولی جان
والی بولی ہے۔ اس پرکار آسٹریلیا وچّ ایہہ 6ویں سبتوں زیادہ بولی جان والی بولی ہے۔
ایتھنالاگ دے مطابق، کمبوڈیا، چین، کینیڈا، چیک لوکراج، فنلینڈ، [فرانس]]، جرمنی،
لاؤس، مارٹنکیو، فلپائن، تھائیلینڈ اتے برطانیہ وچّ کافی گنتی وچّ ویتنامی بولن
والے ہن۔



https://pnb.wikipedia.org/wiki/%D9%85%D8%A7%D8%B1%D9%B9%D9%86_%D9%84%D9%88%D8%AA%DA%BE%D8%B1_%DA%A9%D9%86%DA%AF

مارٹن لوتھر کنگ (15 جنوری 1929-4 اپریل 1968) اک امریکی پادری، سیاسی کمی، انسان
بیلی تے افریقی-امریکی انسانی حقاں دی تحریک دا آگو سی۔ اوہنے لڑانی توں بچدے ہوۓ
انسانی حقاں لئی لڑن تے اپنی مانتا بنائی۔

اودھا جمن ناں مائکل کنگ سی پر اودھا ناں اودہے پیو نے جرمن مزہبی آگو مارٹن لوتھر
دے ناں اتے رکھ دیتا۔اوہ بیبٹسٹ پادری بنیا تے اپنے مڈلے جیون توں اوہ اپنے سیاسی
حقاں لئی کم کردا ریا۔ 1955 دے مونٹ گومری بس بائیکاٹ وچ اودھا حصہ ودھ اے۔ البنی
جارجیا وچ کالیاں نوں نسلی پکھ اتے وکھ رکھیا جاندا سی تے اوہنے کالیاں لئ آواز
چکی۔ 1963 وچ اوہنے واشنگٹن ڈی سی وچ لوکاں دا اک وڈا اکٹھ کیتا تے اوتھے اپنی
مشعور نظم "میرا اک سفنا اے" (I have a dream) پڑھی۔ اوہنوں برابر انسانی حقاں تے
نسل پوجا دے خلاف کم کرن لئی 1964 دا امن دا نوبل انعام دتا گیا۔ 1965 وچ اوہ اپنی
تحریک نوں شکاگو تک لے گیا۔ غریبی تے ویتنام نوں اوہنے اپنی زندگی دے آخری وریاں وچ
اکھ تھلے رکھیا۔ 1968 وچ اوہ واشنگٹن ڈی سی جان دا سوچ ریا سی کہ اونہوں 4 اپریل
نوں مار دتا گیا۔

مارٹن لوتھر کنگ نوں مرن مگروں پریزیڈنشل میڈل آف فریڈم دیتا گیا۔ 1986 نوں اوہدے
جمن دیہاڑے نوں چھٹی کرن دا ہوکا دتا گیا۔ اودہے ناں تے امریکہ وچ کئ گلیاں نیں۔
2011 وچ اودھا بت واشنگٹن ڈی سی وچ لگايا گیا۔

مارٹن لوتھر کنگ جونئر 15 جنوری 1929 نوں اٹلانٹا جارجیا وچ پادری مارٹن لوتھر کنگ
سینئر تے البرٹا ویلئمز دے گھر جمیا۔ اودھا جمن ناں مائیکل کنگ سی۔ کنگ دے پیو دا
جمن ناں وی مائیکل کنگ سی اونیں دوویں ناں آپنے آپ بدلے جدوں اوہ 1934 وچ نازی
جرمنی ویچ اک مزہبی کانفرنس ویچ رلتی دین لئ گیا اونیں اپنا ناں پلٹ کے جرمن مزہبی
آگو مارٹن لوتھر دے ناں تے رکھ لیا۔ مارٹن توں وڈی اک پہن سی ولی کرسٹن کنگ تے
اودہا اک نکا پرا ایلفرڑ ڈینئل ولیمز کنگ سی۔ مڈ ویچ اونہوں سائی مت دی کئ گلاں تے
شک سی۔ پر فیر اوہ اس گل تے اپڑیا کہ بائبل ویچ کئ گوڑے سچے وی نیں جیناں نوں تسی
چھڈ نئیں سکدے تے فیر اوہ مزہبی پڑائ ویچ پیہ گیا۔ 1948 وچ اونہیں سوشیالوجی ویچ
بی-اے دی ڈگری لئ۔ گریجویشن اونہیں پنسلوانیا توں کیتی۔ کنگ نیں 18 جون 1953 نوں
کوریٹا سکاٹ نال ہائبرگر الاباما ویچ ویاہ کیتا۔ اونہاں دے چار نیانے ہو‎‎ۓ:
یولانڈا کنگ، مارٹن لوتھر تیجا، ڈیکسٹر سکاٹ کنگ تے برنس کنگ۔ اونہیں اپنی ٹبری نوں
سیاسی کماں ویچ ایڈھا نئں پایا تے اوہ گھر دے کماں ویچ ای لگی رئی۔

مارٹن لوتھر کنگ دی پی ایچ ڈی دا ٹاپک "خدا بارے پال ٹیلیچ تے ہنری نیلسن ویمن دیاں
سوچاں" سی۔ 1991 ویچ اودھے پی ایچ ڈی تے کھوج کیتی گئ تے اے پتہ چلیا کہ اونیں کئ
پیراگراف کتھوں ہوروں لۓ سن تے اینج اودھا کم ٹھیک نئں سی۔ پر فیر وی اودھا تھیسس
اک علمی کم منیا گیا۔

1994 نوں کنگ ڈیکسٹر ایوینیو بیپٹسٹ چرچ وچ پادری بن گیا جدوں اوہ 25 وریاں دا سی۔
بائبل، یسوع تے مزہبی سوچاں اودہیاں سوچاں وچ تے گلاں وچ ہر ویلے رہندیاں سن۔ کنگ
دا گوڑا ایمان سائیاں دیاں ایسیاں سوچاں تے سی جیناں ویچ گوانڈھیاں نال، خدا نال،
تے اپنے ویریاں نال پیار کرنا سی۔ اودھی لڑن توں بچن والی سوچ بائبل دی ایس گل تے
سی کہ جے توانوں کوئ اک گل تے چنڈ مارے تے تسی اودھے اگے اپنی دوجی گل کر لو، تے
تلوار نوں نیام ویچ رکھ لو۔ جیل ویچ وی اونہیں یسوع دی جنگ توں بچن والیاں سوچاں دا
اپنے سنگیاں اگے پرچار کیتا۔ اک تقریر ویچ اونے اے گل لکھی کہ اوہ صرف خدا دی مرضی
تے چلنا چاندا اے۔

1950 دے دھاکے دے انت وچ بیارڈ رسٹن، کالیاں دے انسانی حقاں دے لڑن لئ مارٹن لوتھر
کنگ دی لڑائ وچ اودا گرو سی تے اونوں صلا وی دیندا سی۔ رسٹن نوں گاندھی بڑا پسند سی
تے اونیں کنگ نوں گاندھی دی راہ تے چلایا۔ اونیں کنگ نوں لڑائ نہ کرن دے اصولاں دی
راہ تے پایا۔ کنگ گاندی دے کماں نوں پسند کردا سی تے اودا بڑا دل سی جے او ہندستان
دا اک پھیرا پا لے۔ کج یار سنگیاں دی ہتھ ونڈائ نال اونیں اپریل 1959 نوں اے پھیرا
لا لیا۔ ہندستان دے ایس پھیرے نے اودیاں سوچاں نوں گوڑا رنگ دیتا تے اوہ امریکہ ویچ
سول حقاں لی لڑن لئ اودے وچ ہور پک آ گئ۔ ہندستاں ویچ اپنی آخری شام نوں ریڈیو تے
اونے آکھیا ایتھے آ کے میرا ایس گل تے ایمان ود گیا اے کہ لڑائ نہ کرن دا ہتھیار
ماڑے لوکاں لئ نیاؤں تے اپنے حقاں لئ اک وڈا ہتھیار اے۔

بیارڈ دے کمیونزم دیاں سوچاں دے نیڑے ہون باجوں کئ لوکاں نے اونوں صلا دیتی کہ او
ایدے توں پرے ہو جا‎ۓ تے اوہ اے گل من گیا۔ لیکن فیر وی اوہ 1963 دے واشنگٹن ول چلن
ویچ بیارڈ رسٹن نوں نال رکھیا۔ آن والے وریاں وچ کنگ دا لڑائ توں بچن دا اصول دے
چلن وچ گھاٹا نئں آیا۔1964 وچ جدوں اونوں امن دا نوبل انعام لبیا، اودوں وی اونیں
ایس اصول بارے گلاں کیتیاں۔ اونے آپنے توں پہلاں ایس اصول دی ادھارن بارے آکھیا کہ
کیویں گاندھی نیں ایس اصول نال دنیا دی سب توں تگڑی صلطنت نال متھا لایا، اوہ سچ،
دلیری، کسے نال پھٹڑ نہ کرن تے روح دی طاقت نال لڑیا۔

کنگ تے گاندھی دیاں سوچاں دے اثرات گوڑے نیں لیکن گاندھی نیں اپنیاں سوچاں لیو
ٹاسٹائ کولوں لئیاں۔ کنگ تے گاندھی دوواں نوں ٹالسٹائ پسند سی تے کنگ نیں 1959 وچ
ٹالسٹائ نوں اپنی گلاں وچ ورتیا۔

امریکی لکھاری ہنری ڈیوڈ تھوریو وی سی جیدیاں لکھتاں وجوں کنگ نے سکھیا کہ جدوں اک
پربندہ ٹھیک نئں چل ریا اودے نال کنج نبڑنا اے۔ کنگ نیں پروٹسٹنٹ مزہبی لکھاریاں
نوں وی پڑھیا تے سمجھیا۔ اگلے وریاں وچ اوہ سائ مزہبی گرو پال ریمسے دیاں گلاں نوں
وی پڑیا۔

اوہ ساؤدرن کرسچن لیڈرشپ کانفرنس دا سنگی سی ایس لئ اونے عام لوکاں ویچ کسے وی
امریکی سیاسی پارٹی تے اودے چوناں نوں تھاپڑے نئں دتے۔ اونیں دوویں امریکی وڈیاں
پارٹیاں نوں اک واٹ تے رکھیا۔ اوہ نہ ہی کسے دا غلام بننا چاندا سی تے نہ ہی مالک۔
اونوں دوویں امریکی سیاسی پارٹیاں ریپبلیکن پارٹی تے ڈیموکریٹک پارٹی ویچ ماڑیاں
گلاں دسیاں۔ جیڑی پارٹی وی انساناں نوں آپس ویچ برابر کرے کنک اودے نال رلنا چاندا
سی۔ 1956 وچ انسانی حقاں دے بولن والے نوں خط وچ کیندا کہ اوہ سوچ نئں پا نیا کہ
اوہ کینوں ووٹ دیوے سٹیونسن نوں یا آئزنہاور نوں۔ پر اونیں اے گل آکھی کہ او پہلاں
ڈیموکریٹک پارٹی نوں ووٹ دیندا سی۔ اپنی جیون کہانی وچ لکھدا اے کہ اونے 1960 وچ
جان ایف کینیڈی نوں ووٹ پا‎یا سی۔کیندا سی کہ 'میری سوچ سی کہ کینیڈی سب توں ودیا
صدر بنے گا'۔

کنگ نے اے سوچ لوکاں اگے رکھی جے کالے تے ہور لوکاں نال ‏غلامی تے ہور بھیڑے کنوناں
نال جیڑا بھیڑا سلوک ہویا اے، تے اوناں نوں دوجے لوکاں نے اپنے فیدہ لئ ورتیا اے
اودا اوناں نوں بدلہ ملنا چائدا اے۔ 1965 وچ اک میگزین پلے بواۓ نال گل بات کردیاں
اونے آکھیا کالیاں نوں برابری دے حق دین نال ای حساب برابر نئ ہو جاندا۔ اونے آکھیا
کہ غلامی وچ ایناں کولوں جیڑا مفت کم لیا گیا اے اودے پیسے تے سارے نئ ل‎ۓ جا سکدے
پر اگر اک ایسا پروگرام بنایا جاۓ جیدے وچ اگلے دس وریاں وچ اوناں دی حالت چنگی کرن
لئ اوناں تے 50 ارب ڈالر لا‎ۓ جان تے اے اک ہون والی گل اے۔



https://pnb.wikipedia.org/wiki/%D8%B3%DB%8C%DA%A9%D9%84

سیکل (انگریزی:Bicycle) انسانی زور تے ٹرن آلی اک مشین اے جیدے چ دو پہیے اک سید چ
لگے ہوندے نیں۔ اینوں پیڈل مار کے اک چین دے ذریعے توں ٹوریا جاندا اے۔ سیکلاں
انیویں صدی چ ایجاد کیتیاں گئیاں سن تے ہن سارے جگ چ بوت عام ہو گئیاں نیں۔ اوناں
دی گنتی اک بلین دے نیڑے اے۔ اے گنتی گڈیاں دی گنتی توں دگنی اے۔ جگ دیاں کج تھاواں
تے سیکلاں نوں ای پرائمری سواری دے طور تے ورتیا جاندا اے۔ ایناں نوں مزے واسطے تے
ایکسرسائز واسطے وی ورتیا جاندا اے۔ سیکلاں نوں پولیس تے سمان پہنچان واسطے وی
ورتیا جاندا اے۔ 1885 چ جيڑی چین توں ٹرن آلی سیکل بنائی گئی سی اودی شکل اج تک
تقریبا اوسے حالت چ اے۔ مگر کمپیوٹراں دے ہتھ توں اوناں دے ڈیزائن چ نکیاں تبدیلیاں
کیتیاں گئیاں نیں۔ اس توں علاوہ نوے مادیاں دی دریافت توں سیکلاں نوں ہلکا بنایا
گیا اے تے ایناں نوں دوڑاں لان واسطے وی ورتنا شروع کر دتا گیا اے۔

سیکلاں دی ایجاد نے انسانی ٹیکنالوجی نوں اگے ودن چ بوت مدد دتی۔ سیکلاں نے انسانی
رہتل اوتے بوت اثر پایا کیونجہ اے اک سستی سورای سی۔ سیکلاں واسطے کج شیواں دی
ایجاد کیتی گئی سی اوناں شیواں نوں گڈی بنان واسطے وی ورتیا گیا۔ اس لحاظ نال سیکل
دی ایجاد تے ٹیکنالوجی انسانی تریخ چ بوت خاصیت رکھدی اے۔

سیکل نوں بنان چ کئی لوکاں نے ہتھ پایا۔ پہلی سیکل اک جرمن بیرن کارل فان ڈرائس نے
ایجاد کیتی اینوں اونے لوکاں اگے 1817 چ پیش کیتا۔ اس توں بعد دو فرانسیسی پیری
مائچاکس تے پیری لالمینٹ نے سیکل دا اک نوا ڈیزائن بنایا جیڑا کے پچھلی سیکل توں
چنگا سی۔ کئی دوجے یورپی سینسداناں نے اس توں وی بیتر ڈیزائن بنان دی کوشش کیتی مگر
کوئی اینا فرق نا پیا۔ اس ڈیزائن دی سیکل نوں ٹورنا بوت مشکل سی کیونجے اے بوت
پعاری سی۔ اس دی وجہ اے سی کے پیری مائچاکس تے پیری لالمینٹ دے ڈیزائن دی سیکل نوں
اگلے پہیے توں ای چلانیا پیندا سی تے اسے نوں موڑن واسطے ورتیا جاندا سی۔ اس مسئلے
نوں تین انگریز انجنیئراں نے چین ایجاد کر کے حل کر لیا۔ اس توں بندے دا زور پچھلے
پہیے تے لگدا سی تے اگلے پہیے نوں موڑن واسطے ورتیا جاندا سی۔ اوناں دی سیکل پہلی
ماڈرن سیکل سی۔

1888 ج اک سکاٹلینڈ دے بندے جان بائڈ ڈنلاپ نے ہوا نال پریا ہویا ٹیر ایجاد کیتا۔
اس توں کج عرصے چ ای چنگیاں بریکاں، سیٹاں تے گیئر وی ایجاد ہوگۓ۔ 20ویں صدی دے
شروع چ سیکلاں دے کلب بننے شروع ہو گۓ تے اس ویلے سیکل تے ٹانگا عام لوکاں دیاں
سواریاں بن گئیاں۔



https://pnb.wikipedia.org/wiki/%D8%B3%D9%84%D8%B7%D9%86%D8%AA_%DB%81%D8%B3%D9%BE%D8%A7%D9%86%DB%8C%DB%81

سلطنت ہسپانیہ یاں ہسپانوی سلطنت جگ دی تریخ دیاں وڈیاں سلطنتاں تے پہلیاں عالمی
ریاستاں چوں اک سی ۔ اس سلطنت چ یورپ ، امریکہ ، افریقہ ، ایشیاء تے اوقیانوسیہ دے
علاقے تے نوآبادیات شامل سن ، جہڑس 15ویں صدی توں 20ویں صدی تک سپین دے قبضے چ رہے
۔ سپین 1492ء چ سقوط غرناطہ ، یعنی استرداد دے خاتمے دے نال ای اک متحد بادشاہت دے
طور تے ابھرئیا ۔ ایسے سال کرسٹوفر کولمبس دی کمان ہیٹھ پہلی ہسپانوی کھوجی مہم نے
وڈا سمندر اوقیانوس دے پار " نویں دنیا " لبھی تے اینج نوآبادیاتی دور شروع ہوئیا ،
جس نے اگلیاں کئی صدیاں تک کمزور ملکاں نوں طاقتور ملکاں دی غلامی چ دے دتا ۔
ہسپانوی سلطنت دا مرکزی حصہ لہندے ادھا کرہ سی ۔

کھوج دے زمانے ( عہد دریافت) چ سپین نے جزائر کیریبیئن تے نوآبادیاں قائم کیتیاں تے
ہسپانوی فوجاں نے مقامی سلطنتاں ایزٹیک تے انکا دا خاتمہ کردے ہوئے مقامی لال ہندی
آبادی دی وڈے پیمانے تے قتل عام کیتا ۔ بعد چ کئی بحری مہماں دے نتیجے چ اتلے
امریکہ چ کینیڈا توں لے کے دکھنی امریکہ چ ٹیرا ڈیل فیگو تک اک وڈی ہسپانوی نوآبادی
قائم ہوئی ۔ زمین دے دوالے چکر لگان دی ہسپانوی مہم جس دا آغاز 1519ء چ فرڈیننڈ
میگلان نے کیتا تے 1522ء چ ہوان سپاستیان الکانو نے اسنوں مکمل کیتا تے ایدان سپین
نے مغرب ولوں ایشیاء دا بحری رستہ تلاش کرنے چ کامیابی حاصل کر لئی ، ہن سپین دی
نظر مشرق بعید تے سی ، جتھے بعد چ اس نے گوام ، فلپائن تے دوجے جزیرےآں تے
نوآبادیاں قائم کیتیاں ۔ ہسپانوی عہد زریں دے دوران ہسپانوی سلطنت نیدرلینڈ ،
لکسمبرگ ، بیلجیم ، اٹلی دے وڈے حصے ، جرمنی تے فرانس دے کجھ حصےآں ، افریقی ،
ایشیائی تے اوقیانوسی مقبوضات تے پھیلی ہوئی سی تے اتلے تے دکھنی براعظم امریکا دا
وڈا حصہ وی اس دے قبضے چ سی ۔ 17ویں صدی چ سپین دے کول اینی وڈی سلطنت سی جہڑی اس
توں پہلاں کسے وی ریاست نے قائم نئیں کیتی سی ۔

استعماری دور (انگریزی:کالونیکل ایرا) چ ہسپانیہ تے اسدے مقبوضات وچکار تجارت چ
زبردست اصافہ ہوئیا تے بحر اوقیانوس تجارت دا مرکز بن گئیا ۔

1808ء چ نیپولین دی کمان ہیٹھ فرانس دے سپین تے قبضے دی وجہ توں امریکی نوآبادیاں
عارضی طور تے سپین توں کٹ گئیاں تے 1810ء توں 1825ء دے وچکار کئی آزادی دیاں
تحریکاں دے نتیجے چ دکھنی تے گھبلے امریکا چ کئی نویں لاطینی امریکی ملک وجود چ آئے
سپین دے باقی مقبوضات کیوبا ، پورٹو ریکو ، فلپائن تے ہسپانوی شرق الہند 19ویں صدی
دے آچر تک سپین دے قبضے چ ای رہے ۔ جدوں ہسپانوی امریکی جنگ دے نتیجے چ اینہاں
علاقےآں دا ذیادہ حصہ ریاست ہائے متحدہ امریکہ دے قبضے چ چلا گئیا تے 1899ء چ
ہسپانیہ نے بحر الکاہل دے باقی جزیرے وی جرمنی نوں ویچ دتے ۔ 20ویں صدی دے شروع تک
ہسپانیہ دے مقبوضات صرف افریقہ چ ای رہ گئے سن ، جتھے ہسپانوی گنی ، ہسپانوی صحارا
تے ہسپانوی مراکش حالے تک اس دی غلامی چ سن ۔ 1956ء چ سپین نے مراکش نوں آزاد کر
دتا تے 1968ء چ استوائی گنی نوں وی آزادی دے دتی گئی ۔ 1976ء چ سپین نے لہندا صحارا
نوں وی آزاد کر دتا تے مراکش تے ماریطانیہ ے اس علاقے تے قبضہ کر لئیا تے بعد چ
1980ءچ ایہہ علاقہ مکمل طور تے مراکش دے قبضے چ چلا گئیا ۔ اقوام متحدہ دے تحت ایہہ
علاقہ ہن وی سپین دے انتظام ہیٹھ مننیا جاندا اے ۔

اج جزائر کناری تے اتلے افریقہ چ کیوتا تے ملیلا دے نکے جہے علاقے
سپیندےانتظامیعلاقےنیں۔



https://pnb.wikipedia.org/wiki/%D8%B3%D9%84%D8%B7%D9%86%D8%AA_%D8%AF%D9%84%DB%8C

1206ء توں 1526ء تک ہندستان تے حکومت کرن آلیاں کئی حکومتاں نوں مشترکہ طور تے دلی
سلطنت آکھئیا جاندا اے ۔

ترک تے پشتون نسل دیاں اینہاں حکومتاں وچ غلاماں ٹبر(1206ء توں 1290ء) ، خلجی
ٹبر(1290ء توں 1320ء) ، تغلق ٹبر(1320ء توں 1413ء) ، سید ٹبر(1414ء توں 1451ء) تے
لودھی ٹبر(1451ء توں 1526ء) دیاں حکومتاں شامل نیں ۔ 1526ء چ دلی دی آخری سلطنت
مغلیہ سلطنت دے بانی ظہیر الدین بابر دے ہتھوں شکست دے بعد مغلیہ سلطنت چ ضم ہو گئی
۔

12ویں صدی چ شہاب الدین غوری نے غزنی ، ملتان ، سندھ ، لہور تے دلی نوں فتح کیتا تے
اینہاں نوں سلطنت غوریہ داحصہ بنا لئیا ۔

1206ء چ شہاب الدین غوری مرن مگروں اس دا اک غلام جرنیل قطب الدین ایبک ، دلی دے
تحت تے بیٹھا ، تے اینج سلطنت دلی تے غلاماں ٹبر د حکومت دا آغاز ہوئیا ۔ غلاماں
ٹبر دی حکومت بوہت تیزی نال ودھی تے ایس صدی دے ادھ تیکر ، درہ خیبر توں بنگال تک
دا علاقہ اس سلطنت ج شامل ہو گئیا ۔ التتمش(1210ء توں 1235ء) تے غیاث الدین
بلبن(1266ء توں 1287ء) اس ٹبر دے مشہور حکمران سن ۔ 1290ء چ اس ٹبر دی حکومت دا
خاتمہ ہوگئیا ۔

خاندان غلاماں دے خاتمے دے مگروں خلجی ٹبر حکومت چ آ گئیا ،جہڑا سلطنت غوریہ دے
دوران بنگال دا حکمران سی ۔ خلجی حکمراناں نے گجرات تے مالوہ فتح کیتے تے دریائے
نربدا دے پار دکھن چ تامل ناڈو تک اینہاں دے قدم جا اپڑے ۔

سلطانت دلی تے بعد چ گلبرگہ دی بہمنی سلطنت تے 1518ء چ بہمنی سلنطت دی پنج دکن
سلطنتاں چ ونڈ دے مگروں وی دکھنی ہندستان چ مسلماناں دی پیش قدمی جاری رہی ۔ ہندو
سلطنت وجے نگر نے دکھنی ہندستان نوں اپنے جھنڈے تھلے جمع کر دے ہوئے سلطنت دلی دی
پیش قدمی نوں کجھ چر لئی روکئیا پر 1565ء چ دکن سلطنت دے ہتھوں ختم ہو گئی ۔

دلی سلطنت واحد سلطنت سی ، جس دے دوران ہندستان تے اک زنانی نے حکومت کیتی ۔ غلاماں
ٹبر دی حکومت دے دوران التتمش نے اپنی دھی رضیہ سلطانہ دے حق چ وصیت کیتی سی ، جس
نے 1236ء توں 1240ء تک تحت سمبھالئیا ۔ اوداں تے اس دا دور حکومت بوہت ای چھوٹا سی
پر مورخ اسنوں بوہت قدر دی نگاہ نال ویکھدے نیں ۔ التتمش دے کئی پتر سن پر اوہ
کہندا سی کہ "مرد تے صرف رضیہ اے " ۔ رضیہ نوں اپنے بھائیاں دی بغاوت دا ساہمنا
کرنا پئیا تے بالآخر اپنے شوہر سمیت اینہاں دے ہتھوں ای ماری گئی ۔ اوہ مسلم تریخ
دی پہلی زنانی حکمران سی جس دی حکومت چڑھدے چ دلی توں لہندے چ پشاور تے اتلے چ
کشمیر تے دکھن چ ملتان تک قائم سی ۔

1398ء چ امیر تیمور دے حملے دی وجہ توں سلطنت دلی نوں زبردست نقصان پہنچئیا تے اودھ
، مالوہ ، بنگال ، گجرات تے جونپور دیاں آزاد حکومتاں قائم ہو گئیاں ۔

اوداں تے ایہہ دلی سلطنت دی بوہت وڈی کامیابی سی کہ اس نے 13ویں صدی عیسوی چ
ہندستان نوں منگولیا تے وسطی ایشیا دے منگول حملہ آوراں دیاں تباہ کاریاں تے قتل و
غارت توں بچائی رکھیا ۔ اس چر چ چنگیز خان نے وسطی ایشیا چ خوارزم دی خوارزم شاہی
سلطنت ، افغانستان تے ایران دی اٹ نال اٹ بجا دتی سی تے ہندستان نے منگولاں نے حملے
تے کیتے پر اینہاں نوں کوئی خاص کامیابی نال ملی اس پاروں اوہناں نے فیر ایدھر دا
مونہہ نئیں کیتا ۔ پر 1398ء چ سمرقند د؛ تیموری سلطنت دے حکمران امیر تیمور دے حملے
نے دلی سلطنت نوں بوہت زیادہ کمزور کر دتا ۔

لودھیاں دے دور چ سلطنت دلی کافی حد تک بحال ہو گئی سی تے سارے خودمختار ہوغے علاقے
اک اک کر کے مڑ فیر سلطنت دے اقتراد چ آ گئے سن ۔ پر آخری لودھی حکمران ابراہیم
لودھی نوں اسدے درباری تے رعایا دونہے بوہت ناپسند کردے سن ۔ اسدے پیؤ سکندر لودھی
دے مرن مگروں ، دربار دے کجھ سرداراں تے درباریاں نے بغاوت کردتی جہڑےاسدے بھائی
جلال خان نوں تخت تے بٹھانا جاہندے سن ۔ اس نے بغاوت کچل دتی تے اپنے بھائی جلال
خان نوں مروا کے تخت تے قبصہ کر لیا ۔ ایہہ اپنے درباریان نال چنگے طریقے نال پیش
نئیں آندا سی ۔ اس لئی پنجاب دے گورنر دولت خان تے اسدے چاچا عالم خان نے کابل دے
حکمران بابر نوں دلی تے حملہ کرن دا نیوتا بھیجیا ۔

کابل دے وسطی ایشیائی مغل حکمران تے امیر تیمور دے پوتے ظہیر الدین بابر نے پانی پت
دی پہلی لڑائی چ دلی سلطنت دے سلطان ابراہیم لودھی نوں شکشت دتی تے ابراہیم لودھی
میدان جنک چ ماریا گیا ۔ پانی پت دی پہلی لڑائی چ بابر دی فتح بہتر سپہ سالاری ،
بوہتا جنگی تجربہ ، بہتر منصوبہ سازی تے توپاں دی ورتوں سی ۔ بابر نے دلی تے آگرہ
تے مل مار کے سلطنت دلی دا خاتمہ کر دتا تے 1526ء چ مغلیہ سلطنت دی بنیاد رکھی ۔
ایہہ مغل سلطنت اگلے 300 سال ہندستان تے حکومت کر دی رہی ۔

دلی دے سلطاناں دے مشرقی وسطی ، افغانستان تے ایران دے مسلمان حکمراناں نال ودھیا
تعلقات سن ۔ سلطان اپنے قنوقاں دیبنیاد قرآن تے شریعت تے رکھدا سی تے غیر مسلم
رعایا نوں اپنے مذہب تے عمل کرن دی اجازت سی ۔ سلطان شہراں توں حکومت کردا سی پر
عسکری کیمپ تے تجارتی چوکیاں پورے دیس چ نکے وڈے قصبےآں چ سن ۔

دلی سلطنت اک ثقافتی نشاۃ ثانیہ دے دور دی نقیب سی ۔ ہندو مسلم ثقافتاں دے ملاپ نال
فن تعمیر ، موسیقی ، ادب ، بولی تے مذہب تے ان مٹ اثرات پئے ۔ امیر تیمور دے دلی تے
حملے پاروں اودھ ، بنگال ، جونپور ، گجرات تے مالوہ چ خودمحتار سلطنتاں وجود ج آیاں

13ویں صدی عیسوی دے پہلے ادھ چ دلی سلطنت نے اپنے صوبےآں (سرکار) تے ضلعےآں (پرگنہ)
مالیاتی معیشت دا نظام متعارف کروایا جس نال منڈیاں دا اک پورا نظام تشکیل پا گئیا
، جس راہیں پنڈاں دی روایتی معیشت نے تیزی نال ترقی کیتی تےاک بہتر رہتل دا آغاز
ہویا ۔ ریاست دے مالیہ (ریونیو) دا انحصار ترقی کردی زراعت تے ای سی گا ۔ ایہہ ترقی
کردی زراعت سلطان محمد بن تغلق (51-1325ء) دی نافذ کر دا زرعی اصلاحات دی مرہون منت
سی ، جنہاں چ پنڈاں چ کھوہ پٹ کے دینا ، کاشتکار نوں بیہ (بیج) مہیا کرنا تے نقد
آور فصلاں بیجن ، جداں کماد ، دی حوصلہ افزائی کرنا ۔



https://pnb.wikipedia.org/wiki/%D8%B1%D9%88%D9%85%DB%8C_%D8%B3%D9%84%D8%B7%D9%86%D8%AA

رومی سلطنت رومی رہتل دا رومی لوک راج مگروں دا ویلہ اے جدوں ایدے تے سلطانی راج سی
تے ایہ رومی سمندر دے دوالے یورپ ایشاء تے افریقہ وچ پھیلی ہوئی سی۔ 500 پرانا رومی
لوک راج دیس وچ ہون والیاں لڑائیں باجوں ماڑا پے گیا سی۔ لوکراج توں سلطنت بنن دے
وشکارلے ویلے وچ کئی کم ہوۓ جنہاں وچ جولیس سیزر دا ڈکٹیٹر بننا، ایکٹیم دی لڑائی
تے رومی سینیٹ ولوں اوکٹیوین نوں آگسٹس دا ناں دینا۔

ایس سلطنت دیاں پہلیاں دو صدیاں وچ امن چین تے خشحالی رئی۔ ٹراجن (98–117 ) ویلے وچ
ایہ اپنی سب اگے ودویں انت تے سی۔ تیسیر صدی وچ ایہ ٹٹن دے نیڑے اپڑی پر فیر اورلین
تے ڈائیوکلیٹین شہنشاہواں نے ایہنوں سمبھال لیا۔ چوتھی صدی وچ سائی زور پھڑدے نیں
تے سلطنت وچ چڑھدے یونانی تے لیندے لاطینی دی دوہری سرکار چلدی اے۔ 5ویں صدی وچ روم
دی سرکار ٹٹن تے چڑھدے پاسے دا ادھا حصہ بازنطینی سلطنت دی مورت وچ ایہ سلطنت چلدی
ریندی اے۔ 1453 وچ عثمانی ترکاں دے قسطنطنیہ اتے مل مارن تے ایس دی آخری نشانی وی
مک جاندی اے۔

رومی سلطنت پہلے اک رومی لوک راج سی۔ 31 م پ نوں اوکٹیوین مارک انٹنی تے کلوپطرہ
نوں ایکٹیم دی لڑائی وچ ہراندا اے تے قیصریون نوں وی ماردیندا اے۔ایس دے مگروں اوہ
روم دا کلا آگو سی تے اوہنے فوج، سیاست تے بپار وچ نویاں سوچاں لیاندیاں۔ ایہناں
کماں تے روم دی سینیٹ اوکٹیوین نوں آگسٹس دا ناں دیندی اے۔ اوہ پہلے ای اپنے لئی
ایمپیریٹر (imperator) دا ناں چن چکیا سی۔ رومی لیجن یا رومی فوج جیہڑی 50 تک اپڑ
گئی سے اوہدی گنتی تھوڑی کتی، کج لیجن رلاۓ تے فوج دا اک وڈا انگ اپنے کول اٹلی وچ
رکھیا۔ آگسٹس 40 ورے توں ود تک راج کردا اے۔

اودے آن نال پرانا قنون مکیا نئیں بلکہ اوہ ہر قنون اتے آگيا۔ روم دے ناں نال لک
راج تے لکھیا جاندا ریا مگر اودے اتے حکومت صرف اوکٹیوین دی ای سی۔ اودی حکومت
آندیاں ای پرانیاں کعر دیاں لڑائیاں مک گئياں تے دیس وچ سکھ چین آگيا۔ لوک اونوں
ایناں پسند کردے سن کہ اوہ لوکاں لئی روم دا بادشاہ ای سی اگر قنون چ اے نئیں وی
سی۔ اودی حکومت وچ ایہ قنون بن گیا کہ حکومت اودے مرن توں بعد وی اینج ای ٹردی رئے
گی جدوں اس توں پہلاں سی۔ اودے مرن دے بعد ٹائیبیریس روم دا بادشاہ بن گیا۔ اگسٹس
دے ویلے نوں تریخ وچ Pax Romana آخیا جاندا اے جیڑا لاطینی بولی دا شبد اے جیدا
مطلب رومی سکھ اے۔ اس ویلے وچ روم وچ بوت سکھ سی تے روم نیں اینی ترقی کیتی جینی
پہلاں کدی وی نئیں کیتی سی۔ صوبیاں وچ نکیاں بغاوتاں ہوندیاں رئیاں مگر اوناں نوں
فوج نیں فورا روک دتا۔ پہلی صدی عیسوی وچ یہودی-رومی جنگاں اپنے ویلیاں دیاں سب توں
لمیاں جنگاں سن، اوناں وچ وی رومی سلطنت جت گئی۔

رومی سلطنت پرانے ویلے دی اک سلطنت سی جیہڑی یورپ افریقہ تے ایشیاء دے دیساں تے
پھیلی ہوئی سی تے ایدا راجگڑھ روم سی۔ ایدے وج انگلستان ، سپین ، اٹلی ، فرانس ،
یونان ، ترکی، مصر، شام، لبنان، فلسطین، اتلا افریقہ ، بیلجیم، نیدرلینڈز رلے ہوۓ
سن۔ رومی سلطنت نے یورپ تے دنیا دے ہور کئی پاسیاں تے اپنی بولی راج پربندھ آرٹ تے
رہتل سوچ مذہب تے اثر پایا۔



https://pnb.wikipedia.org/wiki/%D8%AF%D9%84

دل اک کھوکھلا پٹھا تے پنڈے دا اک پاسہ اے جیڑا پنڈے وچ لعو نوں ہر تھاں تے ناڑاں
نال اپڑاندا اے۔ دل لگاتار اپنے آپ نوں دباندا اے تے اینج لعو بار جاندا تے اندر
آندا اے۔ ہر جنور وچ دل تے گھمن پربندھ ہوندا اے۔

اک نارمل جنے دا دل اک منٹ چ 72 واری تعڑکدا اے اے تے پورے جیون چ 2۔5 بلین دے نیڑے
تعڑکدا اے۔ مرداں دا دل 300 توں 350 گرام دے نیڑے تے زنانیاں دا دل 250 توں 300
گرام دے نیڑے ہوندا اے۔

وکھرے جنوراں وچ دل دا وکھالا وکھرا ہوندا اے۔ دل اک جھلی وچ بند ہوندا اے جنوں
پیری کارڈیئم آکھدے نیں۔

دل دی بار آلی کند تن پرتاں دی بنی ہوندی اے۔ بارلی پرت نوں "ایپی کارڈئیم" آکھدے
نیں۔ وچکارلی پرت نوں "مائیکارڈئیم" آکھدے نیں جیہڑی کارڈیئک پٹھے دی بنی ہوندی اے
تے سکڑدی اے۔ اندر آلی پرت اینڈو کارڈیئم اخواندی اے تے اس لعو نال رابطے چ ہوندی
اے جنوں دل پمپ کردا اے۔

دل دے چار خانے ہوندے نیں، اوپر آلے دو خانے ایٹریا (انیک: ایٹریئم) تے تھلویں دو
خانے وینٹریکل اخواندے نیں۔ ایٹریا وچ لعو ورڈا اے تے وینٹریکل توں باہر نکلدا اے۔
دل وچ لعو جان دے دو سرکٹ ہوندے نیں، پلمونری سرکٹ تے سیسٹمیٹک سرکٹ۔ آکسجن نکلیا
لعو اک سمت وچ ٹردا اے۔ اے لعو "اتلی وینا کیوا" توں ہوندیاں ہویاں سجے ایٹریئم وچ
وڑدا اے تے تن کسپڈی والو توں لنگ کے سجے وینٹریکل وچ ٹر جاندا اے اوتھوں اے
پلمونری والو توں لنگ کے پلمونری آرٹری وچ ورڈا اے جو انوں پھپھرے تک لے جاندیاں
نیں۔ پھپھریاں توں اے لعو پلمونری وین وچ وڑدا اے تے دل دے کھمے ایٹریئم تک اپڑدا
اے اوتھوں اے والو توں لنگ کے کھبے وینٹریکل وچ وڑ جاندا اے جتھوں اےاورٹا دی مدد
توں جسم ول ٹر جاندا اے۔

مچھی دے دل دے چار خانے ای ہوندے نیں پر میمل تے پنچھی دے دل ورگے نئی ہوندے۔ دل دا
پہلا خانہ سائینس وینوسس ہوندا اے جیدے وچ ہیپیٹک تے کارڈینل وین توں لعو آندا اے۔
ایتھوں لعو ایٹریئم ول ٹر جاندا اے۔ اوتھوں مضبوط پٹھے آلے وینٹریکل ول ٹر جاندا
اے۔ چوتھے خانے دا ناں کونس آرٹری اوسس اے، ایتھوں لعو پچھلے اے اورٹا وچ چلا جاندا
اے۔ ایتھوں لعو گلپھریاں ول کل دتا جاندا اے جتھے ایہدے وچ آکسیجن پائی جاندی اے۔
اوتھوں سامنے دے اے اورٹا وچ وڑ کے جسم ول ٹر جاندا اے۔



https://pnb.wikipedia.org/wiki/%D8%AE%D9%84%DB%8C%D8%AC_%D9%81%D8%A7%D8%B1%D8%B3

خلیج فارس مغربی ایشیاء چ ایران تے دے وچکار واقع اے ۔ ایہہ تجارتی نقطہ نگاہ نال
دنیا دے اہم ترین آبی تجارتی علاقیاں چ شمار ہندی اے ۔ ایہہ ایران ، عراق ، کویت تے
دوجے عرب علاقیاں نوں وڈا سمندر ہند نال ملاندی اے ۔

خلیج فارس 1980ء توں 1988ء رہن والی ایران عراق جنگ چ اودوں دنیا دی توجہ دا مرکز
بنی جدوں دوناں ملکاں نے اک دوجے دیاں تیل دیاں تنصیبات تے حملے کیتے ۔ 1991ء چ جنگ
خلیج فارس دے موقع تے خلیج فارس اک واری فیر جنگ دی زد چ آئی جدوں امریکہ نے کویت
توں عراق دا قبضہ ختم کرن لئی اس تے اتحادیاں دی مدد نال حملہ کردتا ۔

دو لکھ 33 ہزار مربع کلومیٹر دی خلیج فارس پانی گلی ہرمز راہیں خلیج اومان نال جڑی
ہوئی اے ۔989 کلومیٹر طویل ایہہ خلیج ایران نوں سعودی عرب توں جدا کردی اے تے دوہاں
ملکاں دے درمیان گھٹ توں گھٹ فاصلہ پان گلی ہرمز تے 56 کلومیٹر اے ۔ خلیج چ پانی
زیادہ ڈوہنگا نئیں تے زیادہ توں زیادہ گہرائی 90 میٹر اے تے اوسط گہرائی 50 میٹر اے
۔

خلیج فارس تے اسدے ساحلی علاقے دنیا چ تیل دا سب توں وڈازریعہ نیں اس لئی تیل نال
متعلقہ صنعتاں ای خطے چ سب توں زیادہ نیں ۔ سمندر چ دنیا دا سب توں وڈا آئل فیلڈ
السفانیہ وی خلیج عربی چ واقع اے ۔ استوں علاوہ قطر تے ایران چ گیس دے وڈے ذخیرے وی
دریافت ہوئے نیں ۔ اس گیس دی بدولت ای قطر نے بڑی وڈی تعداد چ مائع قدرتی گیس ایل
پی جی تے پیٹرو کیمیکل صنعتاں قائمکیتیاںنیں۔



https://pnb.wikipedia.org/wiki/%D8%AA%D8%A7%D9%86%D8%A8%D8%A7

تانبا اک دعات اے جیدا ایٹمی نمبر 29 تے ایٹمی نشان Cu اے۔ اے اک سخت دعات اے تے اے
بجلی تے گرمی دا چنگا کنڈکٹر اے۔ تانبا خالص حالت چ نرم ہوندا اے تے اینوں موڑیا
جاسکدا اے۔ خالص حالت چ ایدا رنگ رتا-کھٹا ہوندا اے۔ اینوں بجلی دیاں تاراں بنان
واسطے، گرمی نوں ٹورن واسطے، عمارتاں بنان واسطے تے دوجیاں دعاتاں نال رلا کے الوۓ
بنان واسطے ورتیا جاندا اے۔

تانبا تے ایدے الوۓ نوں صدیاں توں ورتیا جا ریا اے۔ رومیاں دے دور چ اینوں قبرص توں
کڈیا جاندا سی۔ انگریزی چ اینوں Copper کیندے نیں تے اے بول قبرص Cyprus توں نکلیا
اے۔ ایدے کمپاؤنڈ نمک دے طور تے لبے جاندے نیں تے تانبے دی وجہ توں ایناں دا رنگ
نیلا یا ہرا ہوجاندا جنج قیمتی پتھر فیروزا دا رنگ تانبے دی وجہ توں ہوندا اے۔ اس
گل دی وجہ توں تانبے دے نمک رنگاں دے طور تے وی ورتے جاندے نیں۔ جیڑیاں عمارتاں
تانبے توں بنائیاں جاندیاں نیں اوناں نوں جدوں زنگ لگدا اے تے اوہ ہلکے ہرے رنگ
دیاں ہوجاندیاں نیں۔ امریکی مجسمہ آزادی وی زنگ لگاۓ گۓ تانبے توں بنایا گیا اے۔ اس
واسطے تانبے نوں سجاوٹی کماں واسطے ورتیا جاندا اے۔

تانبے دے آئن پانی چ کل جاندے نیں تے اے جراسیم دی پیداوار نوں ودن نئیں دیندے تے
ایناں نوں کنٹرول کردے نیں تے جڑی بوٹیاں مارن واسطے تے لکڑی سلامت رکھن واسطے کم
آندے نیں۔ اے جانوراں تے بوٹیاں چ تھوڑی مقدار چ پایا جاندا اے تے اے زیادہ مقدار چ
جانوراں واسطے زہریلا ہوندا اے۔ جانوراں چ تانبا جگر، پھٹے تے ہڈیاں چ پایا جاندا
اے۔

تانبا، چاندی تے سونا گروم 11 دے عنصر نیں تے ایناں دیاں کئی خاصیتاں رلدیاں نیں:
اے سارے عنصر بوت سخت ہوندے نیں تے بجلی دے بوت چنگے کنڈکٹر نیں(چاندی تمام عنصراں
چ سب توں بہترین کنڈکٹر اے)۔ ایناں تیناں دا پریا ہویا d-آربیٹل کیمیائی ریایکشناں
چ کسے کم دا نئیں ہوندے تے ادھا پریا s-آربیٹل اے کم دعاتی بانڈ توں کردا اے۔ دوجی
دعاتاں دے برعکس تانبے دے دعاتی بانڈ چ کووالنٹ خاصیت نئیں ہوندی تے اے کمزور ہوندے
نیں۔ اس دی وجہ توں تانبا چ سختی کٹ ہوندی اے تے اینوں موڑن چ سب توں بوتی آسانی
ہوندی اے۔ اے چاندی توں بعد دعاتاں چ دوجا سب توں بہترین کنڈکٹر اے۔ تانبا اوناں
چار دعاتاں چوں اک اے جیناں دا رنگ سانولا یا چاندی جیا نئیں: اوسمیم (نیلا)، سیزیم
(پیلا) تے سونا (پیلا)۔

تانبا خالص حالت چ وی پایا جاندا اے اس واسطے اینوں اج توں 10،000 وریاں توں ورتیا
جاریا اے۔ اندازہ لایا جاندا اے کے اینوں 9000 قبل مصیح چ مشرق وسطی چ لیا گیا سی۔
اتلے عراق چ تانبے دا اک ہار لبیا سی جیڑا کے 8700 قبل مصیج دا اے۔ تانبے توں پہلاں
انسان صرف لوۓ تے سونے نوں ورتدا سی۔ تانبے نوں 7500 وریاں پہلے سربیا، بلکان چ
پہلی واری پغلا کے خالص کیتا گیا سی۔ تانبے نوں صاف کرن دا اے تریقہ جگ چ مختلف
تھاواں تے مختلف ویلیاں تے لبیا گیا۔ الپس چ لبی 5300-5200 وریاں پرانی اوتزی دی
لاش نے تانبا دی تریخ دے بارے چ کافی کج دسیا: اودی کلہاڑی 99۔7٪ خالص تانبا سی تے
اودی والاں چ آرسینک دی مقدار بوتی سی جیدے توں اے پتہ چلدا اے کے اوہ تانبا دی
صفائی دا کم وی کردا سی۔ امریکہ دے صوبے مشیگن تے وسکانسن چ 6000 قبل مصیح چ وی
تانبے نوں صاف حالت چ ورتیا جاندا سی۔

تانبے دے لبن توں تھوڑے ویلے بعد توں ای اینوں زنک تے ٹن دے نال کول کر پتل تے
کانسی بنانا شروع کردتا گیا سی۔ سمیرین تے قدیم مصری تہزیباں چ کانسی نوں 5000
وریاں پہلاں ورتیا گیا۔ 2500 قبل مصیح توں 600 قبل مصیح دے ویلے نوں کانسی دا دور
کیندے نیں کیونجے اس ویلے چ یورپ کانسی نوں وڈے پیمانے تے ورتیا جاندا سی۔ پتھر دے
دور دے اخیر تے کانسی دے دور دے شروع دے دور وچ تانبے دے اوزاراں نوں پتھر دے
اوزاراں نال ورتیا جاندا سی۔ یونانیاں نوں پتل بنانا تے ورتنا وی آندا سی تے رومی
سلطنت دے دور چ پتل کانسی دے نال دی شے بن گئی سی۔

تانبا یونانیاں، رومیاں تے پرانے ویلے دے لوکاں واسطے بوت اہم شے سی۔ شیشے دے لبن
توں پہلاں تانبے توں ای شیشے بناۓ جاندے سن۔ رومی تانبے نوں کرنسی دے طور تے ورتدے
سن شروع چ تانبے دی مورت خاص نئیں ہوندی سی مگر ویلے دے نال نال اینوں وی خاصیت
ملنی شروع ہو گئی۔ جولیس سیزر دے دور چ سکے پتل توں بناۓ جاندے سن تے اوکٹیوینس
اگسٹس سیزر دے دور چ سکے تانبے، سیسہ تے ٹن دے کول توں بناۓ جاندے سن۔ رومی اک ورے
چ 15،000 ٹن تانبا زمین چوں کڈدے سن، تانبے دی اینی بوتی پیداوار 18ویں صدی چ
کارخانیاں دے انقلاب چ جا کے ای ہوئی۔

سویڈن چ تانبے دی اک وڈی کان 10ویں صدی توں 1992 تک ٹری۔ 17ویں صدی چ یورپ واسطے
2/3 تانبا ایدروں کڈیا گیا سی تے ایناں پیسیاں توں سویڈن جنگاں لڑدا سی۔ سویڈن دی
کرنسی تانبا دے نال رلی ہوئی سی۔ اج کل جگ چ تانبا سب توں بوتا چلی، امریکہ، پیرو،
چین تے آسٹریلیا چوں کڈیا جاندا اے۔

تانبا بجلی دا بوت چنگا کنڈکٹر اے تے اس واسطے ایدے توں بجلی دے سرکٹ وغیرہ تے
الیکٹرو مقناطیس بناۓ جاندے نیں۔ اے گرمی دا وی چنگا کنڈکٹر اے تے اس واسطے اینوں
گرمی کڈن واسطے ورتیا جاندا اے۔ اے پانی نوں اپنے مگروں لنگن نئیں دیندا تے اس
واسطے ایدے توں چھتاں بنائیاں جاندیاں نیں۔ تانبے دے ڈنڈے عمارتاں دے اتے آسمانی
بجلی نوں زمین نوں لنگاں واسطے ٹھوکے جاندے نیں اس طرح عمارت محفوظ ریندی اے۔ تانبے
نوں سونے تے چاندی دے نال رلا کے مختلف رنگاں دے کول بناۓ جاندے نیں۔ سمندری جعاز
دی کھل تے تانبا لایا جاندا اے تاکے ایدے اتے کیڑے وغیرہ نا آن۔ جراسیم تانبے اتے
اگ نئیں سکدے اس واسطے ہسپتالاں دے بوۓ دے ہینڈل تانبے توں بناۓ جاندے نیں۔

تانبے دے کمپاؤنڈ پانی سر حالت چ لکڑی نوں بچا کے رکھدے نیں۔ تانبے دے تاگے آلے
کپڑیاں تے جراسیم نئیں اگدے تے ایدے توں بناۓ ہوۓ باجے وی جراسیماں توں محفوظ ریندے
نیں۔ تانبے دا زیور وی ہوندا اے۔



https://pnb.wikipedia.org/wiki/%D8%A8%D8%B1%D9%84%D9%86_%DA%A9%D9%86%D8%AF

برلن کند اک رکاوٹی کندھ سی جہڑی مشرقی جرمنی نے لہندے برلن دے دوالے اساری سی تاکہ
اسنوں مشرقی جرمنی تے چڑھدے برلن توں وکھریاں کیتا جا سکے ۔ ایہہ چڑھدے تے مغربی
جرمنی دے وچکار حد بندی وی مقرر کر دی سی ۔ ایہہ کندھ لہندے یورپ تے مشرقی اتحاد دے
وچکار آہنی پردہ دی علامت سی ۔

کندھ دی اساری توں پہلاں35 لکھ مشرقی جرمن باشندے مشرقی اتحاد دی ہجرت تے پابندی دی
پرواہ نا کردے ہوئے مغربی جرمنی ہجرت کر گئے ، جنہاں دی وڈی گنتی نے مشرقی توں
مغربی برلن دی راہ اختیار کیتی ۔ 1961ء توں 1989ء تک اپنے وجود دے دوران اس کندھ نے
اینج دیاں ہجرتاں نوں روکے رکھئیا ۔ تے چوتھائی صدی توں ودھ چر تک چڑھدے تے لہندے
جرمنی نوں جدا کیتے رکھئیا ۔ اس کندھ توں ٹپن توں روکن لئی اس تے کئی رکاوٹاں
لائیاں گئیاں سن جس دے نتیجے چ کندھ ٹپن دی کوشش کرن آلے 5 ہزار لوکاں چوں 98 توں
200 اپنی جان توں گئے ۔

مشرقی اتحاد چ انقلابی لہر دے دوران کجھ ہفتےآں دی بدامنی دے مگروں مشرقی جرمنی دی
حکومت نے 9 نومبر 1989ء نوں اعلان کیتا کہ مشرقی جرمنی دے سارے شہری مغربی جرمنی تے
مغربی برلن جا سکدے نیں ۔ اس اعلان دے نال ای چڑھدے جرمنی دے باشندیاں دی وڈی گنتی
کندھ ٹپ کے لہندے جرمنی جا پہنچی جتھے مغربی جرمنی دے باشندیاں نے اینہآں نوں
بھرپور جی آیاں نوں آکھئیا ۔ اگلے کجھ ہفتےآں چ جوش نال بھری عوام نے کندھ نوں کئی
تھانواں توں ڈھاء دتا تے بعد چ اس کندھ نوں مشیناں دے نال مکمل طور تے ختم کر دتا
گئیا ۔

برلن کندھ دے خاتمے نے مڑ جرمن اتحاد دے راہ پدھری کیتی جہڑا بالآخر 3 اکتوبر 1990ء
چ مکمل ہوئیا ۔



https://pnb.wikipedia.org/wiki/%D8%A8%D8%A8%D8%B1_%D8%B4%DB%8C%D8%B1

ببر شیر وڈی 4 بلیاں وچوں دوجا سب توں وڈا جانور اے تے ایدا تعلق بلی ٹبر دے ٹبر
توں اے۔ نر شیر 250 کلوگرام تک ہوسکدا اے۔ شیر مگروں بلی ٹبر دا ایہ دوجا وڈا جانور
اے۔ اجکل ایہ افریقہ تے کج جنگلی پارکاں وچ ای رہ گیا اے یا ہندستان وچ گر نیشنل
پارک وچ رہ گیا۔ ہور اپنیاں تھانواں توں ایہ بہت پہلے مک گیا اے۔ پائیسٹن ویلے دے
مکن تک، 10،000 ورے پہلے تک ببرشیر تے انسان ای ایسے سن جیہڑے سب توں وڈے تھاں تے
پھیلے ہوۓ سن۔

شیر کھلے جنگلاں وچ 10–14 ورے تک جیندے نیں جد کے پنجریاں وچ 20 ورے تک جی سکدے
نیں۔ جنگل وچ نر شیر گھٹ ای 10 ورے توں اپر ٹپدے نیں۔ ایہ ویری نر شیراں ہتھوں
لگنوالے پھٹڑاں باہجوں مردے نیں۔ ایہ گھاس دے ویہڑیاں یا کھلے تھانواں جتھے کتے کتے
رکھ ہون ورگیاں تھانواں تے ریندے نیں پر ایہ چاڑیاں تے جنگلاں وچ وی جلے جاندے نیں۔
ایہ کسے توں نہیں ڈردے۔ بلی ٹبر دے دوجے سنگیاں توں ہٹ کے شیر آپس وچ رل مل کے
ریندے نیں۔ ایہناں دی اک ٹولی وچ اک وڈا نر کی مادھ بچے تے نکے جوان شیر ہوندے نیں۔
شیرنیاں رل کے کھروالے جانوراں دا شکار کردیاں نیں۔ ایہ اتلی پدھر دے شکاری نیں تے
منی ونڈ نیں۔ کسے ہوردا ماریا شکار وے مل جاۓ تے کھا جاندے نیں۔

ببر شیر دوروں پچھانیاں جاندا اے. ایہدی تؤن دے وال ایہدی اچیچی نشانی اے۔ ببرشیر
دا مونہہ انسانی رہتل وچ سب توں چوکھے پچھانے جانوالے جانوراں وچوں اے۔ لاسکو,
فرانس وچ 17000 ورے پرانے انسان دے بناۓ ایہدے نشان ویکھے جاسکدے نیں۔ ایہ اوہناں
ساریاں رہتلاں دیاں پینٹنگاں، بتیاں تے ہور نشاناں تے دسدے نیں جنہاں وچ شیر ہووے۔
چڑیا گھراں وچ ایہ اچیجے رکھے جاندے نیں۔

اتے اس لحاظ توں ایہہ شیرکے بعد دوجی بڑی بلی ہے ۔ جنگلی ببر شیر افریقہ دے نیم
صحارا علاقے اتے ایشیا ( جو بھارتی گیر فورسٹ راشٹری پارک وچّ پائی جاندی ہے اتے اس
کھیتر وچّ ایہہ معدومی دے خطرے توں گرست ہے ) جدوں کہ ببر شیر دی ہور قسم شمالی
افریقہ اتے دکھن لہندا ایشیا نال بہت پہلاں غائب ہو چکے ہن ۔ اج توں دسّ ہزار سال
پہلاں پیلسٹوسین دور دے آکھیر وچّ ببر شیر ہی انسان دے بعد سبھ توں زیادہ خشکی دے
کھیترپھل وچ فیلیا ہویا ممالیہ سی ۔ اس زمانے وچّ ایہہ لگبھگّ سبھ افریقہ , سبھ
یوریشیا پچھمی یوروپ توں ہندوستان اتے امریکہ وچّ یوکون توں پیرو تکّ پایا جاندا
تھا ببر شیر مادومی دے خطرے توں گرست پشو ہے ، اتے افریکی کھیتر وچّ 20ویں صدی دے
دوجے حصے وچّ اسدی آبادی وچّ 30 توں 50 پرتیشت دی کمی دیکھن وچّ آئی شیر دی آبادی
راشٹری پارکاں اتے غیر سرکھات کھیتراں وچّ غیر ستھر ثابت ہندی ہے ۔ حالانکہ اسدے
دھندلا ہون دی وجہ پوری طرحاں اتے سمجھی نہیں جا سکنا لیکن مسکن توں ونچت ہونا اتے
منکھ توں سامنا ہونا جویں معاملے وعدہ موجود وچّ خطرے دی مہتوپورن کارن وچّ ہن ۔
افریقہ وچّ پچھمی افریکی ببر شیر دی آبادی مادومی دے خطرے توں گرست ہے ۔

شیر، جیگوار، تے تیندوہ ببرشیر دے نیڑے دے ساک نیں۔ ببرشیر افریقہ وچ 10 توں 8 لکھ
ورے پہلے بنیا۔ اٹلی وچ ایہدے 7 لکھ ورے پرانے نشان نیں۔ اتلے یوریشیا توں ایہ
10،000 ورے پہلے مک گۓ۔

جنگلاں وچ نر ببر شیر اکثر صرف دسّ توں چوداں سال جی سکدے ہاں کیونکہ دشمن نر شیر
نال اوہناں دا مقابلہ ہندا رہندا ہے اس لئی سٹّ لگن نال اہنا دی لمبا عمر دی گنجائش
گھٹّ ہی رہندی ہے ۔منکھی حراست وچّ ایہہ 20 سال دی زندگی پا سکدے ہاں ۔ عامطور اتے
ایہہ سوانا اتے گھاہ دے میداناں وچّ وچّ رہندے ہن جدوں کہ کجھ سمیں ایہہ جنگل اتے
جھاڑیاں نوں وی ٹھکانہ بنا لیندے ہن ۔ عامَ حلات دے وپریت دوجی بلئلیاں دی تلنا وچّ
ببر شیر زیادہ ساماجک سبھاء دکھاؤدیں ہاں ۔ اک ببر شیر دا پریوار ( حرم ) عامطور تے
سبندھی ببر شیرنیاں ، اولاداں اتے بچیاں دیاں چھوٹی سی گنتی وچّ شامل ہندا ہے ۔
زیادہ تر ببر شیرنیاں دا گروپ ہی شکار وچّ حصہ لیندا ہے جنہاں دے شکار وچّ کراں
والے جانور ہی زیادہ شامل ہندے ہن ۔ ببر شیر سبھ توں اچّ شکاری اتے ماحول تے اثر
کرن والے شکاریاں وچوں ہے اتے اوہ اک ماہر مردار خور وی ہے جو اپنی بھوجن دا پنجاہ
فیصدی حصہ مردار ماس کھاکے پورا کردا ہے ۔ عامَ حالت وچّ ببر شیر منکھ اتے حملہ
نہیں کردا لیکن کدے کدائی اوہ اجیہا وی کردا ہے ۔ ببر شیر دن بھر نیند لین وچّ
رجھیا ہویا رہندا ہے اتے اکثر رات نوں شکار کیتا کردا ہے حالانکہ اوہ دھند لکھے وچّ
وی حملہ کیتا کردا ہے ۔

اسنوں ممتاز کرنا نہایت آسان ہے ، نر ببر شیر نوں اسدے سر اتے گردن دے آسپاس موجود
والاں ( ایال ) نوں پہچانیاں جا سکدا ہے اتے اسدا چہرہ دنیا بھر دے منکھی سنسکرتیاں
وچّ سبھتوں پرسدھ چنہ دے طور اتے ویکھیا جاندا ہے ۔ اس دی شبیا بالائی پیلیؤ لیتھک
( 50 ہزار (BACILLI) 1 لکھ سال پہلاں ) دوروں موجود ہے ۔ گپھاواں وچّ موجود منکھ وی
اپنی واس گھر دیاں کندھاں اتے اوہناں دے چھاپ بناؤندے سی ۔ تمام پراچین اتے قرون
وسطی دی سنسکرتیاں وچّ اس جانور دی وبھنّ سندربھاں توں موجودگی اک مسلم گلّ ہے ۔
اسدے مرتیاں ، پٹچتر ، راشٹری جھنڈاں وچ موجودگی ، فلماں وچّ اتے ادب وچّ موجودگی
اک عامَ گلّ ہے ۔ رومی دور وچّ وی اسنوں نمائش وکیل دے لئی بادشاہان پالدے سی ، اتے
اٹھارویں صدی توں اسنوں پوری دنیا وچّ چڑی گھراں دی سندرتا بنایا جا رہا ہے ۔ پوری
دنیا وچّ چڑیا گھر ایشیائی شیرا دے ملاپ دے دوارا اسنوں معدومی توں بچاؤن دے لئی
مشترکہ کوشش کر رہے ہن ۔



https://pnb.wikipedia.org/wiki/%D8%A8%D8%A7%DA%A9%D9%88

باکو آذربائیجان دا راجگھر تے سب توں وڈا شہر اے ، ایہہ کیسپیئن سمندر دے ساحل تے
آباد اے ۔ سنہ2003ء دی مردم شماری دے مطابق اسدی لوک گنتی 20،74،300 اے ۔ باکو جگ چ
تیل دے وڈے ذخيرے دے علاقے چ واقع اے ایس لئی ایہہ تیل دیاں صنعتاں دا مرکز اے ۔
شہر 11 ضلعاں تے 48 ٹاؤناں چ ونڈیئا ہوئیا اے ۔ باکو دا گھبلا حصہ پرانا شہر اے جس
دے دوالے فصیل اے ۔ دسمبر 2000ء چ اقوام متحدہ دے ادارے یونیسکو نے اسنوں عالمی
ثقافتی ورثہ قرار دتا ۔ شطرنج دے جگ چ منے پرمنے کھیڈاری گیری کیسپاروف دا تعلق وی
باکو نال اے ۔ ( اوداں گیری کیسپاروف روسی اے تے رہندا آذربائیجان چ اے)

باکو دا ناں فارسی دے لفظ بادکوبہ ( ہواواں دا ماریئا ہوئیا) توں نکلیئا اے تے اس
دے ساحل سمندر تے واقع ہون دی وجہ توں ایہہ ناں اس شہر دی صحیح ترجمانی کردا اے ۔
گھبلے زمانے دے مورخ اسنوں باکویہ ، بلاکوہ تے باکہ وی لکھدے رہے تریخ چ اسدا ناں
تیجی صدی عیسوی دے بعد توں برابر آ رہیا اے ۔ باکو لمبے چر تک شیروان شاہاں دے کول
رہیا ۔ 1550ء چ صفوی سلطنت دے سلطان طہماسپ اول نے اس تے مل مار لئیا ۔ 1583ء توں
1660ء تک ایہہ شہر سلطنت عثمانیہ دے ہیٹھ رہیا ۔ 1806ء چ روسی سلطنت نے اسنوں
ایرانیاں توں کھو لئیا ۔ جزیرہ نما آبشاران توں پہلی وار مشیناں نال 1842ء چ تیل
کڈیئا گئیا ۔ 1877ء چ ایتھے ریلوے لین بچھائی گئي ۔ 1907ء چ باکو توں باتومی (کالا
سمندر) تک تیل دی پائپ لین مکمل ہوگئی تے برآمد ہون لگا ۔ انقلاب روس دے بعد 31
جولائی 1918ء توں 28 اپریل 1920ء تک باکو آزاد دیس آذربائیجان دا راجگھر رہئیا تے
فیر لال فوج نے اس تے مل مار لئیا ۔ دسمبر 1991ء چ روس ٹٹن دے بعد باکو آزاد
جمہوریہ آذربائیجان دا صدر مقام بن گئیا ۔ باکو دے نیڑے پارسیاں دا آتش کدہ اج وی
قائم اے ، مجوسی مذہب دے بانی زرتشت دا تعلق وی آذربائیجان نال سی ۔



https://pnb.wikipedia.org/wiki/%D8%A7%D9%81%D9%84%D8%A7%D8%B7%D9%88%D9%86

افلاطون کلاسیکی یونانی فلسفی سی جس نے اپنے استاد سقراط نال مل کے لیندی فلاسفی دا
مڈ رکھیا۔افلاطون نے ایتھنز یونان وچ اکیڈیمی ناں دے ادارے دی نیوں رکھی۔ سوچ دی
تریخ وچ اپنیاں اچیچیاں سوچاں تے نویاں کاہڈاں باہجوں اوہدا اچا ناں اے۔ جانن پڑھت،
ورتن، تک، آرٹ وچ اوہنے نویاں راہواں کڈھیاں پر اوہدے شگرد ارسطو نے کئی گلاں وچ
اوہدے توں وکھرا ہویا۔

جس چ بعد چ ارسطو نے تعلیم حاصل کیتی ۔ افلاطون نے اکیڈیمی چ بہت زیادہ موضوعات تے
وسیع پیمانے تے تعلیم دا اہتمام کیتا ،افلاطون نے کافی سارے فلسفیانہ موضوعات تے
لکھیا ،جنہاں چ سیاست ، اخلاقیات ، ما بعد الطبیعات شامل نیں ۔

افلاطون کتھے جمیا تے کدوں جمیا ایس گل دا ٹھیک ٹھیک کوئی پتہ نیں۔ پر اے پتہ اے جے
اودا جور اک اچی تے اسر والے ٹبر نال سی۔ نویں عالماں دا اے کینا اے جے اوہ 423 تے
428 دے وشکارلے ویلے چ ایتھنز یا ایجنا چ جمیا۔ اودے پیو دا ناں ارسٹون سی۔ کج لوک
اے کیندے نین جے اودا جوڑ ایتھنز دے اک بادشاہ نال سی۔ اودی ماں پیریکٹیون نوں اے
مان سی جے اوہدا جوڑ یوناں دے اک شاعر تے قنونی سولن نال اے۔ پیریکٹیون چارمیداس دی
پعن تے کریٹیاس دی پتیجی سی جیہڑے 30 ٹائیرنٹ چوں سن تے جناں نیں تھوڑے ویلے لئی
پیلیپونیشین دیاں لڑائیاں مگروں ایتھنز دے راج چ آۓ۔ ارسٹون تے پیریکٹیون دے
افلاطون دے نال تن ہور جواک وی سن: دو پتر ایڈیمنٹس تے گلاؤکن تے اک تعی پوٹون۔
پوٹون سپیوسپس دی ماں سی جیہڑا افلاطون دا پانجا تے اودے مگروں اکیڈیمی چلان الا
سی۔ ریپبلک چ اے دسیا گیا جے ایڈیمنٹس تے گلاؤکن افلاطون توں وڈے سن۔ پر زینوفون
میموریبلیا چ گلاوکن نوں افلاطون توں نکا دسدا اے۔ افلاطون دے نکے ہوندے دی اک
کعانی چ اوہ ستا ہویا سی تے شہد دیاں مکھیاں اودے بلاں تے بیٹھ گیاں تے اینج اودا
منہ مٹھا ہوکیا تے اینج اونے فلاسفی نوں مٹھیاں بولاں چ لوکاں نوں دسیا۔ افلاطون
ہلے نکا جیا سی تے ارسٹون مرگیا تے فیر اودی ماں نے اپنی ماں دے پعرا پائلایمپس نال
ویاہ کرلیا جیہڑا کے ایران دے دربار چ یونان دا سفیر بن کے جاندا سی۔ کسے پہلے ویاہ
توں اودا اک پتر وی سی جیدا ناں ڈیموس سی جیہڑی انی سوہنیاپے لئی مشہور سی۔ اوہ
پیریکلز دا یار سی جیہڑا کے ایتھنز دے لوک راج ٹولی جون سی۔ پیریکٹیون نے افلاضون
دا متریا پعرا جمیا جیدا ناں انٹیفون سی جیہڑا پارمینیڈس چ آندا اے۔

اے کیا جاندا اے جے افلاطون نے مصر اٹلی سسلی تے کریاون دے سفر کیتے تے 4ج وریاں دا
سی جدوں واپس مڑیا۔ افلاصون نے لیندی رہتل دے پہلے سکولاں چ اک سکول ایتھنز دی اک
خالی تھاں چ جینوں اکیڈیمس دا چنڈ کیا جاندا سی اوتھے بنایا۔ ایس لئی اے سکول
اکیڈیمی اخوایا۔ اے سکول 529 پک چلیا تے اینوں بازنظیم دے شہنشاہ جسٹینن نے بند
کروایا ایے سوچ کے جے ا سعائی مت لئی خطرا سی۔ ایے سکول چ بڑے لوک پڑھے تے ساریاں
چون مشہور ارسطو سی۔ اپنے جیون دا چوکھا سارا چر افلاطون سائراکیوز دی سیاست چ
پھسیا ریا۔



https://pnb.wikipedia.org/wiki/%D8%A7%D8%B3%D9%BE%D8%B1%D8%A7%D9%86%D8%AA%D9%88

اسپرانتو اک آپ بنائی گئی بولی اے جس نوں ا ک روسی فاضل لودویک زامنہوف نے 1859ء چ
بنایا سی ۔ اس نوں بنان دا مقصد بین القوامی رسل تے رسائل وچ آسانیاں پیدا کرنا سی
۔ ایہہ یورپ دیاں اہم بولیاں دے مصدراں نال بنائی گئی اے ۔ اس دا لہجہ وی صوتی
اصولاں تے مبنی اے ، ایہ ایک مفید کوشش سی تے نالے ایس دی ترقي واسطے وی بڑا کم
ہوندا پیا اے۔

اسرانتو ثقافتی ،بین الاقوامی ، تے فلسفی مقصداں توں وکھ ٹیلی ویژن تے ریڈیو دی عام
نشریات لئی وی ورتی جاندی اے ۔ دسئیا جاندا اے کہ اج دنیا وچ 2 لکھ توں وی بوہتے
لوک ایس نوں بول سکدے نیں ۔

اسرانتو نوں دوجیاں بولیاں سکھن وچ وی ورتئیا جاندا اے اک روسی سائنسدان دے مطابق
اسپرانتو دی مدد نال روسی سکھنا 25 فیصد ، جرمن سکھنا 30 فیصد ، انگریزی سکھنا 40
فیصد تے فرانسیسی سکھنا 50 فیصد آسان ہو جاندا اے ۔

ایسپیرانتو (اصلی ناں: بین القوامی بولی) جگ دی سب توں ودھ بولی جان والی بین
الاقوامی مددگار بولی (بناؤٹی بولی) اے (زیکو مارکس سیکوسیک (Ziko Marcus Sikosek)
دی کتاب ایسپیرانتو بارے سچ (Esperanto sen mitoj)؛ دوسرا اڈیشن: فلاندرا دی
ایسپیرانتو لیگ؛ چھپن دا سال: 2003، کل ورقے 367؛ ) دوجے شبداں وچ ایسپیرانتو اک
بولی ہے پر کسی دیس جاں نسلی فرقے دی نہی: ایہہ اک خود ساختہ بین القوامی بولی اے
۔۔ ایسپیرانتو دا مطلب خود ایسپیرانتو وچ اک "امید کرن والا آدمی" ہندا اے۔

اسپرانتو ناں اصل وچ اک یہودی ڈاکٹر لدوک لازارو زامینہوف (Ludwik Łazarz Zamenhof)
نے اپنے خود لئی اس ویلے استعمال کیتا سی، جدّ اوہناں نے سنّ 1887 وچ اس بولی دی
پہلی اتے مولک کتاب چھاپی سی۔ اوہ بین القوامی میل جول لئی اک آسانی نال سکھی جان
والی بولی تیار کرنا چاہندے سن۔ اس پچھے ڈاکٹر زامینہوف دا مقصد قومی جاں ہور
بولیاں نوں ختم کرنا بالکل نہی سی۔ اوہ صرف اک بولی دے پکھ وچ سن جو کہ سنسار دے
سارے لوکاں نوں اپنے خیالات بیان کرن دا اک برابر دا موقع دیویگی۔

اسپرانتو نوں بین القوامی پدھر تے کئی وار سراہیا گیا اے۔ جویں کہ یونیسکو ولوں کل
دو سیمینار (سنّ 1954، 1985 وچ) ایسپیرانتو دے پکھ وچ منعقد کیتے گئے ہن۔

اسپرانتو دے مول لفظ لہندی یورپی بولیاں (فرانسیسی، جرمن، انگریزی وغیرہ) توں لئے
گئے ہن۔ اسپرانتو دی واک دھنی سلاو بولیاں (روسی، پولش وغیرہ) نال ملدی اے۔ پر اسدا
مول لفظاں توں جٹل شبد بناؤن دا گن جاپانی، سواحلی وغیرہ نال ملدا اے۔ اسپرانتو وچ
اسم صفت ناواں دے نال بدلدے ہن۔ {جویں کہ پنجابی وچ ہندا اے؛ چنگا منڈا = بونا
کنابو (bona knabo)، چنگے منڈے = بونائے کنابوئے (bonaj knaboj)} اسپرانتو توں
علاوہ انٹر لینگوا وی اک بین القوامی مددگار بولی اے ۔

اسپرانتو دے جنم ویلے جو ناں ذہن وچ سبھ توں پہلاں آؤداں اے اوہ ہے لودویک لازارس
زامنہوف اوہناں نے اپنا بچپن بیالستوک نام دے شہر وچ گزاریا۔ بیالستوک اس وقت روسی
سلطنت دا حصہ سی اتے اج ایہہ پولینڈ وچ آؤداں اے۔ بیالستوک اک بہبھاشی (کثیر لسانی)
شہر سی اتے اتھے اوہ اکثر وکھ-وکھ فرقیاں وچ ہندیاں لڑایاں دیکھدے سن۔ اتھے رہن
والے لوک مکھ طور تے چار فرقیاں وچ ونڈے ہوئے سن؛ یہودی، روسی، جرمن اتے پولش۔ ہر
فرقہ اپنی بولی بولدا سی اتے دوسرےآں ولّ شک دی نظر نال ویکھدا سی۔ کیوں کہ اوہناں
مطابق اک سرب-سدھارن بولی دی کمی اہنا لڑایاں دا مکھ کارن سی اوہناں نے خود اک بولی
بناؤن دا ارادہ کیتا۔ اس پچھے اک ہور سوچ ایہہ وی سی کہ جے دنیا دے سارے لوک اپنی
ماں-بولی دے نال-نال اک سانجھی بولی بولدے ہون تاں اوہ آپس وچ گل بات کر سکنگے اتے
اک دوجے نوں سمجھ سکنگے۔ اتے جے سارے لوک اک دوجے نوں جانن لگّ پئے تاں لڑائی
ناں-ماتر دی ہی بچیگی۔

پہلاں ڈاکٹر زامنہوف نے یورپ دی اک پرانی بولی لاطینی نوں استعمال کرن دی سوچی۔
(لاطینی دا درجہ یورپ وچ اوہ ہی ہے جو کہ سنسکرت دا بھارت وچ اے۔)زامنہوف نے چھوٹے
ہندیاں لاطینی سکھی سی۔ پر پھر اہنا نے ویکھیا کہ لاطینی عامَ لوکاں لئی کافی مشکل
اے۔ انگریزی سکھدے ہوئے اہنا نے محسوس کیتا کہ گرائیمر (ویاکرن) ہور وی آسان بنائی
جا سکدی اے۔ کسی وی بولی نوں سکھن لئی سبھ توں وڈی رکاوٹ روزانہ بول چال لئی ورتے
جاندے بہت سارے شبداں نوں یاد کرنا اے۔

اک دن اوہناں دی نظر اک روسی بولی وچ لکھے کاغذ تے پئی۔ ایتھے اک شبد لکھیا ہویا سی
کوندیتیرسکایا (кондитерская؛ مٹھائی دی دوکان) اتے اک ہور شبد سی کوندیتیر
(кондитер؛ حلوائی)۔ پھر اوہناں دی نظر اک ہور شبداں دے جوڑے تے گئی: شویئتسارسکایا
(швейцарская؛ دربان دی تھاں) اتے شویئتسار (швейцар؛ دربان)۔ دونو وار اک ہی
پچھیتر "-سکایا" (-ская) شبد دا مطلب اک خاص لحظے وچ بدل رہا سی۔ اس توں اوہناں نوں
خیال آیا کہ اوہ وی اپنی بولی وچ روسی دے اس گن دا استعمال کر سکدے ہن۔ اوہ لاطینی
اتے جرمن-گروپ دیاں بولیاں توں اجیہے شبد چننگے جو کہ لگبھگ پوری دنیا وچ پچھانے جا
سکن اتے پھر اسان اصولاں وچ اوہناں شبداں نوں بنھ کے اک بولی تیار کرنگے۔

اسپرانتو دا پہلا روپ Lingwe uniwersala (لینگوۓ یونیورسالا ) سنّ 1878 تکّ گھٹ-ودھ
لگبھگ تیار سی۔ پر زامنہوف دا پیؤ اپنے پتر دی اس محنت نوں وقت دی بربادی اتے اک
اجیہا سپنا سمجھدا سی جو کدی سچ نہی ہو سکدا۔ کیہا ایہہ وی جاندا اے کہ اہنا نے ہی
Lingwe uniwersala دے متعلق کاغذاں نوں کتے گما دتا سی۔ 1879–1885 دوران ڈاکٹر
زامنہوف نے ماسکو اتے وارسا وچ ڈاکٹری دی پڑائی کیتی۔ اسی دوران اہنا نے اپنے سپنے
'تے اک وار دوبارہ کم کرنا شروع کر دتا۔ 1879 وچ زامنہوف اپنے دوستا نوں اس "نویں
بولی (اسپرانتو)" نوں سکھانا شروع کیتا۔ اگلے کجھ سالاں تک اوہ شاعری "نویں بولی
(اسپرانتو)" وچ کردے رہے تاں کہ اوہ اس "نویں بولی" نوں ہور وی ودھیا بنا سکن۔ خود
اینہاں دے لفظاں وچ:

جدّ اوہناں نے اس "نویں بولی (اسپرانتو)" تے اک کتاب چھاپنی چاہی تاں زار (روس دا
راجا) دے سینسراں نے اس دی اجازت نہی دتی۔ اس تے اوہ بہت اداس ہو گئے اتے ہن اوہ
خالی وقت نوں اسپرانت وچ کتاباں (جویں بائیبل دی پرانی کتاب، شیکسپئر دے کئی ناٹک
وغیرہ) دا ترجمہ کرن وچ بیتاؤن لگے۔ آخرکار اوہ جولائی 1887 وچ پولیڈں دے راجگڑھ
وارسا وچ اسپرانتو اتے پہلی کتاب روسی بولی وچ چھپواؤن وچ کامیاب ہوئے۔ کتاب دا ناں
میجدونارودنی یازک (Международный язык) سی۔ میجدونارودنی (Международный) دا مطلب
قوم انتری یعنی بین القوامی ہندا اے اتے یازک (язык) دا مطلب بولی جاں زبان ہندا اے
۔ کتاب وچ زامنہوف نے اپنے اصلی نام دی تھاں ڈاکٹر اسپرانتو ناں ورتیا سی۔ جلدی ہی
اس "نویں بولی" نوں "ڈاکٹر اسپرناتو دی بولی" نال جانیا جان لگا اتے آخر وچ ایہہ
چھوٹا ہو کے صرف اسپرانتو رہِ گیا۔

ڈاکٹر زامنہوف نوں بہت سارے جوش نال بھرے ہوئے خط آئے۔ اوہناں وچوں کجھ اسپرانتو وچ
بدلاو کرن دے سجھاو وی سن۔ آپ نے چٹھیا پڑھن توں بعد جرمنی دے شہر نیورنبرگ توں اک
میگزین شروع کیتی جسدا ناں سی "La Esperantisto" (لا ایسپیرانتیستو)۔ اس ہی اڈیشن
وچ اوہناں نے بولی وچ بدلاواں نوں لے کے ّڑھن آلےآں نال صلاح-مشورے کیتے۔ بہت سارے
لوک اس توں ناراض وی ہوئے۔ ایہناں کارنا کر کے بولی وچ بدلاو لیاؤن دیاں منگاں کجھ
وقت تک ٹھنڈھیاں پے گئیا اتے بولی پھیلن لگی۔ میگزین دے اس وقت دے روس وچ کافی
پاٹھک (پڑھن آلے) سن۔ زار روس دے سیسنراں نال ایہہ رسالہ اک قانونی لڑائی وچ الجھ
گیا کیوں کہ اسے میگزین وچ لیو ٹالسٹائی دا اک لیکھ چھپیا سی۔ میگزین بند ہو گئی۔
پر جلدی ہی اوہ نویں روپ وچ پرگٹ ہوئی۔ اس وار میگزین دا ناں سی Lingvo Internacia
(بین القوامی بولی)۔ پہلاں ایہہ سویڈن دے اپسالا شہر توں چھپنا شروع ہوئی۔ پھر ایہہ
ھنگری، اتے انت وچ پیرس پجی جتھے پہلی وڈی لڑائی دے کارن ایہہ بند ہو گیا۔

فیڈل کاسترو (Fidel Alejandro Castro Ruz) نے سنّ 1990 وچ کیوبا دے راجگڑھ ہوانا وچ
ہوئی اسپرانتو کانگرس وچ کیہا Soy soldado del Esperanto. (میں اسپرانتو دا سپاہی
ہاں۔) کیوبا وچ وی بہت سارے لوک اسپرانتو بولدے ہن۔

دنیا وچ جنھاں دیساں نے اسپرانتو لئی تہہ دل توں کم کیتا اے چین اوہناں وچوں دی اک
اے ۔ نہ صرف بہت ساریاں کتاباں، رسالے چین توں اسپرانتو وچ نکلدے ہن بلکہ چین دا
بین القوامی ریڈیو (中国国际广播电台) اسپرانتو وچ وی پروگرام دندا اے ۔

ایران وچ وی سنّ 1979 دے اسلامی انقلاب توں بعد آیت اللہ خمینی (روح الله موسوی
خمینی) (انقلاب دے رہنما) نے مسلماناں نوں اسپرانتو سکھن لئی کیہا اتے اسپرانتو دی
صفت کردیاں بین القوامی طور اتے انگریزی دی تھاں اسپرانتو دی ورتوں دی صلاحَ دتی۔
فیر پاک قرآن دا وی اسپرانتو وچ ترجمہ کیتا گیا۔ قم شہر دی مسیتاں وچ مولویاں نوں
اسپرانتو دی ورتوں کرن لئی حصلہ افزائيی کیتی گئی ۔

عراق وچ جدّ اک استاد نے باقی لوکاں نوں اسپرانتوسکھاؤن دی کوشش کیتی تاں اس نوں
صدام حسین (صدام حسين عبد المجيد التكريتي) دی حکومت نے دیس نکالا دے دتا گیا۔

پاکستان وچ اسپرانتو سکھان دا سلسلہ سن 1960 توں جاری اے۔ اسپرانتو نوں شہر شہر جا
کے متعارف کروان تے پڑھان دا سہرا علامہ مضطر عباسی دے سر تے اے۔ اوہناں کئی شہراں
وچ اسپرانتو کلاساں لائیاں اتے وڈی تعداد وچ لوکاں نے اسپرانتو سکھی۔ آپ نے اپنے
خاص شاگرد امجد بٹ نال مل کے سن 2000 وچ قران دی اسپرانتو التھا کر کے پاکستان دا
ناں اچا کیتا اتے آپ 26 فروری سن 2004 نوں رب نال جا ملے۔

بین القوامی رابطے دے اس زریعے نوں کئی تاناشاہی حکومتاں شکّ دی نظر نال ویکھدیاں
سن۔ کیہا جاندا اے کہ نازی جرمنی وچ تاں اسپرانتو بولن والیاں نوں قتل تک کر دتا
جاندا سی۔ ایہہ اس لئی کیوں کہ ڈاکٹر زامنہوف اک یہودی سی اتے اس ویلے دا جرمنی دا
تاناشاہ (آمر) اڈولف ہٹلر(Adolf Hitler) یہودیاں نوں جرمنی دی بہت ساری مشکلاں لئی
ذمہ وار سمجھدا سی۔ اوہ اپنی سوے-جیونی (سوانح عمری) مائن کامپف (Mein Kampf) وچ
لکھدا ہے کہ اسپرانتو یہودیاں دی کوئی بین القوامی شازش دا حصہ اے ۔

لیو ٹالسٹائی (Лев Никола́евич Толсто́й) نوں جدّ اسپرانتو دی اک کتاب بھیجی گئی
تاں اوہ اس توں بہت متاثر ہوئیا اتے دعوی کیتا کہ کجھ ہی گھنٹےآں توں بعد اوہ اک
ڈکشنری (شبد-کوش) دی ورتوں نال اسپرانتو وچ کتاباں پڑھ سکدے سن۔ کیؤ نکہ روس دی زار
حکومت لیو ٹالسٹائی نوں پسند نہی کردی سی اس لئی اوہناں تے نظر رکھی جاندی سی۔ روس
دی زار حکومت نے اسپرانتو نال جڑیاں ساریاں کتاباں اتے جرنلاں (رسالےآں) تے 1895
توں 1905 تک پابندی لگائی ہوئی سی۔

ولادیمیر الییچ لینن (Владимир Ильич Ленин) نے اسپرانتو دی تعریف کیتی۔ 1920 دے
دہاکے وچ سویت یونین وچ لیو داودووچ تروتسکی (Лев Давидович Троцький) دے سجھاو
کارن اسپرانتو کافی مشہور ہوئی۔ ایہہ اس وقت عالمی انقلاب دی بولی منی جاندی سی۔ پر
1930-1940 تکّ اسپرانتو بولن والیاں نوں جاسوس، دہشت گرد اتے تروتسکیئے ورگے ناواں
نال جانیا جانن لگا۔ سویت یونین وچ 1938 توں 1956 تکّ اسپرانتو تے پابندی لگی ہوئی
سی۔ اس کارن اس دوران سویت یونین اتے جرمنی وچ اسپرانتو بولن والے ناں ماتر (نام
نہاد یعنی تھوڑے) ہی بچے۔ 1956 وچ ایہہ پابندی ہٹا لئی گئی سی اتے اس وقت توں
اسپرانتو پھر دوبارہ سویت یونین وچ اپنے پیر پسارن لگ پئی۔

1967 وچ برطانیہ دے نشریاتی ادارے بی بی سی (British Broadcasting Corporation؛
BBC) نے کجھ پروگرام اسپرانتو وچ رلے کیتے۔ پر پھر ادارے دی اسپرانتو سیوا پکے طور
تے نوں شروع کرن دا پروگرام بریٹیش کونسل (British Council) اتے ہور رسوخدار لوکاں
اتے کمپنیاں دے دباء ہیٹھ نامنظور کر دتا گیا جو انگریزی سکھاؤندے سن جاں انگریزی
وچ کتاباں چھاپدے سن۔ برطانیہ دی سرکار دی کمائی دا اک وڈا حصہ انگریزی سکھاؤن اتے
انگریزی وچ کتاباں چھاپن توں آؤندا اے ۔

سپین وچ تاناشاہ فرانسیسکو فرانکو (Francisco Franco) دی حکومت دوران اسپرانتو نوں
بالکل وی برداشت نہی کیتا جاندا سی۔ اجیہا اسلئی سی کیوں کہ کجھ اسپرانتیستاں نے
عالمی جنگ دے دوران مخالف دھر دا ساتھ دتا سی اتے ایہناں اسپرانتیستاں نوں
کیمونسٹاں دے نال ملیا ہویا منیا جاندا سی۔

آنتونیو دِ اولویئر سالازار (Antonio de Oliveira Salazar) دی تاناشاہی ہیٹھ تاں
حالات ہور وی خراب سی۔ اس دوران پرتگال وچ اسپرانتو پوری طرحاں پابندی دی ذد وچ سی۔

رومانیہ دی نکولائے چاؤشیسکو (Nicolae Ceauşescu) حکومت دوران اسپرانتو تے پابندی
لگی ہوئی سی پر فیر وی 'بلغاریہ، ھنگری اتے یوگوسلاویہ دے ایسپیرانتو بولن والے غیر
قانونی طریقے نال اسپرانتو دے متعلق کتاباں منگواندے سن۔ پکڑے جان دا سدھا نتیجہ
جیل سی۔

اسپرانتو دی لپی لاطینی لپی تے ادھارت اے ۔ اسپرانتو کل 28 اکھراں دی ورتوں کردی اے
جناں وچوں 6 صرف اسپرانتو تک ہی محدود ہن۔ اسپرانتو دے حرف ہن:

اسپرانتو دے 16 اصول اسپرانتو دی گرائیمر دا سار ہن جو کہ میجدونارودنی یازک وچ
چھپی سی۔ ایہہ اسپرانتو دی بنیاد ہن۔ ایہہ اسپرانتو دی پوری گرائمر نہی ہن جویں کہ
کجھ اسپرانتو بولن والے دعوی کردے ہن۔ پر ایہہ اسپرانتو دے بارے سانوں کافی کجھ دسّ
دندے ہن، خاص کر اوہناں لوکاں لئی جنہاں نوں کوئی یورپی بولی آندی اے ۔

اسپرانتو وچ کجھ ساہت اصل ہے اتے کجھ ترجمہ کیتا گیا ہے ۔ کل ملا کے لگبھگ 50،000
دے قریب کتاباں اسپرانتو وچ مل جاندیاں ہن۔ پر اسپرانتو ساہت دا بہت ہی چھوٹا حصہ
ہور بولیاں وچ ترجما کیتا گیا ہے ۔ PEN-Klubo (لکھاریاں دی اک بین الاقوامی تنظیم)
وی اس امیر ساہت وراثت نوں مندا ہے اتے ستمبر1993 وچ کلبّ وچ اسپرانتو دا شیکشن وی
قائم کیتا گیا۔ ساہت دی اس بنیاد نوں ودھاوا دین لئی اسپرانتو دی اکادمی ساہت
(Akademio Literatura de Esperanto) ناں دی تنظیم قائم کیتی گئی ۔ اج دے کجھ مشہور
لیکھک ہن:

اس توں علاوہ ولئم اؤلڈ (William Auld)، ماجاری بلتان (Marjorie Boulton) اتے بالدر
راگنارسن (Baldur Ragnarsson) نوبل انعام لئی دعویدار رہِ چکے ہن۔

فیر گزردے سالاں وچ اسپرانتو دا پھیلاء ہونا شروع ہویا۔ ایہہ چڑھدے یورپی علاقے توں
نکل کے پوری دنیا وچ پھیلی۔ حالانکہ جگ دے کسی وی ملک نے اسپرانتو نوں سرکاری درجہ
نہی دتا اے پر فیر وی اندازاً 20 لکھ دے قریب لوک اس دا استعمال کردے ہن۔ ایشیا وچ
ایہہ سب توں ودھ چین اتے جاپان وچ مشہور ہوئی۔ چین وچ تاں اسپرانتو دی تریخ پرانی
اے ۔ چین دا عالمی ریڈیو (Ĉina Radio Internacia/چینا رادیو انتیرناتسیا) ہور
بولیاں دے نال-نال اسپرانتو وچ وی 'خبراں رلے کردا اے۔ چین وچ تاں اک وقت اجیہا وی
سی، جس وکت چینی دی تھاں اسپرانتو نوں استعمال کرن بارے بحث پورے زوراں تے سی۔ جگ
دی پہلی اسپرانتو کانگرس سنّ 1905 وچ بولونِ-سر-میئرنِ (Boulogne-sur-Mer)، فرانس
وکھے ہوئی سی۔



https://pnb.wikipedia.org/wiki/%D8%A2%D9%84%D9%88

آلو اک نشاستے تے جڑ والی فصل دا ناں اے۔ ایہ شرمائی ٹبر دا بوٹا اے۔ ایہدا اصل دیس
دکھنی امریکہ دے پربت دھارے انڈیز دے دوالے دے تھاں نیں۔ ایھدیاں اک توں چوکھیاں
ونڈاں نیں۔ 4 صدیاں پہلے ایہنوں انڈیز توں باہر دی دنیا وچ لجایا گیا تے ایہ ہن ایہ
مکی، کنک تے چاول مگروں دنیا دی چوتھی وڈی فصل اے۔

امریکہ توں چلی تک پورے امریکہ وچ آلو دیاں جنگلی ونڈاں اگدیاں نیں۔ پہلے ایہ سوچ
سی جے آلو دیاں کئی ونڈاں اپنے آپ ای کئی تھانواں تے ہویاں پر ہن ایہ ویکھیا گیا اے
جے ایہ دکھنی پیرو تے اتلے بولیویا دے تھاں وچ اک جنگلی ونڈ توں اٹھ توں پنج ہزار
ورے پہلے اگائی گئی۔ ہن اس لگاتار اگائی تے اپنی پسند دیاں ونڈاں بنان نال آلو دیاں
ہزاراں ونڈاں بن چکیاں نیں۔ اجکل ساری دنیا وچ 99% اگاۓ جانوالے آلو اوہناں ونڈاں
توں آگاۓ جارۓ نیں جیہڑیاں دکھنی وشکارلے چلی دے تھلویں تھانواں توں آئیاں نیں تے
ایہناں پہلیاں انڈیز والیاں دی تھاں لے لئی اے۔

آلو 21ویں صدی دے پہلے دھاکے وچ سلانہ اک عام انسان دے کھان پین وچ 33 کلوگرام (73
پونڈ) دے نیڑے ورتیا گیا اے۔ آلو تھوڑے کم نال چوکھی فصل دینوالا بوٹا اے۔ جتھے وی
رت ٹھنڈی تے کج گلی ہوۓ جیدے نال ایہدیاں جڑاں زمین چوں پانی کٹھا کرکے نشاستہ
بناسکن، ایہ اوتھے اگ پیندا اے۔ ایہ اک جنے دے حساب نال سب توں چوکھی فصل تے چڑھدے
تے وشکارلے یورپ وج دے ریا اے پر ایہدا سب توں چوکھا وادھا دکھنی تے چڑھدے ایشیاء
وچ ہویا اے۔ چین دنیا دا سب توں چوکھے آلو اگانوالا دیس اے تے چین تے ہندستان رل کے
دنیا دے کل آلوواں دا تیجا حصہ اگا رۓ نیں۔ پاکستان وچ بیجی جانوالی تے پیسے
بنانوالی ایہ اک وڈی فصل اے۔

آلو 8000 توں 5000 م پ ورے پہلے دکھنی پیرو تے اتلے بولیویا دے تھاں وچ اگایا جان
لگ پیا۔ ایس مگروں ایہ ساری دنیا وچ کھلر گیا تے اک لوڑی دی فصل بن گیا۔ آلو انکا
دکھنی امریکی انکا سلطنت وچ طاقتوالی کھان پین دی وڈی شے سی۔ ہسپانوی لوکاں نے
16ویں صدی دے دوجے ادھ وچ انکا سلطنت تے مل ماریا تے آلو اوہناں دی وی لوڑ بن گیا
تے اوہ ایس نوں اوہ اوتھوں یورپ لے آۓ۔ ایہ کیناری جزیرے تے 1562 وچ دکھنی امریکہ
توں اپڑیا تے اوتھوں 1567 وچ ایہ انٹیورپ پیجیا گیا۔ امریکہ توں مڑنوالے جہازاں تے
اپنے کھان پین لئی آلو تے مکی نوں کھاندے سن۔ اوہ ایہنوں اسپین لے آۓ۔ سپین دیاں
فوجاں جیہڑیاں یورپ وچ اپنی یورپی سلطنت دے وکھرے علاقیاں وچ جاندیاں سن آلو نوں
نال رکھدیاں سن تے آلو اینج ہولی ہولی یورپ وچ پھیلدا گیا۔ یورپ توں آلو ایہناں
سمندری پاندھیاں ہتھوں ساری دنیا وچ پھیل گیا۔ یورپی کسان پہلے تے ایہدے اگان تے
کھان بارے جوشیلے نہیں سن پر چھیتی ای آلو نے انسانی لوک گنتی ودھان وچ وڈا کم کیتا
تے 19ویں صدی وچ لوک گنتی وچ ایس باہجوں اک وادا آیا۔ ایس بوٹے وچ چوکھیاں ونڈاں
ناں ہون باہجوں ایہ روگ دے ہلے سہن لئی ماڑا سی تے 1845 وچ لیندے آئرلینڈ وچ ایس دی
فصل نوں اک فنگس نے تباہ کردتا۔ جس نال آئرلینڈ وچ کال پے گیا۔ چین وچ آلو منگ شاہی
ویلے اک اچیچی کھانوالی شاہی شے سی۔ 18ویں صدی وچ چین دی لوک گنتی ودھ ہون تے آلو
دا ورتن لوکاں لئی اک اسان کھان پین سی۔ ہندستان وچ فصل لئی اگان دا چلن 18ویں صدی
دے انت تے ٹریا۔ انگریز پنجاب دے باڈر تے 1802 دے دوالے اپڑ چکے سن تے اوہناں نال
اوس ویلے آلو وی اپڑ گیا ہونا اے۔

آلو نکے ناپ دای بوٹا اے جیہڑا عام ول نال 60 سینٹی میٹر (24 انچ) اچا ہوندا اے۔
پھل نکلن تے جڑ مکدی اے۔ ایہدے تے چٹے، جامنی، لال، نیلے پھل کھڑدے دے نیں جیدی
پراگ ڈنڈی مالٹئی ہوندا اے۔ عام ول نال چٹے پھلوالے بوٹیاں دے آلو دی چھل چٹی ہوندی
اے تے رنگوالیاں دی گلابی۔آلوواں دے بنان وچ کیڑے ہتھ ونڈائی کردے نیں۔ دن نکے ہون
نال جڑ بنن لگدی اے۔

یونائیثڈ نیشنز دی فوڈ اینڈ ایگریکلچرل آرگنائزیشن نے دسیا اے جے 2012 وچ 368 ملین
ٹن آلو ہویا۔ دنیا دے 20 دیس 79.8% آلو آگاندے نیں۔ پاکستان وچ 4.1044 ملین ٹن آلو
ہو‎ئے نیں۔ 2/3 دے نیڑے انسان کھاجاندے نیں جد کے ریندا ڈنگر کھاندے نیں یا کلف
بندا اے۔ چین دنیا دا سب توں وڈا آلو اگانوالا دیس اے تے چین تے ہندستان وج دنیا دے
1/3 حصہ آلو ہوۓ۔

پاکستان دے بنن ویلے 3,000 ہیکٹر زمین تے آلو دی اگائی ہوندی سی جیہڑی ہن 111,000
ہیکٹر تے پھیل چکی اے۔ مدھری ہوند جیہڑی 1947 وچ 9 توں ہن 20 میٹرک ٹن/ہیکٹر تک اپڑ
چکی اے۔ آلو وچ پاکستان آپنے آپ تے گزارھ کردا اے تے باہری آلو دی لوڑ نہیں۔
پاکستان وچ آلو چارے صوبیاں تے گلگت بلتستان وچ ہوندا اے۔ پاکستان وچ 8 دے نیڑے
وکھرے موسمی تھاں نے ایہدی اگائی دے۔ 70 - 80% ہوند وشکارلے پنجاب تے وشکارلے چڑھدے
خیبرپختونخواہ وچ ہوندی اے۔ ایہ چارے صوبیاں وچ خیبرپختونخواہ وچ بونیر، دیر،
نوشہرہ، مردان، صوابی، ایبٹ آباد، مانسہرہ، چترال؛ پنجاب وچ اوکاڑہ، ساہیوال، جھنگ،
چنیوٹ، قصور، گجرانوالہ تے شیحوپورہ؛ بلوچستان وچ مستونگ، زیارت، پشین، قلات، قلعہ
سیف اللہ، لورالائی تے کوئٹہ تے سند وچ حیدرآباد دے ضلعیاں وچ آلو بیجیا جاندا اے۔
20٪ دے نیڑے ہوند زمین چوں کڈھن لگیاں تے ٹھنڈے گودام نہ ہون باہجوں رل جاندی اے۔
18% دے نیڑے آلو اگلی اگائی لئی رکھ لیا جاندا اے تے 5% بدیس پیجیا جاندا اے۔

آلو پاکستان تے پنجاب وچ گھراں وچ سب توں چوکھے کھانیاں وج ورتی جانوالی شے اے۔
ایہنوں سبزیاں جیویں گوبھی، مٹر، پالک، گاجر، بتاؤں نال پکدا اے۔ ایہ آنڈے نال،
گوشت نال، چاول نال، قیمے نال تے کلا وی پکایا جاسکدا اے۔ ایہدے بنے چپس ساری دینا
کھاندی اے۔ ایہ کیآ جاندا اے جے انگریزاں نے چپس تے مچھی کھا کھا کے برطانوی سلطنت
بنا لئی سی۔



https://pnb.wikipedia.org/wiki/%DA%BE%D9%85%D8%A7%D9%84%DB%8C%DB%81

ھمالیہ ایشیاء وچ اک پربت دھارا اے جیہڑا تبتی اچی تھاں نوں دکھنی ایشیاء توں وکھ
کردا اے۔ ہمالیائی پربت دھارے وچ دنیا دیاں سب توں اچیاں جوٹیاں جنہاں وچ ماؤنٹ
ایورسٹ وی آندی اے، نیں۔ ایتھے اک سو توں ودھ 7,200 میٹر(23,600 فٹ) توں اچیاں
جوٹیاں نیں جد کے ایشیاء توں باہر سب توں اچی چوٹی انڈیز وچ اکنکاگوا 6,961
میٹر(22,838 فٹ) اچی اے۔ ہمالیہ نے دکھنی ایشیاء دیاں رہتلاں تے ہندو مت تے بدھ مت
نوں گوڑھے رنگ نال رنگیا اے۔

ہمالیہ دے لیندے پاسے قراقرم تے ہندوکش دے پربت د دھارے نیں۔ ایہدے اتر وچ تبتی اچی
تھاں اے تے دکھن وچ سندھ-گنگا ویہڑہ اے۔ ہمالیہ 5 دیساں: نیپال، ہندستان، بھوٹان،
چین تے پاکستان وچ ونڈیا ہویا اے تے پہلے تن دیساں دا ایہدے تے چوکھا راج اے۔
ہمالیہ دے نال جڑے ہوۓ ہور پربت دھاریاں ھندوکش، قراقرم تے ہور نکے سلسلے جیہڑے
پامیر توں نکلدے نیں اوہناں نوں وی نال رلایا جاۓ تے اک وڈا پہاڑی پربندھ بندا اے۔

دنیا دے وڈے دریا ہمالیہ وچوں نکلدے نیں جنہاں دے پانی دی راہ وچ 18 دیساں وچ 3 ارب
دے نیڑے لوک وسدے نیں جیہڑے دنیا دی لوک گنتی دا ادھ بندے نیں۔ سندھ، برہمپترا تے
گنگا ایس پربت دھارے دے وڈے دریا نیں۔ گنگا ہندستانی صوبے اترکھنڈ توں تے سندھ تے
برہمپترا تبت وچ کیلاش توں نکلدے نیں۔

جدوں انڈین پلیٹ اج توں 7 کروڑ ورے پہلے کریٹیشیس ویلے وچ وڈا سمندر ہند ولوں آکے
یوریشین پلیٹ نال ٹکرائی سی تے ایس ٹاکرے نال دوناں پلیٹاں دے وشکار والی تھاں اپر
چکی گئی تے اینج ہمالیہ دا پربت دھارا بنیا۔ جتھے ہمالیہ اے اوتھے پہلے سمندر سی تے
سمندری پدھر چکی جان باجوں پہاڑاں اتے سمندری جنوراں دے ٹانچے دسدے نیں تے ماؤنٹ
ایورسٹ دی چوٹی لائم پتھر دی بنی ہوئی اے۔ ہمالیہ اک کمان وانگوں لیندے توں چڑھدے
ول 2400 کلومیٹر لما پھیا ہویا اے۔ لیندے ول ایہدی چوڑائی 400 کلومیٹر تے چڑھدے ول
ایھدی لمبائی 150 کلومیٹر تک اے۔ لیندے ول انت تے نانگا پربت سب توں اچا پہاڑ اے تے
چڑھدے ول نمچا بروا سب توں اچا اے۔

ہمالیہ دنیا دا سب توں اچا پربت دھار اے۔ ایتھے دنیا دیاں 8 ہزار میٹر توں اچیاں 14
چوٹیاں ساریاں ایتھے نیں۔ ایس پربت دھارے دے وڈے ہون دا ایس گل توں وی پتہ لگدا اے
جے انڈیز دے پربت دھارے وچ اکنکاگوا دی چوٹی جیہڑی 6,962 میٹر (22,841 فٹ)ایشیاء
توں باہر سب توں وڈی چوٹی اے جد کے 7,200 میٹر (23,622 فٹ) توں اچیاں 100 چوٹیاں
ہمالیہ وچ نیں۔ ہمالیہ دیاں 14 چوٹیاں 8,000 میٹر (26,000 فٹ) توں ود نیں۔

کاربٹ نیشنل پارک، نیمدافا نیشنل پارک، چتون نیشنل پارک، چتون نیشنل پارک،چتون
نیشنل پارک، کازیرانگا نیشنل پارک، بردیا نیشنل پارک، گریٹ ہیمالایان نیشنل پارک,
دیوسائی نیشنل پارک, ٹولی پیر نیشنل پارک, مارگلہ ہلز نیشنل پارک, خنجراب نیشنل
پارک

ہمالیہ ایس زمین دے سب توں نویں پربت دھاریاں وچوں آں تے ایہ زیادہ تر اتے نوں
ہویاں بیٹھی پڑی تے پلٹی پڑی نال بنیا اے۔ پلیٹ ٹیکٹونکس بارے نویں سوچ، کھوج تے
کاہڈاں ای ہ دسدیاں نیں جے ہمالیہ یوریشین پلیٹ تے انڈو آسٹریلین پلیٹ دے آپسی
ٹاکرے تے فیر زمین دے اپر اٹھن نال بنیا اے۔ ایہ دو براعظمی پلیٹاں دے ٹاکرے نال 7
کرور ورے پہلے کریٹیشیس ویلے وچ بنن لگیا۔ انڈین پلیٹ دکھنی بحر ہند ولوں 6000
کلومیٹر دا پینڈا 15 سینٹی میٹر دی دوڑ نال کرکے 7 کروڑ ورے پہلے ٹکرائی تے 5 کروڑ
ورے پہلے ایہنے ٹیتھیز سمندر جیہڑا ایہناں دوہناں پلیٹاں دے وشکار آیا بندا کردتا۔
ایہ سمندر سک گیا تے ایہ کھیوڑہ دی تھاں لون دا پہاڑ بن گیا۔ بیٹھی پڑی پتلی ہون
باجوں تھلے بیٹھن دے بجاۓ اتے نوں اٹھی تے اینج پربت دھارے بندے گۓ۔ ایہ انڈین پلیٹ
ہجے وی اچا نیواں تبت دے تھلے وڈی جارئی اے تے ایہنوں اتے کر رئی اے۔ اراکان پہاڑ
تے اینڈامین تے نیکوبار جزیرے وی ایس ٹکران دے نال بنے۔



https://pnb.wikipedia.org/wiki/%DA%A9%D9%86%DA%A9

کنک گھآ دے ٹبر دا بوٹا تے ٹوکرہ اے۔ اے دانے دار خوراکاں چ مکی توں مگروں سب توں
بوتا اگایا جاندا اے چاول دا نمبر تیجا اے۔ ایدی سب توں پہلی اگائی لیندے ایشیاء چ
ہوئی۔ کنک دے دانیاں نوں پی کے اودھے آٹے نال روٹی، ڈبل روٹی، بسکٹ، نوڈلز تے ہور
کھان پین آلیاں چیزاں بنائیاں جاندیاں نیں۔ اینوں ڈنگراں نوں چارے دے طور تے وی
پایا جاندا اے تے ایدھیاں سکیاں ڈنڈیاں نال چھابے تے چھتاں پایاں جاندیاں نیں۔

2010 وچ کنک دی ہوند 651 ملین ٹن سی تے اینج ایہ مکی (844 ملین ٹن) تے چاول (672
ملین ٹن) مگروں تیجی وڈی دانے والی فصل اے۔ کنک اک وڈے تھاں تے اگائی جاندی اے تے
ایہدا بپار ساریاں ہور فصلاں نال رلا کے وی چوکھا سی۔ انسانی کھان پین وچ کنک توں
سب توں ودھ پرویٹین ملدی اے۔

باتھو بلی بوٹی بھوگاٹ تکلا جوی دنبی سٹی دودھک رواڑی سینجی شاہترہ لیلی مینا کرنڈ
پیازی پوہلی پت پاپڑا مینی



https://pnb.wikipedia.org/wiki/%D9%BE%D8%B1%D8%A7%D9%86%D8%A7_%D9%85%D8%B5%D8%B1

پرانا مصر اتلے چڑھدے افریقہ دی اک رہتل سی جیہڑی دریاۓ نیل دیاں کنڈیاں تے اجکل دے
مصر چ وسدی رئی۔ ایہ جگ دیاں پہلیاں چھ رہتلاں چوں اک سی جیڑياں وکھریاں اتے آئیاں۔
مصری رہتل کوئی 3150 قبل مسیح چ کھٹی ہوئی جیدی وجہ اتلے تے تھلویں مصر دا پہلے
فرعون تھلے کھٹے ہونا سی۔ پرانے مصر دی تریخ 3 ویلیاں چ بٹی ہوئی اے: اوہ ویلے امن
تے ترقی دے ہوندے سن تے اوناں دے وشکارلے ویلے وچ حالات وگڑے رۓ۔ ایناں ویلیاں دے
ناں: پرانا دیس جیڑا پرانے کانسی ویلے وچ سی، اس دے بعد مڈلا دیس مڈلے کانسی ویلے
دی تے نواں دیس لیٹ کانسی ویلے دا سی۔

نویں دیس دے ویلے چ مصر اپنی طاقت دے پورے زور اتے سی، اس ویلے ایدی طاقت حتی سلطنت
تے اشوریہ سلطنت دے برابر سی۔ اس ویلے دے آخر تے مصر دی آہستہ آہستہ تھلے آندا ریا۔
مصر دے اتے کئی بارلی طاقتاں نے حملہ کیتا تے مل وی ماریا: کانان، لبیا، نوبیا،
اشوریہ، بابل، ھخامشی سلطنت تے یونان۔ سکندر دے مرن تے اسدے جرنیل بطلومیس سوٹر نے
مصر اتے حکومت کیتی، ایہ بطلومیسی دیس 30 قبل مسیخ تک ریا جدوں کلوپیٹرا(قلوپطرہ)
دی حکومت وچ ایہ رومی سلطنت دا اک صوبہ بن گیا۔

پرانے مصر دی ترقی دی وجہ اوناں دے دریاۓ نیل دی حالت نوں ویکھ کہ وائی بیجی سی۔
اوہ نیل دے سیلاباں دی پیشن گوئی کردے سن تے بند باند کہ بوت فصلاں اگاندے سن۔
ایناں نال اوناں کول بوت اناج بچ وی جاندا سی جیدے نال زيادہ آبادی، لوک ترقی تے
کلچر اتے جاندا سی۔ مصری حکومت کول ایناں فالتو سرمایا ہوندا سی جس نال اوہ ارد گرد
دی تھاں وچ کاناں بناندے سن، لکھائی دا اک سسٹم سیٹ کیتا، وڈے ناپ تے تعمیراتی تے
وائی بیجی دے منصوبے ٹورے، ارد گرد دے لوکاں نال تجارت تے اک فوج نوں سمبھالدے سن
جس دا کم دشمناں نال لڑنا تے مصری زور نوں اتے رکھنا سی۔ ایہ کم فرعون دے تھلے
مزہبی گرو، لکھاری تے سرکاری نوکر کردے سن۔

پرانے مصر دیاں کامیابیاں وچ وڈے وڈے ہرم، مندر تے ستون بنانے لئی وڈے وڈے وٹیاں دی
کٹائی، تھاں دا حساب کتاب تے تعمیراتی سسٹم، حساب دا اک سسٹم، کم کردا خاص دوائیاں
دا سسٹم، نہری سسٹم، وائی بیجی دا سسٹم تے جگ دے پہلے سمندری جعاز نیں۔ مصری
مورتاں، شیشے دے کم، ادب تے جگ دی پہلی صلاح وچ وی اس ویلے خاصیت رکھدا سی۔ مصر دے
آرٹ تے آرکیٹیکچر دا جگ اتے اوناں بعد وی وڈا نشان رہ گیا تے اوناں دے آرٹ تے
آرکیٹیکچر دی پورے جگ چ بوت نقل کیتی گئی تے پرانے مصر دیاں شیواں جگ دے نکڑ نکڑ تک
پہنچ گئیاں۔ پرانے مصر دے کھنڈرات نوں ویکھ کے سینکڑوں لکھاریاں نوں اپنے کم لئی
جزبہ ملیا۔ اج کل دے دور وچ یورپ تے مصر نے رل کے کھنڈرات نوں لبیا اے تے پرانے
مصری رہتل تے کلچر وارے وچ جگ نوں کافی جانکاری لبی اے۔

انسانی تریخ وچ دریاۓ نیل اپنے ارد گرد تھاں لئی زندگی دی لیک سی۔ دریاۓ نیل دے ارد
گرد دی زمین بوت جان آلی سی جیدے اتے انسان نیں اک تھاں رین آلی وائی بیج لوک وساۓ۔
ایتھے رۓ کہ لوک رہتل نیں اینی ترقی کیتی کے ایہ انسانی تریخ دا اک تھم بن گئی۔
انسان نیل گرد کوئي 120،000 ورے پہلاں آ وسے۔ اج توں کوئی 10،000 ورے پہلاں جگ دا
موسم بدلیا تے اتلے افریقہ دا موسم خشک تے گرم ہوگیا جس دے نال انسان دریا دے بلکل
نال نال آ کے وس گۓ۔

ٹبر حکومت توں پہلے تے شروع دے ٹبر ویلے وچ مصری موسم اج توں کافی نرم سی۔ نا ای
ایناں خشک نا ای ایناں گرم۔ اس ویلے مصر وی کعا تے بوٹیاں نال پرے آ سی جیناں اتے
جانور چردے سن۔ ہر پاسے جانور تے بوٹے سن تے نیل اتے کافی بطخاں ریندیاں سن۔ اس
ویلے مصری شکار کردے سن تے اوسے ویلے ای اوناں نیں ڈنگر پالنا سکھیا۔

5500 قبل مسیح وچ وادی نیل وچ وسدے قبیلے خاص کلچر بن گۓ جیڑے وائی بیجی تے ڈنگر
پالن وچ ماہر ہوگۓ تے اوناں دی پہچان مٹی دے پانڈے، کنگیاں، کڑے تے موتی سن۔ ایناں
وچوں سب توں وڈا کلچر بداری سی۔ بداری لوک لیندے صحرا توں سن، تے اوناں دی خاصیت
وٹے دے اوزار، چنگی کوالٹی دیاں سرامک شیواں تے کانسی دا ورتنا سی۔

نقادا کلچر کم دیاں بوت شیواں بناندا سی جس نال اوناں دی وددی طاقت تے پیسے دا
اندازہ ہوندا اے تے اوہ لوکاں دے ورتن دیاں شیواں وی بناندے سن جنج کنگیاں، نکیاں
مورتاں، رنگی ہوۓ مٹی دے پانڈے، سوہنے پھلدان، سرخی پوڈر تے قیمتی وٹیاں، سونے تے
ہاتھی دے دنداں نال بنے زیور۔ اوناں نیں کانچ نال مگ، مورتاں تے ہار سوہنے کرنا وی
سکھیا۔ ٹبر حکومت توں پہلاں دے ویلے دے آخر تے نقادا کلچر لکھائی لئی کج مورتاں
ورتنا شروع ہوگۓ جیڑیاں پرانی مصری لکھائی دا سب توں پہلا سسٹم بن گیا۔

پرانا ٹبر ویلا مصر وچ اس ویلے سی جدوں میسوپوٹامیا وچ اکادی رہتل نویں سی تے ایران
وچ ایلام رہتل۔ 3 صدی قبل مسیح دے مصری پادری مانیتھو نیں پرانے مصری فرعوناں دی
لسٹ بنائی جیناں دے ٹبر نیں مصر اتے حکومت کیتی سی، ایہ سسٹم اج تک ورتیا جاندا اے۔
مانیتھو نیں جیڑی تریخ لکھی اودے وچ پہلا راجا مینی سی جینے 3100 قبل مسیح وچ اتلے
تے دکھنی مصر نوں کھٹیاں کیتا سی۔

گروواں دا خیال اے کہ ایہ کم صرف اکو راجے نیں نئیں کیتا بلکہ ویلے دے نال نال مصر
اک ہوگیا سی۔ گرو کیندے نیں کہ مینی ناں دا راجا کوئی نئیں سی بلکہ مینی اصل چ
نارمر اک فرعون سی جینے کھٹے مصر دا نشان اپنے تاج اتے پایا ہوندا سی۔ پرانے ٹبر
ویلے وچ کوئی 3150 قبل مسیح وچ مصری فرعوناں نیں ممفیس نوں اپنا راجکعر بنا کہ
دکھنی مصر اتے اپنا زور پا لیا۔ اوتھوں مصری فرعوناں نیں مزدور، وائی بیجی تے لیونت
دے تجارتی راہ قابو کر لۓ۔ اس ویلے دے فرعوناں دی طاقت تے دولت دا پتا اوناں دیاں
وڈیاں مستابا قبراں تے اوناں دے مرن توں بعد دیاں وڈیاں وڈیاں مورتاں نال چلدا اے۔
فرعوناں نیں حکومت دا طاقتور سسٹم بنایا سی جس نال حکومت تھاں، مزدوری تے وسائل
سانھبدی سی تے ایہ کم پرانے مصر دی ترقی دا سب توں وڈا تھم سی۔

پرانے دیس وچ آرکیٹیکچر، آرٹ تے ٹیکنالوجی نیں بوت ترقی کیتی سی جیدا بالن ودی ہوئی
وائی بیجی سی جیڑی اک اور وڈی آبادی نوں پال سکدی سی تے اس سب نوں سانبھن آلی اک
حکومت سسٹم سی۔ پرانے مصر دیاں کج وڈیاں کامیابیاں پرانے دیس وچ ہوئیاں سن، گیزا
ہرم تے گیزا سفنکس اس ویلے وچ ای بنیاں سن۔ وزیر دی ہدایت نال سرکار دے نوکر ٹیکس
لیندے سن، نہری سسٹم بناندے سن، مزدوراں نوں کم لاندے سن تے کچہری وچ انصاف دیندے
سن۔

پرانے دیس وچ حکومت دے سسٹم نوں چلان آلے لوکاں دی اک خاص ونڈ بن گئی۔ ایناں وچ
حکومت دے لکھاری تے سرکاری نوکر سن جیناں نوں فرعون اوناں دے کم دے بدلے جیداداں
دیندا سی۔ فرعون پادریاں تے مندراں نوں وی مال تے تھاں دیندے سن تاکہ فرعون دے مرن
دے بعد وی اونوں پوجیا جاۓ۔ گروواں دا خیال اے کہ اگلے 500 وریاں وچ فرعوناں دی
دولت کٹ ہوندی گئی جیدی وجہ ایہ سی کہ پورا دیس اینی گوڑی حکومت دا تھم بوتی دیر
نئیں رہ سکدا سی۔ جنج جنج فرعوناں دی طاقت کٹدی گئی، مصر دے صوبیاں دے گورنراں نیں
فرعوناں اگے بغاوت کر دتی۔ اس دے نال نال 2200 توں 2150 قبل مسیح وچ کافی خشکی پئي
جس نال پورا مصر وچ قحط پے گیا جیڑا 140 وریاں تک ریا، اس ویلے نوں پہلا درمیانی
ویلا کیندے نیں۔

مڈلے دیس دے فرعوناں نیں مصر نوں دوبارہ خوشحال تے پکا کر دتا۔ جس نال آرٹ تے ادب
وچ جان پئی تے عمارتاں بنان دے وڈے پروگرام ٹر پۓ۔ منٹوہوٹپ 2 تے اودھا ٹبر جیڑا
مصر دے 11ویں شاہی ٹبر توں سی۔ 11واں شاہی ٹبر تیبائی توں حکومت کردے سی۔ مگر اوناں
دا وزیر امنامہٹ I 1985 قبل مسیح وچ جدوں فرعون بنیا، اوہ تے اودھا شاہی ٹبر مصر دے
راجکعر نوں اتجتاوے لے گۓ۔ اتجتاوے توں 12ویں شاہی ٹبر نیں بوت وڈا پروگرام ٹوریا
جیدے وچ بند بنا کہ سیلاب آۓ ہوۓ تھاں نوں واپس لے کے وائی بیجی کیتی گئی۔ نال نال
فوج نیں نوبیا اتے وی مل مارلیا، نوبیا وچ سونے تے ہور شیواں دیاں کافی کاناں سن۔
نیل دے چڑدے پاسے دے ڈیلٹا وچ اک دیوار بنائی گئی جیدا کم دشمناں دی روک سی۔

فرعوناں نیں دیس دا فوجی تے سیاسی بچاؤ کرلیا تے بوت زيادہ وائی بیجی تے معدنیات
نال لئی گئی دولت نال مصر نیں بوت ترقی کیتی۔ اس دولت دے نال کافی سکون ہویا جس دے
وچ آبادی، آرٹ تے مزہب وی ود گۓ۔ پرانے دیس وچ صرف صرف بادشاہ لوک ای مرن توں بعد
زندہ سمجے جاندے سن تے اوناں دی پوجا کیتی جاندی سی۔ مگر مڈلے دیس وچ سمجیا جاندا
سی کہ ہر بندے دی روح اے تے اوہ مرن توں بعد دیوتاں نال رل مل جان گے۔ مڈلے دیس دے
ادب وچ ودھیا کہانیاں تے گہرے ہیرو ہوندے سن جیناں نوں زبردست لکھاری وچ لکھیا
جاندا سی۔ اس ویلے وچ بنائی جان آلے ریلیف تے مورتاں وچ بوت نکی نکی شے دے اتے
دیہان دتا گیا جس نال نویں تکنیکی خاصیت تک پونچیا گیا۔

مڈلے دیس دا آخری فرعون امنامہٹ III نيں دکھن دے پاسے وسدے کانائٹ لوکاں نوں نیل دے
ڈیلٹا آلے تھاں وچ وسا لیا جیناں نال اوہ عمارتاں تے کاناں اتے مزدوری کراندا سی۔
ایناں وڈے کاناں تے عمارتاں دے پروگراماں دے نال نال نیل وچ آن آلے سیلاباں نیں مصر
دی ایکانمی نوں کچھ لیا جس نال دیس آہستہ آہستہ تھلے آندا گیا تے 13ویں تے 14ویں
شاہی ٹبر دے راج وچ آکے دوجا درمیانا ویلا آگیا۔ مصر دی حکومت دے کمزور ہون نال نال
کانائٹ لوکاں نے مصر اتے مل مارن پے گۓ تے آخرکار ہائکوس ناں نال مصر دی حکومت لے
لئی۔

نویں دیس دے فرعوناں نیں اپنے دیوتا آمون نوں ودھان لئی نویں مندراں تے موتاں بنان
دے پروگرام ٹورے۔ آمون دیوتا دے پجاری کارناک نگر وچ وددے جارۓ سن۔ فرعوناں نیں
اپنیاں اصلیاں تے سوچیاں کامیابیاں دیاں یادگاراں وی بنانیاں ٹوردتیاں۔ کارناک مندر
مصر دا سب توں وڈا مندر اے۔ فرعون ہاٹشیپسٹ نیں اپنے 22 وریاں دی حکومت وچ بوت
وڈائی دے کم کیتے۔ اودی حکومت بوت کامیاب رئی جیدے وچ سکھ، دھن وددنا، پنٹ تک
تجارت، پرانے تجارتی راہواں دا کھلنا، وڈے تعمیراتی پروگرام جیدے وچ اک سونہا مندر
سی جیڑا 1000 وریاں بعد دے یونانی آرکیٹیکچر دے برابر دا سی، بوت وڈے تھم تے کارناک
دا مندر سی۔ اودے اینے بوتے کماں دے بعد اودے بعد دے بعد آن آلے فرعون امنہوٹپ II
نیں اودا نشان مٹان دی کوشش وی کیتی تے اودے کم اپنے ناں لاندا ریا۔ اونے کئی پرانے
رواجاں نوں بدلن دی وی کوشش کیتی جیدے وچ عورتاں دا حکومت چ آنا تے فرعون بننا سی
مگر اے نئیں ہوسکیا۔

1350 قبل مسیح وچ نویں دیس دے سکھ نوں خطرہ پے گیا جدوں امنہوٹپ IV فرعون بنیا۔
اونیں پورے دیس وچ بوت زیادہ تبدیلیاں کیتیاں جیناں وچ سب توں وڈی اٹن دیوتا دی
پوجا سی تے باقی دیوتاں دی پوجا اتے پابندیاں لا دتیاں۔ اونیں اپنا ناں وی اٹن
دیوتا دے ناں اتے آخناٹن رکھ لیا تے دوجے دیوتاں دے تیبائی وچ بیٹھے پجاریاں اتے وی
حملہ کر دتا جیناں نوں اوہ کرپٹ سمجدا سی۔ اونیں اپنا راجکعر اک نویں نگر، امارا،
ٹور لیا تے مصر دے چڑدے پاسے دے اتے کوئی توجہ نا دتی۔ اوہ سارا جیون اپنے مزہب تے
آرٹ ال لگیا ریا۔ اودے مرن تون بعد اٹن دے پجاری وی مک گۓ تے راجکعر وی تیبائی واپس
آگيا۔ پرانے پجاریاں نال رل کے نويں فرعوناں نیں امنہوٹپ IV دے کماں نوں مصر توں
مکا دتا۔

مصر دی دولت دے لالچ وچ کئی دشمناں نیں ایدے اتے مل مارن دی کوشش کیتی، جیناں وچ
لیبیا دے بربر تے ایجی سمندر دے سمندری لوک شامل سن۔ پہلاں تے مصری فوج اوناں نوں
نسا چڑھدی سی مگر فیر مصر نوں اپنے چڑدے پاسے دا کافی تھاں اشوریہ سلطنت دے ہتھوں
گنوایا۔ اس دے نال نال مصر دے اپنے مسئلیاں نیں ہور سکھ وگاڑ چھڑیا۔ تیبائی دے
پادری ہور طاقتور ہوۓ تے اوناں نیں بوت تھاں دے دولت پھڑ کے مصر دے فیر ٹوٹے کر کے
تیجے درمیانے ویلے وچ سٹ دتا۔

674 قبل مسیح وچ اشوریہ سلطنت دے بادشاہ ایسارہادون نے مصر اتے حملہ کیتا جینوں
فرعون ٹاہرکا نیں روک لیا۔ مگر اونیں 671 قبل مسیح وچ فیر بوتا وڈا حملہ کیتا جس دے
بعد اونیں سارے مصر اتے مل مار لیا تے فرعون اپنے پنڈ نوبیا نس گیا۔ ایسارہادون مصر
نوں لٹ کہ دہن ودھا کے واپس ٹر گيا تے اپنی جت دے نشان بنا گیا۔ اونیں مصر اتے
حکومت کرن لئی مصری شہزادیاں نوں پعرتی کیتا جیڑے اودے ناں وچ حکومت کردے رۓ۔

ایہ شہزادے بوتی دیر مصر نوں سکھ نا دے سکے تے دو وریاں بعد ٹاہرکا نوبیا توں واپس
آیا تے ممفیس تک دکھنی مصر اتے مل مار گیا۔ اشوریہ دا بادشاہ ایسارہادون نیں فیر
ٹاہرکا نوں مارن دا سوچیا مگر اوہ بیمار ہو کہ اپنے راجکعر وچ ای مر گیا۔ اودے بعد
دے بادشاہ نيں اپنے اک جرنیل نوں نکی جی چنگی فوج نال پیجیا جینے ٹاہرکا نوں فیر
مصر توں کڈ دتا۔ ٹاہرکا نوبیا وچ دو وریاں بعد مرگیا۔

اشوریہ سلطنت مصر اتے حکومت کرن لئی 26ویں شاہی ٹبر چھڈ گئی جیناں نوں سائٹے بادشاہ
کیندے نیں۔ 653 قبل مسیح وچ سائٹے بادشاہ سامٹک نیں ویکھیا کہ اشوریہ ایران دی رہتل
ایلام نال جنگ چ لگی اے، اونیں یونانی کراۓ دے فوجیاں نال مصر نوں اشوریہ سلطنت
نالوں وکھرا کر لیا۔ ایناں فوجیاں نیں بعد چ مصر دی پہلی سمندری فوج بنائی۔ مگر اس
دے بعد وی سامٹک دے اودے بعد دے بادشاہ اشوریہ سلطنت نال چنگے یاری لا کے رکھدے سن۔
یونان دا مصر اتے اثر وی نال نال وددا گیا تے ناوکراٹس ڈیلٹا وچ یونانیاں دا کعر بن
گیا۔

609 قبل مسیح وج مصری فرعون نیکو نیں اشوریہ سلطنت دی مدد کرن لئی بابل، چالڈین،
میڈین تے سکیتھین نال جنگ کیتی۔ مگر اوہ کمزور اشوریہ سلطنت نوں نا بچا سکیا۔
مصریاں نوں یہودیاں دی فوج نیں ہرا دتا۔ یہودیاں نیں بابل تے ہور سنگیاں نال رل کے
605 قبل مسیح وچ مصریاں تے اشوریہ سلطنت نوں بلکل ہر دتا۔ جس دے بعد اشوریہ سلطنت
اتے مار لیا گیا تے مصری فوجاں ہور بوتا لڑ لڑ کے واپس ٹر گئیاں۔ اس ویلے مصر وچ
کافی سکھ سی مگر 525 قبل مسیح وچ طاقتور فارس سلطنت نیں مصر اتے حملہ کیتا تے مل
مار لیا۔ اوناں نیں مصر اتے اپنا گورنر لا دتا تے آپ فارس توں مصر اتے حکومت کردے
سن۔ مصر نیں فارس توں آزاد ہون دی بتیری کوشش کیتی مگر کدی وی اوناں توں جان نا
چھڑا سکیا۔

فارس دے تھلے مصر قبرس تے فونیشیا دے نال ھخامشی سلطنت دا چھٹا صوبہ بن گیا۔ مصر
اتے فارس دی حکومت 27ویں شاہی ٹبر دی مورت چ ہوئی۔ اس شاہی ٹبر نیں مصر اتے کوئی
100 ورے حکومت کیتی تے 380 قبل مسیح وچ 30ویں شاہی سلطنت نیں صرف 37 ورے حکومت
کیتی۔ 30واں شاہی ٹبر آخری مصری ٹبر سی جینے حکومت کیتی۔ اس دے بعر 343 قبل مسیح وچ
فارس نیں فیر حکومت ٹور لئی تے 332 قبل مسیح وچ مصر نوں بغیر لڑے سکندر ہتھ دے دتا۔

332 قبل مسیح وچ سکندر نیں فارسیاں توں تقریبا کسے لڑائی بغیر مصر اتے مل مار لیا
تے اونوں مصریاں نے خوش آمد سمجیا۔ سکندر دے بعد مصر اتے بطلومیسی دیس بنا دتا گیا
جیڑا مصریاں آر ای حکومت کردے سن تے اوناں دا راجکعر سکندریہ وچ سی۔ سکندریہ
یونانیاں دے ویلے دی طاقت تے شان دی نشانی بن گیا تے ایہ پڑھائی تے کلچر دا سنٹر بن
گیا۔ ایتھے مشہور لائبریری سکندریہ دی لائبریری وی بنائی گئی سی۔ سکندریہ دا روشنی
کعر دور دور تک سمندری جعازاں نوں راہ وخاندا سی جیڑے جعاز تجارت نال اس نگر نوں
زندہ رکھدے سن۔ بطلومیسی راجیاں دی پہلی ترجیح تجارت تے اوہ کم سن جیناں نال دولت
بندی اے جنج پاپائرس بنانا۔

بطلومیسی ویلے وچ یونانی کلچر نیں مصری کلچر دی تھاں نئیں کچھی، بلکہ بطلومیسیاں
نیں مصری لوکاں نال چنگے تعلقات بنان لئی اوناں دیاں رسماں نوں نبھایا۔ اوناں نیں
مصری انداز وچ مندر بناۓ، پرانی پوجا نوں جاری رکھیا تے اپنے آپ نوں وی فرعون
آخوایا۔ کج شیواں رل گئیاں جنج مزہب وچ مصری تے یونانی دیوتا رل کے اک دیوتا بن گۓ
تے مصری دیوتاں دی کہانیاں ہن کلاسیکی آرکیٹیکچر وچ بنائی گئیاں۔ لوکاں نوں خوش کرن
دیاں ایناں کوششاں باوجود بطلومیسیاں اگے وی مصریاں نے بغاوت کیتی، اوناں دے اپنے
ٹبر وچ لڑائیاں ہوئیاں تے بطلوموس IV دے مرن دے بعد سکھ ہور وگڑ گیا۔ نال نال روم
جیڑا مصر توں اناج خریددا سی، نیں مصری سیاست وچ خاص دلچسپی رکھنا شروع کردتی۔
ایناں بغاوتاں، سیاسی بحران تے چڑدے پاسے دشمناں نال پنگیاں نیں مصر نوں کمزور کر
دتا جس دا فیدا چکدے رومیاں نیں مصر اتے مل مار کہ اینوں اپنا صوبہ بنا لیا۔

ایکٹیم دی لڑائی وچ اوکٹیوین نیں 30 قبل مسیح نوں مارک اینٹونی تے ملکہ کلیوپیٹرا
نوں ہرا کہ مصر نوں رومی سلطنت دا اک صوبہ بنا لیا۔ رومی سلطنت مصر دے اناج اتے
ٹردی سی۔ روم دے بادشاہ رومی فوج دے کج حصہ نوں اک اپنے بناۓ ہوۓ پریفکٹ نوں دیندی
سی۔ ایہ پریفیکٹ فوج نال مصر وچ بغاوتاں نوں روکدا سی، پعاری ٹیکس اکھٹے کردا سی تے
ڈاکواں نوں روکدا سی۔ سکندریہ ایشیاء نال تجارت دا اک خاص انگ بن گیا جتھوں دیاں
شیواں دی روم وچ کافی منگ سی۔

پہلی صدی عیسوی وچ عیسائیت مصر وچ آجاندی اے تے اینوں وی اک مزہب منیا جاندا اے۔
مگر آہستہ آہستہ ایہ بوت وددی اے تے لوک مصری مزہب تے یونانی-رومی مزہب چھڈ کے
عیسائی ہو جاندے نیں۔ اس نوں روکن لئی کافی زور لایا گیا تے 303 عیسوی وچ عیسائیاں
نوں مارن دی کوشش وی کیتی گئی مگر عیسائیت جت گئی۔ 391 وچ عیسائی بادشاہ تھیوڈوسیس
نیں قنون وچ مندراں تے پرانے مزہب نوں کفر آخیا تے اتے پابندی لادتی۔ سکندریہ وچ
کافراں خلاف جلسے نکلے تے اوناں نے پرانیاں مزہبی شیواں نوں تباہ کردتا۔ اس دے نال
مصر دا پرانا کلچر کٹدا گیا۔ مصر دے اپنے لوک بولی تے پرانی بولدے سن مگر مصری
لکھائی دا سسٹم مندراں تے پادریاں نال مک گیا۔ مندراں نوں گرجیاں وچ بدل دتا گیا یا
فیر صحرا وچ چھڈ دتا گیا۔



https://pnb.wikipedia.org/wiki/%D9%86%DB%8C%D9%88_%DB%8C%D8%A7%D8%B1%DA%A9

نیو یارک امریکہ دے اتلے چڑھدے پاسے وچ اک صوبہ اے۔ اے لوک گنتی دے سعاب چ تیسرا
وڈا امریکی صوبہ اے۔ نیویارک دے دکھن ول پنسلوانیا تے نیو جرسی، تے چڑھدے ول
کنکٹیکٹ، میساچیوسٹس تے ورمونٹ نیں۔ اتر چڑھدے ول ایدا ولگن کینیڈا نال لکدا اے۔
ایدا شہر نیو یارک 8,000,000 دی لوک گنتی نال امریکہ دا سب توں وڈا شہر اے۔ نیویارک
نوں امریکہ دا بوآ وی کیا جاندا اے جے مہاجر یورپ تے ہور پاسیاں توں نیویارک دی راہ
امریکہ آۓ سن۔

نیویارک دا ناں انگلینڈ دے 17ویں صدی دے یارک دے ڈیوک دے ناں تے نیویارک رکھیا گیا
سی۔

11 ستمبر 1609 نوں ہنری ہڈسن پہلا یورپی سی جیہڑا نیویارک شہر دے دوالے دے سمندر وچ
آیا۔ اوہ ڈچ ایسٹ انڈیا کمپنی لئی ایشیا نوں جانوالا راہ لبن لئی ایتھے آیا سی۔
اوہدے واپس پرتن تے اوہدی کھوج دی کہانی یورپ وچ کھلر گئی۔ پہلے ایتھے ڈچاں نے کھل
دے بپار لئی کلونیاں بنائیاں تے دیسی لوکاں نال رل کے بپار کرن لگ گۓ۔ انگریزاں نیں
ڈچاں دے تھانواں تے مل ماریا تے ایہ تھاں برطانیہ کول آگیا۔ 1760 دے دھاکے وچ
ایتھوں دے لوک سٹیمپ ایکٹ دے خلاف اٹھ کھڑوۓ۔ 9 جولائی 1776 نوں نیویارک نے ازادی
سدے نوں منن دا ہوکا دتا۔



https://pnb.wikipedia.org/wiki/%D9%85%DA%A9%DB%81

مکہ حجاز دا اک شہر تے سعودی عرب دے صوبہ مکہ دا دا راجگڑھ اے۔ ایہ جدہ توں اندر ول
70 کلومیٹر (43 میل) اے۔ ایہ پہاڑاں دے وشکار اک تنگ پیالے ورگی تھاں وچ سمندری
پدھر توں 277 میٹر (909 فٹ) دی اچائی تے وس ریا اے۔ ایدی لوک گنتی 20 لکھ اے پر حج
دے دناں وچ جیہڑا ہجری کیلنڈر دے 12ویں مہینے ذوالحج وچ ہوندا اے شہر دی لوک گنتی
تن گنا ہوجاندی اے۔ ایتھے ڈیڑھ کروڑ مسلمان ساری دنیا توں سلانہ آندے نیں۔ سب توں
ودھ گنتی جچ دے دناں وچ ہوندی اے۔

مکہ نوں اسلام دا سب توں مقدس شہر منیا جاندا اے۔ ایہ اک خدا نوں منن والیاں دا
دنیا وچ اک وڈا گڑھ اے۔ ایتھے خانہ کعبہ تے مسجد الحرام نیں ۔ ایتھے 20 توں 30 لکھ
دے درمیان حاجی حج کرن آندے نیں۔ اسلامی گلاں باجوں اس شہر دا مڈھ پیفمبر اسماعیل
دے نیانیاں نے رکھیا۔ ایتھے اسلام دے موڈھی محمد 571 وچ ایتھے دے واسی قبیلے قریش
وچ جمے۔ ستویں صدی عیسوی چ محمد نے اسلام دا پرچار کرنا ایتھوں ٹوریا۔ ایتھے ای
قرآن فرشتے جبرائیل توں اترن لگیا۔ ایہ شہر کئی سلطنتاں دا انگ رہن مگروں 1925 وچ
سعودی عرب دا انگ بنیا۔

مکہ نوں ایتھے مسلماناں دی مقدس تھاں کعبہ تے الحرام مسیت باجوں مکہ مکرمہ وی کیندے
نیں جیدا مطلب اے عزتوالا مکہ۔ ایدا پرانا ناں بکہ اسی۔ ب تے م آپس وچ پلٹے جاسکدے
نیں تے ایس لئی بکہ توں مکہ بن گیا۔ شبد بکہ ایس شہر لئی قرآن ( 3:96) وچ ورتیا گیا
اے۔ مکہ وی قرآن (48:24) وچ ورتیا گیا اے۔ قرآن وچ ایدے لئی دو تھاں تے (6:92,
42:5) ام القرا یعنی ساری نگریاں دی ماں دا شبد وی ورتیا گیا اے۔ فاران، مکہ لئی
ورتیا جان والا اک ہور ناں اے ایہ مکہ تے دوالے پہاڑی تھاں لئی ورتیا گیا اے تے ایہ
ناں بائبل وچ وی آیا اے۔

اسلامی گلاں باجوں مکہ دے پہلے واسی اسماعیل دے نیانیاں وچوں سن جنہاں مکہ دا مدھ
رکھیا۔ بائبل وچ بکہ دی وادی وچ لوکاں دے زیارت لئی جان بارے لکھیا اے تے اے مسلمان
ایہنوں اوہی بکہ کیندے نیں جیدا قرآن ( 3:96) وچ وی لکھیا ہے۔ ڈیوڈورس سیکولس نے
جیہڑا 60 توں 30 م پ دے وشکار ریا اوہنے اپنی کتاب بائبلوتھیک ہسٹوریکا وچ عرب وچ
اک زیارت دا لکھیا اے تے مسلمان ایہنوں کعبہ سمجدے نیں۔ بطلیموس وی اپنیاں لکھتاں
وچ ایہنوں لیا یا اے۔

5ویں صدی وچ مکہ عرب کافر قبیلیاں دی زیارت سی جتھے اوہنے بت پوجا لئی ہوندے سن۔
مکہ دا سب توں وڈا بت ہبل ایتھوں دے قبیلے قریش نے ایتھے رکھیا ہویا سی جیہڑا 7ویں
صدی تک ایتھے ریا۔ 5ویں صدی وچ مکہ تے قریش چھاگۓ تے منے پرمنے بپاری بن گے۔ مکہ اک
وڈے بپاری راہ وج آندا سی تے ایس گل نے مکہ نوں اک امیر شہر بنادتا. 575 وچ دکھن
ولوں ابرہہ نے ہلہ بولیا۔

6ویں صدی دے وشکار وچ اتلے عرب وچ تن وڈیاں نگریاں سن۔ یسرب جخاز دے وشکار پانی دے
سوۓ دے دوالے اک نگری سی جیہڑی مدینہ اکھوائی۔ ایدے دکھن وچ 250 میل (400 کلومیٹر)
دے پینڈے تے طائف تے طائف توں اتر لیندے ول مکہ اے۔ مکہ دے آلے دوالے تے سکے پہاڑی
تھان نے پر زمزم باجوں تے بپاری رستے دے راہ وچ ہوں باجوں ایہ تنان نگریاں وچوں
کھاندا پیندا نگر سی۔ عرب دے سکے، اوکھے تے پکھے تھاں وچ جیون لئی عرباں وچ ہر ویلے
لڑائیاں لگیاں ریندیاں سن۔ پر سال وچ اک واری اوہ لڑائی روکدے سن۔ مکہ آندے سن نالے
زیارت ہوجاندی سی نالے بپار۔ چگڑے تے قرضے نبیڑے جاندے سن تے اینج مکہ دی مانتا تے
عزت عرباں وچ وددی گئی۔

مکہ وچ 571 نوں اسلام دے پیغمبر محمد قبیلہ قریش وچ جمے تے ایتھے ای اوہناں اسلام
جیہڑا اک خدا نوں منن والا تے ابراہیم پیغمبر دی راہ چلن والا اک مت سی اوہدے پرچار
دا مڈھ 40 ورے دی عمر وچ رکھیا۔ اوہ مکہ دے نیڑے پہاڑ وچ اک غار حرا وچ عبادت کرن
جاندے سن تے ایتھے 610 وچ فرشتہ جبرائیل خدا نوں اک منن دا سنیہا لے کے آندا اے۔
قریش قبیلے دے لوک کئی خداواں نوں مندے سن تے اوہناں نے ایس اک خدا دی سوچ نوں ناں
منیا۔ کئی لوک محمد دے مت نال رل گۓ ۔ قریش قبیلے دے ویری ہون باجوں محمد تے اوہدے
سنگیاں دا مکہ رہنا اوکھا سی۔ کئی مسلمان مکہ چھڈ کے ایتھیوپیا ٹر گۓ جنہاں وچ رملہ
(جیہڑی فیر محمد دی ٹبری بندی اے) تے عثمان (جیہڑے فیر مسلماناں دے تیسرے خلیفہ
بنے) وی سن۔ 622 وچ سارے مسلماناں نوں مکہ چھڈ کے مدینہ جانا پیا۔ مکہ تے مدینہ
والیاں دے وشکار کئی لڑائیاں وی ہوئیاں۔ ہولی ہولی عرباں دی اک وڈی گنتی مسلماناں
نال رلدی گئی تے 630 وچ مسلماناں مکہ تے مل مار لیا۔ ایتھے کعبہ توں اوہناں بتاں
نوں پاک کیتا۔ مکہ جا کے حج کرنا مسلماناں دی اک عبادت اے. مکہ وچ کعبہ تے الحرام
مسیت مسلماناں دے اک ہون دا نشان بندے گۓ۔ محمد دے 632 وچ مرن مگروں اوہناں نوں
دبیا وی مدینے ای گیا۔ مکہ کدے وی مسلمان عرباں دی محمد مگروں بنن والی سرکار دا
راجگڑھ ناں ریا۔ پر مکے دے لوک مدینہ توں پہلے پورے عرب تے راج کر رۓ سن تے اوتھوں
ایہ راج دنیا دے ک‏ی دیساں تے ریا۔ چوتھے خلیفے علی نے مدینہ توں راجگڑھ نوں کوفہ
ول لے گیا تے اوہدے مرن تے دمشق تے فیر بغداد ریا۔ پر ایہناں تے راج کرن والے مکہ
توں ای آے سن۔ بنو امیہ دے والے جیہڑا کہ مکے دے قبیلے قریش دا اک انگ سی عرب اپنی
تریخ دی سب توں وڈی سلطنت بناندے نیں جیہڑی کے فرانس توں پنجاب تیکر پھیلی ہوئی سی۔

قرامطی اسماعیلی شیعاں ے نے 930 وچ مکہ تے حج ویلے مل ماریا زمزم حاجیاں دیاں لاشاں
نال بھردتا کالا پتر لآ کے لے گے عباسی خلیفہ کولوں چوکھے سارے پیسے لے کے 952 وچ
پرتیا 1349 وچ ایتھے طاعون دا روگ پھیلیا۔

1517 وچ ایہ سلیم I عثمانی سلطان نے ایدھے تے مل ماریا پر تھلویں پدھر تے راج شریف
مکہ کول ریا۔ 1803 توں 1813 تک مکہ سعودیاں کول ریا محمد علی پاشا نے 1813 وچ واپس
لیا۔ ہیضے دا روگ مکہ وچ 1831 توں 1930 تک 27 وڈیاں وباواں ی وجہ سی۔

پہلی وڈی لڑائی وچ خلافت عثمانیہ برطانیہ نال لڑ رئی سی۔ عثمانی فوجاں نے گیلی پولی
تے بغداد تے انگریزاں تے اوہناں دے سنگیاں دے ہلے پچھے کردتے ۔ مکہ دا گورنر اوس
ویلے سید حسین بن علی ہاشمی شریف مکہ سی۔ اوہنے خلافت عثمانیہ نال غداری کردیاں
ہویاں انگریزاں نال رل گیا۔ جون 1916 وچ عٹمانی فوج دا وڈا انگ طائف چلا گیاتے 10
جون نوں سویر ویلے حسین بن علی نے بارکاں وج ستی عثمانی فوج تے فیر کھولدتا تے
اوہناں نوں ہتھیار سٹن بارے آکھیا۔ عثمانی کمانڈر نے ایہ گل ناں منی تے لڑائی شروع
ہو گئی۔ اگلے دن ہاشمی فوجاں نے باش کرکول تے قبضہ کر لیا جیڑا صفا وچ مسجد حرام دے
نال سی۔ تیجے دن ‏حمیدیا یا عثمنی سرکار دے دفتر تے قبضہ کر لیا گیا ڈپٹی گورنر دے
نال۔ ڈپٹی گورنر نے ترک فوج نوں ہار منن دا آکھیا پر اوہ نئیں منے۔

ہرسال لکھاں مسلمان ذلجح دے مہینے وچ اسلام دی اک عبادت حج کرن لئی مکہ آندے نیں۔
ایہ عبادت مکہ تے دوالے دیاں تھاںواں تے ہوندی اے۔ ایس عبادت وچ ساری دنیا دے
مسلمان رلدے نیں۔ اوہ مسلمان جیہڑے اپنے پیسے نال ایہ کرسکدے نیں تے جنہاں دی صحت
ٹھیک اے اوہ ایتھے آندے نیں۔ 2 جولائی 1990 نوں 1,426 حاجی سآ گھٹن تے پیراں تھلے
آن باجوں مارے گۓ سن۔

مکہ دنیا وچ اک اللّ یا خدا نوں منن والیاں دا گڑھ اے۔ ایتھے ایس لئی صرف مسلمان
آسکدے نیں۔ ایتھے ای اک خدا نوں منن والے مزہب اسلام دا مڈھ رکھیا گیا۔ اک خدا دی
عبادت دی اک وڈی تھاں کعبہ تے مسجد الحرام ایتھی اے۔ ایتھے ای 14 صدیاں پہلے اسلام
دے موڈھی محمد نے مکہ نوں دوجے خداواں توں پا ک کیتا سی۔ ایس گل نوں سوچ کے جے مکہ
وچ کسے ہور خدا نوں ناں پوجیا جاوے سعودی سرکار نے کئی ایسیاں تھانواں مٹادتیاں
جتھے اوہنوں شک سی جے لوک خدا دی تھاں کسے ہور نوں مندے نیں۔ ایدھے وچ کئی تریخی
تھانواں نوں وی ڈھا دتا گیاں جیدے تے کئی لوکاں نیں انگلاں چکیاں پر سعودی سرکار نے
اسلام دے پہلے اصول نوں اگے رکھیا جے مکہ وچ صرف اک خدا دی ای پوجا ہویگی۔

مکہ سعودی عرب دے صوبے مکہ دا راجگڑھ اے۔ مکہ شہر دا پربندھ 14 سنگیاں دی اک ٹولی
کول اے جیدا آگو امین اکھواندا اے۔ ایہ 14 سنگی مکہ دے واسی ہوندے نیں تے آگو نوں
سرکار چندی اے۔

مکہ 277 میٹر (909 فٹ) دی اچائی تے لال سمندر توں 80 کلومیٹر دے پینڈے تے اے۔ ایس
شہر دے دوالے پہاڑ نیں تے ایہ ایہناں دے وشکار اک پیالے وانگوں اے۔ مسجد الحرام ،
مسلماناں دی سب توں من چاہی مسیت تے کعبہ شہر دے وشکار تے نیویں تھاں تے اے۔ مسیت
دے دوالے پرانا مکہ وس ریا اے۔ ودھدے ہوۓ حاجیاں تے نمازیاں باجوں سعودی سرکار
ایہنوں وڈھا کرن وچ لگی ہوئی اے۔ ماہ شہر 1,200 مربع کلومیٹر تھاں تے پھیلیا ہویا
اے۔ مکہ وج پانی زمزم دے کھؤ توں ملدا جیہڑا حاجی لوک تبرک لئی اپنے دیساں نوں وی
لے جاندے نیں۔ مینہ کدے کدے وسدا اے تے ایدے نال شہر وج ہڑ و؛ آجاندا اے۔

مسجد الحرام تے اوہدے اندر کعبہ شہر دی مشہور تھاں اے ایدے ول ساری دنیا دے مسلمان
منہ کرکے نماز پڑھدے نیں تے ایتھے حج کرن آندے نیں۔ مکہ وچ اسلام دا سنیہ لیان والے
پیغمبر محمد جمیا تے اوہدا قبیلہ قریش ایتھے ای وسدا سی۔ ابراج البیت دنیا دی اک
زدی بلڈنگ ایھدے نال بن رئی اے۔ زمزم کھؤ وی مسیت نال اے۔ مکہ دے لاگے کرکے حرا دی
غار اے جتھے پہلی واری فرشتہ جبرائیل محمد کول آیا سی۔



https://pnb.wikipedia.org/wiki/%D8%B4%D8%A7%D8%B1%D9%84%D9%85%DB%8C%D9%86

شارلمین (742 814) جرمن فرینک دا 768 توں تے رومیاں دا 800 توں لے کے اپنے مرن 814
تک بادشاہ سی۔ اونے فرینکاں دے بادشائی نوں لیندے تے وشکارلے یورپ تک پھیلادتا۔

شارلمین پیپن () تے برٹراڈا دا پتر سی۔ اوہ 742 چ ویلونیا، بیلجیم چ جمیا۔ اودے
دادے چارلس مارٹل دے نال تے اودا ناں کارل یا چارلس رکھیا گیا۔ پیپن دے مرن تے اودی
بادشائی اودے دو پتراں شارلمین تے اودے پعرا وچ ونڈی گئی اودے پعرا دے مرن تے
شارلمین فرینکاں دا کلا بادشاہ بن گیا۔

شارلمین نے جرمن قبیلیاں نال لڑائیاں دا مڈ رکھیا جیہڑا کئیورے چلیا تے انت تے سارے
جرمنی تے چھاگیا تے جرمناں نوں سعائی بنن تے مجبور کردتا۔ دکھن چ بنو امیہ دے خلاف
اودی لڑائی جت ج نان بدلی تے اونوں واپس جانا پیا۔ اٹلی چ اونے لمبارڈی راج تے مل
ماریا۔

اپنی عمر دے آحری ویلے اپنے کماں دے پورا ناں ہون تے میوسی نال روگی ہوکے 28 جنوری
814 نوں آخن چ مر گیاتے اوتھوں دے کرجے ج اونوں دبیا گیا۔ مرن ویلے اودی عمر 72 ورے
سی تے اونے 47 ورے راج کیتا۔



https://pnb.wikipedia.org/wiki/%D8%B3%D9%86%D8%AF

سند (اردو:سندھ) پاکستان دے چار صوبیاں وچوں اک صوبہ اے ۔ پرانے ویلیاں توں اے
سندیاں دا دیس اے ۔ وکھریاں بولیاں بولن والیاں ٹولیاں تے رہتلاں والے لوک ایتھے
وسدے نیں ۔ پاکستان بنن توں مگروں ایتھے اردو بولن والے ھندستان توں آے ۔ پاکستان
دے ہور پاسیاں توں وی ایتھے لوک آ کے وس ریۓ نیں ۔ سند دے لیندے تے اتلے پاسے
بلوچستان، اتر چ پنجاب چڑھدے پاسے راجستھان تے گجرات تے دکھن چ عرب سمندر اے۔

سند وج انسان 7000 وریاں توں وس رۓ نیں۔ مہرگڑھ دی رہتل چڑھدے ول سند وچ پھیلدی اے۔
ایہ رہتل کئی ہزار ورے مگروں 3000 دے دوالے ہڑپہ رہتل دے وکھالے وج پونگری۔ ہڑپہ
رہتل اپنے کھلار تے بنتر وچ پرانی مصری رہتل تے عراقی رہتل دے جوڑ دی سی تے اپنیاں
گاشاں ویلے ایدھے وچ 5 لکھ دے نیڑے لوک سن۔ سند وج ای ہڑپہ رہتل توں وی پرانی
تھانواں دے نشان ملدے نیں۔ کوٹ ڈجی ایہناں وچوں سب توں اگے ودھویں اے۔ موئنجوداڑو
دا شہر 46 صدیاں پہلے وس ریا سی۔ زلزلہ، ہڑ یا لڑائی ایہ پتہ نہیں چل سکیا جے ایہ
شہر کنج مکیا۔ سند دا ہندو لکھت مہابھارت وچ وی ملدا اے۔ سند ہخامشی، یونانی، موریہ
سلطنتاں دا انگ ریا تے اشوک ویلے ایتھے بدھ مت پھیلیا۔ سنگا ٹبر نے 185 م پ وج
موریہ راج نوں لپیٹ دتا۔ دمتریس باختری نے 180 م پ وچ ہندستان تے ہلہ بولیا تے اپنی
سلطنت وچ سند نوں وی رلایا۔ منندر ویلے ایتھے دے کئی لوک بدھ مت وچ آگۓ۔ 100 م پ دے
دوالے ستھن قبیلیاں نے دکھنی ایشیاء ول آندے نیں۔ سند کشان سلطنت دا اک انگ بندا
اے۔ سند فیر ساسانی تے گپتا سلطنتاں وچ ری ریا۔



https://pnb.wikipedia.org/wiki/%D8%B3%D9%85%D9%81%D8%B1%D9%88%D9%BE%D9%88%D9%84

سمفروپول (Simferopol) (تلفظ: /ˌsɪmfəˈroʊpəl/; روسی: Симферополь;
IPA: [sʲɪmfʲɪˈropəlʲ]; یوکرینی: Сімферополь;) جزیرہ نما کریمیا چ اک شہر اے جو
یوکرین تے روس دے درمیان متنازعہ اے۔ ایہ (یوکرین چ) خود مختار جمہوریہ کریمیا دا
انتظامی مرکزا ے، یا (روس چ ) جمہوریہ کریمیا دا انتظامی مرکز اے۔ کریمیا دے
دارالحکومت دے طور اُپر سمفروپول جزیرہ نما چ اک اہم سیاسی، اقتصادی، تے ٹرانسپورٹ
دا مرکز اے۔ اسدی آبادی 337،285 (2013 آبادی تخمینہ) لوکاں اُپر مشتمل اے۔

قریم یورتی یعنی خانیت کریمیا دے ویلے ایہ کریمیا دا اہم مسلمان شہر تے اسدا ناں آق
مسجد(کریمیائی تاتار بولی چ اق مسجت) اسدا مطلب سفید مسجد روسی سلطنت دے قریم یورتی
اتے مل دے بعد اسدا موجودہ ناں رکھ دتا گیا۔



https://pnb.wikipedia.org/wiki/%D8%B1%DA%A9%DA%BE

رکھ سدابہار لکڑ والے بوٹے نوں کیندے نیں ایدیاں کئی ٹانیاں ھوندیان نیں نالے اک
تنا ھوندا اے جیھڑا اینوں زمین توں اتے چکی رکھ دا اے۔ وڈا ھونے تے ایدی کٹ توں کٹ
اونچائی 3 توں 6 میٹر تک ھوندی اے۔ کج لوک سمجدے نیں جے اگر ایدا قطر 10 سینٹی میٹر
کٹو کٹ ھووے یا گھیر 30 سینٹی میٹر ہووے تے تاں اے رکھ ھووگا۔ اک ٹوں زیادھ نکے نکے
تنے اس نوں چاڑی بنا دندے نیں۔

رکھاں نوں دو ونڈاں وچ ونڈیا گیا اے۔ پھلوالے بوٹے تے ننگے بی۔ پھلوالے بوٹے چوڑے
پتے والے بوٹے وی اکھواندے نیں۔

اک رکھ دیاں جڑاں رکھ نوں سہارا دیندے نال اوہنوں اوہدے لئی پانی تے ودھن والیاں
چیزاں لے کے رکھ دے دوجے اتلے انگاں تک لیجاندی اے۔ ایہ ایہدی نسل ودھان، بچان،
جیوندا رکھن، خوراک کٹھی رکھن تے ہور کئی کم آندی اے۔ پہلی جڑ جیہڑی بی وچوں نکل کے
سدھی تھلے جاندی اے اوہنوں ٹوٹی جڑ کیہندے نیں۔ کج ہفتیاں وچ ای ایہدے توں ہور جڑاں
نکلدیاں نیں جیہڑیاں زمین دی پدھر دی سیدھ وچ پھیلدیاں نیں۔ ویلے نال ٹوٹی جڑ مک
جاندی اے تے ایہ پدھر ول تے دوالے نکلن والیاں جڑاں ریندیاں نیں۔ ایہناں جڑاں دیاں
دیاں سریاں تے جڑ وال نکلدے نیں جیہڑے مٹی چوں پوٹاشیم تے ہور طاقت والیاں شیواں تے
پانی کھچدے نیں۔ جڑ نوں سآ لین دی وی لوڑ ہوندی اے تے صرف دو رکھ ایسے نیں جیہڑے
پانی وج ہوندے نیں: مینگروو تے پانی سرو۔ چوکھے سارے بوٹے کسے فنگس نال مائکوریزا
والا ساک بناندے نیں۔ مائکوریزا ساک نال رکھ فنگس کولوں پوٹاشیم لیندے نیں تے
اوہنوں کاربو ہائیڈ ریٹ دیندے نیں۔ ایہ فنگس جڑاں نوں شکاریاں تے روگاں کولوں
بچاندی اے۔ پرانے نشاناں توں رکھ تے ایس فنگس دا ساتھ 40 کروڑ ورے پرانا دسدا اے۔
کج رکھ جڑاں نال اک دوجے نال جڑ جاندے نیں۔ کج رکھ اپنیاں جراں زمین توں باہر وی
لیجاندے نیں تاں کے آکسیجن لے سکن۔

تنا جڑ تون اتے بوٹے دے پتیان نوں کھلارن دا کم کردا اے تاں جے ایہ جوکھا جانن لے
سکے۔ ایہ بوٹے دی ہر تاں تک پانی تے خوراک لجان دا وی ول اے۔ پھلوالے تے دوجے
بوٹیاں وج تنے دے اتلی پدھر نوں چھل کیندے نیں تے ایہ کج مرے ولگناں نال بندی اے۔
ایہ تنے دے اندرلے جیوندے انگ نون باہرے موسم، پچھ، روگ، پانی، ڈنگراں دے ہلے، اگ
تے ہور رپھڑاں توں بچاندی اے۔ چھل وج موریاں ہوندیاں نیں جیدے توں ایہ سآ لیندی اے
تے ایہ لگاتار بدلدی ریندی اے یعنی ایہدی تھان نویں چھل بندی ریندی اے۔ لندن پین دی
چھل وڈے چھلڑاں وج اپنی جھل لاندی اے تے سلور برچ پٹیاں وج چھل لاندی اے۔ جوں جون
تنا موٹا ہوندا اے ایھدی چھل وج چیر آندے نیں۔ چیڑ دی جھل وچوں گوڑا پانی سار نکلدا
اے جیہنوں جمکن کیندے نین تے ایہ ویریاں نوں پرے نساندا اے جد کے ربڑ رکھ وچوں دد
ورگا پانی سار نکلدا اے۔ سنکونا چھل رکھ دی چھل وچ کڑتن ہوندی اے جیھدے باہجوں
ایہنوں کھانا اوکھا اے۔

چھل دے سب توں اندرلے حصے نوں فلوئم کیندے نین ایہ چانن پکائی وچ بنن والے شکر والے
رس نوں رکھ دے دوجے انگاں تک لجاندا اے۔ ایہ نرم ولگناں دے بنے ہوندے نین تے فلوئم
نال اندر کرکے زائلم ہوندے نیں۔ ایہ نکیاں نالیاں ورگیان ہوندیاں نین تے جڑ توں
پتیاں تک دھاتاں تے پانی لجاندیاں نیں۔ ویلے نال زائلم پکی لکڑ وچ پلٹدی اے تے نویں
زائلم ولکن بندے نیں۔ پکی اندرلی لکڑ دا رنگ زاغلم نالوں گوڑا ہوندا اے تے ایہ
اندرا انگ اے جیہڑا تنے نوں پینڈا کردا اے۔

رکھ بوٹیاں دے کئی ٹبراں وچ ہوندے نیں تے ایہناں دا نسل ودھان دا کم نکے بوٹیاں تے
چاڑیاں نال رلدا اے۔ کئی رکھ اپنے بی بنان لئی اپنے پراگ اک تھاں توں دوجی تھاں تک
لجان لئی ہوا دا سہارا لیندے نیں۔ اچی تھاں تے ہون جاہجوں اوتھے چلن والی ہوا دا
اسانی نال فیدا لیا جاسکدا اے۔ ایس کم لئی رکھ چوکھی گنتی وچ پولن بنا کے ہوا وچ
اچیچے موسم وچ چھڈدے نیں۔ ایہ ایس لئی ہوندا اے جے کسے اپنے دے رکھ دے مادھ پھل تے
پولن دے ڈگن دا چانس تھوڑا ہوندا اے اوہ ایس لئی چوکھی گنتی وچ پولن بنا کے ہوا وچ
چھڈ دے نیں۔ ہوا نال بی بنانوالے رکھاں دے پھلاں دے رنگ نہیں ہوندے تے ناں ای خوشبو
تے اوہناں دے نر مادھ رکھ یا پھل وکھرے ہوسکدے نیں۔ نر رکھ اچے تے مادھ نیوں ہوندے
نیں تاں جے اتوں نر توں پولن ڈگ کے تھلے مادہ پھل تے آۓ۔ چیڑ دے پولن وچ خالی تھان
ہوندی اے جیہڑیایہنون ان وـ اسانی دینید اے تے ایس باہجوں ایہ 500 میل/800 کلومیٹر
تک وی جاسکدا اے۔ رکھوں دے پولن نال لوکاں نون الرجی وی ہوجاندی اے۔

بی کسے رکھ دا اپنی نسل نوں اکے ودھان دا وڈا ول اے تے اوہناں دے بی کئی ناپ تے
شکلاں وچ ہوندے نیں۔ وڈے بی رکھاں توں ای آندے نیں پر دنیا دا سب توں وڈا رکھ سب
توں نکا بی بناندا اے۔ رکھاں دے پھلاں تے بیاں وچ ونسونے نمونیاں نال ایہ پتہ چلدا
اے جے رکھ اپنے بچیاں دی سانبھ وج کنے ول ورتدے نیں۔ کئی رکھ اپنے بی دے دوالے گودے
ورگی مٹھی طاقتوالی کھانوالی شے بناندے نیں جیہنوں دوجے جانور تے پنچھی کھاندے نیں
تے اوس رکھ دے بی نوں دور جا سٹدے نین تے اینج اوہ نویں تھاں تے جا اگدا اے ایس دی
ادھارن امب، مالٹا، جامن، امرود ورگے رکھ آندے نیں۔ ننگے بی وجوں چیڑ اپنے بی نوں
اک پینڈی کون وج بچاندا اے۔ کون وج کئی واری بی کئی ورے پیا ریندا اے جیویں جیک
پائن دا بی اگ لگن نال ای باہر آکے آکدا اے اودوں اگ لگن باجوں جنگل دی زمین تے سوآ
وی ودھ ہوندی اے تے دوجے بوٹے جنہاں نال ایہدا ٹاکرا ہوندا اے اوہ وی سڑ چکے ہوندے
نیں۔ ک‏ی بیاں دے باہرلے چھلڑ پکے پینڈے ہوندے نیں جیویں اخروٹ، بدام، پستہ۔

اک رکھ نوں اگن لئی تھاں تے چانن دی لوڑ ہوندی اے اگر اپنے ای رکھ تھلے ڈگے تے
اوہدا اوتھے اوسے رکھ توں ڈگنوالے ہور بیاں توں بننوالے بوٹیاں نال کھیچل بن جاویگی
ایس لئی کج رکھ اپنے بی ہولے تے پتلے بناندے نیں تاں جے اوہ اڈ کے دو جا ڈکن جیویں
ٹاہلی دا پتلا ہوندا اے تے اڈ کے ہوا نال اپنے ماپے رکھ توں دور جاکے ڈک سکدا اے۔
ایلڈر اپنے بی نال پھوں سارا تیل لادندا اے تے جدون بی پانی وچ ڈگدا اے تے تیردا
ہویا کتے دور جاکے اگدا اے۔ کاپوک دے بی نال لگی روں اوہنوں اڈا کے دور جا کے اگن
وچ سہارا دیندی اے۔ بلدا رکھ اگدا سہارا تے نہیں لیندا پر ایہدی بی والی پھلی دی دو
پاسے سک کے کڑک کرکے وکھرے ہوندے نیں تے ایہدے اندروں بی تیر وانگوں دور جاکے ڈگدا
اے۔ گل بکاؤلی پانی وچ اگدا اے تے ایھدے بی یا نکے بوٹے ایہدے پتیاں وچ ہوا ہون
باہجوں پانی تے تردے ہوۓ اک تھاں توں دوجی تھاں تک جاندے نیں۔ کئی گریاں والے بیاں
نوں جانور زمین وج فیر کھان لئی لکا دیندے نیں تے بھل جاندے نيں ایناں دا پینڈا
چھلڑ زمیں توں وتر لے کے نرم ہوجاندا اے تے بوٹا اگ آندا اے۔

سب توں پہلے رکھ فرن رکھ ہورس ٹیل تے لائکو فائٹ سن جیہڑے کاربونیفرس ویلے وچ 35
توں 25 کروڑ ورے پہلے ہوۓ۔ وٹیزا جنس دے رکھ سب توں پہلے رکھ ہوسکدے نیں ایہ پتھر
ہوۓ نیویارک صوبے وچ ڈیونین ویلے وچ (385 ملین ورے پہلے) لبے نیں۔ ایس توں پہلے
آرکائیوپٹیرس نوں سب توں پرانے رکھ سمجھیا جاندا سی۔ ایہ بی دی تھاں سپور نال اپنی
نسل اگے ودھاندے سن تے ایہ فرن تے ننگے بی دے وشکار ساک سن جیہڑے ٹرائیسک ویلے (20
توں 25 کروڑ ورے پہلے) بنے. گنکگوفائٹا دیاں کئی ونڈاں اک وڈے تھاں تے پھیلیاں سن
پر ہن ایسدا اکو بوٹا گنکگو بچیا اے ایہدے 27 کروڑ ورے پرانے پتھری جاندار وی لبھے
نیں تے ایہ اک جیوندا پتھری جاندار اے ایہنے لمے ویلے وج ایہدے وج کوئی تبدیلی نہیں
آئی۔

وشکارلے ویلے وچ (25 توں 6 کروڑ ورے پہلے تک) کونیفر وددے نیں تے ساریاں زمینی
تھانواں تے اپنے آپ نوں اگاندے نیں۔ ایس مگروں پھلانوالے بوٹے کریٹیشیس ویلے وچ اگے
آندے نیں تے ٹرٹائری ویلے وچ (65 ملین توں 2 ملین پہلے تک) جدوں ساری زمین تے جنکل
سن، ایہ فرن نوں پچھے کر دیندے نیں۔ 15 لکھ ورے پہلے جدوں محول ٹھنڈا ہویا تے جار
برفانی ویلیاں وجوں پہلا برفانی ویلہ آیا تے برف دے اگے ودھن نال جنگل پجھے ہٹدے
گۓ۔ برفانی ویلیاں دے وسرام وچ چنگل فیر اگے ودھدے سن تے اگلے برفانی ویلے وچ فیر
پچھے ہٹ جاندے سن۔

کئی رکھاں دیاں ونڈاں اپنی پسند دے اجیچے جنور اپنے دوالے رکھدیاں نیں۔ انگریزی
بلوط/پیڈنکلیٹ بلوط تے 284 ونڈاں دے کیڑے وسدے نین تے تسمانی بلوط تے 306 کیڑیاں
دیاں ونڈاں وسدیاں نیں۔ کسے رکھ نوں کسے ہور تھاں تے لایا جاۓ تے اوہ اوتھے کیڑیاں
پنجھیاں نوں اپن کول نہیں کھچدا۔ پنجاب دے کئی وڈے شہراں وچ ایسے بدیسی رکھ جیویں
ایلسٹونیا لگاۓ کۓ نیں جنہاں تے کوئی پنچھی نہیں بیٹھدا۔

کج گرم تھانواں تے سیال دے مکن تے جڑ ولوں سیپ اتے ول جاندا اے۔ اتلے امریکہ وچ شکر
میپل چوں رس جڑ توں تنے راہیں اتے ول جاندا اے۔ اوہدے تنے وچ موہری کرکے اوس نوں
کڈیا جاندا اے۔ اوہدا 90% پانی تے 10٪ وکھریاں دھاتاں دا گتاوا ہوندا اے۔ ایہنوں
فیر کج سواد رلا کے ویچیا جاندا اے۔ ککر دے رکھ توں گوند نکلدی اے۔ رکھ دے کئی انگ
مصالے لئی ورتے جاندے نیں دال چینی دال چینی رکھ دی چھل اے۔ لونگ لونگ دے رکھ دے
پھل دیاں ڈوڈیاں نیں۔ جائفل وی اک رکھ دا فروٹ اے۔

جرنل شرمن رکھ کیلیفورنیا امریکہ وچ گھیر نال دنیا دا سب توں وڈا رکھ اے۔ میتھوسلا
4845 ورے دی عمر نال دنیا دا سب توں پرانا رکھ اے۔ ایہ وی کیلیفورنیا وچ اے۔



https://pnb.wikipedia.org/wiki/%D8%AF%D9%85%D8%B4%D9%82

دمشق شام دا راجگڑھ تے حلب مگروں دوجا وڈا شہر اے۔ تے دنیا دے پرانے شہراں چوں اک
اے ۔ ایہہ سمندری پدھر توں 2260 فٹ دی اچائی تے وس ریا اے ،اس دی چارے پاسے پھلواری
نیں جنہاں دے آسے پاسے پہاڑیاں پھلیاں ہوئیاں نیں ۔

ایس شہر تے آرمینی ، اشوری ،تے ایرانیاں کول ریا۔333 مسیح پہلے چ اسنوں سکندر اعظم
نے فتخ کیتا تے 62 ق م چ ایہہ رومی سلطنت دا صوبائی مرکز بنیا ۔

خلافت عمر فاروق چ 635ء ایہہ شہر اسلامی خلافت چ شامل ہوئیا تے 661ء توں 744 ء تک
اموی خلافت دا صدر مقام رہیا ۔ عباسیاں نے بر سر اقتدار آ کے بغداد نوں دارالحکومت
بن لئیا پر دمشق دی اہمیت فیر وی باقی رہی ۔ صلیبی جنگاں دے دوران ایہہ شہر کافی
عرصے میدان جنگ رہیا ۔ 1260ء چ ہلاکو خان نے اس دی اٹ نال ٹ=اٹ بجا دتی تے فیر سو
سال بعد امیر تیمور نے اسنوں فتح کیتا ۔ 1516ء عثمانی ترکاں نے اسنوں عثمانی سلطنت
چ شامل کر لئیا ۔

جدوں شام فرانس دی تولیت چ دتا گئيا تے حلب شہر دے نال دمشق وی ملک دا دارالحکومت
رہیا تے 1946ء چ آزاد شام دا راجگھر بنیا ۔

اس شہر نوں ایہہ فخر وی حاصل اے کہ 3 عظیم الشان اسلامی فاتحین نور الدین زنگی ،
صلاح الدین ایوبی ، تے رکن الدین بیبرس دیاں آخری آرام گاہاں ایتھے نیں ۔

2011ء دے آنکرے مطابق دمشق شہر دی کا آبادی 17،11،000 سی ۔کرد 3،00،000 دی لوک گنتی
نال شہر دی سبتوں وڈی گھٹ گنتی نیں ۔ دمشق 50 لکھ دی آبادی دے گنجان میٹروپولٹن
علاقے دا مرکز اے ۔

شہر دی وڈی گنتی سنی مسلمان نیں تے علوی تے اثنا عشری شیعہ وی کافی گنتی چ نیں۔ ایہ
دسیا جاندا اے کہ دمشق چ 2،000 توں ودھ مسیتاں نیں ،جنہان چوں سبتوں مشہور اموی
مسیت اے ۔ عیسائی شہر دی آبادی دا 15%-20% نیں تے مشرقی جاں نسطوری عیسائیت دا
ہیڈکواٹر وی ایتھے اے ۔ عیسائیاں دی بوہتی گنتی باب توما ، کسا تے غسانی دے علاقےآں
چ اے ۔ ایتھے تھوڑی جہی گنتی شامی عیسائیاں دی وی اے جہڑی ہرات الیہود علاقے چ وسدی
اے ۔تہودیاں دی ایتھے وسوں رومی سلطنت دے ویلے توں ا ے ۔

دمشق شام چ تعلیم دا وڈامرکز اے تے شام دی سبتوں وڈی تے پرانی یونیورسٹی ،دمشق
یونیورسٹی وی ایتھے اے ۔

دمشق دا موسم ٹھنذا صحرائی اے, جہرا لبنانی پہاڑاں پاروں اے۔ گرمیاں خشک ، گرم تے
گھٹ حبس آلیاں ہندیان نیں ،سردیاں ٹھنڈیاں تے کجھ مینہہ ہندیاں نیں برفباری وی ہندی
رہندی اے ۔ سالانہ مینہہ 130 mm (0 ft), پیندا اے جہڑا مئی توں اکتوبر تک وردا اے.



https://pnb.wikipedia.org/wiki/%D8%A8%D9%84%D8%BA%D8%A7%D8%B1%DB%8C%DB%81

بلغاریہ ،سرکاری ناں جمہوریہ بلغاریہ ، جنوب مشرقی یورپ چ بلقان چ واقع اک ملک اے
،جسدیاں سرحداں پنجاں ملکاں نال ملدیاں نیں ۔ شمال دریاۓ ڈینیوب دے نال نال رومانیہ
، مغرب چ سربیا تے میکدونیہ ، جنوب چ ترکی تے یونان تے مشرق چ کالا سمندر اسدیاں
سرحداں تے واقع نیں ۔

یورب چ پہلی بلغار بادشاہت قرون وسطی چ 7ویں صدی عیسوی چ قائم ہوئی تے پہلی بلغار
سلطنت 681ء توں 1081ء تک قائم رہی ، جس نے آہستہ آہستہ بلقان دا زیادہ تر حصہ اپنے
زیر قبضہ لے آندا تے اپنے حروف تہجی ، ادب تے ثقافت مشرقی یورپ دے سلاو تے دوجے
قبیلیاں چ پھیلاۓ ۔ کئی صدیاں بعد دوجی بلغار سلطنت[1185ء توں 1395ء/1422ء]دے خاتمے
تے نال ای بلغاری بادشاہتاں تقریبا 5 صدیاں لئي ترکاں دی عثمانی سلطنت دے قبضہ ہیٹھ
چلیاں گئیاں ۔ 1877ء-1878ء دیاں ترک روس جنگاں نے ، آئینی بادشاہت دے طور تے
بلغاروی ریاست دے قیام چ مدد کیتی تے 1878ء چ معاہدہ سان سٹیفانو دے نتیجے چ تیجی
بلغار ریاست قائم ہوئی ۔ 1908ء چ سلطنت عثمانیہ دے اندرونی خلفشار توں فائدہ چکدے
ہوۓ بلغاریہ دی الیکزنڈر مالینوف حکومت تے بلغاروی شہزادے فرڈینینڈ نے باضابطہ طور
تے پرانے راجگھر "ویلیکو" چ مکمل آزادی دا اعلان کردتا۔

دوجی جنگ عظیم دے بعد 1945ء چ بلغاریہ اک کیمونسٹ ریاست بن گئيا تے مشرقی بلاک چ
شامل ہوگئیا ۔ ٹوڈور ژیوکوف 1956ء توں 1989ء تک 33 سال بلغاریہ دی سیاست تے چھائیا
رہیا ۔ 1990ء چ 1989ء دے انقلاب توں بعد کیمونسٹ پارٹی دی اقتدار توں مناپلی ختم
ہوگئی تے بلغاریہ جمہوریہ بن گئیا تے فری مارکیٹ کیپیٹلزم نظام معیشت اپنا لئیا ۔
ہن بلغاریہ اک پارلیمانی جمہوریہ اے تے 2007ء یورپی یونین دا تے 2004ء چ نیٹو دا
رکن بنیا ۔



https://pnb.wikipedia.org/wiki/%D8%A8%D8%B7%D9%84%DB%8C%D9%85%D9%88%D8%B3

بطلیموس دوجی صدی دا اک تارہ گرو ، جغرافیہ گرو تے ریاضی گرو سی ۔ ایہہ اسکندریہ
مصر چ جمیا ۔ اس دی وڈی لکھت الماگست اے ، جہڑی 13 انگاں تے اے ۔ ایہ تارہ پڑھت تے
اے ۔ پہلے 2 انگاں وچ تارہ پڑھت تے ریاضی دے ولاں بارے لکھیا گئیا اے ، تیجے انگ وچ
سال دی لمبائی تے سورج دی ٹور تے گل بات کیتی گئی اے ۔ چوتھ انگ وچ مہینیآں دی
لمبائی تے چن دے گھٹن ودھن تے اے ۔ 5ویں مقالے چ سورج ، چن تے زمین دا قطر تے سورج
توں اینہاں دے پینڈے نوں دسیا گئیا اے ۔ الماگست وچ تارہ پڑھت دا 150ء دے نیڑے تک
دی جانکاری کٹھی کرتی گئی اے۔

اس کتاب چ بطلیموس نے اپنا بنائیا ہوئیا پربندھ دسیا اے ، جہڑا ڈیڑھ ہزار سال تک
ٹھیک سمجھیا جاندا رہیا اے تے اسنوں بطلیموسی پربندھ دا ناں دتا گئیا سی ۔ جس دے
باجوں زمین کھڑی اے تے سورج ، چن تے دوجے پاندھی اس دے دوالے گھمدے نیں ۔ 1400ء چ
پولینڈ دے تارہ گرو کوپر نیکس نے بطلیموسی سوچاں نوں غلط ثابت کیتا ۔ بطلیموس دی اک
ہور کتاب جغرافیہ بطلیموس 8 جلداں چ اے ، اس کتاب نوں وی الماگست ورگی اہمیتحاصلاے۔



https://pnb.wikipedia.org/wiki/%D8%A7%DA%A9%DA%BE%D8%A7%D9%86

اکھان کسے بولی وچ سادھ، پکی پینڈی تے سیانی گل، ہوندی اے جیہنوں سارے جاندے نیں تے
اوہناں اوہنوں سنیا ہوندا اے۔ ایہ انساناں دا ورتیا ہویا کوئی کم ہوندا اے۔ ڈاکٹر
شہباز ملک اپنی منی پرمنی پنجابی کتاب ساڈے اکھان دے وچ پہلی گل چ لکھدے نیں:

اکھان : کسے اجیہی آکھی ہوئی گلّ نوں اکھان کہندے ہن جس دے تھوڑھے جہے شبداں وچّ
جیون دا تتّ نچوڑ سمویا ہووے۔ اکھاناں دے شبداں وچّ سدیوی سچ ہندا ہے جس نوں تھوڑھی
کیتے جھٹھلایا نہیں جا سکدا۔ اس لئی اکھان کافی حد تکّ سرب پروانت ہندے ہن۔ ودواناں
ولوں ایہہ گلّ منی گئی ہے کہ کسے وی بھاشا نوں چست اتے ٹکسالی (سکے بند) بناؤن وچّ
محاورے اتے اکھاناں دا وشیش مہتو ہندا ہے۔ کیونکہ اکھان روپک پکھ توں (آکار وچّ)
چھوٹے، بھاوَ وچّ تکھے اتے شیلی پکھوں گندویں ودھی والے ہندے ہن۔ ایہناں دی گھاڑت
بڑی جوکھویں (سنتلت) اتے چال لے بھرپور ہندی ہے۔ اسے لئی ایہناں دا روپ کاوک ہون دے
نال-نال کئی طرحاں دے گناں والا ہندا ہے۔ ایہو کارن ہے کہ صدیاں بیت جان تے وی
اکھاناں دی نہار وچّ کوئی فرق نہیں پیندا۔

ایوں کیہا جا سکدا ہے کہ پنجابی اکھاناں وچّ جیون دی ساری شوخی اتے رنگت بھری ہوئی
ہے۔ ایہناں اکھاناں نال منکھ دی سانجھ سدیوی ہے۔ اکھان پتھ پردرشک دی بھومکا
نبھاؤندے ہن۔ اکھان اپنی وینگ ودھی راہیں کئی کجھ سجھاء دندے ہن پر اوہ برے نہیں
لگدے، کیونکہ اوہناں دے ارتھاں وچّ جیون دی مٹھاس بھری ہوئی ہندی ہے۔



https://pnb.wikipedia.org/wiki/%D8%A7%D9%86%D9%88%D8%B1_%D9%85%D8%B3%D8%B9%D9%88%D8%AF

انور مسعود پنجابی دے شاعر نیں۔ پنجابی دے نال اوہناں نیں اردو تے فارسی چ وی لکھیا
اے۔ اوہناں دی کتاب میلہ اکھیاں دا پنجابی دی سب توں چوکھی جھپنوالی کتاب اے۔
پاکستانی سرکار نے اوہناں نوں اوہناں دے کم تے سوہنے کم دا ٹکا وی دتا اے۔

انور مسعود گجرات، پنجاب وچ 8 نومبر 1935 نوں جمے۔اوہ محمد عظیم دے پتر نیں تے
اقبال بیگم اوناں دی ماں دا ناں سی۔ اوناں دا اک بھرا تے چار پیناں نیں۔ بھرا دا
ناں طارق مسعود اے۔ اوناں دا ٹبر لہور آیا تے اوہ وی ایتھے آے تے لہور توں ای
اوہناں دی پڑھائی ٹری۔ زمیندارہ کالج گجرات وی پڑھے۔ اورینٹل کالج لہور توں 1961 وچ
سونے دے ٹکے نال فارسی چ ایم اے کیتا۔ گورنمنٹ ہائی سکول کنجاہ وچ پڑھان دا مڈھ
رکھیا۔ 1962 توں 1996 تک پنجاب دے وکھرے کالجاں چ لیکچرر/پروفیسر رۓ تے فارسی
پڑھاندے رۓ۔ اجکل اسلام آباد چ وس رۓ نیں۔ پنجابی شاعری دے اوہ سب توں منے پرمنے
شاعر نیں ۔اوہناں دا شعر سنان دا اپنا ای رنگ اے۔

شاعری دا شوق اوناں نوں اپنے گھروں لبیا۔ اوناں دے تایا جي عبدالطیف افضل شاعر سن۔
اوناں دی نانی کرم بی بی عاجز شاعرہ سن تے گل و گلزار اوہناں دے شعراں دے مجموعے دا
ناں اے۔



https://pnb.wikipedia.org/wiki/%D8%A7%D8%AA%D9%84%D8%A7_%D8%A7%D9%85%D8%B1%DB%8C%DA%A9%DB%81

اتر امریکہ (North America) زمین دے اتلے ادھے حصے چ تے لیندے حصے ول اک براعظم اے۔
ایہنوں اتری دکھنی امریکہ دا نکا براعظم وی کیا جاسکدا اے۔ ایدے اتر ول آرکٹک وڈا
سمندر، چڑھدے ول اوقیانوس وڈا سمندر، لیندے ول بحرالکاہل وڈا سمندر، دکھن ول
کریبیئن سمندر تے دکھنی امریکہ اے۔

ایہ 24,709,000 مربع کلومیٹر (9,540,000 مربع میل) تھاں تے پھیلیا ہویا اے۔ ایہنے
زمین دا 4.8% تھاں تے سکی زمین دا تھاں ملیا ہویا اے۔ ایدے 23 دیساں وچ 529 ملین
لوک وسرۓ نیں۔ تھاں نال (ایشیاء تے افریقہ مگروں) ایہ دنیا دا تیجا وڈا تے لوک گنتی
نال (ایشیاء، افریقہ تے یورپ مگروں) دنیا دا چوتھا وڈا براعظم اے۔ ایہدا لامت تھاں
کینیڈا، امریکہ تے میکسیکو نے گھیریا ہویا اے جد کے نکے دیس وشکارلے امریکہ تے
کریبین وچ وسدے نیں۔

ایدا ناں اک اطالوی سمندری کھوجی امریگو وسپوکی دے ناں تے جیہنے 1497 تے 1502 دے
وشکار ایسدے کںدیاں دے دوالے پھریا تے ایہ گل دسی جے ایہ تھاں ہندستان نئیں، جرمن
نقشے بنانوالیاں مارٹن والڈیسملر تے میٹتھیاس رنکمان نے 1507 وچ رکھیا۔

پرانا جیون ویلہ دے انت تے وشکارلہ ویلہ (جیالوجی) دے مڈھ تے اتلا امریکہ وڈے
براعظم پینجیہ نال جڑیا سی تے یوریشیاء دے لیندے پاسے ول سی۔ پینجیہ دے بنن تے، 48
کروڑ ورے پہلے، اپلیچین پہاڑ بنے تے ایہناں نوں اسیں دنیا دے سب توں پرانے پہاڑ کہ
سکنے آں۔ 20 کروڑ ورے پہلے جدوں پینجیہ وچ تریڑاں پیاں تے ایدے انگ اک دوجے توں پرے
ہون لگے تے اتلا امریکہ لوریشیہ وچ سی یوریشیاء توں وکھرا ہون توں پہلے تے آپ
براعظم بنن توں پہلے کریٹیشیس ویلے وچ 8 توں 5۔5 کروڑ ورے پہلے راکی پربت دھارے
بنے۔ پانامہ دی پٹی 30 لکھ ورے پہلے ابھری جیدے بنن تے اتلا امریکہ دکھنی امریکہ
نال جڑیا۔ 10،000 ورے پہلے برفانی ویلہ مکن تے گلیشیر دے پچھے ہون تے وڈیاں جھیلاں
بنیاں۔ اتلا امریکہ وچ پرانے ویلیاں نوں سب توں چنگے ول نال ویکھیا جاسکدا اے۔
ڈائنوساراں دیاں جنیاں ونڈاں امریکہ وچ ملیاں نیں دنیا دے کسے ہور دیس یا تھاں تے
نہیں ملیاں۔ ایدی وجہ ایتھوں دیاں زمینی پدھراں، محول، تریخ تے لوکاں وچ لبن دی پکھ
اے۔

انساناں دے ایتھے وسن بارے کئی سوچاں نیں۔ پرانے دیسی لوکاں دیاں کہانیاں وچ ایہ
لوک سدا توں ایتھے ای وس رۓ سن۔ ایس گل تے سوچاں آکے جڑدیاں نیں جے آخری برفانی
ویلے دے مکن تے ایشیاء توں بیرنگ زمینی پل راہیں لوک یا پرانیاں کشتیاں تے بیٹھ کے
ایتھے اپڑے جدوں ایشیاء برف نال الاسکا نال جڑیا ہویا سی۔ ایہ تھلے ول کینیڈا،
امریکہ، میکسیکو تے ہور تھلے ول پھیلدے وسدے تے رہتلاں بناندے گۓ۔ دکھن ول وائی
بیجی وچ وادا مایا رہتل ہتھوں ہویا۔ مایا رہتل وچ لکھن دا ول ٹریا، اہرام تے مندر
بنے، اک کیلنڈر بنایا گیا تے 400 م پ دے نیڑے صفر دی سوچ وی آئی، پرانے عراقیاں توں
کجھ صدیاں ای مگروں۔ ٹماٹر تے مکی دا رواج ایتھون ساری دنیا وچ گیا۔ مایا رہتل
تھلویں میکسیکو تے گوئٹے مالا وج ہے سی جدوں ایتھے ہسپانوی کھوجی تے فوجی اپڑے۔

ہرنان کورٹیز نے 1521 وچ ازٹیک سلطنت تے سپین ولوں مل ماریا۔ ایہ کھوج ویلہ سی۔
یورپی لوک امریکہ دیاں تھانواں تے اپنے کلیم بنا رۓ سن تے اوہناں دے آن نال ایسیاں
بیماریاں وی ایتھے اپڑیاں جناں دا ایتھوں دے پرانے لوکاں کول کوئی بچاؤ نئیں سی۔
پرانے لوکاں دی گنتی روگاں تے خونی لڑائیاں باجوں تھوڑی ہوندی گئی۔

اتلا امریکہ نویں دنیا یا لیندے ادے پاسے دے اتلے انگ نوں کیندے نیں۔ پانامہ تے
کولمبیا دے بارڈر تے ڈارین دا چھمب والا تھاں ایہنوں دکھنی امریکہ توں وکھ کردا اے۔
کج لوک پانامہ نہر تے اتلا امریکہ مکا دیندے نیں۔ کریبین جزیرے اتلے امریکہ دا انگ
نیں۔ براعظم دے سمندری کنڈے لمے تے ٹٹے پجے نیں۔ خلیج میکسیکو براعظم اندر پانی دا
وڈا کٹ اے ایس مگروں خلیج ہڈسن، خلیج سینٹ لارنس تے خلیج کیلیفورنیا آندیاں نیں۔

ایدے جزیریاں وچ کینیڈی آرکٹک جزیرہ جٹ، باہاما، گریٹر انٹلیز، لیسر انٹلیز، الیوٹن
جزیرے تے گرینلینڈ نیں۔ ایس براعظم نوں چار وڈے جغرافیائی تھانواں وچ ونڈیا جاسکدا
اے (تے اگے اوہناں نوں کئی نکے تھانواں وچ ونڈیا جاسکدا اے): وڈے ویہڑے، ایہ خلیج
میکسیکو توں لے کے کینیڈی آرکٹک تک پھیلے نیں؛راکی پہاڑ تے کیلیفورنیا توں لے کے
الاسکا دا پہاڑی تھاں؛ کینیڈی شیلڈ؛ اپلیچین پہاڑ تے چڑھدے کنڈے تے ویہڑے۔

جیالوجی دے ناپ نال کینیڈا دنیا دے سب توں پرانے تھانواں وچ گنیا جاندا اے۔ ایدیاں
ادیاں پڑیاں کیمبرین توں پہلے ویلے دیاں نیں تے کینیڈا وچ کچیاں دھاتاں دے ان گنت
ذخیرے نیں۔

اتلے امریکہ نوں چار وڈے پاسیاں وچ ونڈیا جاسکدا اے: وڈے ویہڑے جیہڑے خلیج میکسیکو
توں لے کے کینیڈی آرکٹک تک پھیلے ہوۓ نیں۔ لیندے ول جوان پہاڑ جیہناں نوں راکی پہاڑ
کیندے نیں، ایہدے وج کیلیفورنیا، الاسکا، وڈا پانڈا تے کینیڈی شیلڈ اندے نیں۔ جڑھدے
ول اپلیچین پہاڑ نیں اوقیانوس دا سمندری کنڈا تے تھلے فلوریڈا جزیریورگا اے۔
میکسیکو دے لمے اجے نیوین تھاں، پربت دھارے نیں۔ راکیپروشکابربت دھارااجے راکی تے
کنڈے دے پربت دھارےجیہڑے کیلیفورنیا، اوریگن، واشنگٹن تے برطانوی کولمبیا تک پھیلے
نیں۔ سب توں اچی چوٹی دینالی الاسکا وج اے۔

اتلے امریکہ وچ سب توں جوکھی لوک گنتی والا دیس امریکہ ہے۔ ایتھے 311.6 ملین لوک
وسدے نیں؛ میکسیکو 112,322,757 لوکاں نال دوجا وڈا دیس اے تے 32,623,490 لوکاں نال
تیجا وڈا دیس اے۔ میکسیکو شہر، نیویارک شہر، لاس اینجلس، شکاگو، ٹورونٹو، ہوانا تے
مونٹریال ایس براعظم دے وڈے شہر نیں۔ اتلا امریکہ وچ کئی نسلاں دے لوک وسدے نیں۔
ایتھے پرانے ریڈ انڈین، یورپی گورے کالے افریقی وڈیاں نسلی ٹولیاں نیں۔ چینی تے
دکھنی ایشیاء دے واسی وی وڈی گنتی وچ ایتھے ہیگے نیں۔

فرینچ بولی دا اتلے امریکہ وچ کئی صدیاں توں چلن ریا اے۔ کینیڈا سرکاری حساب نال
دوبولیا دیس اے جتھے انگریزی تے فرینچ سرکاری بولیاں نیں۔ کیوبک دے صوبے دی سرکاری
بولی فرینج اے جتھے ایہ 95% لوکاں دی پہلی یا دوجی بولی اے۔ نیوبرنسوک وچ وی ایہ
انگریزی نال اک سرکاری بولی اے۔ سینٹ پیرے تے مائکلیون، فرینچ لیندے انڈیز تے
امریکی صوبے لوئزیانا وچ وی فرینچ بولی جاندی اے تے سرکاری پدھر تے وی منی گئی اے۔
فرینچ کریبین دے ہور جزیریاں تے وی بولی جاندی اے۔

انگریزی، امریکہ، کینیڈا، بیلیز تے کئی کریبین جزیریاں وچ بولی جاندی اے۔ ایہ بولن
تے تھاں پسار نال اتلے امریکہ دی سب توں وڈی بولی اے۔

ہسپانوی میکسیکو، کیوبا، نکاراگوآ، کوسٹاریکا، گوئٹےمالا، پانامہ، ایلسیلواڈور،
ہونڈوراس، ڈومینکی لوکراج وچ ایہ وڈی بولی اے۔ ایہنوں امریکہ دے کئی شہراں تے
صوبیاں وچ وی چوکھے لوک بولدے نیں۔



https://pnb.wikipedia.org/wiki/%DB%81%D9%86%D8%AF-%DB%8C%D9%88%D8%B1%D9%BE%DB%8C_%D8%A8%D9%88%D9%84%DB%8C%D8%A7%DA%BA

ہند-یورپی بولیاں بولیاں دی اک ٹولی اے۔ جس دے وچ دنیا دیاں 449 بولیاں ہیگیاں نیں
۔

بولیاں دی اس ٹولی دیاں وڈیاں بولیاں انگریزی، جرمن، پنجابی، اردو، فرانسیسی ،
ہسپانوی ، پرتگیزی ، اطالوی ، روسی، فارسی، دری ، پشتو، سندی، ہندی ، مراٹھی ،
کشمیری تے بنگالی بولیاں ہے گیاں نیں۔ اینہاں بولیاں دے بولن آلے دی گنتی 1 ارب 70
کروڑ توں ودھ اے ۔

ہندستان تس یورپ دیاں بولیاں چ مماثلت ہندستان چ 16ویں صدی عیسوی چ آن آلے یورپیاں
نے لبھی ۔ 1583ء چ گوا چ اک انگریز مشنری ، تھامس سٹیفنز ، نے ہندستانی بولیاں تے ،
یونانی تے لاطینی وچکار مماثلت نوٹ کیتی ۔ اپنے ایہہ مشاہدے اسنے اپنے بھائی نوں
لکھے اک خط چ لکھے ۔ قدیم بولی سنسکرت بارے سبتوں پہلے فلیپو ساسیتی (فلورنس ، اٹلی
چ 1540ء چ جمیا) نے لکھیا ، جہڑا اک تاجر سی تے ہندستان چ آیا ۔ اسنے سنسکرت تے
اطالوی بولی چ کجھ مشترک لفظ مشاہدہ نوٹ کیتے ۔



https://pnb.wikipedia.org/wiki/%DB%81%D8%A7%D8%A6%DB%8C%DA%88%D8%B1%D9%88%D8%AC%D9%86

ہائیڈروجن پیریاڈک ٹیبل دا پہلا عنصر اے تے اے کائنات وچ سب توں زیادہ پایا جانے
والا عنصر وی اے۔ زمین تے ہائیڈروج نواں سب توں زيادہ پایا جانے والا عنصر
اے۔سٹینڈرڈ ٹمپریچر تے پریشر تے ہائیڈروجن دا کوئ رنگ، بو تے زائقہ نہیں ہوندا تے
اے دو ایٹماں نال رل کے بنی اک گیس ہوندی اے جیدا مالیکیولر فارمولا H2 اے۔ دنیا وچ
ایٹامک ہائڈروجن بہت کم ہوندا اے کیونکہ اے دوجے ایلیمنٹاں نال رل کے کوویلنٹ جوڑ
بنا لیندا اے۔ ہائڈروجن پانی وچ تے بتیرے آرگینک کمپاؤنڈاں وچ ہوندا اے۔

رابرٹ بوائل نے 1671 وچ لوۓ چون تے پتلے تیزاب دا آپسی میل ویکھیا جیدے انت تے
ہائیڈروجن گیس بنی۔ ہینری کیونڈش پہلا بندا سی جینے ہائیڈروجن نوں وکھری شے لئی
پشانیا۔ اوہنے ایہ گل آکھی جے ایہ اگ لگن والی ہوا فلوجسٹن اے۔ اوہنے 1681 وچ ایہ
گل وی لبھی جے اکر ایس کیس نوں ساڑیا جاوے تے ایہ پانی بن جاندی اے۔ عنصر ل‏یئی
ایہنوں لبھن تے اوہدا ناں ای منیا جاندا اے۔ 1783 وچ انٹونی لیوائزر نے ایہنوں
ہائیڈروجن دا ناں دتا۔



https://pnb.wikipedia.org/wiki/%DA%A9%DB%8C%D8%B1%DB%8C%D8%A8%DB%8C%D9%86_%D8%B3%D9%85%D9%86%D8%AF%D8%B1

کیریبین لہندے ادھ کرہ دا اک سمندر اے جہڑا اصل چ وڈا سمندر اوقیانوس دا حصہ اے ۔
ایہہ سمندر خلیج میکسیکو دے چڑھدے دکھن چ واقع اے تے دکھن چ دکھنی امریکا لہندے تے
دکھن چ میکسیکو تے گھبلے امریکا تے چڑھدے چ کیوبا ، ہسپانولیا ، جمیکا تے پورٹو
ریکو سمیت کئی جزیرےآں دے وچکار گھرئیا ہو ئیا اے ۔ کیریبین سمندر دا پورا علاقہ تے
غرب الہند دے جزیرے تے نال لگدے ساحلاں نوں مجموعی طور تے کیریبیئن آکھئیا جاندا اے
۔

کیریبیائی سمندر بحر اوقیانوس دا اک سمندر ہے۔ اس دے لہندے اتے دکھن-لہدے وچّ
میکسیکو اتے وچکار امریکہ، اتر وچّ گریٹر ایننٹلز، چڑھدے وچّ لیسر ایننٹلز اتے دکھن
وچّ دکھنی امریکہ ہے۔

سارا کیریبیائی سمندر، ویسٹ انڈیز اتے کجھ نال-لگویں سمندر ساحلاں نوں اکٹھیاں نوں
کیریبیائی کیہا جاندا ہے۔

کیریبین سمندر نمکین پانی دے وڈے سمندراں چون اک اے تے تقریبا 2754000 مربع کلومیٹر
تے پھیلئیا ہوئیا اے ۔ اس دی سب توں ڈوہنگی تھاں کیوبا تے جمیکا دے وچکار کے مین
جزائر دے لاگے اے ، جتھے اس دی گہرائی 7686 میٹر اے ۔ کیریبیئن ساحلی علاقے چ کئی
خلیجاں نیں جنہآں چ خلیج وینزویلا ، خلیچ ڈارین ، خلیج موسکیٹو تے خلیج ہونڈیورس
مشہور نیں ۔



https://pnb.wikipedia.org/wiki/%DA%A9%D9%84%DB%8C%D8%AC%DB%81

کلیجہ یا جگر ریڑھ دی ہڈی آلے جانداراں تے جنوراں دا اہم انگ اے۔ انسان دے پنڈے دا
اک پاسہ اے جیڑا جیون لئی بڑا ضروری اے۔ کلیجہ کئی کم کردا اے جناں چ پنڈے چ نہراں
نوں مکاناں، پروٹین بنانا تے ایہو جئے کیمیکل بنانا جناں نال ہاضمہ ٹھیک ریندا اے۔
کلیجہ ناں کم کرے تے جنا اک دن نئی کڈ سکدا۔

کلیجہ رتے بھورے رنگ دا ہوندا اے تے ایہدے وکھری شکل تے سائز دے چار لوب ہوندے نیں۔
اک انسانی کلیجے دا وزن 1٫44 توں 1٫66 کلو گرام تک ہوندا اے۔ کلیجہ اک نرم تے تکونی
انگ اے۔ اے جسم دا سب توں وڈا اندرآلا انگ (بار آلا سب توں وڈا انگ کھل اے) تے جسم
دا سب توں وڈا غدود اے۔ اے معدے دے سجے پاسے تے پتے دے اپر آلے پاسے ہوندا اے۔ اے
لعو دی دو وڈی ناڑاں نال جڑیا ہوندا اے، ہیپیٹک آرٹری تے پورٹل وین۔ ہیپیٹک آرٹری
وچ "اے اورٹا" توں لعو آندا اے۔ پورٹل وین وچ او لعو ہوندا اے جو تلی، لبلبے تے
ہاضمہ پربندھ توں ہاضمے دے بعد بندا اے۔ اے لعو دی ناڑاں ہور نکیاں ہو کے کیپیلریاں
بناندیاں نیں جو کلیجے دے لوبیولاں ول ٹر جاندیاں نیں۔ کلیجے دے لوبیول اوہدی کم
کرن دی اکائیاں نیں۔



https://pnb.wikipedia.org/wiki/%D9%BE%D8%B1%D9%88%D8%B4%DB%8C%D8%A7

پروشیا اک تریخی جرمن ریاست سی جیڑی پروشیا تے برانڈنبرگ نوں رل کے بنی سی۔ پروشیا
نے جرمنی تے یورپی تریخ گوڑے نشان چھڈے۔

بول پروشیا پرانے پروشین توں بنیا اے جیڑے بالٹک سمندر دے کنڈے تے لیٹویا تے
لیتھوینیا نال جڑے ہوۓ لوک سن جناں تے ٹیوٹن جیداراں نے مل مار لیا۔ وشکارلے تے
لیندے جرمنی توں لوکاں دے آن نال اے تھاں جرمن ہوندی گئ۔ 1618 چ برانڈنبرگ تے
پروشیا اکھٹے ہوۓ تے 1701 چ پروشیا دے اک بادشاہ دی ریاست ہون دا ڈھنڈورا پٹیا گیا۔
فریڈرک (1740-1786) دے ویلے پروشیا یورپ دی اک وڈی تے تگڑی ریاست سی۔ چانسلر بسمارک
نیں نکیاں نکیاں جرمن ریاستاں نوں اکھٹا کر کے 1871 چ جرمن سلطنت دی نیو رکھی جیدے
چ وڈا پاسا پروشیا دا سی۔ پروشیا سیاست، سائنس تے ہور دوجیاں راہواں چ سب توں اگے
سی۔ ہوہنزولرن بادشاہواں دے دور چ پروشیا سب توں اتے سی پر 1918 دی ہار توں بعد
ہوہنزولرن ٹبر مک گیا 1947 چ جرمنی دے دشمناں نیں پروشیا جیڑا کے جرمنی دا اک صوبہ
سی اونوں مکا دتا بلکہ اودا ناں لینا وی بند کر دتا گیا۔



https://pnb.wikipedia.org/wiki/%D9%86%DB%8C%DA%98%D9%86%DB%8C_%D9%86%D9%88%D9%88%DA%AF%D9%88%D8%B1%D8%AF

نیژنی نووگورد اپنی 12،50،615 دا آبادی نال روس دا ماسکو ، سینٹ پیٹرزبرگ ،
نووسیبیرسک تے ییکیترنبرگ مگرون 5واں وڈا شہر اے ۔ ایہہ روس دے نیژنی نووگورد
اوبلاست دا اک شہر تے انتظامی مرکز (راجگڑھ) اے ،اس دے نال نال ایہہ وولگا وفاقی
ضلع دا انتظامی مرکز وی اے ۔

1932ء توں 1990ء تک شہر دا ناں ، میکسم گورکی جہڑا ایتھے جمیا دے ناں اتے گورکی
رہیا ۔

اس تھاں اتے 1221ء چ روس دے یوری دوم نے لکڑی دے اک پہاڑی قلعے دی نیونہہ رکھی ،
جہڑا اس راجواڑے دے دو اہم دریاواں وولگا تے اوکا دے سنگم اتے واقع سی ۔ نیژنی
نووگورد دے ناں دا مطلب تھلواں نواں شہر اے ، جہڑا پرانے شہر ویلیکی نووگورد توں
علیحدہ شناخت لئی رکھیا گیا ۔ اس شہر دے اہمیت دے حامل محل وقوع پاروں اسنوں مسلسل
موردوی حملے دا خطرہ رہیا ۔ منگولاں نے 4 مارچ 1238ء چ اس قلعے اتے مل مار لیا ۔

ماسکو تے تویر نال نال ، نیژنی نووگورد ، اوہناں کئی نویں بسے قصبےآں چوں اک سی
جہڑے اپنی غیر اہمیت پاروں منگولاں دی تباہی توں بچے رہے ، پر تاتاریاں (طلائی
اردو) دی باجگزاری چ روسی سیاسی جیون دے اہم مرکز بنے ۔ منگول خان نال اک معاہدے
نال نیژنی نوزگورد نوں 1264ہ چ ولادیمیر سوزدال راجواڑے چ ضم کردتا گیا ۔ 86 سالاں
مگروں اسدی اہمیت ہو ودھ گئی ، جدوں سوزدال دے طاقتور راجواڑے دا راجگڑھ ، گرودیتس
1350ء چ توں ایتھے منتقل ہویا ۔ شہزادہ اعظم دمیتری کونستانتینووچ (1323ء توں
1383ء) نے اپنے راجگڑھ نوں ماسکو دے برابر حریف بنان دا سوچیا ، اسنے ایتھے پتھر دا
بالا حصار (قلعہ) تے کئی گڑجے اسارے ۔

1392ء چ شہر دے ماسکوی روس چ انضمام دے مگروں مقامی شہزادےآں نے ماسکو چ سکونت
اختیار کرلئی ۔ 1408ء چ کریمیائی تاتاراں دے سردار ایدیگو ہتھوں جلن مگروں ، نیژنی
نووگزرد نوں مڑ اساریا گیا تے خانان قازان دے خلاف ماسکوی روس دیاں لڑائیاں چ ایہہ
اک مضبوط قلعے دے طور اتے سامنے آیا ۔ اس دی لال اٹاں آلی کریملن روس دے مضبوط تے
پہلے قلعےآں چوں اک اے ، جہڑی 1508ء توں 1511ء وشکار اک اطالوی پیٹر دی نگرانی چ
اساری گئی ۔ ایہہ قلعہ اینا مصبوط سی کہ 1520ء تے 1536ء دے خانان قازان دے تاتاریاں
دے شہر دے محاصرے خلاف کھڑی رہی ۔

نیژنی نووگورد اوبلاست صنعتی پیداوار دے لحاظ نال روس چ 7ویں نمبر اتے اے ۔ اوبلاست
چ 650 صنعتی کمپنیاں نیں جنہاں چ تقریبا 7 لکھ مزدور کم کردے نیں ، ایہہ اوبلاست دے
کل مزدوراں دا 62 فیصد اے ۔

شہر روسی شاہراں ایم 7 ، جہڑی ماسکو ، نیژنی نووگورد، قازان تے اوفا نوں ملاندی اے
اتے واقع اے تے مقامی سرگ نیٹ ورک دا مرکز اے ۔

نیژنی نووگزرد دے سترریگینو ہوائی اڈے توں روس] دے وڈے شہراں لئی سدھیاں فلائٹاں
نیں تے اسدے نال نال فرینکفرٹ (جرمنی) لئی وی ہفتے چ اک دن فلائٹ اے ۔

نیژنی نووگزرد دریائے وولگا اتے مسافراں تے کارگز شپنگ دا اہم مرکز اے ۔ گرمیاں چ
کروز بحری جہاز نیژنی نووگورد ، ماسکو ، سینٹ پیٹرزبرگ تے استراخان وچکار چلدے نیں
۔

نیژنی نووگورد شہر چ 600 توں ودھ تریخی ، تعمیراتی تے ثقافتی یادگاراں نیں ، اس
پاروں ای یونیسکو نے نیژنی نووگورد نوں جگ دے ، سبتوں اچی تریخی تے ثقافتی اہمیت
رکھن آلے سو شہراں دی فہرست چ شامل کیتا اے ۔

نیژنی نووگورد شہر دریائے اوکا پاروں دو علیحدہ حصےآں چ ونڈیا ہویا اے ۔ اتلا حصہ
ناگورنایا چاست (پہاڑی حصہ) دریائے اوکا دے چڑھدے (سجے) پہاڑی کنڈے اتے واقع اے ۔
اس حصے چ 8آں چوں 3 شہری ضلعے واقع نیں ، جنہاں چ شہر انتظامی طور اتے ونڈیا ہویا
اے ۔

تھلواں شہر زاریچنایا چاست (دریا دے نال آلا حصہ) دریائے اوکا دے تھلویں (لہندے)
پاسے واقع اے تے شہر دے 8آں چزں پنجاں ضلعےآں اتے مشتمل اے  :



https://pnb.wikipedia.org/wiki/%D9%86%DB%8C%D9%86%D9%88%D9%B9%DB%8C%DA%A9%D9%86%D8%A7%D9%84%D9%88%D8%AC%DB%8C

نینوٹیکنالوجی ایٹم تے مالیکیول دے ناپ تے مادے نوں کنٹرول کرن والی ٹیکنالوجی اے۔
عام طور تے نینوٹیکنالوجی وچ اوناں شیواں تے کم کیتا جاندا اے جناں دا کم توں کم اک
پاسا اک توں 100 نینو میٹر ناپ دا ہووے۔ نینوٹیکنالوجی مستقبل دی ٹیکنالوجی اے،
ایہدے اچ ورتن جان دی صلاحیت اے۔ ایہدی کھوج لئی لکھاں کروڑاں ڈالر خرچ ہو رئے نے۔
نینوٹیکنالوجی وچ مختلف قسماں دی کھوج کرن دی صلاحیت اے، جیدے اچ مالیکیولاں دے ملن
توں نینو ناپ تے نوی شیواں بنن بارے کھوج کیتی جاندی اے۔

نینوٹیکنالوجی دا مڈھ پہلی واری 1959 وچ اک مشہور امریکی فزکس گرو رچرڈ فائنمین نیں
رکھیا۔ اوہدے مشہور شبد نیں " تھلے بہتی تھاں خالی اے" جناں وچ اوہنے ایٹماں نوں
کٹھا کر کے نوی شیواں بنان دی سوچ دسی۔



https://pnb.wikipedia.org/wiki/%D9%85%D8%B4%D8%AA%D8%B1%DB%8C

مشتری سورجی پربندھ دا سب توں وڈا پاندھی اے ایہ مریخ تے زحل دے وچکار اے ۔ ایس
پاندھی دا سورج توں پینڈے ناپ نال پنجواں نمبر اے۔ ایہہ اک گیسی جن اے تے اسدا جوکھ
سورج دے جوکھ دے اک ہزارویں حصے توں ماسہ جنا گھٹ اے ، پر اسدا وزن سورجی پربندھ دے
دوجے سارے پاندھی دے کل وزن دا ڈھائی گنا اے ۔ مشتری دی زحل ، یورینس تے نیپچون دے
نال گیسی جن دی پدھر چ رکھیا گیا اے ۔ مشتری اسمان تے چن تے وینس مگروں دسن والا
تیجی وڈی شے اے۔

مشتری دا پرانے ویلےآں توں ای پتہ سی تے کئی رہتلاں چ ایہہ مذہبی ریتاں نال جڑیا
ہویا سی ۔ رومیاں نے اسنوں رومی دیوتا جوپیٹر دے ناں تے جوپیٹر دا ناں دتا۔

مشتری دے ہن تک 67 چند گنے جاچکے نیں تے ایہناں وچوں 51 دا قطر 10 کلومیٹر توں وی
تھوڑا اے تے ایہ 1975 مگروں ای لبے گۓ نیں۔ چار سب توں وڈے چند گلیلیو دے چند وی
اکھواندے نیں: یورپا (چند)، آئیو، گانیمید تے کالسٹو۔ ایہناں نوں پہلی واری 1610 وچ
گلیلیو نے ویکھیا سی۔

مشتری دا ماس سورجی پربندھ دے ساریاں پاندھیاں توں 2.5 گنا چوکھا اے۔ ایھدا قطر
زمین توں 11 گنا وڈا اے۔ مشتری دا حجم 1,321 زمیناں برابر اے پر ایہ 318 گنا بھاری
اے۔ مشتری زمین توں چوکھا تھوڑا گھنا اے۔ مشتری دا ریڈیس سورج دے ریڈیس دا 1/10 اے
تے ایہ سورج دے ماس دا 0.001 اے ایس باجوں دونويں اکو جنے گھنے نیں۔ سورج نوں 75
گنا ہور ماس والا ہونا پویگا تاں جے ایہدی ہائیڈروجن سڑے تے ایہ تارہ بنے۔ سب توں
نکا لال تارہ مشتری چوں ریڈیس وچ 30٪ وڈا اے۔ پر فیر وی مشتری جنی گرمی سورج توں
لیندا اے اوس توں چوکھی کڈدا اے۔ ایس باجوں ایہ پاندھی ہر ورے 2 سینٹی میٹر سنگڑدا
اے۔ جدوں مشتری بنیا سی اوس ویلے چوکھا گرم سی تے ہن دے قطر توں دونا سی۔

مشتری دا مقناطیسی ویڑہ زمین توں 14 گنا اے ایہ ایکویٹر تے 4.2 گاس اے تے سراں تے
10–14 گاس تک اے۔ ایہ مقناطیسی ویہڑہ ایھدی گری دی پانی سار مقناطیسی دھاتی ٹور توں
بندا اے۔ ایہ مقناطیسی ویہڑہ مشتری نوں سورجی چکھڑ توں بچاندا اے۔ مشتری دے چند ایس
ویہڑے دی اوٹ وچ نیں۔

مشتری دا لکھتاں وچ پہلی واری ناں بابلی تارہ گروواں نے 7ویں توں 8ویں صدی م پ وچ
لیا۔ دوسری صدی دے تارہ گرو بطلیموس نے اپنی کتاب الماگست وچ مشتری دا سورج دے
دوالے چکر 4332.38 زمینی دناں یا 11.86 ورے دسیا اے۔ 1610 وچ گلیلیو نے اپنی
ٹیلیسکوپ نال مشتری دے جار چن : یورپا (چند)، آئیو، گانیمید تے کالسٹو ویکھے۔
گلیلیو نوں اسمان تے ایس ٹور وی دسی جس توں اوہنوں پتہ جلیا جے زمین ایس کائنات دا
گڑھ نہیں تے اوہ کوپرنیکس دی سورج گڑھی سوج نوں منن لگ کیا۔ ایہ گل اوہنوں مزہبی
عدالت اگے لے گئی۔

وڈا لال تبہ جیہڑا مشتری دے تھلویں پاسے اک دوراں دسدا انڈیورگا نشان اے پہلی واری
یا 1664 وچ رابرٹ ہک نے یا فیر 1665 وچ گیونی کسینی نے ویکھیا۔ 1831 وچ جرمن تارہ
گرو ہائینرش شوابے نے نے ایہدیاں پہلیاں ڈرائینگ بنایاں۔ 166 تے 1708 دے وشکار ایہ
تبہ کئی واری گمیا۔ 1878 وچ ایہ بالکل صاف دسدیا۔ 1883 وچ ایہ ماڑا پے گیا تے 20ویں
صدی دے مڈھ وچ وی ماڑا پیا۔ کسینی تے بوریلی نے مشتری دیاں چناں دے ٹرن نوں ودھا ول
نال ناپیا تے ایہ دسیا جے کدوں ایہ مشترے دے مورے ہون گے تے کدوں پچھے۔ 1670 دے
دھاکے وچ ایہ گل سامنے آئی جے جدوں مشتری زمین توں سورج دے دوجے پاسے کم کے جاندا
اے تے ایہ کم 17 منٹ چر نال ہوندے نیں ۔ ایس توں اولے رومر، اک ڈینش تارہ گرو نے
ایہ سوجیا جے ایہ فرق تاں آریا اے جے مشتری توں آنوالے چانن نوں چوکھا پینڈا کرا پے
ریا اے۔ ایس فرق نوں ناپ کے اولے رومر نے چانن دی دوڑ ناپی۔

امریکی تارہ گرو برنارڈ نے 1892 وچ لنک اوبزرویٹری کیلیفورنیا وچ اک 36 انچ دی
ٹیلیسکوپ نال مشتری دا 5واں جن ویکھیا۔ ایہدا ناں املتھیا رکھیا گیا تے اکھ نال
ویکھیا جانوالا ایہ آخری جن سی۔ 1979 دے وائجر 1 توں پہلے 8 ہور ایہدے جن ٹؤنڈے گۓ۔
1932 وچ روپرٹ وائلڈ نے مشتری رنگ وکھالے وچ میتھین تے امونیا دے نشان ویکھے۔ 1938
وج ایھدی دکھین پدھر تے تن طوفان دسے۔ کئی دھاکیاں تک ایہ دسدے رۓ ایہ نیڑے آندے سن
پر پر رلدے نہیں سن۔ 1998 وچ دو انڈیورگے ایہ طوفان آپس وچ رلے تے 2000 وچ تیجے نوں
وی رلا کے اک بنے۔

رومیاں ایہدا ناں اپنے اک وڈے دیوتا جیوپیٹر دے ناں تےرکھیا۔ جیوپیٹر دا مطلب اے
پیو خدا۔ یونانی وچ ایہ زیوس سی۔ چینی کوریائی تے جپانی ایہنوں مکسنگ سددے سن۔ ہندو
ویدی دنیا وچ ایہ بریہاسپتی دے ناں اتے سی تے ایہنوں گرو کیا جاندا سی۔ انگریزی
بولی وچ اک دن تھرسڈے (Thurdsay) ایہدے ناں تے اے یعنی تھور دا دن۔ تھور مشتری توں
آیا اے۔ جیہڑا جرمن دیومالا توں آیا اے.



https://pnb.wikipedia.org/wiki/%D9%85%D8%B3%D9%82%D8%B7

مسقط سلطنت عمان دا راجگھر تےسبتوں وڈا شہر اے ۔ 2005ء دے مطابق شہر دی آبادی 6 لکھ
50 ہزار اے ۔ مسقط 6 ولایتاں چ ونڈیا ہویا اے ۔

ایہہ مشرق وسطی دے قدیم ترین شہران چوں اک اے جس دے تریخی حوالے دوجی صدی عیسوی چ
ملدے نیں ، جدوں ایہہ روم (رومی سلطنت) تے چڑھدے وچکار تجارت دا مرکز سی ۔

مشہور جہازراں واسکوڈے گاما ہندستان دے سفر دوران ایتھے آیا سی تے بعد چ 1507ء چ
پرتگیزیاں نے شہر تے مل مار لئیا ۔ 1649ء چ امام سلطان بن یوسف نے پرتگیزیاں نوں
شکست دے کے مسقط توں کڈ دتا ۔

پرتگیزیاں نوں شکست دین دے مگروں اسنوں لبھن آلے بحرے بیڑے راہیں سلطان نے زنجبار
توں لے کے گوادر تک اک وڈی سلطنت قائم کیتی ۔ ایہہ سلطنت اومان تے مسقط دا سنہرا
دور سی ۔

1803ء چ سعودی عرب دے وہابیاں نے اومان اتے حملہ کیتا جسنوں سید سعید بن سلطان نے
ناکام بنا دتا ۔ 1853ء چ سلطان نے راجگھر اومان توں زنجبار منتقل کر دتا ، جس دے
نال ای مسقط تے اومان دا زوال شروع ہو گیا ۔

1913ء چ سلطان تیمور بن فیصل سلطان بنیا تے علاقے نوں مسقط تے اومان دا ناں دتا ۔
سلطان مسقط توں جدوں کہ امام اومان توں حکومت کر رہے سن ۔ 1947ء چ ہندستان دی ونڈ
مگروں سلطان نے برطانیہ دی مدد نال امام نوں شکست دتی تےاومان نوں متحد کر دتا ۔



https://pnb.wikipedia.org/wiki/%D9%81%DB%8C%D8%B5%D9%84_%D9%85%D8%B3%D8%AC%D8%AF

فیصل مسیت اسلام آباد پاکستان چ پاکستان دی سب توں وڈی مسیت اے۔ ایہدا نقشہ ویداٹ
ڈالوکے نے بنایا سی۔ ایہ روہی وچ اک بدو تمبو ورگا اے ساری دنیا وچ اسلام آباد دا
نشان سمجھیا جاندا اے۔ ایہ اسلام آباد دے اتر وچ فیصل ایونیو دی مکن تھاں تے مارگلہ
دے پیراں وچ اے۔ مارگلہ دی چوٹی نکہ پھلائی ایہدے نال اے۔اچی تھاں تے ہون باہجوں
ایہ چوکھے پینڈے تون دسدی اے۔ ایہدا ناں سعودی عرب دے بادشاہ فيصل بن عبدالعزیز دے
ناں تے فیصل مسیت اے جیہنے ایس مسیت لئی پیسے دتے سن۔ ایہ پہلے دنیا دی سب توں وڈی
مسیت سی پر ہن ایہ چوتھے نمبر تے اے۔

ایہ مسیت 130 ملین سعودی ریال یا 120 ملین امریکی ڈالر نال بنی۔ 1986 وچ ایہ پوری
اساری گئی تے ایہدے نال ای انٹرنیشنل اسلامی یونیورسٹی وی بنائی گئی اے۔ ایہدے اندر
جان دا راہ چڑھدے ولوں اے۔ ایہدا چھتیا تھاں 5,000 مربع میٹر (54,000 مبع فٹ) اے۔
ایہدے 4 مینار نیں۔ ہر مینار 80 میٹر (260 فٹ) اچا اے۔



https://pnb.wikipedia.org/wiki/%D8%B3%D9%84%DB%8C%D9%85%D8%A7%D9%86_%D8%A7%D8%B9%D8%B8%D9%85

سلیمان جیہنوں سلیمان قنونی وی کیا جاندا اے سلطنت عثمانیہ دا 10واں سلطان سی ، جس
نے 1520ء توں 1566ء تک راج کیتا ۔ اوہ بلاشبہ سلطنت عثمانیہ دا عظیم ترین حکمران سی
تے اپنے بے مثل عدل و انصاف تے لاجواب انتظام دی بدولت مملکت اسلامیہ نوں خوشحالی
تے ترقی دی راہ تے گامزن کردتا ۔

اس نے مملکت لئی قنون سازی دا جہڑا خصوصی اہتمام کیتا ، اسدی وجہ توں ترک اسنوں
سلیمان قنونی دے ناں نال یاد کردے نیں جدوں کہ مغرب اسدی عظمت دا اس قدر معترف اے
کہ مغربی مصنفین اسنوں سلیما ن ذیشان یا سلیمان عالی شان تے سلیمان اعظم آکھدے نیں
۔ اس دی حکومت چ سرزمین حجاز ، ترکی ، عراق ، فلسطین ، مصر ، الجزائر ، کردستان ،
شام ، بیت المقدس ،یمن ، خلیج فارس تے رومی سمندر دے ساحلی علاقے ، یونان تے ھنگری
دے علاقے وی شامل سن۔

سلیمان 6 نومبر 1494ء چ پیدا ہوئیا ، اسدا پیؤ سلیم اول سلطنت عثمانیہ دا 9ویں
سلطان سی ۔ اسدی ماں دا ناں عائشہ سی ۔ سلیم اول نے 8 سال(918ھ-926ھ) تک حکومت کیتی
۔ سلیمان نے اپنے پیؤ 16 سال تک جنگی فناں دی تربیت لئی ۔ سلیم اول نے اپنے پتر نوں
دینی تے دنیاوی تعلیم وی دوائی ۔ سلیمان دیاں انتظامی صلاحیتاں اودوں ساہمنے آئیاں
جدوں اسنوں مختلف صوبےآں دا گورنر مقرر کیتا گئیا ، سب توں پہلاں اپنے دادے بایزید
ثانی دے زمانے چ کفہ دے سنجق (صوبہ ) دے حکمرانی کی تی ۔ اس نے مغنیشیا ، ادرنہ تے
صاروخان دی حکمرانی دی ذمہ داریاں وی انجام دتیاں ۔ سلیم اول نے جدوں ایران تے حملہ
کیتا تے سلیمان نائب دی حثیت نال قسطنطنیہ چ موجود سی ۔

سنہ1520ء چ سلیم اول دے مرن دے بعد عثمانی سلطنت دی حکمرانی سلیمان نے سمبھالی تے
ایتھوں ای سلطنت عثمانیہ دے اس دور دا آغاز ہندا اے جہڑا اپنی خوشحالی ، استحکام تے
وسعت دے اعتبار نال یادگار اے ۔ سلیمان نے اپنے 26 سالہ دور حکومت ج سلطنت عثمانیہ
نوں سیاسی برتری دوان تے اسنوں برقرار رکھن دیاں جہڑیاں کوششاں کیتیاں اوہ اس دی
سوجھوانی دا ثبوت نیں ۔

اس دے ایہہ کارنامے اس لئی وی بہت وڈے نیں کہ اس دور چ عیسائی تے مغربی طاقتاں
اکٹھیاں تے طاقتور ہو رہیاں سن دے وڈیاں وڈیاں شخصیتاں عثمانیآں دا مقابلہ کرن
میدان چ آئیاں ، جنہاں چ شہنشاہ چارلس پنجم جہڑا یورپ دے ادھے توں وی ودھ حصے تے
راج کر رہیا سی ، جس چ موجودہ سپین ، بیلجیئم ، ہالینڈ تے جرمنی شامل سن تے تے
انگلستان دی رانی ایلزبتھ اول تے ھنگری دا راجہ لوئی وی شامل سن ۔

ایہہ یورپ دے جاگن دا زمانہ سی ۔ فراس ، انگلستان تے آسٹریا نے اپنے جھیڑے مکا لئے
سن تے عیسائی طاقتاں متحد ہون دی کوششاں کر رہیاں سن ۔اس لئی حکومت سمبھالن دے بعد
اپنے 26 سالہ دور حکومت چ سلیمان کسے نا کسے جنگ یا مہم چ مصروف رہیا ، اگرچہ
درمیان چ مختصر وقفے وی آئے، ایتھے تک کہ جنگ دے دوران ای سلیمان نے ایہ جہان چھڈیا
۔ اوہنے ذاتی طور تے 13 جنگاں چ حصہ لئیا ، جنہاں چوں 3 ایشیا تے 10 یورپ چ لڑیاں
گئیاں سن ۔ اینج سلطنت عثمانیہ دیاں سرحداں چ 13 وار وادھا ہوئیا ۔

سلطان بنن دے بعد سلیمان دی زندگی دا پہلا معرکہ فتح بلغراد سی ۔ ھنگری دا راجہ
لوئی دوجا ، سلیمان دے پیؤ دے زمانے توں ای ات مچا رہیا سی ۔ سلیمان نے خلیفہ بنن
دے بعد شاہ ہنگری کول اپنے سفیر گھلے جنہاں نے سلیمان ولوں خراج دا مطالبہ راجہ تک
پہنچائیا ۔ راجہ طاقت دے نشے چ چور سی تے اس نے ترک سفیراں نال بدسلوقی کیتی ، بلکہ
بعض روایتاں تے موجب اینہاں نوں قتل کرواتا سی ۔ سلیمان نوں خبر ملی تے اسنے فوجی
تیاری دا حکم دتا ۔ سلیمان فوج لے کے ایتھے آئیا تے 1521ء چ ترک فوجاں نے بلغراد تے
مل مار لئیا ، سلیمان نے بلغراد شہر نوں کسے وی قسم دا نقصان نئيں پہنچائیا تے
ایتھے دے وڈے گرجے دی صفائی کروائی تے نماز پڑھی تے اسنوں مسیت چ بدلن دا حکم دتا ۔

اگلے سال سلیمان فوجاں لے کے رہوڈوس دے جزیرے ول گئیا ، جس تے سینٹ جان دے سورمےآں
(نائٹس)نے مل ماریئا ہوئیا سی تے ایہہ لوک سلطنت عثمانیہ لئی ہر ویلے خطرہ بنے ہوئے
سن ، کیونجے ایہہ عیسائی بحری قزاقاں دی مدد کردے رہندے سن ۔ سلیمان 15 جون 1521ء
نوں قسطنطنیہ توں فوج لے کے ٹریا ۔ 300 جنگی جہاز تے 400 سامان دے جہاز علیحدہ ٹورے
گئے ۔ 18 جولائی نوں سلطان رہوڈوس جزیرے دے ساحل تے اتریا تے اگست دی پہلی نوں
رہوڈوس شہر دا محاصرہ شروع کیتا ۔ ایہہ محاصرہ اک دو نئیں بلکہ پورے 5 مہینے جاری
رہیا ، آخر رہوڈوس دے حاکم نے ہتھیار سٹ سٹے ۔ سلیمان نے جزیرے آلیاں نوں 12 دن دا
ویلا اینہاں نوں ایتھوں نکلن لئی دتا ۔ سلطان نے اوہناں نوں اپنا سامان تے ہتھیار
لے جان دی اجازت دتی تے لوڑ پین تے عثمانی جہاز ورتن دی وی اجازت دتی ۔ رہوڈوس دے
عیسائی ایتھوں نکل کے کریٹ دے جزیرے تے چلے گئے ۔

کجھ ورہیاں مگروں سلیمان نے ھنگری تے حملے دا فیصلہ کیتا 1526ء چ اک لکھ سپاہیاں دی
فوج نال لے کے ٹریا ، اس ویلے 300 توپاں وی فوج نال سن ۔ مہاچ دے تھاں تے عثمانی
فوجاں تے ہنگری دیاں فوجاں دا آہمنا ساہمنا ہوئیا ۔ ترک اس جرات تے بہادری نال لڑے
کہ صرف دو گھینٹےآں چ ای جنگ دا فیصلہ ہوگئیا ۔ شاہ لوئی میدان چوں نس گئیا تے اک
دریا چ ڈب مریا ۔

سلطان سلیمان نے ہنگری دے راجگھر بوڈا (بوڈاپسٹ) تے چڑھائی کیتی تے 10 ستمبر 1526ء
چ اس شہر تے وی ترکاں نے مل مار لئیا ۔ شاہ لوئی اونترا نکھترا ( بے اولاد) سی ، اس
لئی سلیمان نے مقامی وڈیرےآں دے مشورے نال کاؤنٹ زایولیا نوں راجہ مقرر کردتا تے
واپس آگئیا ۔ (بوڈا اج کل بوڈا پسٹ کہلاندا اے ) ۔ کجھ چر مگروں شہنشاہ چارلس پنجم
دے بھراء فرڈینیند نے ہنگری دا راجہ بنن دے خاب ویکھنے شروع کردتے ، تے ہنگری تے
حملہ کردتا ۔ کاؤنٹ زایولیا نوں ہرا کے پولینڈ نسا دتا ۔ زایولیا نے سلطان کولوں
مدد منگی ۔ فرڈینینڈ نے وی سلطان کولوں امداد منگی پر ھنگری دے اوہ شہر وی واپس
منگے جنہاں تے ترکاں دا قبضہ سی ۔ سلطان ن ے زایولیا دی مدد دا فیصلہ کیتا تے 1530ء
چ اک وذی فوج لے کے بودا پہنچئیا تے 6 دناں دے محاصرے دے بعد قلعہ فتح کیتا ۔

زایولیا نوں اس دے عہدے تے بحال کرن دے بعد ، فتنے دا مڈھ مکان لئی آسٹریا ول رخ
کیتا تے 27 ستمبر نوں راجگھر ویآنا دا محاصرہ کر لئیا ۔ ایہہ محاصرہ لمبا ہوگئیا ،
موسم وی خراب سی رسد دی وی کمی سی ، رستیاں دی خرابی دی وجہ توں سلطان نوں وڈیاں
توپاں ھنگری چ چھڈنیاں پئیاں سی ۔ اس لئی ایہہ محاصرہ بے نتیجہ رہیا تے سلطان نوں
واپس آنا پئیا ۔ پر یورپ دے گھب تک ترکاں دے پیر پہنچن نال یورپ دیاں حکومتاں تے
ترکاں دی دھاک بیٹھ گئی سی ۔ 3 سال بعد سلطان نے اک وار فیر آسٹریا دا رخ کیتا پر
صرف اک تھاں گونز تے مل مارن چ 3 مہینے لگ گئے ، اوتھوں سلطان استیریا نوں فتح کرن
دے بعد قسطنطنیہ واپس آگئیا تے آسٹریا نال عارضی صلح ہوگئی ۔

سلیمان دا 6ویں وڈا حملہ ایران دے حلاف سی ۔ سلیمان دے وزیر اعظم نے جولائی 1530ء چ
تبریز شہر تے مل مار لئیا تے ستمبر چ سلطان خود فاتحانہ انداز نال شہر چ داخل ہوئیا
۔ ایتھوں ترک فوجاں نے ہمدان دے رستے بغداد دا رخ کیتا ، سلطان 4 مہینے بعداد چ
رہیا ۔ ایرانیاں نے فیر اپنے علاقے واپس لے لئے سی اس لئی ترک فوجاں نے اک وار فیر
ایران گئیاں تے آذربائیجان تے دوجے علاقےآن تے مل ماریئا تے 1532ء نوں سلطان واپس
قسطنطنیہ پہنچ گئیا ۔



https://pnb.wikipedia.org/wiki/%D8%B3%D8%B1%DB%8C%D9%84%DA%A9_%D8%A7%D9%84%D9%81%D8%A7%D8%A8%D9%B9

سریلک الفابٹ اکریاں دا پربندھ اے جیہڑا روسی تے ہور کئی بولیاں لئی ورتیا جاندا
اے۔

سرلک لپی چڑھدے یورپ اتے وسطی ایشیا دے علاقے دی کئی بولیاں نوں لکھن وچّ ورتی
جاندی ہے۔ اسنوں ازبوکا وی کہندے ہن، جو اس لپی دی حروف تہجی دے شرواتی دو اکھراں
دے پرانے نانواں نوں ملاکے بنایا گیا ہے، جویں کہ یونانی لپی دے دو شرواتی
اکھراں-الفااں اتے بیٹا- نوں ملاکے الفابیٹ (Alphabet) یعنی ورنمالا بندا ہے۔ اس
لپی دے ورناں توں جہناں بولیاں نوں لکھیا جاندا ہے اس وچّ روسی بولی پرمکھ ہے۔ سویت
یونین دی سابق ریاست تاجکستان وچّ فارسی دا مقامی روپ (یعنی تاجک بولی) وی اس لپی
وچّ لکھی جاندی ہے۔



https://pnb.wikipedia.org/wiki/%D8%B1%DB%8C%DA%88%DB%8C%D9%88

ریڈیو بجلی دی اک شے ایہ جیہڑی اندیکھے اشاریاں نوں جناں نوں ریڈیو چھل وی کیندے
نیں کسے ریڈیو سٹیشن توں لیندی اے تے اوہنون واز وچ پلٹ دیندی اے۔ ریڈیو خبراں
موسیقی سنن دا اک زریعہ اے۔ ریڈیو نوں 1896 چ مارکونی نے بنایا۔

پہلے پہل ریڈیو یا ریڈیو ٹیلیگرافی نوں وائرلس ٹیلیگرافی کیا جاندا سی انگریزاں نے
اینوں نکا کرکے وائرلس کردتا۔ بول "ریڈیو" تار بنا سنیعہ کلن لئی پہلی واری بول
"ریڈیوکنڈکٹر" چ ورتیا گیاتے اے بول فرانس دے فزکس گرو ایڈورڈ برانلے نیں 1897 چ
بنایا تے اے بول لاطینی دے کرپا (radiate) توں بنایا گیا سی۔ لاطینی چ ایدا مطلب
بندا اے پعیے دا ڈنڈا، چانن دی لاٹ۔ اے بول لی ڈی فورسٹ دے اک آرٹیکل چ آیا تے
اینون امریکہ دی نیوی نیں 1912 چ ورتیا۔ اے بول فیر 1920 دے دہائی چ عام ہوگیا جدوں
ریڈیو توں بعوت کج دسیا جان لگیا۔ (ناں (broadcast) وائی بیجی ولوں آیاجیدا مطلب سی
کھلار کے بی سٹنا). اے ناں فیر ہور بولیاں وی ورتن لگ گیاں۔

1896 چ مارکونی نے ریڈیو دی ایجاد نوں برطانیہ چ پیٹنٹ کروایا۔ 1897 چ اونے وائیٹ
دے جزیرے تے پہلا ریڈیو سٹیشن بنایا۔اکتوبر 1920 چ امریکہ چ ریڈیو توں موسیقی دے
پروکرام ٹرے۔ ریڈیو نوں وعائی جعاز وی ورتن لگ گۓ۔



https://pnb.wikipedia.org/wiki/%D8%AF%DA%A9%DA%BE%D9%86%DB%8C_%D8%A7%D9%85%D8%B1%DB%8C%DA%A9%DB%81

دکھنی امریکہ دنیا دے لیندے ادھے انگ دے دکھنی یا تھلویں ادھے حصے وچ وسدے اک
براعظم دا ناں اے۔ ایہ تھاں نال چوتھا سب توں وڈا براعظم (ایشیاء، افریقہ تے اتلے
امریکہ مگروں) اے تے لوک گنتی نال پنجویں نمبر تے (ایشیاء، افریقہ، یورپ تے اتلے
امریکہ مگروں) آندا اے۔ ایدے لیندے ول بحرالکاہل، چڑھدے تے اتر چڑھدے ول وڈا سمندر
اوقیانوس، اتر وچ بحیرہ کیریبین تے اتلا امریکہ اے۔ ایدے وچ ارجنٹاین، بولیویا،
برازیل، چلی، کولمبیا، ایکویڈار، گی آنا، پیراگوۓ، پیرو، سورینام، یوراگوۓ تے
وینزویلا آندے نیں۔ فرانسیسی گیانا فرانس دا اک ضلع تے فاکلینڈ جزیرے برطانیہ دے
نیں۔ اروبا، بونایر تے کراساؤ دے ڈچ جزیرے وی دکھنی امریکہ وچ گنے جاسکدے نیں۔

پانامہ تے کولمبیا دے بارڈر تے ڈارین دا چھمب والا تھاں ایہنوں اتلے امریکہ توں وکھ
کردا اے۔ کج لوک پانامہ نہر تے اتلا امریکہ مکا دیندے نیں۔ دکھنی امریکہ اتری دکھنی
امریکہ دا دکھنی انگ اے۔ ایدھی تکونی مورت ایدا نکا سمندری کنڈ بناندی اے۔ جزیرے
جیہڑے ایدے نال رلدے نیں اوہناں وچوں جزائر گالاپاگوس ایکویڈار دے؛ جزیرہ ایسٹر،
روبنسن کروسو جزیرہ تے چلو جزیرہ جٹ چلی دے نیں۔ اگتھاں، ارجنٹاین تے چلی وشکار
ونڈیا ہویا اے۔ فرنینڈو ڈی نورونہا، ٹرینیڈاڈ تے مارٹم واز تے سینٹ پیٹر تے سینٹ
پال جزیرہ جٹ برازیل دے نیں۔ فالکلینڈ جزیرہ برطانیہ دا اے۔

دکھنی امریکہ وچ دنیا دی سب توں اچی چھمبر اینجل چھبر وینزویلا وچ اے؛ پانی ناپ نال
دنیا دا سب توں وڈا دریا ایمیزون؛ دنیا دا سب توں لماں پربت دھارا انڈیز جیدا سب
توں اچا پہاڑ اکنکاگوا (6962 میٹر / 22841 فٹ) اے؛ ایٹاکاما دنیا دی سب توں سکی
تھاں؛ دنیا دا سب توں وڈا مینہ جنگل ایمیزون برساتی جنگل؛ دنیا دی سب توں اچی بپاو
والی جھیل ٹائیٹاکا تے دنیا دے سب توں دکھن ول وسن والا پنڈ پورٹو ٹورو چلی دکھنی
امریکہ وچ اے۔ سونا، چاندی، ٹن، تانبا، لوآ تے پٹرول دکھنی امریکہ چوں نکلن والیاں
زمینی شیواں نیں۔ لاما، ایناکونڈا، پیرانہا، جیگوار، ویکونا تے ٹاپیر دکھنی امریکہ
دے نویکلے جانور نیں۔

برازیل براعظم دا سب توں وڈا دیس اے جیہڑا تھاں تے لوک گنتی نال براعظم دا ادھ بندا
اے۔ ریندے تھاں تے دیس تن ٹولیاں وچ ونڈے جاسکدے نیں: گیانا دیس، انڈین دیس تے
دکھنی تکون۔

دکھنی امریکہ پرانا جیون ویلہ توں لے کے وشکارلہ ویلہ (جیالوجی) وچ افریقہ نال جڑیا
ہویا سی۔ ایہ ایس توں 22 کروڑ 50 لکھ ورے پہلے جدوں تک ایہ پینجیہ اک وڈے براعظم دے
انگ سن، وکھرا ہون لگیا۔ ایسے لئی ایدے تے افریقہ دے پتھری جاندار تے پڑیاں اکو جۓ
نیں۔

دکھنی امریکہ وچ انسان 15000 ورے پہلے روس ولوں جدوں ایہ برف نال الاسکا نال جڑیا
ہویا سی اتلا امریکہ توں ہوندے ہوۓ پانامہ راہ اپڑے۔ ایتھے 9000 م پ ورے پہلے سکواش
مرچ تے بی ایمیزون دے اتلے تھانوان ول بیجے وڈے گۓ۔ شکر قندی نوں کھان پین لئی ورتن
دے پانڈیاں تے نشان 2000 م پ ورے پرانے نیں۔ 2000 م پ دے دوالے وائی بیجی والیاں
رہتلاں انڈیز دے والے پونگریاں تے مچھیاں پھڑنا تے ایھدا کھان پین دا وڈا انگ ہون
دا رواج وی پیا۔ لاما، ویکونا، گواناکو تے الپاکا نوں 3500 م پ ورے پہلے اتلے انڈیز
دے دوالے سمان لدن، آن جان تے گوشت تے دد لی پالن دا رواج پیا۔

1494 وچ دو یورپی دیساں سپین تے پرتگال نے پوپ دی صلآ نال ٹورڈیسلاس دی ٹریٹی راہیں
یورپ توں باہر سار دیساں نوں آپس وچ ونڈ لیا۔ ایہ اک فرضی کھچی گئی لیک سی جیہڑی
کیپ وردی دے لیندے ول اتر توں دکھن ول سی تے 370 توں 370 لیگ لیندے ول سی۔ ایس لیک
دے لیندے پاسے دے تھاں سپین نوں دتے گۓ تے چڑھدے پاسے دے تھاں پرتگال نوں۔ ٹھیک
ناپنا اوکھا سی تے ایس لئی پرتگالیاں نے برازیل وج جوکھا لیندے ول ودھدے گۓ۔

ایہ یورپی لوک اپنے نال ایسے یورپی روگ وی لیاۓ جیویں چیچک، نزلہ، خسرہ تے ٹائیفس
نیں تے جنہاں دی کوئی دوائی ایہناں دیسی لوکاں کول نئیں سی۔ دیسی لوکاں نوں غلاماں
وانگوں ورتیا گیا تے اوہناں کولوں کاناں وچ کم کراۓ گۓ۔ ایتھے دے لوکاں دی گنتی
تھوڑی رہ گئی تے فیر افریقہ توں کم تے وائی بیجی لئی غلام لیاۓ گۓ۔ ہسپانوی لوکاں
نے ایتھے اپنے مت رومن کیتھولک چرچ نوں تے اپنی بولی نوں ملوزوری چلایا۔ یورپی تے
دیسی لوکاں دے ملن نال اک نویں نسل بندی اے جینو مسٹیزو کیا گیا۔ میکسیکو دی لوک
گنتی دا چوکھا انگ مسٹیزو نیں۔ 2012 وچ کیتی گئی اک کھوج وج جیدے وج وائی کروموسوم
ویکھے گۓ ایہ پتہ چلیا جے میکسیکو دی (~93%) لوک رلی ملی نسل دے نین تے (64.9%) دے
پرکھ یورپی نیں۔ ایہناں مگروں دیسی (30.8%) تے کالے (4.2%) سن۔۔ مڈھ وچ ماں دیس تے
پیو یورپی ہوندا سی پر ازادی مگروں پیو دیسی تے ماں یورپی ہون دا رواج بنیا۔ یورپی
لوکاں ایتھوں دے آرٹ نوں کافر کرکے مکادتا تے سونے چاندی دیاں بتیاں پگھلا کے یورپ
لے گۓ۔ ہسپانوی تے پرتگالی ایتھے یورپی آرکیٹیکچر لے کے آۓ تے ایتھے دے شہر یورپ دے
ای نمونے دے شہر لگدے نیں۔ یورپیان نے ایتھے پل، سڑکاں تے نالیاں جتھے ایہ گۓ
بنایاں۔ بپار نال وی دکھنی امریکہ کوڑے ول نال یورپ نال تے اپس وج جوڑ دتا گیا۔ اوہ
تھاں جیہڑے وکھرے تے پینڈے تے سن پرتگالی تے ہسپانوی بولی نے آپس وج جوڑ دتے۔

آئبیریا دے جزیریورگا تے نیپولین دے مل مارن باہجوں اوتھے اک لمی لڑائی دا مڈھ
بجھیا جس نے دکھنی امریکہ دے سیاسی وکھالے ہمیشہ لئی پلٹ کے رکھ دتا۔ نپولین دے
سپین تے پرتگال تے مل مارن (1807–1814) تے ایہناں دیساں دے دکھنی امریکہ وچ تھاں
ازاد ہون لگ گۓ۔ نیپولین نے پہلے پرتگال تے ہلہ بولیا پر پرتگال دا شاہی ٹبر نس کے
برازیل آگیا۔ نیپولین نے سپین تے ہلہ بولیا تے ایتھے دے بادشاہ نوں پھڑ لیا تے سپین
وج اپنے بھرا جوزف نوں بادشاہ بنادتا پر سپین دے لوکاں ایس گل نون نہ منیا تے تھاں
تھاں تے لوکاں اپنے بادشاہ دے ناں تے جنتا دے ناں نال سرکاراں بنادتیاں۔ اوہدیاں
دکھنی امریکی کلونیاں وچ وی ایہو گل ٹر پئی پر اک فرق نال۔ ایتھے ایہ دوحصیاں وچ
ونڈی گئی تے اک ونڈ دے لوک بادشاہ نال سن تے دوجے دیس پریمی سن جیہڑے اندردی ازادی
منگ رۓ سن۔ جنتا دیس پریمی لوک نویاں سوچاں دے جانن وج سن۔ 5 ورے مگروں جدوں سپین
وچ بادشاہ نون جت ہوئی تے اوہنے پرانے ول دے پینڈے بادشاہی رواج نون فیر لاکو
کردتا۔ دکھنی امریکہ وچ سائیمن بولیور تے وینزویلا وچ تے جوس ڈی سان مارٹن نے
ارجنٹائن وچ ہسپانوی راج نوں مکایا۔ مارٹن دکھن ولوں اک فوج بنا کے پیرو اپڑیا تے
اتوں سائمن اپنی فوج لے کے آیا تے دوناں فوجوں نے رل کے سپین دی فوج نوں ایکویڈار
وچ ہتھیار رکھواۓ۔ اینج دکھنی امریکہ وچ سپین دا راج مک گیا۔ 1822 وچ برازیل،
پرتگال توں وکھرا ہویا۔

20 ویں صدی دے مڈھ وچ دکھنی امریکہ دے تن امیر دیس ارجنٹائن، برازیل تے چلی وڈی
سمندری فوج بنان دے مینگے شوق وج پے گۓ۔ اک ویلہ اینج وی آیا جے پورے ارجنٹائن دے
بجٹ دا 20٪ دو ڈریڈناٹ سمندری جہازاں تے لگ ریا سی تے مگروں لگنوالے پیسے وکھ سن۔
ٹھندی لڑائی دا اک ویہڑہ ایہ والا امریکہ وی سی جس نے لوکاں دے دیساں نوں چنگا ماڑا
کردتا۔

دکھنی امریکہ دی 20ویں صدی دی سیاست وج موڑ آیا تے سوشلسٹ آکو جنے جارۓ نیں۔ چلی،
یوراگوۓ، برازیل، رجنٹائن، ایکویڈار، پیراگوۓ، بولیویا تے وینزویلا وچ سوشلسٹ آگو
تے سرکاراں جنیاں گئیاں نیں۔ لامت دکھنی امریکی دیساں وچ کھلی منڈی دا رواج اے تے
ایہ ہولی ہولی دکھنی امریکی بپاراں نوں آپس وچ گوڑا جوڑدی پئی اے۔ دکھنی امریکی
دیساں دے بپار دے آپس وج رلن نال ایتھے دنیا دی تیجی وڈی مارکیٹ بنن جارئی اے۔

پرتگیزی (196,342,592 بولن والے ) نال دکھنی امریکی دی سب توں وڈی بولی اے۔ فیر
ہسپانوی (193,243,411) آندی اے جیہڑی دیسی بولیاں نال کئی دیساں وچ اک سرکاری بولی
اے۔ پرتگیزی برازیل دی؛ ڈچ سورینام دی؛ انگریزی گیآنا دی تے فرانسیسی فرانسیسی
گیانا دی سرکاری بولی اے۔ دیسی بولیاں وچ کیوچوا بولی اے جیہڑی کئی دیساں وچ اے۔



https://pnb.wikipedia.org/wiki/%D8%AA%D8%A7%D8%AA%D8%A7%D8%B1%DB%8C

تاتاری منگولاں دے اک قبیلے تاتامنگو نال منسوب ، جہڑے اتلے لہندے صحرائے گوبی واقع

وسطی ایشیا دے رہن آلے سن ۔ ہولی ہولی ایہہ ناں عام منگول قبیلےآں لئی جنہاں چ
چنگیز خان دا قبیلہ وی سی ، لئی ورتیا جانہہ لگا ۔ اینہاں دا وطن اج کل روس دی
وفاقی اکائی تاتارستان تے اسدا نالدا علاقہ اے ۔ تریخی طور تے تاتاریاں دا وطن
ترکستان تے اسدے نال لگدے علاقے جنہاں تے تاتاریاں نے مل مار لئیا سی ، سن ، جہڑے
تارتری کہلاندے سن ۔ تاتاریاں دی وڈی گنتی اج کل روس دے علاقے سائبیریا تے جمہوریہ
تاتارستان تے دریائے وولگا دے علاقےآں چ آباد اے ۔ اینہاں لوکاں نوں 13ویں صدی دے
منگول حملہ آوراں دی اولاد سمجھئیا جاندا اے ۔ روس ، افغانستان ، ایران تے ترکستان
دے علاقے چ وی تاتاریاں دی کافی تعداد آباد اے ۔ روس دے یورپی علاقے ، یوکرین تے
یوکرین دی خودمختار جمہوریہ کریمیا ، بیلارس ، پولینڈ تے فنلینڈ چ وی تاتاریاں دیاں
کئی نکیاں نکیاں آبادیاں آباد نیں ، بلکہ کریمیا تے اصل چ کریمیائی تاتاریاں دا اصل
وطن سی تے 4 صدیاں تک اوہ اک آزاد ریاست قریم یورتی دے طور تے دنیا دے نقشے تے
موجود رہئیا ۔ تاتاری لوک مذہبا مسلمان نیں ۔

شروع شروع تاتاری خانہ بدوش قبیلےآں دی شکل چ جانوراں دے اجڑ لے کے صحرا چ پھردے سن
، پر ہن باقاعدہ واہی بیچی کرن لگے نیں ۔

13ویں صدی عیسوی چ منگول تاتاریاں نے چنگیز خان دے پتر جوجی خان دے آگوائی چ
منگولیا توں لے کے یورپ دے ادھ تک اک وڈی سلطنت قا‏ئم کیتی جس نوں تریخ چ آلتین
اوردا یعنی سلطنت طلائی اردو (انگریزی چ (گولڈن ہورڈ) آکھئیا جاندا اے ، جس چ سارا
روس ،یوکرین ، بیلارس ، پولینڈ دا کجھ حصہ رومانیہ دا کجھ حصہ تے دوجے یورپی علاقے
شامل سن ۔ دوجے بنے اینہاں ای منگول تاتاریاں نے چین تے دوجے نالدے علاقےآں تے مل
مارئیا تے چنگیز خان دے پوتے قبلائی خان نے ایتھے اک وڈی سلطنت قا‏ئم کیتی ۔ چنگیز
خان دے ای اک جانشین چغتائی خان نے ترکستان ، مشرقی ترکستان تے افغانستان دے کجھ
علاقےآں تے چغتائی سلطنت قائم کیتی ۔

ایران تے ملحقہ علاقےآں تے اینہاں منگول تاتاریاں نے ایل خانی سلطنت قائم کیتی ، جس
نے بغداد دی خلافت عباسیہ دا خاتمہ کردتا تے بعد چ ایہہ منگول تاتاری مسلمان ہو گئے
سن ۔

دلی دی سلطان شمس الدین التتمش دے زمانے چ ، جدوں تاتاریاں نے چنگیز خان دی آگوائی
چ سارے ایشیاء چ قتل تے غارت دا بازار گرم کر رکھئیا سی ، خوارزم دی خوارزم شاہی
سلطنت دے بادشاہ جلال الدین خوارزم شاہ دا پچھا کر دے ہو‍ئے منگول تاتاری افغانستان
نوں تباہ کردے ہوئے پشاور تک اپڑ گئے ۔ جلال الدین سلطنت خوارزم دا بادشاہ سی ،
جہڑا تاتاریاں کولوں شکست کھان دے مگروں جان بچان لئی سندھ بھج گئیا سی ۔



https://pnb.wikipedia.org/wiki/%D8%A8%DA%BE%D9%88%D9%B9%D8%A7%D9%86

بھوٹان ہمالیہ دے پربت دھارے دے چرھدے پاسے چ اک چارے پاسیوں سکے وچ گھریا اک دیس
اے۔ ایدے اتر چ چین تے دکھن، لیندے تے چڑھدے چ ہندستان اے۔ لیندے ول بھارتی صوبہ
سکم ایہنوں نیپال نالوں وکھرا کردا اے۔ دکھن ول بھارتی صوبے اسام تے لیندا بنگال
ایہنوں بنگلہ دیش نالوں وکھ کردے نیں۔ جیگمے ہیسار نامگیال وانگچوک بھوٹان دا
بادشاہ اے۔ بھوٹان دی نیو 1644 وچ تبت توں نس کے آن والے اک بدھ لاما شبدرنگ
نگاوانگ نامگیال نے رکھی۔ جونگکا ایتھوں دی سرکاری بولی تے ٹھمپھو ایدا راجگڑھ
اے۔708,427 لوک ایتھے وسدے نیں۔

نگالوپ، شارچوپ، لہوٹشامپا، لیپچا تے قبائلی لوک بھوٹان دیاں نسلی ٹولیاں نیں۔
بھوٹان وچ 770 پنچھیاں دیاں تے 5400 بوٹیاں دیاں ونڈاں نیں۔

بھوٹان اک پعاڑی دیس اے۔ ایہ چڑھدے ہمالیہ دیاں دکھنی اترایاں تے وس ریا اے۔ ایہدے
کسے پاسے سمندر نہیں لگدا۔ بھوٹان دے اتر وچ چین تے دکھن, لیندے، چڑدے ول ہندستان
اے۔ ایس دی سب توں اوچی چوٹی گنکھڑ پیونسم اے، جیدی اچائی 24,836 فٹ/7,570 میٹر اے۔
تورسا، راۓدک، سنکوش تے مانص بھوٹان دے وڈے دریا نیں۔



https://pnb.wikipedia.org/wiki/%D8%A8%D9%86%D8%AC%D9%85%D9%86_%D9%81%D8%B1%DB%8C%D9%86%DA%A9%D9%84%D9%86

بنجمن فرینکلن 17 جنوری 1706 نوں بوسٹن چ جمیا اودے پیو دا ناں جوسیا فرینکلن تے
ماں دا ناں ابیا فولگر سی اوہ 17 پعن پعرا سن تے بنجمن دا نمبر 15واں سی۔ اوہ دس
وریاں دا سی جدوں سکولوں ہٹا لیاگیا تے وڈے پعرا جیمز نال اودے چھاپی خانہ تے کم
کرن لگ گیا۔ فرینکلن 17 وریاں دا سی جدوں اوہ جیمز نال لڑ کے فلاڈیلفیا ٹر گیا۔ تے
کسے پرنٹنگ پریس تے کم کرن لگ گیا۔ پنسلوینیا دے گورنر دے سکے لارے تے لندن ٹرگیا
واپس آ کے اک دکان تے کلرکی کرن لگ گیا۔ 1730 چ اونے اپنا چھاپہ خانہ لگایا تے
پنسلوانیا آزٹ دے ناں توں اپنا اخبار ٹوریا۔ 1931 چ اوہ فری میسنری ٹولی وچ رل گیا
تے ساری جندڑی ایدا سنگی ریا۔ پوور رچرڈ المانیک اک جنتری 1733 چ اونے لکھنی ٹوری
جیڑی بڑی وکی تے 1758 تک چھدی رئی۔ مرن توں مگروں اودی آپ لکھی جیون کعانی چھپی
جیڑی بڑی مشہور ہوئی۔

1737 چ بنجمن فرینکلن نے امریکہ دے پیلے فائر بریگیڈ نوں ٹوریا۔ اونوں پنسلوینیا
اسمبلی دا 1751 چ سنگی چن لیا گیا۔ 1743 اونے اک پڑن والے ادارے دی سکیم بنائی جيڑی
انت چ پنسلوینیا یونیورسٹی بن گئی۔ بنجمن فرینکلن نے فرانس لندن ایڈنبرا تے ڈبلن
سیاسی سائنسی تے ہور کماں لئی گیا۔ فلاڈیلفیا چ 1775 نوں اونے امریکہ دے ازادی دے
ٹنڈورے تے دسخط کیتے۔ 1776 توں 1765 تک اوہ فرانس چ امریکہ دا سفیر ریا تے اینج
امریکہ دی ازادی چ فرانس نے ہتھ دتا۔ فرانس چوں جدوں اوہ واپس آیا تے او امریکہ چ
جارج واشنگٹن تو مگروں اودا نمبر سی۔ اوہ علامی نوں پسند نیئں سی کردا تے اپنے دو
غلاماں نوں اونے ازاد کردتا سی۔



https://pnb.wikipedia.org/wiki/%D8%A8%D8%A7%D8%B2%D9%86%D8%AA%DB%8C%D8%A6%D9%85

بازنتیئم اک پرانا یونانی شہر سی ، جس دی بنیاد یونان دے مگارا علاقے دے سامراجیاں
نے 667 قبل مسیح چ رکھی تے اپنے بادشاہ بیزاس یاں بازنتاس دے ناں تے اسدا ناں رکھیا
۔ بازنتیئم ، اصلی ناں بیزنتیون دی لاطینی شکل اے ۔ ایہہ شہر بعد چ قسطنطنیہ دے ناں
نال بازنطینی سلطنت دا راجگھر بنیا ۔ قسطنطنیہ نوں 1453ء چ سلطنت عثمانیہ دے سلطان
محمد فاتح نے فتح کیتا ۔ جدید ترکی دے قیام دے بعد 1930ء چ اس شہر دا ناں استمبول
رکھ دتا گئیا ۔

بازنتیئم دی ابتدا دا ذکر پرانیاں داستاناں چ ملدا اے ۔ اک روایتی داستان ایہہ وے
کہ مگارا (ایتھنز دے کول اک شہر) دے بیزاس نے بحیرہ ایجیئن دے پار اتلے چڑھدے ول
جہازرانی کردے ہوئے 667 ق م وچ بازنتیئم دی نیہہ رکھی ۔

بیزاس نے ڈیلفی دے کاہن نال مشورہ کیتا کہ اوہ دسے اوہ اپنا نواں شہر کتھے بسائے ۔
کاہن نے اسنوں دسیا کہ "انھے دے مخالف" اوہ تھاں لبھے ۔ اوس ویلے اوہ اس دا مطلب
نئیں سمجھیا ۔ پر جدوں اوہ آبنائے باسفورس تے آیا تے اوس ویلے اس نوں پتا لگا کہ
کاہن دا کیہہ مطلب سی : اتلے ساحل تے یونانی شہر چالسیدون سی ۔ اگرچہ داستان دے
مطابق اوہناں نے ادھا میل دور پئی زمین ول کوئی دھیان نئیں دتا ۔ بیزاس نے اپنا شہر
دی بنیاد باسفورس دے یورپی ساحل تے رکھی تے اسنوں اپنے ناں تے بازنتیون دا ناں دتا
۔ ایہہ بحیرہ اسود دے داخلے تے واقغ ہون پاروں اک وڈا تجارتی شہر بنیا ۔ بازنتیون
نے بعد چ باسفورس دے ایشیائی پاسے واقغ شہر چالسیدون نوں فتح کر لیا ۔ 196ء چ روم
دیاں فوجاں نے شہر دا محاصرہ کر لیا تے اسنوں بوہت نقصان پہنچایا ۔ بازنتیئم دے محل
وقوع نے رومی شہنشاہ قسطنطین I نوں اس ول راغب کیتا ، جسنے 330ء چ نووا روما دے ناں
نال اسدی مڑ نیہہ رکھی ۔ اسدی موت دے بعد شہر نوں قسطنطینوپول (کانسٹنٹینوپول)
اکھیا جان لگا ۔ ایہہ مشرقی رومی سلطنت ، جسنوں بعد وچ تریخ دان بازنطینی سلطنت
آکھدے رہے، دا راجگھر رہیا ۔ 29 مئی 1453ء چ ایہہ شہر عثمانی ترکاں دے کول چلا گیا
تے اک وار فیر ، ایہہ اک دوجی طاقتور سلطنت ، سلطنت عثمانیہ دا راجگھر بنیا ۔ ترک
شہر نوں استمبول کہندے سن ، اگرچہ 1930ء تک اسدا ناں نئیں بدلیا گیا سی ۔ بھانویں
ہن ترکی دا صدرمقام انکرہ اے پر استمبول اج وی ترکی دا سبتوںوڈاشہراے۔



https://pnb.wikipedia.org/wiki/%D8%A7%D9%86%D9%B9%D8%A7%D8%B1%DA%A9%D9%B9%DA%A9%D8%A7

انٹارکٹکا زمین دے دکھن وچ اک براعظم اے۔ ایہ دکھنی قطب دے اتے اے تے زمین دے
تھلویں ادھے انگ دے دکھن وچ دکھنی وڈا سمندر دے دوالے تے اینٹآرکٹک چکر دے وچ اے۔
ایہ 14 ملین مربع کلومیٹر (5.4 ملین مربع میل) تھاں نال ایشیاء، افریقہ، اتلا
امریکہ تے دکھنی امریکہ مگروں پنجواں وڈا براعظم اے۔ ایدا تھاں آسٹریلیا نالوں دگنا
اے۔ انٹارکٹکا دے 98% انگ تے اک میل (1.6 کلومیٹر) موٹی برف اے۔

انٹارکٹکا سب توں سکا، سب توں ٹھنڈا، سب توں ہوائی تے دوجے براعظماں توں مدرے ناپ
وچ سب توں اچا براعظم اے۔ انٹارکٹکا نوں ایدے کنڈیاں تے 200 ملی میٹر (8 انچ) تے
اندر ہور تھوڑا مینہ پین باجوں اک روہی وی کیا جاندا اے۔ گرمی ناپ −89 °C (−129 °F)
تک اپڑیا اے۔ ایتھے انسان کدے نئیں ریا تے پورے سال وچ ایس براعظم تے 1000 توں 5000
تک کھوجی لوک کھوج گڑھاں وچ ریندے نیں۔ پالے نوں سہ جان والے جانور تے بوٹے ایتھے
لبدے نیں تے الجی، پینگوئن، فنگس تے بیکٹیریا ایناں وچ نیں۔

اس نوں سب توں پہلاں روسی کھوجی لازاریف تے فیبین نے 1820 وچ ویکھیا۔ 1959 نوں 12
دیساں نے جیہڑے ہن 49 ہوچکے نیں ایس گل تے دسخط کیتے جے ایہنوں فوجی کماں لئی نئیں
ورتیا جاویگا تے ایتھوں زمینی شیواں نئیں کڈیاں جان گیاں۔

انٹارکٹکا، براعظم لئی، پہلی واری سکاٹ نقشے بنان والے جان جارج بارتھولومیو نے
1890 دے دھاکے وچ ورتیا۔ ایہ اک یونانی شبد اے جیدا مطلب اے 'اتر توں الٹ'۔

بطلیموس نے پہلی صدی وچ اتلے براعظماں نوں برابر کرن لئی اک تھلویں دکھنی براعظم دی
سوچ دتی۔ 17ویں صدی وچ جدوں آسٹریلیا تے دکھنی امریکہ لبے گے تے فیر وی ایس براعظم
دی سوج رئی تے کھوجی ایہنوں لبدے رۓ۔ فیبین گوٹلیب فان بیلنگہاؤزن تے میخائل
لازاریف نے 1820 وچ اک روسی کھوجی سفر وچ ایہنوں لبیا۔ رولڈ امنڈسن تے اوہدے 4 سنگی
14 دسمبر 1911 نوں دکھنی قطب تے اپڑن والی پہلی پارٹی سی۔

انٹارکٹکا دکھنی قطب دے دوالے جیدے دوالے دکھنی وڈا سمندر اے، زمین دے دکھن ول اک
براعظم اے۔ ایہ وی کیا جاسکدا اے جے دکھی وڈا سمندر ہند، دکھنی وڈا سمندر اوقیانوس
تے دکھنی بحرالکاہل ایدے دوالے نیں۔ ایہ 14,000,000 مربع کلومیٹر (5,400,000 مربع
میل) تے پھیلیا اے تے 5واں وڈا براعظم اے۔ ایدا سمندری کنڈا 17,968 کلومیٹر (11,165
میل) لماں اے۔

براعظم نوں اک پربت دھارے توں اسانی نال دو انگاں چڑھدا انٹارکٹکا تے لیندا
انٹارکٹکا وچ ونڈیا جاسکدا اے۔ ویڈل سمندر دا لیندا انگ تے راس سمندر دا چڑھدا انگ
لیندا انٹارکٹکا اکھواندا اے تے ریندا، چڑھدا انٹارکٹکا اکھواندا اے۔ 98٪ انٹارکٹکا
اتے اک میل موٹی برف چڑھی ہوئی اے۔ ایتھے دنیا دی 90٪ برف اے تے اینج ایتھے دنیا دا
70٪ سجرا پانی کٹھا ہویا اے۔ ایہ برف اگر پکھلے تے سمندری پدھر 200 میٹر اچی
ہوجاوے۔

ٹلہ ونسن 4,892 میٹر (16,050 فٹ) دی اجائی نال انٹارکٹکا دا سب توں اچا پہاڑ یا
تھاں اے۔ ایہ ایلسورتھ پہاڑاں وچ اے۔ ایتھے کئی اگپہاڑ ی نیں۔ 2004 وچ امریکی تے
کینیڈی کھوجیاں نوں انٹارکٹک جزیریورگا وچ پانی تھلے اگپہاڑ لبیا۔ انٹارکٹک وچ برف
تھلے 70 توں ود جھیلاں وی لبیاں نین تے واسٹک جھیل سب توں وڈی اے۔ کدے ایہ سوچ سی
جے ایہ جھیلاں 5 لکھ توں 10 لکھ وریاں توں اتوں بند نیں پر ہن ایہ پتہ لگا اے جے اک
جھیل توں پانی دوجی ول وی جاسکدا اے۔ کھوجی ایہناں جھیلاں وچ نکے جنوراں دی کھوج وچ
لگے نیں۔

انٹارکٹکا دے اگپہاڑ: انٹارکٹکا تے چار اگپہاڑ نیں جیہڑے چل رۓ نیں۔ ٹلہ میلبورن،
ٹلہ برلن، ٹلہ کاؤفمان تے ٹلہ ہیمپٹن ایتھوں دے اگپہاڑ نیں۔ انٹارکٹکا دے لاگے دیاں
جزیریاں تے وی اگپہاڑ نیں۔ روس جزیرہ تے ٹلہ اربس 1000 تک اگ کڈ چکیا اے۔ اینج ای
ہور جزیریاں تے وی کئی اگپہاڑ چلدے ویکھے گۓ نیں۔

انٹارکٹکا تے کلیم: 7 ازاد دیساں نے انٹارکٹکا دے بر اعظم دیاں 8 تھانواں تے اپنے
کلیم کیتے ہوۓ نیں۔ ایہ دیس اپنیاں کلیم کیتیاں تھانواں تے سائینسی کم کردے نیں۔
ایہ دیس ایہ نیں: ارجنٹائن، آسٹریلیا، برطانیہ، نیوزی لینڈ، چلی، امریکہ تے فرانس۔

17 کروڑ ورے پہلاں انٹارکٹکا وڈے براعظم گونڈوانہ دا اک انگ سی۔ ویلے نال ایہ اوس
توں وکھرا ہویا تے 3 کروڑ 50 لکھ ورے پہلاں اوس توں ٹٹدا ہویا ہن والی تھاں تے
اپڑیا۔

کیمبرین ویلے (54 توں 48 کروڑ ورے پہلے ) وچ لیندا انٹارکٹکا اتلے زمینی ادھ وچ سی
تے چڑھدا انٹارکٹکا ایکویٹر تے سی۔ ایسے ویلے وچ ریتلا پتھر، لائم پتھر تے پرتاں
وڈے ناپ وچ ایس تے کٹھیاں ہویاں۔ ڈیونین ویلے وچ ( 41.6 کروڑ توں 35.9 کروڑ ورے
پہلے) گونڈوانہ تھلویں زمینی انگ وچ سی تے موسم ٹھنڈا سی۔ ڈیونین ویلے دے انت تے 36
ورے پہلے گونڈوانہ دکھنی قطب تے سی۔ پرمین ویلے (39.9 کروڑ توں 25.1 کروڑ ورے پہلے
) وچ ایتھے چھمباں وچ فرن ورگے بوٹے لگے جیہڑے ویلے نال ٹرانسانٹارکٹک پہاڑاں وچ
کولے وچ پلٹ گۓ۔ پرمین ویلے دے انت تے گرمی ہون نال گونڈوانہ تے سکا تے گرم محول
سی۔

وشکارلہ ویلے (25 کروڑ توں 6.5 کروڑ ورے پہلے تک) وچ میمل ورگے ریپٹائل انٹارکٹکا
تے عام سن۔ جوراسک ویلے وچ ای انٹارکٹک جزیریورگا تے لاگے دے جزیرے اپر آۓ۔ گنگکو
رکھ تے سائیکاڈ بوٹے لیندے انٹارکٹکا وچ چوکھے سن۔ کریٹیشیس ویلے وچ کھنگرے دے رکھ
چھاۓ رۓ۔ اودوں انٹارکٹکا دے دوالے دے سمندراں وچ اموناٹس عام سن تے ڈائینوسار دیاں
تن ونڈاں دے نشان ہجے تک انٹارکٹکا توں لبے نیں۔ ایسے ویلے وچ ای گونڈوانہ دے ٹٹن
دا مڈھ بجیا۔

16 کروڑ ورے پہلاں وڈے براعظم گونڈوانہ دی ٹٹ پج ہون لگدی اے۔ افریقہ انٹارکٹکا توں
16 کروڑ ورے پہلے وکھرا ہویا تے ایس مگروں 12 کروڑ 50 لکھ ورے پہلے کریٹیشیس ویلے
وچ انڈین نکا براعظم ایس توں وکھ ہوندا اے۔ اوس ویلے ہجے وی ایتھے ٹراپیکل محول سی۔
4 کروڑ ورے پہلے آسٹریلیا تے نیوگنی انٹارکٹکا توں وکھ ہوندے نیں تے ایتھے پہلی
واری برف دسدی اے۔ 2 کروڑ 30 لکھ ورے پہلے ڈریک راہ انٹارکٹکا تے دکھنی امریکہ دے
دوالے کھلدی اے تے ایس باجوں انٹارکٹک دے دوالے انٹارکٹک قطبچکری چھل ٹرن لکدی اے
تے ایس براعظم نوں وکھ کردیندی اے۔ کاربن ڈائی آکسائیڈ دا ناپ تھوڑا ہوندا اے تے
برف پھیلدی اے رکھاں دی تھاں لیندی جاندی اے۔ پچھلے ڈیڑھ کروڑ ورے توں براعظم اتے
برف اے تے ہن والا پھیلاؤ پچھلے 60 لکھ ورے توں اے۔

1986 وچ اوہائیو سٹیٹ یونیورسٹی دے کھوجی پیٹر ویب تے اوہدے سنگیاں نے 30 لکھ ورے
پرانے دکھنی قطب توں 640 کلومیٹر پرے اک جنگل دے نشان لبے۔



https://pnb.wikipedia.org/wiki/%D8%A7%D9%86%D9%82%D8%B1%DB%81

انکرہ ([انقرہ) ترکی دا راجگڑھ تے استمبول مگروں دیس دا سب توں وڈا شہر اے۔ 2005ء
دے آنکڑے وچ اسدی لوک گنتی 43 لکھ 19 ہزار اے ۔ ایہ انکرہ نوں پہلے انگورہ دے ناں
نال جانیا جاندا سی۔ انکرہ اناطولیہ دے وشار چ اک وڈا بپاری تے صنعتی گڑھ ہون دے
نال نال ترک سیاست دا وی گڑھ اے۔ ترکی دے وشکار ہون باہجوں ایہہ سڑکاں تے ریل نال
پورے نال جڑیا ہوئیا اے۔

انکرہ 189 قبل مسیح چ رومی سلطنت چ شامل ہوئیا تے رومی علاقے دی حثیت نال ایہہ
سلطنت دے مشرقی حصے دا بوہا بن گئیا ۔ راجگھر قسطنطنیہ ہون دے باوجود اسدی حثیت
مسلمہ سی ۔ ایہہ شہر 11ویں صدی عیسوی تک مسلم فوجاں دے حملے سہندا رہیا تے
بالآخرسلجوق سلطنت دے فرمانرواء الپ ارسلان نے جنگ ملازکرد چ بازنطینی سلطنت نوں
شکست دے کے اناطولیہ دی فتح دابوہا کھول دتا ۔ پہلی صلیبی جنگ (صلیبی جنگاں) چ اس
تے صلیبیاں نے قبضہ کرلئیا ۔ سلطنت عثمانیہ دے دوجے سلطان اورخان اول نے 1356ء چ
شہر تے قبضہ کرلئیا ، جدوں کہ امیر تیمور نے 1403ء چ انکرہ دے مقام تے بایزید یلدرم
نوں شکست دے کے عثمانی سلطنت نوں زبردست نقصان پہنچائیا پر عثمانیاں نے چھیتی ای
شہر نوں دوبارہ واپس حاصل کرلئیا ۔

پہلی جنگ عظیم دے بعد بیرونی قبضے دے خلاف جدوجہد لئی مصطفی کمال اتا ترک نے انقرہ
نوں اپنا مرکز بنائیا تے بعد چ فتح دے بعد راجگھر قسطنطنیہ توں انکرہ منتقل کردتا ۔



https://pnb.wikipedia.org/wiki/%D8%A7%D8%B2%D8%A8%DA%A9%D8%B3%D8%AA%D8%A7%D9%86

ازبکستان وشکارلے ایشیاء دا چارے پاسیوں سکے تھاں وچ پھسیا اک دیس اے۔ ایہ اک
قنونی، صدارتی لوکراج اے جیدے وچ 12 صوبے ، اک اپنے آپ تے چلنوالا لوکراج تے اک اک
ازاد نگر اے۔ ازبکستان دی ولگن 5 دیساں: قازقستان تے ارال سمندر اتر وچ، تاجکستان
چڑھدے دکھن ول، کرغیزستان چڑھدے اتر ول، دکھن وچ افغانستان تے لیندے دکھن ول
ترکمانستان اے۔ 1924 توں 1991 تک ایہ سوویت یونین دا انگ ریا۔

ازبکستان دے پرمکھ شہراں وچّ راجگڑھ تاشکند دے علاوہ سمرقند اتے بخارا دا ناں نال
لیا جا سکدا ہے۔ اتھے دے مول واسی مکھ طور تے ازبک نسل دے ہن ، جو بول-چال وچّ ازبک
بولی بولدے ہن۔

ازبکستان 447,400 مربی کلومیٹر (172,700 مربع میل) تھاں تے پھیلیا ہویا اے۔ اہ تھاں
نال دنیا دا 56واں تے لوک گنتی نال دنیا دا 42واں وڈا دیس اے۔ ایہ چڑھدے توں لیندے
ول 1,425 کلومیٹر (885 میل) تھاں تے تے اتر توں دکھن ول 930 کلومیٹر(580 میل) تھاں
تے اے۔ ایہدے اتر ول قازقستان تے ارال سمندر ، چڑھدے دکھن ول تاجکستان ، چڑھدے اتر
ول کرغیزستان ، دکھن وچ افغانستان تے لیندے دکھن ول ترکمانستان اے۔ ازبکستان وڈے
ایشیائی دیساں وچوں اے تے ایہدی ولگن چارے وشکارلے ایشیائی دیساں ملی اے۔ ایہدی
تھوڑی جئی ولگن( 150 کلومیٹر / 93 میل) دکھن ول ولگن افغانستان نال وی ملدا اے۔ ایہ
اک سکا تے چارے پاسیوں دوجیے دیساں وچ پھسیا اک دیس اے۔ 10٪ توں وی گھٹ تھاں تے
وائی بیجی ہوندی اے تے ریندے دیس تے پہاڑ تے اک وڈی روہی قزل قم اے۔ حضرت سلطان دی
چوٹی 4,643 میٹر(15,233 فٹ) نال ازبکستان دی سب توں اچی تھاں اے۔

انسانی وسوں اتھے عیسیٰ دے 2000 سال پہلاں توں ہے۔ اجیہا منیا جاندا ہے کہ اجوکے
ازبکاں نے اتھے پہلاں توں بسے آریہ نوں باہر کڈ دتا۔ 327 قبل مسیح وچّ سکندر جدوں
دنیا فتح (جو اصل وچّ فارس فتح توں زیادہ نہیں سی) اتے نکلیا تاں اتھے اسنوں بہت
مزاحمت دا ساہمنا کرنا پیا۔ اسنے اتھے دی شہزادی روکسانا نال ویاہ وی کیتا پر لڑائی
وچّ اسنوں بہتا فائدہ نہیں ہویا۔ سکندر دے بعد ایران دے پارتھی اتے ساسانی سامراج
دا انگ ایہہ اٹھویں صدی تکّ رہا۔ اسدے بعد عرباں نے خراسان اتے قبضہ کر لیا اتے
علاقے وچّ اسلام دا پرچار ہویا۔

نونوی صدی وچّ ایہہ سامانی سلطنت دا انگ بنیا۔ سامانیاں نے پارسی دھرم چھڈکے سنی
اسلام نوں قبول کیتا۔ چودویں صدی دے انت وچّ ایہہ تدّ اہم علاقہ بن گیا جدوں اتھے
امیر تیمور دا راج قایم ہویا۔ تیمور نے وشکارلے اتے لہندے ایشیا وچّ انوکھی کامیابی
پائی۔ تیمور نے عثمانی سلطنت دے سلطاناں نوں وی ہرا دتا سی۔ اننیویں صدی وچّ ایہہ
ودھدی ہوئی روسی سلطنت اتے 1924 وچّ سوویت یونین دا میمبر دا انگ بنیا۔ 1991 وچّ
اسنے سوویت یونین توں آزادی حاصل کیتی۔

ازبکستان انتظامی طور اتے 12 صوبےآں ، اک خودمختار ریاست تے اک وفاقی شہر وچ ونڈیا
ہویا اے :



https://pnb.wikipedia.org/wiki/%D8%A7%D8%A8%D8%B1%D8%A7%DB%81%D8%A7%D9%85_%D9%84%D9%86%DA%A9%D9%86

ابراہم لنکن (1809-1865)امریکہ دا 16واں صدر جیہڑا مارچ 1861 توں اپریل 1865 تک
اپنے قتل ہون تک امریکہ دا صدر ریا۔ لنکن ویلے امریکہ گھر دی لڑائی وچوں لنگھیا۔
ایہ ایدی تریخ دی سب توں خونی لڑائی ہون دے نال نال ایہدا سب توں وڈا اخلاقی تے
قنونی رپھڑ وی سی۔ ایہ کردیاں ہویاں اوہنے امریکی ایکے نوں وی ٹٹن نہیں دتا، غلامی
نون مکایا، جوڑوی سرکار نوں تکڑا کیتا تے ایانومی نوں نواں بنایا۔

ابراہم لنکن امریکہ دے لیندے ولگن تے اک ماڑے گھر وچ جمیا۔ آپوں پڑھدیاں ہویاں وکیل
بنیا تے امریکی وگ پارٹی نال رلیا۔ 1830 دے دھاکے وچ اوہ الینواۓ صوبے دی اسمبلی وچ
بیٹھیا۔ 1840 دے دھاکے وچ اوہ اک واری لئی امریکی کانگرس دا وی سنگی ریا۔ اوہنے
ایکانومی نوں ودھان لغی بینکاں، نہراں، ریلاں تے فیکٹریاں بنان تے گلاں کیتیاں۔
1846 دی میکسیکو لڑائی دے اوہ حق وچ نہیں سی۔ 1858 وچ غلامی دے رپھڑ وخ اوہ سینٹ
دیاں چوناں وچ اوہ اپنے وڈے ویری سٹیفن اے ڈگلس ہتھوں ہار گیا۔ 1860 وچ اوہنوں
ریپبلکن پارٹی صدر دیاں چوناں لئی اپنے لئی آگے کردی اے تے 1860ء دیاں چوناں وچ
اتلے امریکی صوبے اوہدے نال سن پر دکھنی غلام صوبے اوہدے توں اڈ سن۔ اوہ فیر وی
چوناں جت گیا۔ اوہدی جت تے ست دکھنی غلام صوبے غلامی دے رپھڑ تے امریکہ توں وکھ
ہوگۓ تے اوہناں اپنی سرکار بنالئی۔ لنکن نے اوہناں دے امریکہ توں وکھ ہون نوں نہ
منیا۔ دکھنی صوبیاں نے 12 اپریل 1861 نوں فورٹ سمٹر دے قلعے تے ہلہ بول کے امریکی
کعر دی لڑائی دا ہوکا دتا۔ لنکن ہر مل تے امریکہ نوں اک رکھنا چاہندا سی. اوہنے
امریکی قنون وج 13ویں تبدیلی کرائی تے غلامی دے مکن دا ہوکا دتا۔ لنکن نے دکھن نال
لڑائی نوں بڑی سیانف نال چلایا۔ اوہنے فوجی آگو آپ چنے۔ امریکی فوجاں دا آگو اولیسس
ایس گرانٹ وی اوہنے آپ چنیا۔ لنکن دے سمندری فوج نے دکھنی سرکار دے سمندر کنڈیاں دے
دوالے گھیرا پایا تے ایہدی فوجی کشتیاں نے دریاواں تے مل ماریا۔ اوہدے جرنیلاں دکھن
دے راجگڑھ رچمنڈ تے مل مارن لئی ٹل لاچھڈی پر جت گرانٹ نوں ای ہوئی۔ لنکن اک سیانا
سیاسی آگو سی۔ لڑائی جتن مگرون اوہنے دکھن نال چنگا ورتاوا رکھیا تے ویری سیاسی
آگواں نوں اپس وج لڑایا۔ اوہدی 1863 دی گیٹسبرگ دی تقریر امریکی ازادی، لوکراج،
مڈھلے حقاں دی وڈی نشانی اے۔

دکھنی باغی فوجاں دے آگو رابرٹ ای لی دے ہتھیار سٹن دے 6 دن مگروں لنکن نوں دکھن دے
اک سنگی جان ولکس بوتھ نے اک تھیٹر وچ گولی مار کے مادتا۔ لنکن نوں امریکی لوک اک
مانتا والا آگو مندے نیں۔

ابراہم لنکن 12 فروری 1809ء نوں تھامس لنکن تے نینسی ہاکس دے کعر امریکی صوبے
کینٹکی دی ہارڈن کاؤنٹی وچ اک لکڑ دے کوٹھے چ جمیا۔ اوہدے پرکھ نارفوک انگلینڈ توں
17ویں صدی وج امریکہ آۓ سن۔ اوہدا دادا جیدا ناں وی ابراہم سی اپنے ٹبر نوں ورجینیا
توں ے کے کینٹکی آیا سی پر اوہنوں امریکی انڈین نے اوہنوں 1786 وج اک لڑائی وج
ماردتا تے تھامس نوں ایس ولگنی تھاں تے اپنے آپ تے رہنا پیا۔ اودا پیو تھامس،
امریکی صوبے کینٹکی دا انپڑھ زمیندار سی۔ تھامس غریب سی پر اودی عزت کیتی جاندی سی۔
اوہ سیپاریٹ بیپٹسٹ چرچ دا سنگی سی۔ ایس فرقے دے اخلاقی اصول بڑے ود سن۔ اوہ شراب،
غلامی تے نچن دے خلاف سن۔ 1816 چ اس ٹبر نوں امریکی صوبے انڈیانا جانا پیا۔ لنکن نو
وریاں دا سی جدوں اودی 34 وریاں دی ماں ملک سکنس توں مر جاندی اے۔ اوہدی وڈی پین
سارہ اوہدا خیال رکھدی اے۔ 1819 وچ پر اودا پیو ہور ویاہ کرلیندا اے۔ سارہ دی نیانا
جمدیاں موت ہوجاندی اے۔

نویں ماں سارہ بش جونسٹن دے پہلے ویاہ توں وی تن نایانے سن پر اوہ لنکن دا خیال
رکھدی اے۔ لنکن ڈیڑھ ورے ای سکول جاسکیا۔ زیادہ پڑھائی اونے آپ ای کیتی۔ اوہ چھ فٹ
چار انچ لما سی۔ ویلے نال اوہدے وچ زمیواری آندی گئی تے اوہنے گھر دے سارے کم
سمبھال لۓ۔ لنکن اک تکڑا لکڑ ٹکنوالا سی تے اوہدے اندر پہلواناں ورگی طاقت سی۔
اوہدا جرت تے دلیری دی دھم پے گئی جدوں اوہنے بدمعاشاں دے اک آگو نال کشتی لڑی۔
جیون گزارن لئی اونے کئی کم کیتے۔ اوس ویلے دے رواج باہجوں 21 ورے تک اوہنے جنے
پیسے باہروں کماۓ اپنے پیو نوں دتے۔ مگروں اوہ فیر کدے کدے ای دیندا سی۔ لنکن سکول
تے اک ورے ای گیا سی پر اوہدے اندر کتاباں پڑھن دا شوق سی تے اوہدے پنڈ وج جدوں وی
نویں کتاب آندی اوہ لے کے پڑھدا۔ اوہنے کنگ جیمز بائبل، ایسوپ دی کہانیاں، بنیان دی
پلگرمو پراگریس، ڈینیل ڈیفو دی رابنسن کروسو تے بنجمن فرینکلن دی جیون کہانی اوہنے
کئی واری پڑھیاں۔

1830 وچ اوہائیو دریا دے کنڈیاں تےاک روگ دے پھٹن باہجوں اوہناں دے ٹبر نوں اکواری
فیر اپنی تھاں چھڈنی پئی تے ایہ لیندے ول الی نواۓ دی میکن کاؤنٹی وچ ٹر گۓ۔ ایہ
صوب وی غلامی توں ازاد سی۔ 1831 وچ ایہس ٹبر نے اکواری اپنی تھاں بدلی تے کولیس
کاؤنٹی الی نواۓ ول ٹر آۓ۔ ہن اوہ 22 ورے دا جوان سی جیہڑا اپنے پیراں تے کھڑو سکدا
سی۔ اوہ سنگومن دریا وج اک کشتی وج بیٹھ کے تھلے ول سانگامون کاؤنٹی دے اک پنڈ نیو
سالم آیا۔ بسنت 1831 وچ ایس پنڈ دے اک بپاری ڈینٹن اوفٹ نے اوہنوں اوہدے کجھ سنگیاں
نال بپار دے سمان نال مسسپی دریا راہیں دکھن دے وڈے شہر نیواورلینز ٹوریا۔ ایتھے
اوہنے پہلی واری غلامی نوں ویکھیا تے اوہ چھیتی واپس مڑ گیا۔

1832 وچ جدوں 23 وریاں دا سی اوہنے نیو سالم وچ کسے سنگی نال رل کے کریانے دی دکان
پائی۔ اے دکان قرضے دیاں پیسیاں نال بنی سی۔ پر اودا سنگی دکان ویچ کے کتے گم گیا۔
لنکن نوں اوہ قرضے دے سارے پیسے پلیوں دینے پۓ۔ ایسے ورے ای اوہ سیاست وج آیا۔
اوہنوں تقریراں سکھن تے کرن دا بعوت شوق سی۔ اودے کول اک دردمند دل سی اوہ آپ وی
غریب سی ایس لئی اونے اپنی تقریریاں چ لوکاں دیاں مسلیاں نوں اگے رکھیا۔ اینج اوہ
لوکاں چ مشہور وی ہوگیا۔ اودے مخالف اکسر امیر ہوندے سن پر اونوں عام لوکاں دی بولی
چ گل کرن دا ول آندا سی۔ چوناں توں پہلے اوہ الینواۓ ملیشیا وچ کیپٹن ریآ تے بلیک
ہاک لڑائی لڑیا۔ اوہ 6 فٹ 4 انچ لما سی تے اوہدے نال آڈا لانوالے اوہدے توں نکے
دسدے سن۔ اوہ 13 چوناں لڑنوالیاں وچوں 8ویں نمبر تے سی (پہلے 4 نمبروالے چوناں جت
گۓ) تے نیو سالم وج اوہنوں 300 وچوں 277 ووٹ ملے۔ اوہ نیوسالم دا پوسٹماسٹر تے
سرویئر بنیا۔ اوہنے فیر وکیل بنن دا سوچیا تے آپ ای پڑھن لگ گیا۔ اوہنے بلیکسٹون تے
ہور لوکاں دیاں قنون دیاں کتاباں پڑھیاں۔ پرھدا اوہ اکلا ای سی۔ 1834 دیاں چوناں وچ
اوہنون جت ہوئی تے اوہ اپنے صوبے دی اسمبلی وچ بیٹھیا۔ 1836 وچ وکیل بنن تے اوہ
سپرنگفیلڈ چلا گیا تے جان ٹی سٹورٹ نال قنون دی پریکٹس شروع کردتی جیہڑا کہ میری
ٹوڈ دا کزن سی۔ اوہدی مانتا جھیتی ای اک سیانے، آڈا لانوالے نال دلیل نال گل کرن
والے وکیل دی ہوگئی۔ اوہ سنگامون کاؤنٹی توں چار واری اپنے صوبے لئی چنیا گیا۔ 1846
چ اک واری اوہ امریکی قنون بنان والی کانگرس دا سنگی بن گیا۔

6 نومبر 1860 نوں لنکن نوں امریکہ دا 16واں صدر چن لیا گیا۔لنکن نے چناؤ ایس گل تے
جتیا سی جے اوہ جت کے امریکہ توں غلامی نوں مکا دے گا پر تھلویاں امریکی صوبیاں نوں
اے گل چنگی ناں لگی۔ ست امریکی صوبے البامہ جارجیا فلوریڈا ٹیکساس لوئیزیانا تھلواں
کیرولینا تے مسسسپی اتلے صوبیاں توں وکھرے ہوگۓ۔ فیر چار ہور صوبے آرکینساس ورجینیا
ٹینسسی تے اتللا کیرولینا وی وکھ ہوگۓ۔ ایس تے لڑائی چھڑ گئی۔ لنکن نے غلاماں دی
ازادی دا قنون بنا دتا۔ کئی ہور صوبے وی وکھریاں ہونا جاندے سن پر النکن نے اوناں
نوں اینج کرن توں روک دتا۔ لنکن نوں اے وکھرے ہون والے صوبیاں اتلے صوبیاں نال رلان
لئی کئی خونی لڑائیاں لڑنیاں پیاں۔ لنکن جرنیل تے نیں سی پر انے کج دیر لڑائی چ ریا
سی کج چر پہلے۔ وار ڈیپارٹمنٹ چ اودے دن تے دن لنگے۔ اوہ لڑائی نوں اپنی نگرانی چ
لڑاریا سی۔ اودی سوچ اے سی جے وکھ ہون والے تھلویں صوبیاں دا سمندری جعازاں نال
کعیرا پا لیا جاوے، دریاۓ مسسسپی تے مل مار لیا جاوے تے وکھ ہون والے صوبیاں دے
راجگرھ رچمنڈ تے وی مل مار لیاجاۓ۔ اودا اپنے جرنیاں نال وی چگڑا ہوجاندا سی۔ جیڑے
جرنیل لڑائی ہار دے سن اوناں نوں وکھریاں کر دتا جاندا سی۔ جنرل گرانٹ نوں اونے
امریکہ دیاں فوجاں کمانڈر بنادتا۔ 1864 چ اوہ امریکہ دا چناؤ دوبارہ جت گیا۔ گیٹس
برگ اودی تقریر دنیا دی یادگار تقریریاں منی جاندی اے۔

لڑائی انت چ لنکن تے اتلے امریکہ نے جت لئی۔ 14 اپریل 1865 نوں جدوں اوہ اک تھیٹر چ
ڈراما ویکھ ریا سی اونوں گولی مار کے قتل کردتا۔

1840 وچ اوہدا رشتہ میری ٹوڈ نال ہوگیا جیہڑی لیکسنگٹن، کینٹکی دے اک امیر غلاماں
دے بپاری دی دھی سی۔ اوہ دسمبر 1839 وچ سپرنگ فیلڈ وچ ملے سی تے اگلے دسمبر وچ
دوہناں دا رشتہ ہوگیا۔ 1 جنوری 1841 ویاھ دی تریخ وی رکھ لئی گئی سی پر لنکن دے
آکھن تے ایہ رشتہ ٹٹ گیا پر فیر اوہناں دی ملنی اک پارٹی وج ہوندی اے تے دونویں 4
نومبر 1842 نوں ویاہ کرلیندے نیں۔ 1844 وچ دونویں سپرنگفیلڈ وچ لنکن دے دفتر کول اک
گھر ملی لیندے نیں۔ دوناں دے چار پتر ہوۓ۔ رابرٹ ٹوڈ لنکن 1843 وچ جمیا۔ ایڈورڈ
بیکر لنکن 1846 وچ جمیا۔ لنکن نوں اپنے نیانے بڑے پسند سن تے اوہ کدے اوہ سختی نہیں
سی کردا۔ ایڈورڈ 1 جنوری 1850 نوں خورے ٹی بی ہتھوں مرجاندا اے۔ 21 فروری نوں ولی
لنکن جمدا اے تے تاپ ہتھوں 20 فروری 1862 نوں مرجاندا اے۔ لنکن دا چوتھا پتر ولی
لنکن 4 اپریل 1853 نوں جمدا اے دل دا دورہ پین تے 18 وریاں دا ہوکے 16 جولائی 1871
نوں مردا اے۔ رابرٹ ای بچدا اے جیہڑا وڈا ہوندا اے تے اوہدے نیانے ہوندے نیں۔ لنکن
دی نسل وچ آخری رابرٹ ٹوڈ لنکن بیکود 1985 وچ مریا۔



https://pnb.wikipedia.org/wiki/%DB%81%D9%86%DA%AF%D9%88%D9%84

ہانگگل جاں ہانگل (کوریئن: 언문, ہانججا: 諺文) دکھنی کوریا اتے اتلا کوریا دی بولی
کوریئن نوں لکھی جان والی لپی دا ناں ہے۔

کافی چر ہانگگل دا استعمال نہ ہویا کیونکہ اس نوں عورتاں جاں انپڈھ گوارا دی لکھت
منیا جاندا سی۔ اس طرحاں لگبھگ پنج-چھیں صدیاں تک لوک کوریئن لکھن لئی ہانججا (چینی
اکھر) دا استعمال کردے رہے۔ جاپانی قبضے دوران کوریئن لکھن لئی ملی-جلی سکرپٹ دا
رواج شروع ہو گیا۔ اس دا مطلب سی کہ کوریئن ہانججا اتے ہانگگل دے اک مشرن وچ لکھی
جاندی سی، جس وچ چینی توں آئے شبداں نوں ہانججا اتے دیسی کوریائی الفاز نوں ہانگگل
وچ لکھیا جاندا سی۔ جاپان توں آزادی ملن توں بعد کوریئن وچ ہانججا دا استعمال کافی
گھٹیا ہے۔ جتھے 1970 تک دیاں کوریئن پبلکیشناں وچ ہانججا ساہمنے دکھدا سی، اج کلھ
اس دی حالت خطرے دی کگار 'تے پئی کسی پرجاتی دی طرحاں ہے۔ اج کلھ ہر تھاں ہانگگل دا
بول بالا ہے۔ گینگنم سٹائل ورگے گانیاں نے کوریئن، اتے نتیجے وجوں اسدی لپی، سکھن
دا اک نواں فیشن شروع کر دتا ہے۔ جتھے پنجاہ سال پہلاں کوریئن جزیرے توں باہر کوئی
ورلا ہی کوریئن سکھدا سی، اتھے اج کلھ ہزاراں لوک کوریائی بھاشا وچ اپنی دلچسپی
ظاہر کر رہے ہن۔ دکھنی کوریا ولوں چلا ئے جا رہے کوریئن بھاشا مہارت ٹیسٹ وچ 2012
وچ 150,000 ودیارتھیاں نے شرکت کیتی سی۔



https://pnb.wikipedia.org/wiki/%DA%AF%D9%88%D8%B1%DB%8C%D9%84%D8%A7

گوریلا آگو مانس دا اک ٹوکرہ نیں۔ ایہ زمین تے رہن والے تے پتے کھان والے بن مانس
نیں جیہڑے وشکارلے افریقہ دے جنگلاں دے واسی نیں۔ ایناں دیاں وڈیاں دو ونڈاں نیں:
لیندا گوریلا، چڑھدا گوریلا۔ ایناں دیاں ہور وی نکیاں ونڈاں نیں۔ لیندا گوریلا
گوریلیاں دی اوہ ونڈ اے جیہڑی ایہناں دے وسن دی تھاں دے لیندے پاسہ ول وسدے نیں جد
کے چڑھدے گوریلے ایہناں گوریلیاں دے وسن دی تھاں دے چڑھدے پاسے دے واسی نیں۔

گوریلا یونانی بولی دا شبد اے جیدا مطلب اے "والاں والیاں زنانیاں دا قبیلہ"۔ ایہ
ناں دو امریکیاں تھامس سیویج تے جیفریز وائمین نے 1847 وچ رکھیا۔

پہاڑی گوریلے ویرونگا اگپہاڑ دے پربت دھارے وچ 2,200–4,300 میٹر (7,200–14,100 فٹ)
دی اچائی تے یوگنڈا، روانڈا تے لوکراج کانگو دے سانجے باڈر تے ریندے نیں۔ پدھری
تھاں تے رہن والے گوریلا جنگلاں، چھمباں تے سمندری پدھر تک دیاں تھانواں تے ریندے
نیں۔ چڑھدا پدھری تھاں گوریلا لوکراج کانگو تے روانڈا دے واسی نیں۔ لیندا پدھری
تھاں گوریلا وشکارلے لیندے افریقہ دے واسی نیں۔

گوریلا دے ڈی این اے دے نتارے دسدے نیں جے ایہ انساناں دے کافی نیڑے نیں۔ 95–99% تک
ایہ اکو جۓ نیں۔ عام چمپینزی تے بونوبو دے مگروں گوریلا انساناں دے سب توں نیڑے
سمجے جاندے نیں۔ ایناں دے پرکھ 70 لکھ ورے پہلے اک دوجے توں وکھرے ہوۓ۔

100,000 توں ود لیندا پدھری تھاں گوریلے جنگل وچ تے 4,000 چڑیا کراں وچ نیں۔ 4,000
چڑھدے پدھری تھاں گوریلے جنگل وچ تے 24 چڑیا کران وچ نیں۔ پہاڑی گوریلے سب توں
زیادہ خطرے وچ نیں۔ ایہ 620 جنگل وچ نیں تے چڑیا کراں وچ کوئی وی نئیں۔

گوریلا الٹی انگلاں دے پار تے چلدے نیں فروٹ چک کے یا بچاؤ لئی اوہ دو پیراں تے کج
پینڈے تک چل سکدے نیں۔ اک نر گوریلا دا قد 1.65–1.75 میٹر (5 فٹ 5 انچ–5 فٹ 9 انچ)
ہوندا اے تے اوہ 140–200 کلوگرام جوکھ دا ہوندا اے۔ مادہ گوریل ا 1.4 میٹر (4 فٹ 7
انچ) لمی تے 100 کلوگرام جوکھ دی ہوندی اے۔ چڑھدے گوریلے لیندے دے مقابلے تے گوڑے
رنگ دے ہوندے نیں تے پہاڑی گوریلے سب توں گوڑے کالے ہوندے نیں تے اینان دے وال وی
جوکھے ہوندے نیں۔ لیندے گوریلے بورے یا سانولے ہوسکدے نیں تے اوہنان دے متھے رتے
ہوسکدے نیں۔ پہاڑی گوریلے جوکھ ولے تے پدھرے گوریلے پتلے تے پھرتیلے ہوندے نیں۔
چڑھدے گوریلے دا لیندے گوریلے دے مقابلے وچ منہ لماں تے چھاتی چوڑی ہوندی اے۔

انساناں وانگوں گوریلیاں دے ہتھاں تے وی ہر گوریلے دیاں وکھریاں لیکاں تے نشان
ہوندے نیں۔ اوہناں دیاں اکھاں گوڑیاں بوریاں تے تل دے دوالے کالا دیرہ ہوندا اے۔
انساناں وانگوں اوہناں دی موت دی وڈی وجہ دل دا روگ اے۔ گوریلا جنگل وچ 35–40 ورے
تک جی سکدا اے تے اک گوریلا راکھی وچ 55 ورے تک جیندا ریا۔



https://pnb.wikipedia.org/wiki/%DA%AF%D8%B1%DB%8C%D9%88%D9%B9%DB%8C

گریوٹی قدرت دیاں چار مڈلیاں ملن جلن چوں اک اے تے اس وچ وزن رکھن آلیاں شیواں اک
دوجے نوں اپنی ول کچھدیاں نیں۔

گریوٹی اک قدرتی ورتارا ہے جسدے دوارا ساریاں طبعاتی شیواں اک-دوجے نوں کھچدیاں ہن۔
ایہہ وستاں نوں بھار دندا ہے اتے اوہناں نوں چھڈن اتے تل اتے ڈگن دا کارن بندا ہے۔
گرتاکرشن، بجلئی، پرمانُ شکتی اتے کمزور شکتیاں دے نال-نال قدرت دیاں چار بنیادی
شکتیاں وچوں اک ہے۔ گرتاکرشن اکو-اک شکتی ہے، جو ہر وستو نں پربھاوت کردی ہے۔
اادھنک وگیان 'چ اس دی سبھ توں صحیح ویاکھیا آئینسٹائین دے سدھانت جنرل رلیٹیوٹی دے
راہیں کیتی جا سکدی ہے۔ جسدے انوسار گرتاکرشن، جڑ وستاں دی رفتار دے کارن
انترکش-سمیں (space-time) دے ٹیڈھیپن دی اک نتیجہ ہے۔



https://pnb.wikipedia.org/wiki/%DA%AF%D8%A7%D9%86%D8%AF%DA%BE%DB%8C

موہنداس کرمچند گاندھی (1948 - 1869) برطانوی ہندستان دا ازادی دے ویلے اک وڈا آگو
سی۔ اوس نے لڑائی توں بچدیاں برطانوی راج نوں نہ منیا تے دنیا وج ازادی تے اپنے
حقاں لئی لڑن والیاں نوں راہ تے جوش دتا۔ اوہنوں مہاتما (سنسکرت:وڈی روح) کیا جاندا
اے) تے باپو وی جیدا مطلب اے پیو۔, "papa")

موہنداس کرمچند گاندھی 2 اکتوبر 1869 نوں پوربندر گجرات (پعارت) چ جمیا۔ اودے پیو
دا ناں کرمچند گاندھی تے ماں دا ناں پتلی بائی سی۔ اوہدی ماں پتلی بائی کرم جند دی
چوتھی ٹبری سی۔ اوہدیاں پہلیاں تن ٹبریاں نیانا جمن لگیاں مرگیاں سن۔ موہنداس دے دو
بھرا تے اک بہن سی تے اوہ سب توں نکا سی۔ 1883 چ جدوں اوہ 13 ورے دا سی اودا ویا 14
ورے دی اک کڑی کستور بائی مکھن جی نال کردتا گیا۔ اوناں دے چار پتر ہوۓ۔ ہری لال
1888 وچ جمیا؛ منی لال 1892 وج جمیا؛ رامداس 1897 وچ تے دیوداس 1900 وچ جمیا۔ مڈل
سکول دی پڑھائی پوربندر وچ تے ہائی سکول دی پڑھائی راجکوٹ توں۔ اوس دا ٹبر چاہندا
سی جے اوہ وکیل بنے تے اپنے پیو والی نوکری تے لگے۔

1888 چ گاندھی اننر ٹیمپل، لندن، انگلینڈ قنون پڑھن گیا۔ جون 1891 چ پڑھائی پوری
ہون تے ہندستان واپس آگیا۔ واپس آن تے اوہنون اپنی ماں دے مرن دی دس پئی۔ اوہدے ٹبر
نے اوہدے توں ایہ گل لکا کے رکھی سی۔ اوہنے بمبئی وج وکالت کرنا شروع کیتی پر اوہدی
وکالت چل نہ سکی۔عدالت چ اودے لئی بولنا اوکھا کم سی۔ اوہ عدالت وچ کسے گواہ نال
سوال جواب نہیں کرسکدا سی۔ اوہ راجکوٹ آگیا تے ایتھے نیویں پدھر تے کم کرن لک گیا
پر ایتھے اوہدا چگڑا اک انگریز نال ہوگیا۔

1893 چ گاندھی اک ہندستانی کمپنی دادا عبداللہ اینڈ کمپنی چ اک سال لئی کم لئی نٹال
دکھنی افریقہ آگیا جیہڑا کہ اوس ویلے برطانوی سلطنت دا اک انگ سی۔

جنوری 1897 وج جدوں اوہ ڈربن آیا تے چٹے واسیاں دی اک ٹولی نے اوہدے تے ہلہ بول دتا
تے اوہ اک پولیس سپریڈنٹ دی ٹبری باہجوں جان بچا کے نسیا پر اوہ اوس ٹولی دے کسے وی
بندے دے خلاف جان پولیس کو نہ گیا جے ایہ اوہدے اصولاں دے حلاف اے جے اوہ اوہدے
اپنے نال ہوئی کسی انیاؤں دے حلاف عدالت وچ جاوے۔ 1906 وچ ٹرانسوال دی سرکار نے
سارے ہندسانیاں دا ریکارڈ بنان دا کم شروع کیتا۔ ہندستانی ایہدے حلاف سن۔ گاندھی نے
اپنی ہجے سوج وج پئی فلاسفی ستیہ گرہ یا لڑے بنا رولا نوں پہلی واری کم وچ لیایا۔
ہندستانی برادری وی اوہدی راہ تے چلی۔ ہزاراں ہندستانیاں نوں ماریا کٹیا گیا، جیلاں
وج پایا گیا پر اوہناں اپنے آپ نوں نہ لکھوایا۔ 7 سال ایہ تحریک چلی تے دکھنی
افریقی سرکار وی کل بات ول آگئی۔ ایہ گاندھی دے ستیہ گرہ نون سکھن تے ورتن دا اک
ودھیا ویلہ سی۔

1906 وج جدوں انگریزاں نے نٹال دی زولو شاہی تے ہلہ بولیا تے گاندھی نے انگریزاں
نوں ہندستانیاں نون وی فوج وچ بھرتی کرن دا اکھیا۔ انگریزاں نے 20 ہندستانیاں نوں
پھٹڑاں نوں بچانوالی ٹولی وچ رکھیا۔

1915 چ اوہ ہندستان مڑیا تے انڈین نیشنل کانگرس دا سنگی بن گیا۔ ہندستانی سیاست دے
سرکڈھویں رپھڑ اوہنوں ہندستانیاں تے دسے تے اوہ گوپال کرشنا گوکھلے کولوں اوہناں
واہوا سکھیا۔ گوکھلے کانگرس دا اک سرکڈھواں آگو سی تے جیہڑا پربندھ وچ رہ کے کم
کرنا چاہندا سی۔ گوکھلے دی کھلی سوچ جیہڑی اوہنے انگریزاں توں لئی سی گاندھی نوں وی
پسند آئی تے اوہنے ایہنوں ہندستانی بنادتا۔ 1918 نوں پہلی وڈی لڑائی انتویں حصے وچ
وائسراۓ نیں گاندھی نوں لڑائی ستھ وچ دلی بلایا۔ گاندھی نے برطانوی سلطنت دی لڑائی
وچ ہتھ ونڈائی دا ایہ سوچ کے فیصلہ کیتا جے اینج اوہ ہندستان دی ازادی لئی وی کوئی
ڈنڈی بنادے گا۔ گاندھی نے ودھ ودھ کے لوکاں نوں فوج وچ بھرتی ہون دا آکھیا۔ دکھنی
افریقہ وچ تے اوہ ایمبولنساں لئی کامے بھرتی کر ریا سی پر ہن اوہ لڑن لئی فوجی
بھرتی کرن دی ہلہ شیری دے ریا سی۔" اوہنے وآئسراۓ دے سیکرٹری نوں اک چٹھی وچ لکھیا
کہ "اوہ آپ کدے وی کسے ویری یا سجن نوں نہ ای مارے گا نہ ای پھٹڑ کریگا" گاندھی دی
لڑائی وچ حصے داری تے فیر اہمسا دے فلسفے تے ایمان دو وکھریاں چیزاں سن جیہڑیاں اک
ہمیشہ رپھڑ رہیاں۔

گاندھی دا پہلا وڈا کم 1918 وچ سامنے آیا۔ جدوں اونے بہار دے غریب کساناں لئ آواز
چکی۔ زمین دے مالکاں نوں سرکار دی ہلاشیری ملی ہوئ سی تے اوناں نے کساناں نوں مجبور
کیتا ہویا سی کہ جے اوہ انڈیگو اگان جیدا مل پچھلے 20 وریاں توں تھلے آیا ہویا سی۔
تے جیدے اگان وچ اوناں نوں گھاٹا سی۔ گاندھی ایناں غریب کساناں نل رل گیا، تے اوناں
رل کے بغیر لڑے احتجاج کیتا۔ ایس نے سرکار نوں حیران کیتا تے اوناں نوں کساناں نوں
کج رعایتاں دینیاں پئیاں۔ 1918 وچ کھیڈا دے کسان قحط تے سیلاب ہتھوں برباد ہو‎ۓ تے
گاندھی اوناں نوں بچان لئ اگے آیا۔ اونے سول نافرمانی دی تحریک چلائ جیڑی 5 مہینے
تک چلی۔ انت وچ سرکار نوں جھکنا پیا تے ٹیکس لینے روک دتے گۓ تے بندیاں نوں آزاد کر
دتا گیا۔ 1919 وچ گاندھی دی مانگتا کانگرس وچ تھوڑی سی اپنی پسار وچ وعدہ کرن لئ
اونے مسلماناں ول توجہ دیتی۔ اے موقع اونوں خلافت تحریک وچ ملیا۔ ساری دنیا دے
مسلمان خلافت تے مسلماں دیاں پوتر تھاواں نوں بچان لئ تحریک چلا رے سی تے گاندھی وی
اوناں نال رل گیا۔ مسلماناں نال اپنی ایکتا دسن لئ اونے انگریزاں دے دتے ہوۓ ٹکے
جیڑے اونوں بویر تے زولو لڑائیاں وچ دتے گۓ سن واپس کر دتے۔ ایس گل نے اونوں پہلا
قومی آگو بنا دتا جیدا اثر ہندستان دے سارے مزہبی لوکاں وچ سی تے انج اودی مانتا
کانگرس وچ وی ودی۔ 1920 وچ گاندھی کانگرس دا اک وڈا لیڈر سی۔ 1922 دے انت تے خلافت
تخریک مک گئ۔ گاندھی ہمیشہ مزہبی فرقہ بندی دے خلاف سی جینے مسلماناں تے ہندوواں
نوں اک دوجے دے خلاف کیتا ہویا سی۔1920 وچ جدوں کانگرس اودے پچھے لگ گئ تے گاندھی
نے ایس پارٹی نوں اپنیاں سوچاں تے چلانا شروع کر دیتا۔ بغیر لڑے احتجاج کرنا، سول
نافرمانی اودے وڈے ہتھیار نیں۔ جلیاں والی پھلواری وچ ہون والے قتل عام نے
ہندستانیاں دے دلاں وچ اک نوی اگ لا دتی۔ ایس قتل عام تے اوس دی مگروں ہون والی مار
کٹائ مگروں گاندھی دی ساری توجہ سوراج اتے ٹک گئ۔ ایدا مطلب اے سی کہ ہندستانیاں
نوں سارے سرکاری اداریاں نوں اپنے ہتھ وچ لینا چائدا اے۔ اودی آگوی وچ کانگرس نوں
اک نوے ول نال بنایا گیا۔ ایدا نواں قانون بنایا گیا جیدا گول سوراج سی۔ پارٹی دی
سنگت ہر بندے لئ کھول دتی گئ جیڑا کہ ایدی تھوڑی جئ فیس دیوے۔ کمیٹیاں دی اک پوڑی
بنائ گئ جینے ایس اتلی پدر دی پارٹی نوں عام لوکاں وچ لیاندا۔

موہنداس کرمچند گاندھی (2 اکتوبر 1869 - 30 جنوری 1948)، جاں مہاتما گاندھی، بھارت
دی آزادی دے ویلے دا اک پرمکھ راجنیتک اتے ادھیاتمک نیتا سی۔ ایہنوں نوں مہاتما
(سنسکرت: مہان آتما) دا خطاب 1914 وچّ دکھنی افریقہ وچّ دتا گیا جو کہ ہن دنیاں بھر
وچّ مشہور ہے۔ ایہنوں بھارت وچّ باپو (گجراتی بھاشا: پتا دے لئی ورتیا جاندا شبد)
قہقے وی سمبودھن کیتا جاندا ہے۔

گاندھی دا جنم پچھمی بھارت دے گجرات صوبے وچّ اک وپارک ہندو پریوار وچّ ہویا۔ لنڈن
وچّ قانون دی پڑھائی کرن توں بعد گاندھی نے پہلی وار دکھنی افریقہ وچّ بھارتی مول
دے حقاں لئی سنگھرش وچّ اہنسک سول نافرمانی دا پریوگ کیتا۔ 1915 وچّ بھارت آؤن توں
بعد اسنے بھاری لگان اتے شوشن دے خلاف کساناں تے مزدوراں نوں سنگٹھت کرنا شروع
کیتا۔ 1921 وچّ بھارتی راشٹری کانگرس دے پردھان بنن توں بعد اسنے پورے دیش وچّ
غریبی دے خلاف، عورتاں دے حقاں لئی، دھارمک سانجھ بناؤن لئی، چھوت-چھات نوں ختم کرن
لئی پر سبھ توں اتے سوراج (اپنا راج) دے لئی اندولن چلا ئے۔

موہنداس کرمچند گاندھی گجرات، بھارت دے تٹی شہر پوربندر (جو ادوں بمبے-پریجیڈینسی،
برطانوی ہندوستان دا حصہ سی) وچّ دو اکتوبر 1869 نوں پیدا ہوئے۔ اوہناں دے والد
کرمچند گاندھی (1822-1885) ہندو مدھ ورگ وچوں سن اتے ریاست پوربندر دے دیوان سن۔
اوہناں دی ماں دا ناں پتلی بائی سی جو ہندو پرنامی ویشنوں فرقے نال تعلق رکھدی سی۔
گھر وچّ دھارمک ویکتیاں دا آؤنا عامَ سی۔ اوہ کرمچند دی چوتھی بیوی سی (پہلیاں تنّ
دی موت زچگی دوران ہو گئی سی)۔

1883 وچّ جدوں اوہ 13 ورے دا سی اوہناں دی شادی 14 ورے دی اک کڑی کستوربا ماکھنجی
نال کر دتی گئی۔ کستوربا نوں لوک پیار نال با کہندے سن۔ ایہہ شادی اک بال شادی وجوں
کیتی گئی سی جو اس وقت اس علاقے وچّ ایہہ ریت عامَ سی۔ پر نال ہی اتھے ایہہ ریتی وی
سی کہ نابالغ دلہن نوں پتی توں الگّ اپنے ماں باپ دے گھر زیادہ وقت تکّ رہنا پیندا
سی۔ اس سارے جھنجٹ وچّ اسدا سکول ولوں اک سال ماریا گیا۔ 1885 وچّ، جدوں گاندھی جی
15 سال دے سن تد اوہناں دی پہلی اولاد ہوئی۔ لیکن اوہ صرف کچھ دن ہی زندہ رہی۔ اسے
سال دی شروعات وچّ گاندھی جی دے پتا کرمچند وی چل بسے۔ بعد موہن داس اتے کستوربا دے
چار بیٹے ہوئے سن - ہری لال 1888 وچّ، منی لال 1892 وچّ، رام داس، 1897 وچّ، اتے
دیوداس 1900 وچّ پیدا ہویا۔ پوربندر وچّ مڈل سکول اتے راجکوٹ وچّ ہائی سکول دونوں
وچّ ہی پڑھائی پکھوں گاندھی جی اک اوسط ودیارتھی ہی رہے۔ اوہناں نے اپنی میٹرک
بداؤنگر گجرات دے سملداس کالج توں کجھ پریشانیآں دے نال پاس کیتی اتے اوہ اس سمیں
اتھے ناخوش ہی رہے کیونکہ پروار اوہناں نوں برسٹر بنانا چاہندا سی۔

4 ستمبر 1888 نوں اپنی شادی دی 19ویں سالگراہ توں کجھ مہینے پہلاں، گاندھی جی قانون
دی پڑھائی کرن اتے برسٹر بنن دے لئی، برطانیہ دے یونیورسٹی کالج لندن چلے گئے۔ شاہی
راجدھانی لندن وچّ اوہناں دا جیون، بھارت چھڈدے وقت اپنی ماں نال جین بھکشو دے
ساہmنے کیتے وعدے دے پربھاو تحت گوشت، شراب اتے کام واشنا توں پرہیز کردے گزریا۔
حالانکہ گاندھی جی نے انگریزی ریتی رواج اپناؤن دا تجربہ وی کیتا۔ مثال دے طور تے -
رقص (ناچ) دی کلاس وچّ جانا - پھر وی اوہ اپنی مکان مالکن ولوں پیش گوشت ملیا بھوجن
نہیں کر سکے۔ سگوں اوہ اکثر بھکھیاں رہِ لیندے سن۔ آخر لندن وچّ کچھ خالص ساکاہاری
ریستراں مل ہی گئے۔ ہینری سالٹ دیاں لکھتاں توں متاثر ہو کے، اوہناں نے ساکاہاری
سماج دی میبرشپ لے لئی۔ اتے اس دی ایگزیکیٹو کمیٹی دے لئی اوہناں نوں چن لیا گیا۔
پھر اوہناں نے اس دے ویزواٹر (کیندری لندن وچّ سٹی آف ویسٹمنسٹر برو دا اک ضلع)
چیپٹر دی بنیاد رکھی۔ اوہ جنہاں ساکاہاری سماج دے لوکاں نوں ملے اوہناں وچوں کچھ
تھیؤسوفیکل سوسائٹی دے رکن سن جس دی ستھاپنا 1875 وچّ وشو بھائیچارگی نوں مضبوط کرن
دے لئی اتے بدھ متّ اتے ہندو متّ دے ساہت دے ادھئن دے لئی کیتی گئی سی۔ اوہناں نے
گاندھی نوں اوہناں نال بھگوت گیتا اصل اتے ترجمہ دوناں نوں پڑھن دے لئی سہمت کر
لیا۔ گاندھی نوں پہلے پہل دھرم وچّ خاص دلچسپی نہیں سی، ہن اوہ دلچسپی لین لگے اتے
ہندو دھرم، عیسائی دھرم دوناں دیاں کتاباں پڑھن لگے۔

جون 1891 وچّ پڑھائی پوری ہون تے ہندوستان واپس آ گئے، جتھے اوہناں نوں اپنی ماتا
دی موت دا علم ہویا۔ پہلاں جان بجھ کے اسنوں سوچت نہیں سی کیتا گیا۔ لیکن ممبئی وچّ
وکالت کرن وچّ اوہناں نوں کوئی خاص کامیابی نہیں ملی۔ اوہناں لئی وکالت کرنا اوکھا
سی، عدالت وچّ شرماکل سبھا ہون دی وجہ اوہناں نوں بولنا بڑا اوکھا لگدا سی۔ پھر اک
ہائی سکول استاد دے طور تے ززوکتی کم دے لئی ردّ کر دتے جان تے اوہناں نے دعویداراں
دے مقدمے لکھن دے لئی راجکوٹ نوں ہی اپنا مقام بنا لیا پر اک انگریز افسر دی حماقت
دی وجہ ایہہ کاروبار وی چھڈنا پیا۔ اپنی آپ بیتی وچّ، اوہناں نے اس واقعہ نوں بیان
اوہناں نے اپنے بڑے بھائی دی طرف توں پیروی دی ناکام کوشش دے طور تے کیتا ہے۔ ایہی
اوہ وجہ سی جس کرکے اوہناں نے 1893 وچّ اک بھارتی فرم دادا عبداللہ اینڈ کمپنی نال
اک سالا اقرار تے نیٹال، دکھنی افریقہ جو اس وقت انگریزی سلطنت دا حصہ ہندا سی،
جانا منّ لیا سی۔

گاندھی دی عمر 24 سال سی جدوں دکھن افریقہ وچّ پریٹوریا شہر وچّ وسے بھارتی مسلمان
وپاریاں دی قانونی پرتندھتا کرن لئی پجے۔ اوہناں دے 21 سال دکھن افریقہ وچّ ہی لگّ
گئے۔ اتھے اوہناں نے راجنیتی، نیتکتا اتے راجنیتک رہنمائی دی کوشلتا دے پاٹھ پڑھے۔
رام چندر گوہا دا کہنا ہے کہ جدوں اوہ 1914 وچّ بھارت پرتے تاں اوہ جنتک بلارے
وجوں، فنڈ اگراہن، گل بات، میڈیا پربندھ دے، اتے آتم-ابھار دے معاملیاں وچّ پورے تک
ہو چکے سن۔ .

گاندھی دی سبھ توں پہلی کتاب گجراتی وچّ "ہند سوراج" سرلیکھ ہیٹھ 1909 وچّ چھپی۔
ایہہ کتاب 1910 وچّ انگریزی وچّ چھپی اتے اس اتے لکھیا سی "کوئی حق راکھویں
نہیں"(No Rights Reserved)۔ کئی دہاکیاں لئی اسنے کئی اخباراں دا سمپادن کیتا،
جہناں وچّ گجراتی، ہندی اتے انگریزی وچّ ہریجن؛ دکھنی افریقہ دے سمیں وچّ انڈین
اوپینیئن؛ انگریزی وچّ ینگ انڈیا اتے بھارت آؤن اتے گجراتی وچّ ماسک رسالہ نوجیون
شامل سن۔ بعد وچّ نوجیون ہندی وچّ چھپنا شروع ہویا۔ اسدے نال ہی اوہ لگبھگ ہر روز
ویکتیاں اتے اخباراں نوں چٹھیاں لکھدا سی۔



https://pnb.wikipedia.org/wiki/%DA%A9%D9%86%DA%A9%D8%A7%D8%B1%DA%88

کنکارڈ اک سپرسونک ہوائی جہاز اے ۔ سپرسونک دا مطلب اے آواز توں تیز رفتار۔ سپرسونک
جہاز آواز توں تیز رفتار جہاز ہندا اے ۔ اپنے منوہوں سپرسونک شبد بولیئے تاں جنے چر
وچ اس دی آواز ساڈے کناں تکّ پجیگی، اس توں پہلاں سپرسونک ساڈے سر توں لنگھ جاویگا
۔ اج توں 12 سال پہلاں نومبر، 2003 وچ دنیا دی اکو-اک سپرسونک اڈان دا انت کر دتا
گیا ۔ گھاٹیوندا سودا ہو گیا سی ایہہ ۔وڈے سائز دے ایہہ کنکارڈ جہاز صرف برطانیہ تے
فرانس کول سن | برٹش ایئرویز تے ایئر فرانس توں بناں دنیا دے کسے وی دیس نے اجے تکّ
آواز توں تیز جہاز بنائے جاں چلا ئے نہیں ہن | روس نے ٹوپولیو ٹی.یو. 44 بناؤن
چلاؤن دا اُدم شروع کیتا سی پر پہلی ہی آزمائش ویلے 1973 وچ فارنبرا (فرانس) دے
ایئر شوٕ وچ اوہ کریش ہو گیا | امریکہ نے اس قسم دے سپرسونک جہاز ایس.ایس. ٹی. اتے
کم شروع کیتا ۔ پر خرچے ویکھ کے کم بند کر دتا ۔ انگلینڈ تے فرانس دی جھنڈی رہی اس
پکھووں ۔ 27 سال اوہناں دے سپرسونک اسمان وچ کڑکاٹا پاؤندے رہے ۔۔

2 مارچ، 1969 تکّ آواز توں تیز رفتار جہاز دے اڈاری اتے کسے نوں یعقین نہیں سی ہندا
تے فیر کنکارڈ نے انج کرکے اتہاس سرج دتا ۔ وپاری ہوابازی دی دنیا وچ تہلکہ مچ گیا
۔ کنکارڈ دی اپنی شان سی اسمان وچ 2400 کلومیٹر پر گھنٹہ سوا سو (125) سواریاں |
جہازی عملہ-پھیلا وکھرا ۔ لندن توں نیویارک ایہہ تنّ گھنٹے وچ ہی پہنچ جاندا ۔
فرانس تے انگلینڈ نے رل کے اس نوں ڈزائین کیتا اتے اس نے پہلی سفل اڈاری 2 مارچ،
1969 نوں بھری ۔ زمانہ اجوکے کمپیوٹر، آئی.ٹی. اتے الیکٹرانکس دا نہیں سی ،
انجینیئری ڈزائین اتے گنتی-منتی دیاں سہولتاں ہی سن ادوں ، پھر وی ڈزائینراں نے
چمتکار کر دتا کنکارڈ بنا کے ۔ اس نوں اڈا کے، وڈا سمندر اوقیانوس توں بے روک پار
لنگھن والے اس سپرسونک وچ ڈھیر بالن دی لوڑ سی، اس دا بھار وی گھٹو-گھٹو رکھن دا ہر
حیلہ کیتا گیا ۔

اجوکے ویلے دے سارے وڈے سولیئن ہوابازی دے جہاز جویں ایئر بسّ-320 تے بی-747، ودھ
توں ودھ 9، ساڈھے 9 سو کلومیٹر دی سپیڈ اتے چلدے نیں، کنکارڈ اس توں کتے ودھ 21-22
سو کلومیٹر پر گھنٹہ نال چلدا سی ۔ اس اچی سپیڈ اتے کئی طرحاں دے مسئلے تکنیکی پدھر
اتے آؤندے نیں، جہاز اتے ہوا دا دباء باہرلے پاسے توں بہت ودھ جان نال ایہہ باہروں
اینا گرم ہو جاندا اے کہ ہتھ نہیں لگّ سکدا | کھڑکیاں، پیکل، باڈی ہر تھاں سیک نال
سڑ رہا ہندے ، دو کم کرنے پیندے ہن ، اک تاں باہر دی باڈی اس سیک نوں سہن والی
بنائی جاوے ، دوجے اس نوں اندروں اس طرحاں لائیننگ لائی جاوے کہ باہرلا سیک اندر
پریشانی نہ پیدا کرے ۔ انجناں وچ بالن بلدا اے ، اوہ تاں ہور ودھ گرم ہندے ہن ،
جہاز دی نوک ہوا نوں سدھا چیردی اے ، ایہہ وی بہت گرم ہندا اے ، اس لئی ایہناں ولّ
ہور دھیان دین دی لوڑ اے ۔ کنکارڈ لئی ہدومینیئم آر.آر.-58 ناں دی المینیئم دی بھرت
دھات ورتی گئی اے۔ چڑھن تے اترن ویلے جہاز نوں عام(سادھارن) حالت توں دھرتی دے گرم
درجہ حرارت(تاپمان) تکّ دا تیزی نال ساہمنا کرنا پیندا سی ، دھرتی توں 18 کلومیٹر
اچائی تکّ جاندے ہوئے اک وار اس نوں اتی ٹھنڈے تاپمان دا ساہمنا کرنا پیندا سی ،
پھر سپیڈ ودھن نال اس دا تاپمان ودھدا ہی جانا سی ، تاپمان دی انج وار-وار
ادلا-بدلی نوں سہن واسطے خاص ٹیسٹ کرکے جہاز نوں 45 ہزار فلائنگ آورز لئی ڈزائین
کیتا گیا ۔ اچی رفتار اتے ہوا دی رگڑ نال پیدا ہوئے سیک نال جہاز دی لمبی-چوڑی باڈی
پھیلدی اے ، کنکارڈ ایڈا وڈا تے سیک اینا ودھ سی کہ جہاز دے کاکپٹ 'تے لمبی فیوزلیز
وچکار اک فٹّ تھاں گرمی نال ہون والے پسار لئی چاہیدی سی ۔ سمجھو کہ سیک نال جہاز
اک فٹّ لمبا ہو جاندا سی اتے ٹھنڈھا ہو کے اک فٹّ سنگڑ جاندا سی ۔ جہاز نوں ہوا دے
سدھے سیک توں بچن لئی اس اگے سیک دا منوہ موڑن والے وائیزر لائے گئے تاں جو سیک
کاکپٹ وچ بیٹھے پائیلٹ تے ہور عملے نوں پیرشان نہ کرے ۔ رن وے اتے دوڑن، چڑھن جاں
اترن ویلے جہاز دے چارے انجن چلاؤن دی لوڑ نہیں سی ، دو نال ہی کم چل جاندا، اینا
وڈا سی ایہہ جہاز کہ دو ٹن بالن ایہہ اڈن توں پہلاں رن-ویے اتے دوڑن ویلے ہی کھا
جاندا ۔ اس دی باز دی چنجھ ورگی نوک رن-وے اتے دوڑن سمیں ہیٹھاں نوں جھکی رہندی ،
اپر اٹھ کے اگانھ اڈدے سمیں ایہہ نوک سدھی ہو جاندی تاں جو ہوا دی ڈریگ بھاوَ
پچھل-کھچّ نوں گھٹایا جا سکے ۔ دھرتی دے تھلی کھیتراں توں اڈدے سمیں اس دی سپیڈ
عامَ کرکے آواز دی رفتار توں گھٹّ رکھی جاندی سی ، سمندری کھیتراں توں اڈدے سمیں
ایہہ آواز دی سپیڈ توں دو گنا توں وی ودھا لئی جاندی ۔ 2 مارچ، 1969 تکّ آواز توں
تیز رفتار جہاز دی اڈاری اتے کسے نوں یعقین نہیں سی ہندا تے پھر کنکارڈ نے انج کرکے
اتہاس سرج دتا ۔ وپاری ہوابازی دی دنیا وچ تہلکہ مچ گیا ، کنکارڈ دی اپنی شان سی
جویں اسمان وچ 18 کلومیٹر اچا اڈدا ، سپیڈ 2450 کلومیٹر پر گھنٹہ ع سوا سو (125)
سواریاں ، جہازی عملہ وکھرا ۔ لندن توں نیویارک ایہہ تنّ گھنٹے وچ ہی پہنچ جاندا ۔
فرانس تے انگلینڈ نے رل کے اس نوں ڈزائین کیتا اتے اس نے پہلی سفل اڈاری 2 مارچ،
1969 نوں بھری ۔

کنکارڈ ورگے سپرسونک دی سپیڈ کلومیٹر پر گھنٹہ وچ نہیں دسی جاندی ، اس نوں میک نمبر
نال ظاہر(پرگٹ) کردے نیں ۔ اک میک نمبر دا مطلب اے کہ جہاز آواز دی رفتار نال اڈّ
رہا اے ، دو میک نمبر دا مطلب اے کہ جہاز آواز نالوں دگنی سپیڈ اتے اڈ رہا اے ، انج
ہی پوائنٹ اٹھ دا مطلب اے جہاز آواز دی سپیڈ دے مقابلے 80 فیصدی ودھ سپیڈ اتے اڈاری
بھر رہا اے ۔ میک نمبر آسٹریا دے سائنسدان(وگیانی) ارنیسٹ میک دے ناں اتے ورتن دا
نرنا وگیانیاں نے کیتا ہویا اے ۔ عام درجا حرارت اتے دباء اتے آواز دی سپیڈ 1225
کلومیٹر پر گھنٹہ اے ۔ اچائی دے ودھن نال دباء اتے درجہ حرارت(تاپمان) دے فرق نال
آواز دی سپیڈ وی بدل جاندی اے ۔ دھرتی توں دس کلومیٹر اچائی اتے آواز دی سپیڈ 1090
کلومیٹر رہ جائیگی ۔ انج دھرتی اتے میک-1 دا مطلب ہے 1226 کلومیٹر پر گھنٹہ اتے 10
کلومیٹر اچائی اتے 1090 کلومیٹر پر گھنٹہ ، 1225 کلومیٹر سپیڈ اس اچائی اتے جا کے
میک-ونّ پوائنٹ ون تھری کہی جاوے گی ۔

خیر، کلّ ویہہ کنکارڈ بنائے گئے ، 6 تاں پروٹو ٹائیپ ماڈل، آزمائشی جہاز سن جو
وپاری اڈاریاں لئی نہ ورتے گئے ، باقی 14 وچوں 7 انگلینڈ نے رکھ لئے اتے 7 فرانس نے
۔ ایہناں نال 1976 وچ لندن، پیرس، نیویارک، واشنگٹن، ڈلاس تے بارباڈوس وچ وپاری
اڈاریاں شروع کیتیاں گئیاں ۔ عام جہازاں نالوں کنکارڈ ادھے ویلے وچ ایہہ سفر کردے ۔
کنکارڈ بناؤن تے چلاؤن والیاں دے سپنے یکدم ہی ڈھیری ہون لگے ، ایہدی سپیڈ تے ساؤنڈ
بیریئر ہی اس دے راہ دا روڑا بنن لگے ۔ ودھ کرائے، آواز تے ہوا دا پردوشن، شاک ویو
کرکے کئی دیساں نے اس توں منوہ پھیر لیا ۔ بھارت وچ 1970 دے آس-پاس، کنکارڈ دیاں
آزمائشی اڈاریاں سمیں کوہلاپور توں عمارتاں دے شیشے ٹٹن تے گھراں نوں نقصان پہنچن
دیاں شکایتاں آئیاں ، بھارت نے اپنے کھیتر وچ اس دی اڈان ورجت کر دتی ، کئی ہور
دیساں نے انج ہی کیتا ۔ کنکارڈ دے بنن(نرمان) ویلے چین، جاپان، آسٹریلیا، سنگاپور،
ایران وغیرہ 16 دیساں نے کنکارڈ خریدن لئی حامی بھری سی ، بعد وچ ایہہ سارے ہی کسے
نہ کسے بہانے مکر گئے ۔ کرائے ودھ رکھنا خرچے پورے کرن دی مجبوری سی ۔ لے-دے کے
میدان وچ فرانس تے انگلینڈ ہی رہ گئے ۔ اوہناں سوچیا کہ وڈے وپاری سماں بچاؤن تے
شاہی سواری دا مزہ لین لئی وڈی گنتی وچ کنکارڈ ورتنگے پر اوہناں دی ایہہ آس وی
جھوٹھی ثابت ہوئی ۔

1980 تکّ انگلینڈ تے فرانس دی توبہ ہون لگی ، ہفتے وچ 500 سواریاں، 4 سال وچ کلّ 50
ہزار سواریاں ملیاں سن ۔ پونے 5 کروڑ ڈالر دا گھاٹا پے گیا ۔ دوواں نے حساب لائے
تاں پتہ لگا کہ 1983 تکّ ایہہ گھاٹا 42 کروڑ پونڈ ہو جاویگا ، 20ویں صدی دے انت تکّ
جاندے-جاندے ایہہ گلّ صاف ہو گئی کہ گھر پھوک کے تماشہ دیکھن دی ایہہ کہانی ہن بہتی
دیر نہیں چل سکنی ۔ عزت-مانت نال پاسے ہون وچ ہی بھلا اے ۔ اشتہاربازی تے شاہی
سواری دے آخری موقعے دے ناں اتے دھوہ گھسیٹ دوران فیصلہ ہو گیا کہ نومبر 2003 نوں
کنکارڈ بند کر دتے جانگے ۔

ریٹائر ہو کے کنکارڈ دنیا وچ وڈی اہمیت والے تھاواں اتے سجا دتے گئے ، بارباڈوس دا
گرینٹلی ایڈمز، برسٹل، مانچیسٹر تے ہیتھرو دے ہوائی اڈے ایہناں وچ شامل ہن ۔ جرمنی
دا سنشیم آٹو تے ٹیکنیک میوزیم، سکاٹلینڈ، واشنگٹن دے فلائیٹ میوزیم تے نیویارک وچ
وی ایہناں نوں سجایا گیا ۔ کنکارڈ پریمیاں نے اچیاں بولیاں دے کے ایہناں دے پرانے
حصے پرزے خرید کے اپنے گھراں، دفتراں وچ سنبھال لئے ہن تے کنکارڈ ہن بیتے دی گلّ بن
کے رہ گیا اے ۔

سائیٹ غلطی:<ref> ٹیگ اک ٹولی جیدا ناں "N" اے ہیگے نیں، پر کوئی <references
group="N"/> ٹیگ ناں لبیا۔



https://pnb.wikipedia.org/wiki/%DA%A9%D9%85%D9%BE%DB%8C%D9%88%D9%B9%D8%B1_%D9%BE%D8%B1%D9%88%DA%AF%D8%B1%D8%A7%D9%85

کمپیوٹر پروگرام ہدایتاں دی اک لسٹ ہوندی اے جیدے نال کمپیوٹر کم کردا اے۔ کمپیوٹر
جو کج وی کردا اے اوہ کمپیوٹر پروگرام نوں پڑھ کہ ای کردا اے۔ کمپیوٹر پروگرام
کمپیوٹر بولی چ لکھے جاندے نیں۔ کمپیوٹر پروگرام فائل دی مورت چ کمپیوٹر دی ہارڈ
ڈرائیوو یا کسے ہور کمپیوٹر یاد وچ پیا ہوندا اے۔ جدوں ایہ پروگرام ٹوریا جاندا اے،
اینوں کمپیوٹر پڑھدا اے تے پروسیسر اس فائل دے اندر دیاں ہدایتاں پھرولدا اے تہ
کمپیوٹر اوناں چ جنج دسیا ہوندا اے اپنا کم کردا اے۔

کمپیوٹر آپ صرف بائنری سمجدا تے پڑھ سکدا اے مگر کمپیوٹر پروگرام نوں بائنری چ
لکھنا بوت اوکھا ہوندا اے۔ اس لئی ایہ کم سوکھا کرن لئی کمپیوٹر بولیاں بنائیاں
گئیاں جیڑیاں انساناں دی بولی توں شبد لیندیاں نیں تہ ایناں نوں لکھنا تے سمجنہ
سوکھا ہوندا اے۔ کمپیوٹر پروگرام اک پروگرامر لکھدا اے، اس توں بعد اک کمپیوٹر
پروگرام جینوں کمپائلر کیندے نیں اوہ اس لکھائی نوں کمپیوٹر دی اپنی بولی چ بدل
دیندا اے جس دے بعد کمپیوٹر اینوں پڑھ لیندا اے۔



https://pnb.wikipedia.org/wiki/%DA%A9%D9%84%DB%8C%D9%86%D9%86_%DA%AF%D8%B1%D8%A7%D8%AF_%D8%A7%D9%88%D8%A8%D9%84%D8%A7%D8%B3%D8%AA

روس اک وفاق اے تے 1 مارچ 2008ء توں اسدیاں 83 وفاقی اکائیاں نیں ۔ 1993ء چ اسدے
وفاقی علاقےآں دی گنتی 89 سی ، پر 2008ء چ ایہہ گھٹ کے 83 ہوگئی ، اسدی وجہ مختلف
علاقآں نوں ملا کے نویں علاقے بنانا اے ۔ روس دے صوبےآں نوں اوبلاست آکھیا جاندا اے
، اس ویلے روس دیاں 83 وفاقی اکائیاں چوں 46 اوبلاست نیں ۔ اوبلاست دا گورنر وفاق
نامزد کردا اے تے پارلیمنٹ دا انتخاب مقامی طور اتے ہندا اے کلینن گراد اوبلاست روس
دے 46 اوبلاستاں چوں اک اوبلاست اے ، اسدا راجگڑھ کلینن گراد شہر اے ۔

کلینن گراد روس دا سبتوں لہندا علاقہ اے ، اسدا روس نال زمینی رستہ نئیں ، بلکہ اس
دے اک پاسے پولینڈ تے لتھوانیا تے دوجے پاسے بالٹک سمندر اے ۔

کلینن گراد جرمنی دا بالٹک سمندر دے کنڈے بیرونی علاقی سی ، جس اتے دوجی جنگ عظیم
(دوجی وڈی جنگ) دے جرمنی دی شکست مگروں سویت یونین نے مل مار لیا سی ، جرمن آبادی
کجھ پہلے ای نس گغی سی تے باقی نوں روسیاں دے نسا دتا تے اینہاں دی تھاں روسیاں نوں
لیا کے اباد کر دتا ۔



https://pnb.wikipedia.org/wiki/%DA%A9%D8%A7%D9%84%D8%A7_%D8%B3%D9%85%D9%86%D8%AF%D8%B1

کالا سمندر، چڑھدے دکھنی یورپ، اناطولیہ تے قفقاز دے وشکار اک سمندر اے۔ اسنوں کالا
سمندر اس لئی آکھیا جاندا اے کیونجہ سیال چ اس سمندر تے اینی دھند چھائی رہندی اے
کہ کوئی شے نئیں دسدی ۔ ایہ سمندر وڈا سمندر اوقیانوس دا ای اک انگ اے تے رومی
سمندر دے راہیں اس نال ملیا ہوئیا اے۔ ایہہ باسفورس تے مرمرہ سمندر دے نال رومی
سمندر تے پانی گلی کرچ دے راہیں ازوف سمندر نال جڑیا ہوئیا اے۔

کالا سمندر چ ڈگن والا سب توں اہم دریا دریاۓ ڈینیوب اے ۔ ایہہ سمندر 4 لکھ 22 ہزار
مربع کلومیٹر دے رقبے تے پھیلیا ہوئیا اے۔ اسدی دی ودھ توں ودھ ڈونگھائی 2210 میٹر
اے ۔ کالا سمندر دے کنڈے دے دیساں چ ترکی ، بلغاریہ ، رومانیہ ، یوکرین ، روس تے
جارجیا آندے نیں۔ کریمیا وی اسدے کنڈےتےاے۔



https://pnb.wikipedia.org/wiki/%DA%A9%D8%A7%D8%B1%D8%A8%D9%86

کاربن اک کیمیائی عنصر اے جیدا نشان C اے تے ایدا ایٹمی نمبر 6 اے۔ اے پیریاڈک ٹیبل
چ 14ویں گروپ چ شامل اے۔ ایدے آخری شیل چ 4 ویلنٹ الیکٹران نیں جیڑے کوالنٹ بانڈ
بنان دی صلاحیت رکھدے نیں۔ ایدے 3 آئیسوٹوپس نیں 12C, 13C uc تے اک تابکار آئسوٹوپ
14C جیدی ہاف-لائف 5730 ورے اے۔ کاربن نوں انساناں نے دوجے عنصراں توں بوت پہلاں
پچھان لیا سی۔ ایدا ناں لاطینی بولی چوں آندا اے جیدا مطلب کوئلہ اے۔

کاربن دیاں کئی آلوٹروپس نیں جیناں چوں مشہور اے نیں: گریفائٹ، ہیرا تے امورفس
کاربن۔ ایناں آلوٹروپس دیاں فیزکل پراپرٹیاں اک دوجے توں بوت مختلف نیں۔ جنج ہیرا
بوت ٹرانسپیرنٹ اے جدوں کہ گریفائٹ کالا تے اوپیک اے۔ ہیرا جگ دیاں سب توں سخت
شیواں چوں اک اے جدوں کہ گریفائٹ ایناں نرم اے کہ ایدے توں کاغذ تے لکھیا جاندا
اے(گریفائٹ ناں دا مطلب ای لاطینی چ کاغذ تے لکھنا اے)۔ اسے طرح ھیرے چوں بجلی نئی
لنگدی جدوں کہ گریفائٹ بجلی نوں آرام نال لنگاندا اے۔ عام حالتاں چ ہیرا جگ دا سب
توں بہترین گرمی دا کنڈکٹر اے۔ کاربن دے سارے الوٹروپس عام حالت چ ٹھوس نیں پر
گریفائٹ سب توں بوتی گرمی سہہ سکدا اے۔

کاربن دیاں تمام حالتاں بوت سٹیبل نیں تے آکسیجن دے نال ریایکٹ کرن واسطے اوناں نوں
بوت گرمی چائیدی اے۔ انآرگینک کمپاؤنڈاں چ کاربن دی آکسیڈیشن سٹیٹ +4 اے، کاربن
مونوآکسائڈ چ تے ٹرانزیشن میٹل کاربونائل کمپلکساں چ اے +2 اے۔ کاربن دے سب توں وڈے
انآرگینک ذخائر چونے دے پتھر، موتی بلور تے کاربن ڈائکسائڈ نیں مگر کاربن دی بوت
وڈی مقدار آرگینک کمپاؤنڈ کوئلہ، دلدل دے کوئلے، تیل تے میتھین کلاتھریٹس دی شکل چ
اے۔ کاربن کسے وی دوجے عنصر توں بوتے کمپاؤنڈ بناندا اے اج تک 1 کروڑ دے نیڑے تک
آرگینک کمپاؤنڈ لبے گۓ نیں تے اس توں مہا زیادہ بناۓ جاسکدے نیں۔

کاربن جگ دا 15واں سب توں بوتا پایا جان آلا عنصر اے تے پوری کائنات چ وزن دے لحاظ
نال ہائیڈروجن، ہیلیم تے آکسیجن دے بعد سب توں بوتا پایا جانے آلا عنصر اے۔ اے
ساریاں زندہ شیواں چ پایا جاندا اے۔ انسان دے پنڈے چ کاربن آکسیجن دے بعد سب توں
بوتا پایا جانے آلا عنصر اے (18.5٪ وزن دے لحاظ نال)۔ اس دی زمین دے اتے زیادتی،
آرگینک کمپاؤنڈاں دی وڈی گنتی تے زمین دے گرمی ناپ تے پولیمر بنان دی صلاخیت اس نوں
زندگی دی کیمیائی بنیاد بنادی اے۔

کاربن دیاں مختلف قسماں، جناں نوں آلوٹروپس کیندے نیں، وچوں ہیرا جگ چ سب توں سخت
قدرتی شہ اے تے گریفائٹ سب توں نرم اے۔ اے دوجے نکے ایٹماں (جناں چ کاربن دے ایٹم
وی نیں) نال اک توں زیادہ کوالنٹ بانڈ بناندی اے۔ اس دی وجہ توں کاربن دے اج تک اک
کروڑ کمپاؤنڈ لبے جا چکے نیں جیڑے کسے دوجے عنصر دے کمپاؤنڈاں توں زیادہ نیں۔ ایدا
پگلن پوائنٹ تے سبلیمیشن پوائنٹ کسے دوجے عنصر توں زیادہ اے۔ ہوا دے پریشر تے اے
پگلدا نئیں کیونجہ ایدا ٹرپل پوائنٹ 10.8 ± 0.2 MPa تے 4600 ± 300 K اے تے اس دی
وجہ توں اے 3900 K تے سبلیمیٹ ہوندا اے۔



https://pnb.wikipedia.org/wiki/%D9%86%DB%8C%D9%BE%DA%86%D9%88%D9%86

نیپچون سورجی پربندھ دا 8واں تے سب توں دور دا پاندھی اے۔ ایے قطر دے حساب نال
چوتھا سب توں وڈا پاندھی تے وزن دے حساب نال تیجا سب توں وڈا پاندھی اے۔ نیپچون
سورجی نظام دے گیس جناں چوں سب توں گوڑا اے تے یورینس نال ایہ اک برف جن سمجیا
جاندا اے۔ نیپچون زمین دے وزن توں 17 گنا پعاری اے تے اپنے نال دے پاندھی یورینس
توں ذرا جیا پعاری اے۔ نیپچون سورج توں تقریبا 30۔1 تارہ پڑھت ناپ دوری تے اے۔
نیپچون دا ناں رومی سمندر دے دیوتا دے ناں اتے رکھیا گیا اے۔ ایدا نشان ♆ اے، جیڑا
نیپچون دیوتا دے نیزے ورگا اے۔

نیپچون زمین توں ننگی اکھ نال نئیں دسدا۔ ایہ کلا پاندھی اے جینوں ٹیلیسکوپ نال
نئیں بلکہ ریاضی نال لبیا گیا سی۔ تارہ پڑھت گرواں نیں ویکھیا کہ یورینس اپنے مدار
توں ذرا بوتا کھسکدا اے، اوناں نیں اندازہ لایا کہ اینوں کوئی بوت وڈا پاندھی ہلا
ریا اے۔ اوناں چوں اک فرانسیسی ریاضي گرو اربین لے ویئیر نیں حساب لا کہ دسیا کہ
نواں پاندھی ایتھے ہونا چائیدا اے تے 23 ستمبر 1846 نوں جوہان گال نیں ٹیلیسکوپ نال
صرف اک ڈگری دے فرق اتے لب لیا۔ اس دے کج ویلے بعد نیپچون دا سب توں وڈا چن ٹرائٹن
وی لب لیا گیا۔ اودے باقی 14 چن 20ویں صدی چ چنگیاں ٹیلیسکوپاں نال لبے گۓ سن۔ زمین
توں بوتی دوری دی وجہ توں اینوں زمین توں ٹیلیسکوپ نال ویکھ کہ پڑھنا بوت اوکھا اے۔
زمین توں ناسا دی پیجی ہوئی پروب وائیاجر 2 نیں 25 اگست 1989 نوں نیپچون کول پہنچی
تے پہلی واری اس پاندھی نوں غور نال ویکھیا گیا۔ اس توں بعد ہبل خلائی ٹیلیسکوپ تے
وڈیاں زمین اتے لگیاں ٹیلیسکوپاں نال وی ویکھیا گیا اے۔

نیپچون دی ہوا دا موسم دوروں دسدا اے۔ 1989 چ جدوں وایاجر 2 نیپچون کولوں لنگیا سی
اونیں نیپچون اتے اک کالا جیا طوفان ویکھیا سی جیدا قطر تقریبا 6500 کلومیٹر سی۔ اس
طرح دے طوفان نیپچون اتے بوت تیز ہواواں دی وجہ توں ہوندے نیں۔ نیپچون اتے پورے
سورجی پربندھ چ سب تیز ہواواں ہوندیا نیں، ایتھے 2،100 کلومیٹر فی کینٹے دی تیزی
آلیاں ہواواں ویکھیاں گئیاں نیں۔ نیپچوں دی سورج توں دوری دی وجہ توں اودے بدلاں دے
اتے دا گرمی ناپ کوئی -218 ڈگری سینٹی گریڈ ہوندا اے تے نیپچون دے بلکل اندر دا
گرمی ناپ 5،100 ڈگری سینٹی گریڈ اے۔ نیپچون دا اک ہلکہ ٹٹیا ہویا رنگ سسٹم اے جیڑا
وایاجر 2 نیں ویکھیا سی۔

نیپچون دا وزن 1۔0243 × 1026 اے۔ ایدا وزن زمین تے گیس جناں دے وشکار دا اے: ایہ
زمین توں 17 گنا وزنی ایہ مگر مشتری دا صرف 19واں حصہ اے۔ مگر ایدی کھل دی کشش
سورجی پربندھ چ مشتری دے بعد سب توں بوتی اے۔ نیپچون دا گھیر 24،764 کلومیٹر اے
جیڑا زمین توں 4 گنا زیادہ اے۔ نیپچون یورینس آر برف جن اے، ایہ گیس جن دے ٹبر دا
ای پاندھی اے مگر ایہ نکے ہوندے نيں تے ایناں چ وولاٹائل زيادہ ہوندے نيں۔ سورجی
پربندھ توں بار پاندھی لبن چ نیپچون دے سائز دے پاندھیاں نوں گرو نیپچون ای کیندے
نیں۔

نیپچون دی اندر دی بنتر یورینس ورگی اے۔ نیپچون دے وزن دا 5 توں 10 ٪ حصہ ایدی ہوا
دا اے تے ایدی ہوا ایدی کور دے پہلے 10 توں 20 ٪ تک جاندی اے جتھے ایدی دب 10 گیگا
پاسکل تک ود جاندی اے مطلب زمین دی ہوا توں 100،000 گنا بوتا۔ ہوا دے تھلویں حصہ وچ
میتھین، امونیا تے پانی وی ہوندا اے۔

نیپچون دی مینٹل دا وزن 10 توں 15 زمیناں برابر اے تے پانی، امونیہ تے میتھین نال
رچی ہوئی اے۔ پاندھیاں دی سینس چ اس پانی، میتھین تے امونیہ دے گول نوں برف آخدے
نیں جدوں کہ اے شدید گرم گوڑj ترالا (fluid) اے۔ ایہ ترالا بجلی نوں اپنے اندروں
آرام نال لنگن دیندا اے تے اینوں پانی-امونیہ سمندر وی کیندے نیں۔ مینٹل وچ ہور
تھلے جاندے جاؤ تے پانی اپنے آئناں وچ ٹٹ جاندا اے تے ہائیڈوجن تے آکسیجن آئناں دا
اک گول بن جاندا اے تے اس توں وی تھلے بوت زیادہ دب دی وجہ توں سپرآئن آلا پانی
ہوندا اے جیدے وچ آکسیجن دے مالیکیول کرسٹل بنے ہوندے نیں تے ہائیڈوجن ایناں گرد
پھر رئی ہوندی اے۔ کوئی 7000 کلومیٹر دی گہرائی تے جا کے حالت انج دی ہو جاندی اے
کہ میتھین شدید دب نال ھیرے بن جاندی اے جیڑے اولیاں دی طرح برسدے نیں۔ تجربیاں نال
گروواں نے اندازہ لایا اے کہ مینٹل دی بیس پانی سار ہیریاں دی ہوندی اے جیدے وچ
ثابت ہیرے تیردے پھردے نيں۔

نیپچون دی کور لوۓ، نکل تے سلیکیٹس دی بنی ہوئی اے۔ اس دی کور زمین دے وزن توں 1۔2
گنا اے۔ ایتھے دب 700 گیگا پاسکل ہوندی اے جیڑي زمین دی کور توں دگنی تے گرمی ناپ
5،400 کیلون دے کول کول ہوندا اے۔

بوت اچائی تے نیپچون دی ہوا 80٪ ہائیڈروجن تے 19٪ ہیلیم اے۔ بوت کٹ مقدار چ میتھین
وی پائی جاندی اے۔ میتھین گیس لال رنگ جزب کردی اے اس لئی نیپچون نیلے رنگ دا دسدا
اے۔ ایہی کم یورینس دی ہوا چ میتھین کردی اے۔ مگر یورینس ہرے رنگ جیا اے، اس گل دی
وجہ نیپچون دی ہوا چ کوئی اور گیس اے جیڑی بوت نکی مقدار چ اے۔

یورینس آر نیپچون دا مقناطیسی ویڑہ نیپجون دے اپنے کمن توں 47 ڈگری ترچھا اے تے ایہ
نیپچون دی بلکل وشکار توں وی ہٹ کہ کوئی 13،500 کلومیٹر دور اے۔ وایاجر 2 دے نیپجون
پہنچن توں پہلاں گروواں دا خیال سی کہ یورینس دا مقناطیسی ویڑہ یورینس دے آّپ ترچھے
ہون دی وجہ توں اے مگر نیپجون چ وی ایہی شے ویکھن دے بعد خیال کیتا جاندا اے کہ
ایناں دوواں پاندھیاں چ پانی، امونیہ تے میتھین رل کہ بجلی گزاردیاں نیں جس دی وجہ
توں ڈائنامو بن جاندا اے۔

نیپچون دا مقناطیسی ویڑہ سورجی ہوا نوں روک کے رکھدا اے۔ ایہ روک نیپچون توں کوئی
850،000 کلومیٹر دور توں ہوندی اے۔

1989 چ نیپچون اتے اک 13000 × 6600 کلومیٹر وڈا اینٹی-سائکلون طوفان ویکھیا گیا سی،
ایدا ناں Great Dark Spot رکھیا گيا سی۔ کوئی 5 ورے بعد 2 نومبر 1994 نوں ہبل
ٹیلیسکوپ نیں جدوں نیپچون ال ویکھیا تہ اونوں ایہ طوفان نئیں لبیا۔ مگر اسی طرح دا
اک ہور طوفان نیپچون دے اتلے ہیمیسفیئر چ ویکھیا۔ نیپچون چ انج دے نکے ہور وی طوفان
ہیگے نیں۔ ایہ طوفاں بدلاں توں تھلے ہوندے نیں جس وجہ توں انج لگدا ایہ کہ بدلاں چ
سوراخ کیتا ہویا اے۔ ایہ طوفان ایکویٹر دے کول جا کہ مک جاندے نیں۔

سورجی پربندھ چ نیپچون توں اگے کوئیپر پٹی آندی اے۔ کوئیپر پٹی نکے برفیلے وٹیاں دی
بنی ہوئی اے۔ ایہ نکے پاندھی پٹی آر اے مگر اس توں بوت وڈی اے۔ جس طرف مشتری نکے
پاندھی پٹی نوں اپنی کچھ نال بدلدا ریندا اے، نیپچون دی کچھ کوئیپر پٹی نوں پھڑ کے
رکھدا اے۔ سورجی پربندھ جدوں دا بنیا ایہ نیپچون دی کچھ کوئیپر پٹی نوں ہلاندی
ریندی اے، اس نال ایدے چ خلا بن جاندے نیں۔

سائنس گروواں نوں سورجی پاندھی دے برف جن، یورینس تے نیپچون، دے بنن دا بلکل ٹھیک
طریقہ نئیں پتہ۔ ہلے تک جیڑیاں تھیوریاں نیں اوناں چ اس گل دی سمج نئیں آندی کہ
سورجی پربندھ دے بار دے پاسے مادہ ایناں گوڑا نئیں سی کہ برف جن بنا سکے۔ گروواں دے
دو وڈے خیالات نيں: اک ایہ کہ سورجی پربندھ دے بنن دے شروع چ ایہ وڈے جن بنے سن مگر
کسے کول دے دوجے وڈے ستارے دی طابقاری نیں ایدی اتے دی کھل لا دتی سی۔ دوجہ ایہ کہ
ایہ پاندھی سورج دے کول بنے سن مگر بعد چ اپنے مداراں چ ٹر گۓ سن۔ دوجی تھیوری
زيادہ منی جاندی اے، اس ماڈل نوں نیس ماڈل کیندے نیں۔

نیپچون دی زمین توں دوری دی وجہ توں اینوں اکھ نال ویکھنا ناممکل اے تے مشتری دے چن
اس توں زيادہ چمکدے نيں۔ اک ٹیلیسکوپ نال نیپچون اک نیلی جی نکی ڈسک دسے گا۔ اس نوں
زمین توں پڑھنا وی بوت مشکل اے۔ ہبل ٹیلیسکوپ تے وڈیاں زمینی ٹیلیسکوپاں توں پہلاں
اینوں ٹیلیسکوپ نال بوت کٹ پڑھیا جاسکدا سی۔ زمین توں انج لگدا ایہ کہ نیپچون آسمان
چ پھٹے پاسے کم ریا اے۔ نیپچون دا مقناطیسی ویڑہ ریڑیو ویوز وی سٹدا اے جیڑیاں
ریڑیو ٹیلیسکوپاں پڑھ سکدیاں نیں۔



https://pnb.wikipedia.org/wiki/%D9%86%DB%8C%D8%AF%D8%B1%D9%84%DB%8C%D9%86%DA%88%D8%B2_%D8%A7%D9%86%D9%B9%DB%8C%D9%84%DB%8C%D8%B2

نیدرلینڈز انٹیلیز (netherlands antilles) جسنوں غیر رسمی طور اتے ڈچ انٹیلیز وی
کہیا جاندا ا ے کیریبین چ ہالینڈ دی بادشاہت دے تحت اک خود مختار ملک سی۔ اس دا
راجگڑھ ویلمسٹیڈ شہر سی ۔

ایہ دیس ہالینڈ دے کیریبین سمندر چ علاقے کیوراساؤ تے ہور انحصاری علاقےآں نوں رلا
کے 1954ء چ قایم ہویا تے 2010ء چ مڑ وکھ وکھ علاقےآں چ ونڈیا گیاا ۔

نیدرلینڈز انٹیلیز چار جزیری علاقےآں  :اروبا ، بونایر ، کیوراساؤ تے لیوارڈ جزیری
علاقہ چ ونڈیا ہویا سی ۔ 1983ء چ لیوارڈ جزیرہ علاقہ نویں جزیری علاقےآں سابا ،
سینٹ ایوسٹائیس تے سنٹ مارٹن (نیدرلینڈز) چ ونڈ دتا گیا ۔ 1986ء چ اروبا نیدرلینڈز
انٹیلیز توں وکھ ہو گیا تے 5 جزیرے علاقے اس چ رہ گئے ۔ نیدرلینڈز انٹیلیز دے 2010ء
چ خاتمے دے مگروں کیوراساؤ تے سنٹ مارٹن (نیدرلینڈز) نیدرلینڈز دی بادشاہت اندو
خودمختار دیس بن گئے تے سابا ، سینٹ ایوسٹائیس تے بونایر نیدرلینڈز دیاں خاص
میونسپلٹیاں بن گیاں



https://pnb.wikipedia.org/wiki/%D9%86%DB%81%D8%B1_%D8%B3%D9%88%D8%A6%D8%B2

نہر سویز مصر دی اک سمندری گذرگاہ اے جہڑی رومی سمندر نوں لال سمندر نال ملاندی اے
۔ اسدے رومی سمندر دے کنارے تے پورٹ سعید تے لال سمندر دے کنارے تے سوئز شہر آباد
اے ۔ ایہہ نہر 163 کلومیٹر تے گھٹوگھٹ 300 میٹر چوری اے ۔

اس نہر دی وجہ توں بحری جہاز افریقہ دے دوالے چکر لگائے بغیر یورپ تے ایشیاء دے
درمیان آوا جائی کرسکدے نیں ۔ 1869ء چ نہر دی تعمیر توں پہلاں اس علاقے چ بحری جہاز
اک پاسے سامان اتاردے تے دوجے پاسے تک ایہہ سامان ٹرکاں دے زریعے لے جائیا جاندا سی
۔

پہلے اس نہر تے امریکہ ، برطانیہ تے فرانس دا قبضہ سی پر جمال عبد الناصر نے اس نہر
نوں قومی تحویل چ لے لئیا جس تے امریکہ ، برطانیہ تے اسرائیل نے مصر نالجنگچھیڑلئی۔



https://pnb.wikipedia.org/wiki/%D9%85%D8%B3%D8%AC%D8%AF_%D9%86%D8%A8%D9%88%DB%8C

مسجد نبوی سعودی عرب دے شہر مدینہ چ اک مسجد اے جینوں 'نبی دی مسجد' وی آکھیا جاندا
اے۔ اے اسلام دے پیغمبر محمد دی آخری ارام گاہ اے تے اس دی وجہ توں اے مسجد الحرام
دے مگروں اسلام دی دوجی سب توں پاک تھاں اے ایدے چ عام طور تے 6 لکھ لوکاں دے بعن
دی تھاں اے تے حج دے مہینے چ اے گنتی 10 لکھ ہو جاندی اے۔

سب توں پہلاں اے مسجد محمد دے ہجرت کر کے مدینہ آن توں بعد اوس کعر دے نال بنائی
گئی جتھے اوناں دی رہائش سی۔ اوس ویلے ایدی چھت نئیں بنائی گئی۔ ایدی تمیر کھجور دے
تنے تے کنداں گارے نال بنائیاں گئیاں ۔ ایس وچ تن بوئے بنائے گئے جناں دے ناں باب
رحمن، باب جبرئیل تے باب نساء سن ۔

مسجد دے اندر صفہ دے ناں توں اک تھاں بنائی گئی جتھے نمازی اوس ویلے دے قبلہ بیت
المقدس ول منہ کر کے نماز پڑھدے سن ۔ جدوں قبلے دی سمت کعبے ول بدلی گئی تے مسجد دی
تمیر وی نوے سرے ناں کیتی گئی ۔ اے مسجد اوس ویلے اک سکول ، کچہری تے اجتماع دی
تھاں وی سی۔ اپنی تمیر دے ست وریاں بعد تکر اے مسیت اپنی پہلی تھاں توں دوگنی ہو
چکی سی تے پہلے توں بوہتے لوکی ایس چ سما سکدے سن ۔



https://pnb.wikipedia.org/wiki/%D9%85%D8%A7%D8%A6%DA%A9%D8%B1%D9%88%D8%A8%DB%8C%D8%A7%D9%84%D9%88%D8%AC%DB%8C

مائکروبیالوجی (Microbiology) جیون پڑھت دی اک ونڈ اے جیدے وچ نکے جانداراں بارے
پڑھیا جاندا اے۔او جاندار جنھا نوں ننگی اکھ نال نئی ویکھا جا سکدا، تے صرف
مائکروسکوپ نال ویکھا جا سکدا اے ۔

مائکروبیالوجی دی اہمیت توں انکار نہیں کیتاجا سکدا۔ ڈبل روٹی، پنیر، شراب، انٹی
بایوٹک، ویکسین، وٹامن، انزائم تے ہور اہم مصنوعات دی تیاری وچ اے ضروری کردار ادا
کردی اے۔ کاربن، آکسیجن، نائیٹروجن تے سلفر دے آبی تے زمینی چکراں نو اے ممکن
بناندی اے۔ جراسیم، ماحولیاتی خوراک دی زنجیر تے جال وچ غذائی اجزاؑ دا اہم ذریعہ
نے۔

جرسوماتی روگاں نے ھزاراں سالاں توں نسل انسانی نو بہتا نقصان پہنچایا اے۔1347-1351
دا طاعون اک مثال اے جس نے یورپ وچ تباہی پھیلا دتی۔ جرثوماتی بیماریاں وچ
خسرہ،کالی کھانسی، تشنج، ہیضہ، ٹائیفائیڈ، نزلہ، زکام، ایڈز، ڈنگی تاپ، ملیریا،
پولیو، نمونیہ، ھیپاٹائٹس وغیرہ شامل نے۔ مائکروبیالوجی وچ وائرس، بیکٹیریا،
پروٹسٹ، الجی، فنجائی تے پروٹوزوا جئے خردبینی جانداراں نو پڑھیا جاندا اے۔ وائرس
نو زندہ تے مردہ دے وچکار تسلیم کیتا جاندا اے کیونکہ اے ولگن دا نئی بنا ہویا تے
مردہ شیواں دی طرح کرسٹل بنان دی صلاحیت رکھدا اے۔

کسی مخصوص خرد جاندار نوں پڑھن توں پہلاں اونوں آبادی توں الگ کر کے کلچر میڈیم تے
اگایا جاندا اے۔ خرد جاندار دی بڑھوتری تے انو الگ کرن لئی مائکرو بیالوجی وچ دو
اہم تکنیکاں استعمال کیتیاں جاندیاں نے، سٹیریلائیزیشن تے کلچر میڈیا دا استعمال۔

جرسوماں دے وجود بارے پہلاں واری جین مت نے دسیا۔ فیر ابن سینا، ابن زہر تے فیر
محمد بن زکریا الرازی نے اپنی کتاب "القانون في الطب" چ ایہناں بارے دسیا۔



https://pnb.wikipedia.org/wiki/%D9%82%D9%81%D9%82%D8%A7%D8%B2

قفقاز یا کوہ قاف کالا سمندر تے کیسپیئن سمندر دے وشکار اک پربت دھارا اے ، جہڑا
ایشیاء نوں یورپ توں وکھرا کردا اے ۔

کوہ قاف دے پربت دھارا دی سب توں اچی چوٹی کوہ البرز اے ، جہڑی 5642 میٹر اچی اے ۔
ایہہ حالے تیکر پکی گل نیں جے کوہ قاف ایشیاء چ اے یا یورپ چ اے ، اس لئی ایہہ وی
پکی گل نئیں کہ یورپ دا سب توں اچا پہاڑ البرس اے یا الپس دے پربت دھارا دا ماؤنٹ
بلانک اے جس دی اچائی 4806 میٹر اے ۔ کوہ قاف دے رہن والے زیادہ تر قبیلے مسلمان
نیں۔

کوہ قاف یاں قفقاز ، روس دیاں مسلمان ریاستاں داغستان ، چیچنیا ، انگوشتیا ،
کیبرڈینو بلکاریہ ، کراچائیوو چرکسیا تے اوسیتیا دے علاقےآں تے مشتمل اے ۔ گرجستان
(جارجیا) ، آرمینیا تے آذربائیجان دے علاقے قفقاز پار دے علاقے چ شامل کیتے جاندے
نیں ۔

قفقاز دے رہن آلے بوہتے لوک مسلمان نیں ۔ پر کجھ علاقےآں چ روسی اثر پاروں
آرتھوڈوکس سعائی اکثریت وی اے ۔ کوہ قاف دے رہن آلے لوکاں دا تعلق قفقاز دی مقامی
نسل نال اے ۔ کجھ ریاستاں ترک نسل تے کجھایرانی نسل دے باسندےآں تے وی مشتمل نیں ۔

کوہ قاف دیاں بوہتیاں قوماں مقامی پہاڑی بولیاں بولدیاں نیں جناں دی گنتی سینکڑےآں
چ اے ، صرف داغستان چ ای 40 توں ودھ نسلی گروہ نیں جہڑے سب اپنیاں اپنیاں بولیاں
بولدے نیں ۔ کجھ بولیاں دے بولن آلے دی گنتی صرف ہزاراں چ اے ۔ ترک بولیاں دے گروہ
دیاں بولیاں وی کجھ علاقےآں چ بولیاں جاندیاں ، جنہاں چ آذری بولی ، آذربائیجان تے
داغستان دے کجھ علاقے چ بولی جاندی اے ۔

ایرانی بولیاں نال تعلق رکھن آلی بولیاں آرمینیا تے اوسیتیا چ بولیاں جاندیاں نیں ۔



https://pnb.wikipedia.org/wiki/%D8%B9%D8%B7%D8%A7%D8%B1%D8%AF

عطارد سورجی پربندھ دا پہلا پاندھی اے تے اسدے سب توں نیڑے اے ۔ ایہہ زمین دے
مقابلے چ اک چھوٹا پاندھی اے تے اسدی باہرلی پدھر نکے وڈے کھڈےآں ناال بھری ہوئی اے
۔

عطارد سورجی نظام دے چار وٹیاں توں بنے ہوۓ پاندھی چوں اک اے۔ اے سورجی نظام دا سب
توں نکا پاندھی اے تے ایدا ریڈیس 2،439.7 کلومیٹر اے۔ عطارد زحل دے چن ٹائٹن تے
مشتری دے چن گینیمیڈ توں وی نکا اے مگر ایناں توں وزن چ ود اے۔ عطارد 70٪ دعاتی اے
30٪ سلیکیٹ دے مواد نال بنیا ہویا اے۔ زمین دے بعد سورجی نظام دا سب توں گوڑا
پاندھی عطارد اے۔ زمین دے بوتی کشش ہون دی وجہ توں زمین دی اندرونی کور زرا گوڑی تے
نکی اے مگر عطارد دی کشش زمین توں بوت کٹ اے جس دی وجہ توں ایدی کور بوت وڈی اے۔
خلائی گروواں دا اندازہ اے کہ عطارد دی کور ایدے والیوم دا 42٪ اے، جدوں کہ زمین دی
کور والیوم دا صرف 17٪ اے۔ عطارد دی کوور دے اتے 500-700 کلومیٹر گہری سلیکیٹ مینٹل
دی تہہ اے۔ اس توں اتے عطارد دی کھل اے۔ 1973 چ ناسا نے اک سیٹالائٹ Mariner 10 نوں
عطارد دے مدار چ پیجیا جیدے توں پتہ چلیا کہ عطارد دی اتلی کھل 100-300 کلومیٹر
موٹی اے۔

عطارد دی سطح تے کسے وی قسم دی کوئی فضاء موجود نیں اس لئی دن دے ویلے اس دی سطح دا
درجہ حرارت 430 ڈگری سینٹی گریڈ تک جا اپڑ دا اے تے رات نوں ایہہ ڈگ کے 170- تک آ
جاندا اے ۔ عطارد دا اک دن زمین دے 88 دناں دے برابر ہندا اے

اک امریکی ہوائی جعاز 1970 چ دو واری عطارد دے نیڑے اوں لنگیا پر اودا صرف اکو پاسا
ویکھ سکیا۔ اے ای وجہ اے کہ ہلے تکر عطارد دی پوری شکل دی فوٹو نئیں لئی جا سکی۔



https://pnb.wikipedia.org/wiki/%D8%B4%D8%A7%D8%B1%DA%A9

شارک سمندری مچھیاں دا اک ٹبر اے۔ ایناں دا ٹانچہ مڑکنی ہڈیاں دا ہوندا اے۔ سر دے
پاسیاں تے 5 توں 7 سآ لین دے مگورے ہوندے نیں۔ ایہناں دے دند اگر ٹٹ جان تے نویں اگ
آندے نیں۔ شارک مچھیاں سمندر دے سب توں خطرناک شکاری نیں۔ شارک پچھلے 42 کروڑ وریاں
توں ہیگی اے۔

شارک دیاں 470 نسلاں لبیاں جاچکیاں نیں۔ ہجے تکر لبھی جانوالی سب توں نکی شارک دی
لمبائی 17 سینٹی میٹر / (6.7انچ) تے سب توں وڈی شارک ویل شارک دی لمبائی 12 میٹر
ہیگی اے۔ شارک ہر سمندر وچ ریندی اے تے 2000 میٹر / 6600 فٹ دی ڈونگائی تک جاسکدی
اے۔ اک دو نوں چھڈ کے ساریاں لونے پانی دیاں رہن والیاں نیں۔ایہناں دی کھل تے نکے
دندے لگے ہوندے نیں جیہڑے ایہناں نوں پھٹڑاں، دوجیاں تے جینوالے جنوراں توں بچاندے
نیں۔

شارک دے بنن دے سبوت 450–420 ملین ورے پہلے اورڈوویشین ویلے وچ ملدے نیں تے اودوں
ہجے سکی زمین تے کنگریڑے وی نہیں سن تے نہ ای کی بوٹیاں نے زمین تے وسنا شروع کیتا
سی۔ اوس ویلے دیاں شارکاں دے چانے ای لبے نیں تے کئی پرانے ویلیاں دے گروواں دا
کیہنا اے جے ایہ شارکاں نہیں سن۔ 42 کروڑ ورے پہلے سیلورین ویلے وچ ملن والے چانے
شارکاں دے لگدے نیں۔ پرانیاں شارکاں اجکل دیاں شارکاں توں وکھ لگدیاں نیں۔ اجکل
دیاں شارکاں 10 کروڑ ورے پہلے بنن وج آئیاں۔ سب توں نیڑے بنن والیاں وچ تھؤڑا سر
ٹبر آندا اے جیہڑا ایوسین ویلے وچ سامنے آیا۔ چٹیاں شارکاں دے ملنوالے سب توں پرانے
دند 60 توں 66 ملین ورے پرانے نیں تے ایہ اوہ ای ویلہ سی جدوں ڈائینو سار مکے سن۔
ایس ویلے شارکاں بہت وڈے ناپ تکر اپڑیاں۔ ایہ شارکاں وہیلاں دیاں شکاری سن۔

شارکاں دیاں 470 ونڈاں نیں جیہڑیاں 13 ٹولیاں وچ ونڈیاں ہویاں نیں جنہاں وچوں 4
ٹولیاں مک چکیاں نیں۔



https://pnb.wikipedia.org/wiki/%D8%B3%DB%8C%D8%A8

سیب گلاب ٹبر دا اک فروٹ اے۔ ایہ سب توں چوکھے اگاۓ تے کھادے جانوالے فروٹاں وچوں
اک اے۔ سیب دے ٹوکرے دیاں ہور ونڈاں وی انسان دے ورتن وچ نیں۔ ایہ نکے تے پتچڑی
بوٹے دے اتے لگدا اے۔ سیب دا اصل دیس وشکارلا ایشیاء اے جتھے ایہدا جنگلی پرکھ
ایشیائی جنگلی سیب ہجے وی ہوندا اے۔ سیب ہزاراں وریاں توں یورپ تے ایشیاء وچ اگایا
جاریا اے تے یورپی واسی ایس نوں امریکہ لے آۓ۔ سیب پرانے قصے کہانیاں وچ ہے۔ سیب
صحت، سہنپ تے محبت دی نشانی سمجھیا جاندا اے۔

2010 وچ 69 ملین ٹن سیب ہویا جیہدے وچوں ادھا چین وچ ہویا۔ امریکہ دوجے نمبر تے،
ترکی تیجے تے، تے اٹلی، پولینڈ تے ہندستان اوہدے مگر سن۔ سیب صحت لئی ودھیا منیا
گیا اے۔

سیب دا رکھ نکا تے پتچڑی ہوندا اے جیہڑا اگان تے 1.8 توں 4.6 میٹر (6 توں 15 فٹ) تے
جنگل وچ 9.1 میٹر (30 فٹ) اچا ہوندا اے۔ ایہ اپنی ونڈ تے فیر چھنگائی نال اپنی لوڑ
دے ناپ تے رکھیا جاسکدا اے۔ پھل تے پتے اکو ویلے بسنت وچ نکلدے نیں۔ 3 توں 4 سینٹی
میٹر (1.2 توں 1.6 انچ) دے چٹے رنگ دے پھل جنہاں تے گلابی پآں پیندی اے اے نکلدے
نیں۔ پھل دیاں 5 پتیاں ہوندیاں نیں تے 4-6 پھلاں دا گچھا ہوندا اے۔ وشکارلا پھل
پہلے کھڑدا اے تے فیر فروٹ وی بندا اے۔

فروٹ پت جھڑ وچ تیار ہوجاندا اے تے فروٹ اگانوالے بپاری 7.0 توں 8.3 سینٹی میٹر
(2.75 توں 3.25 انچ) ناپ گھیر دے سیب تیار کردے نیں جے ایس ناپ دے سیب لوکاں نون
پسند نیں۔ ایس توں نکے ناپ دے فروٹ رس کڈھن لئی ورتے جاندے نیں۔ سیب دی چھل لال،
پیلی، ہری یا دورنگی یا تن رنگی ہوسکدی اے۔ ایہدا گودا چٹا پیلا ہوندا اے۔

سیب دا پرکھ ایشیائی جنگلی سیب اے جیہڑا وشکارلے ایشیاء دے پہاڑاں، دکھنی قازقستان،
کرغیزستان، تاجکستان تے سنکیانگ, چین وج ملدا اے۔ ایہدی اگائی تیان شان دے کنڈیاں
توں شروع ہوئی ہونی اے تے لمے ویلے وچ ایہدے وچ ہور ونڈاں وی رلایاں گیآن ہونیاں
نیں۔ یورپی جنگلی سیب نال ایہدا ملاپ کرایا گیا اے تے اوہ وی ایہدا پرکھ منیا گیا
اے پر ایشیائی چوکھا پرانا اے۔

سیب سب توں پرانا آپ آکایا گیا رکھ اے۔ ہزاراں وریاں وچ ایہدے فروٹ وچ ہزاراں وریاں
دی تبدیلیاں نال ودھیا بنایا گیا اے۔ سکندر یونانی ہتھوں قازقستان توں ایہدی نکی
ونڈ لبھن دا دسیا جاندا اے۔ چڑھدا ترکی سیب دے ٹوکرے دا کھ منیا گیا اے۔ پالے دے
سیب جنہاں نوں پت چھڑ وچ کٹھا کیتا گیا ہووے تے جمن گرمی ناپ تو تھوڑا اتے سمبھالیا
گیا ہووے ایسے سیب ہزاراں وریاں توں ایشیاء تے یورپ وچ اچیچا کھان پین سی۔ یورپ توں
امریکی وسنیک 17ویں صدی وچ سیب دے بوٹے نوں امریکہ لیاۓ۔ پہلا سیب دا باغ بوسٹن وچ
1625 وچ اک پادری ولیم بلیکسٹن نے اگایا۔ امریکہ دے آپنے سیب کوئی ایڈے چنگے نہیں
سن۔ یورپ توں لیاۓ گۓ سیب بپاری راہواں نال امریکہ دے اندر تک اپڑ گۓ۔ 20ویں صدی وچ
چڑھدے واشنگٹن ول وائی بیجی لئی پانی ملیا تے ہور فروٹاں نال سیب ارباں ڈالر دے
بپار دا کم بن گیا۔ 20ویں صدی وچ ای آن جان دے نویں ولاں نال سجرے سیب ہر پاسے اپڑن
لگ پۓ۔ 21ویں صدی وچ لمے چر لئی سامبھ دا کم فیر چلیا۔ سامبھ وج سیباں نوں ایسا
محول دتا جاندا اے جیدے وچ سیب سارا سال سجرے ریندے نیں۔ چوکھی گل، تھوڑی آکسیجن تے
کاربن ڈائی آکسائیڈ دی پدھر سیباں نوں سجرا رکھدی اے۔

2012 وچ 63 ملین ٹن دے نیڑے سیب دنیا وچ ہویا تے چین نے ایہدا ادھ ہویا۔ 6% دے نیڑے
ہوند نال امریکہ وچ دنیا دا 6% ہویا۔ دنیا وچ 2009 وچ باہر پیجنوالے وڈے دیس چین،
امریکہ، ترکی، پولینڈ، اٹلی، ایران تے ہندستان نیں جد کے ایسے ورے دیس منگان والے
وڈے دیس روس، جرمنی، برطانیہ تے نیدرلینڈز نیں۔ امریکہ وچ ہونوالے سیباں دا 60٪
امریکی صوبے واشنگٹن وچ ہویا۔ ہور وڈے سیب اگانوالے دیس برازیل، جرمنی، ارجنٹائن تے
دکھنی افریقہ نیں۔

جنگل وچ سیب بی نال چھیتی ہوجاندے نیں۔ بی نال لگے سیب چنگے تے مرضی دے نہیں ہوندے
ایس لئی باغاں وچ ایہ پیوند نال لگدے نیں۔ نکے ناپ والے سیباں نوں پسند کیتا جاندا
اے جیہڑے 3.0 میٹر (10 فٹ) تک جاندے نیں۔ نکے سیباں دی ونڈ اناطولیہ تے ایران توں
300 م پ وچ پھیلی۔ سکندر یونانی نے ایہنوں اپنے دیس یونان ول پیجیا۔

ایہ انگریزی اکھان جے 'اک سیب روز کھاؤ تے ڈاکٹر نوں نساؤ' سیب دے صحت لئی چنگے ہون
نوں دسدی اے۔ سیب بارے کھوج دسدی اے جے ایہ کولن کیسنے، پروسٹریٹ کینسر تے پھپھرے
دے کینسر لئی ٹھیک اے۔ سیب دے چھلڑ وج ارسولک تیزاب ہوندا اے جیہنوں چویآں نوں کھوا
کے ویکھیا گیا اے تے اوہ ٹانچے دے ریشے تے پوری چربی ودھاندا اے، چٹی چربی، مٹاپا،
گلوکوز نہ سہ سکنا تے چربیلی جگر روگ گھٹاندا اے۔ امریکی وائی بیجی دے محکمے نے
دسیا اے جے اک عام 242 گرام دا سیب وچ 126 کلوریاں تے چوکھا سارا فائبر تے وٹامن سی
ہوندا اے۔ سیب دے چھلڑ وچ ایسے کمیائی مادے تے فیدے والیاں شیواں نیں جنہاں نوں ہجے
سمجھیا نہیں جاسکیا۔ ودھویں مادیاں وج کورسیٹن، کیٹچن تے پروسیانیڈن نیں۔ سیب دا رس
چویآں وچ ایسیٹائلکولائن دا بننا تیز کردا اے۔ فروٹ مکھیاں نوں جدوں سیب کھاویا گیا
تے اوہناں دی عمر 10٪ ودھ گیا اوہناں مکیاں دے آڈے نال جنہاں نوں اوہناں دی عام
حوراک دتی گئی۔



https://pnb.wikipedia.org/wiki/%D8%AF%D9%88%D8%A7%D9%86%DB%81

دوانہ اک ویل والا کدو ٹبر دا پھلانوالا بوٹا اے جیدا اصل دیس دکھنی افریقہ سی پر
ہن ایہ ساریاں گرم تھانواں تے اگدا اے۔ ایہدے فروٹ دا ناں وی ایہو ای اے۔ ایہدا
چھلڑ باہروں پدھرا ہوندا اے تے اوہدے تے کوڑھے ہرے رنگ دیاں تاریاں ہوندیاں نیں۔

فروٹ دا چھلڑ پینڈھا تے ہرا ہوندا اے تے ایہ گول یا لمبوترا ہوسکدا اے۔ ایہدا اندر
دا گودا پکن تے لال ہوندا اے کچا چٹا یا ہلکے رنگ دا ہوندا اے۔ ایہدے وچ 92% پانی
تے 6٪ شکر ہوندی اے۔ ایہدا اندرلا پینڈا چھلڑ وی کھان نوں ٹھیک اے تے چین وچ اوہدا
اچار بناکے کھادا جاندا اے۔ ایہدے لال گودے وچ لائکوپین ہوندی اے۔ ایہدیاں 1200 توں
ودھ ونڈاں نیں۔ پکن تے ایہ لال، پیلا، مالٹئی تے چٹا ہوسکدا اے۔



https://pnb.wikipedia.org/wiki/%D8%AF%D9%85%D8%A7%D8%BA

دماغ اک انگ دا ناں اے۔ ریڈھ دی ہڈی والے سارے جانداراں تے چوکھے سارے ریڈھ دی ہڈی
توں بغیر جانداراں دے اعصابی پربندھ دا گڑھ اے۔ اے سر وچ ہوندا اے۔ اے حسی انگاں دے
نیڑے ہوندا اے جو ویکھن، سنن، توازن، ذائقہ تے بو دی حساں لئی کم کردے نیں۔ اک ریڑھ
دی ہڈی آلے جاندار دے جسم وچ سب توں اوکھے وکھالے دا انگ اوہدا دماغ ہوندا اے۔ دماغ
دے سب توں وڈے حصے سیریبرل کارٹیکس وچ 15-33 کروڑ نیوران ہوندے نیں۔ اک نیوران دوجے
نیوران نال ایگزان دی مدد توں جڑیا ہوندا اے جو دماغ دا سنیا جسم دے دوجے انگاں دے
ولگناں ول لے کے جاندے نیں۔

دماغ دا کم جسم دے دوجے انگاں نو قابو کرنا ہوندا اے۔ جسم دے انگاں نو قابو کرن لئی
دماغ پٹھیاں دی حرکت نوں کنٹرول کردا اے تے خاص کیمیکل ہارمون کڈدا اے۔ دماغ باجوں
جاندار اپنے محول وچ ہون آلی تبدیلیاں دا سئی جواب دیندا اے۔ جسم تے کج کنٹرول
سپائینل کارڈ وی کردی اے پر اصل گڑھ دماغ ای اے۔

سارے جانداراں دے دماغ دو ونڈاں دے ولگناں توں بنے ہوندے نیں: نیوران تے گلیئل
ولگن۔ گلیئل ولگن نوں نیوروگلیا وی آکھدے نیں۔ ایس ولگن دے کم سہارا، میٹابولک
سہارا، انسولیشن تے وادے لئی رہنمائی کرنا ایں۔ پر نیوراناں نوں اناں توں ود اہم
سمجھیا جاندا اے۔

اک ایگزان توں دوجے ایگزان تک سنیہ کلن لئی خاص جوڑ ہوندے نیں جناں نوں سائینیپ
آکھی دا اے۔ اک ایگزان دوجے ولگناں نال ہزار توں ود سائینیپ بنان دی صلاحیت رکھدا
اے۔ جدون اک ایکشن پوٹینشل ایگزان توں ٹردے ہویاں کسے سائینیپٹک جوڑ تے پوچدا اے تے
اوتھے اک خاص کیمیکل خارج کراندا اے جنوں نیوروٹرانسمیٹر آکھدے نیں۔ اے
نیوروٹرانسمیٹر اگلے ولگن دے ریسیپٹر مالیکیولاں نال جڑ جاندے نیں۔



https://pnb.wikipedia.org/wiki/%D8%AC%D9%88%DB%81%D8%A7%D9%86%D8%B2_%DA%AF%D9%B9%D9%86%D8%A8%D8%B1%DA%AF

جوہانز گٹنبرگ(1398-1498) اک جرمن سنیارا، لوہار تے کتاباں چھاپنوالا سی جینے
پرنٹنگ پریس بنایا۔ اوہدے پرنٹنگ پریس نے کتاباں چھاپنا اسان تے سستا بنادتا تے
اینج رینیساں، ریفارمیشن، چانن ویلہ تے سائینسی انقلاب لئی رستہ بنایا۔ جانکاری نوں
ایس نے عام لوکاں دی پونچ تک لے آندا تے اجکل دے ویلے دی نیو رکھی۔

اوہ اک جرمن سنارا سی۔ اونے اک بائبل چھاپی جیدا ناں گٹنبرگ بائبل رکھیا گیا۔ اس
بائبل نوں اودھی کوالٹی دی وجہ توں کافی مشہوری لبی۔ اونے ہور وی کئی کم کیتے جیناں
چ تیل نال بنی انک دا ورتیا جانا، بوت وڈی تعداد چ کم کرن آلی چھاپا خانے دا بنانا
تے لکڑی دے بنے ہوۓ دبان آلے بورڈ دا ورتنا۔

جوہانز گٹنبرگ جرمن نکر مائنز چ اک پیسے ٹکے والے بپاری فلیز گنوفلیش تے اودی دوجی
ٹبری ایرزی وائرچ دے کعر 1398 نوں جمیا اوہ اوناں دا سب توں نکا پتر سی۔ اودا پیو
مائنز دے بشپ دا سنیارا سی۔ اودے ٹبر بارے ایوی کیا جاندا اے اے جے کپڑے دا بپار وی
کردا سی۔ 1411 چ ایس ٹبر نوں شٹراسبرگ انا پیا۔ اوہ ارفرٹ یونیورسٹی چ وی پڑھدا
ریا۔ 1444 تک اوہ شٹراسبرگ ریا۔

شٹراسبرگ چ گٹنبرگ نے چھاپے خانے دے کم دے رازاں نوں جانیا تے ایدا گرو بنیا۔ 1448
چ اوہ واپس مائنز آیا تے اپنے اک رشتے دار کولوں قرضہ لے کے چھاپے انے دی نیو رکھی
1450 چ اودا چھاپہ خانہ کم کر ریا سے تے ایدے تے اک جرمن نظم چھپی۔ 1452 چ ہونے ہور
کماں نال بائیبل نوں چھاپن دا وی مڈ رکھیا گیا۔ 1455 چ گٹنبرگ نے 42 لیناں والی
بائیبل چھابی جینوں گٹنبرگ بائیبل وی کیا جاندا اے۔

1462 دے دو بشپاں وشکار اک چگڑے چ نساؤ دے بشپ نے مائنز نوں تباہ کردتا۔ گٹنبرگ نون
دیس نکالا دتا گیا۔ اوہ ہن اک بڈا بندا سی اوہ ایلٹول اندا اے تے ایتھے اک چھاپہ
خانہ لاندا اے۔ جنوری 1465 چ اودے کماں نوں من لیا جاندا اے تے اونون ہوف مین دا
خطاب فان نساؤ ولوں دتا جاندا اے۔ ایدے نال اونوں وظیفہ کپڑے 2180 لٹر دانے تے 2000
لٹر شراپ ٹیکس فری دتے جاندے نیں۔ گٹنبرگ 1468 ج مرجاندا اے تے اونوں مائنز دے
فرانسسکن گرجے چ دبیا جاندا اے۔ اوہ گرجا تے قبرستان تباہ کردتے جاندے نیں تے
گٹنبرگ دی قبر وی گم جاندی اے۔



https://pnb.wikipedia.org/wiki/%D8%AC%D8%A7%D8%B1%D8%AC_%D9%88%D8%A7%D8%B4%D9%86%DA%AF%D9%B9%D9%86

جارج واشنگٹن (22 فروری 1732 - 14 دسمبر 1799) امریکہ دے موڈیاں وچوں اک سی اونے
امریکہ دی انقلابی لڑائی چ امریکی فوجاں دی آگمانی کیتی تے اوناں نوں جتایا، اوہ
اوس سنگت دا وی آگو سی جیہنے امریکی قنون بنایا تے امریکی قنون باجوں ای اوہنے
فوجاں دی آگمانی کیتی تے فیر امریکہ دا پہلا صدر بنیا۔ امریکہ بنان چ خاص کم کرن
لئی اونوں امریکہ دا پیو کیا جاندا اے۔

جارج واشنگٹن، آگسٹین واشنگٹن تے اوہدی دوجی ٹبری میری بال واشنگٹن دا پہلا پتر سی۔
اوہ 22 فروری 1732 نوں ورجینیا دی ویسٹمورلینڈ کاؤنٹی وچ جمیا۔ اوہدے پرکھ انگلینڈ
توں ایتھے آۓ سن تے زیمیدارا کردے سن۔ واشنگٹن دے پرکھ سلگریو، انگلینڈ توں سن۔
اوہدا پردادا 1657 وچ ورجینیا آیا۔ جارج دا پیو آگسٹین غلاماں دا مالک تے تماکھو
اگاندا سی مگروں اوہ فیر لوآ کڈن دے کم وج پیا۔ اوہ ورجینیا اک وشکارلی پدھر دا ٹبر
سی۔ اوہ 11 ورے دا سی جدوں اوہدا پیو مرگیا۔ اوہ اپنے گھر وج ای کئی استاداں کولوں
پڑھیا۔ اوہدا چوکھا سارا مڈھلا جیون فیری فارم، سٹیفورڈ کاؤنٹی ورجینیا وچ لنگیا۔
پیو دے مرن تے فیری فارم اوہدے حصے وچ آیا۔ اوہدے وڈھے پرا دے حصے وچ پوٹومک دریا
دے دے کنڈے تے اک زمین آندی اے جینوں ماؤنٹ فرنن دا ناں دتا جاندا اے ایہ اوہدے پرآ
ے مرن تے واشنگٹن نوں ملدی اے۔ اوہ 17 ورے دا سی 1749 نوں جدون اوہنوں کلپیپر
کاؤنٹی دا سرویر لگادتا جاندا اے۔ کمائی چنکی سی تے اوہنے پیسے بچا کے شینندوح وادی
وچ زمین ملیں لئی۔ ایہ لیندے ورجینیا وچ کئی زمین لین دے بپاراں وچوں اک سی۔ 1751
وچ واشنگٹن باربادوس اپنے پرا لارنس نال جینوں ٹی بی ہوگئی سی جاندا اے ایس آس نال
جے اوتھوں محول اودے لئی جنگا رویگا ایس سفر وچ اوہنوں چیچک ہوجاندی جیدے نشان
اوہدے منہ تے رہ جاندے نیں۔ اوہدا پرآ ول نئیں ہوندا اوہ واپس اندے نیں تے مانٹ
ورنن وچ 1752 نوں لارنس مر جاندا اے۔ اوہدی تھاں تے جارج واشنگٹن نوں ورجینیا
ملیشیا وچ میپر رکھ لیا جاندا اے۔ ایسے ویلے ای جارج فری میسنری اک رلتی سنگت نال
جڑدا اے۔

6 جنوری 1759 نوں واشنگٹن نے اک امیر بیوہ مارتھا واشنگٹن نال ویاہ کرلیا۔ اوہ اوس
ویلے 28 ورے دی سی تے اوہدے دو نیانے پہلے میاں توں سن۔ ویاہ مگروں اوہ ماؤنٹ ورنن
اجاندے نیں تے زمینداری تے سیاست کردے نیں۔ ایس ویاہ نال اوہ ورجینیا دے امیر لوکاں
وچ گنیا گیا۔ جارج نے اپنی ٹبری دے پہلے دو نیانیاں دا چنگے ول نال خیال رکھیا تے
اگے اوہناں دے نیانیاں نوں وی پالیا۔ واشنگٹن تے مارتھا دے اپنے نیانے ناں ہوۓ۔
لڑائی وچ لڑن باجوں اوہنوں ورجینیا سرکار ولوں 23,200 ایکڑ انعام لبے۔ اوہ آپ وی
زمین مل لیندا ریا تے ماؤنٹ ورنن نوں اوہنا ‎ 6,500 ایکڑ تے پھیلا دتا تے اوہدے کول
100 غلام وی سن۔ اوہدی امیری تے فوجی ہیرو ہون باجوں اوہنوں ورجینیا دی صوبائی
اسمبلی دا سنگی 1758 وچ چن لیا جاندا اے۔

دوجے امیر زمینداراں وانگوں واشنگٹن لومڑی دا شکار کردا، تھیٹر، دوڑاں، ناچ پارٹیاں
تے ککڑاں دیاں لڑائیاں وچ جاندا۔ تاش، بلیرڈ کھیڈنا وی اوہنوں آندا سی۔ اوہ اپنی
تماکھو دی فصل باہر ویچدا تے یورپ توں عام زندگی وچ ورتیاں جان والیاں ودیا چیزاں
منگاندا۔ واشنگٹن تماکھو نال کنک بیجن،کؤڑے پالن، کپڑا بنن تے وہسکی بنان دے کم وچ
وی پیا۔ اوہدے ڈیرے تے لوکاں دا آنجان سی تے اتلی یا برابر دی پدھر دے لوک ای اوہ
بلاندا سی۔ سیاست وچ اوہ اگے وددا اے جدوں اوہ ورجینیا دی قنون بنان والی اسمبلی وچ
برطانیہ توں مال منگان دی روک دی مانگ کردا اے۔

واشنگٹن برطانیہ لوں امریکی صوبیاں تے لگن والے ٹیکس سٹیمپ ایکٹ 1765 دے خلاف سی تے
برطانیہ دیاں پالیسیاں دے خلاف اوہنے برطانوی مال دے بائکاٹ دی مانگ کیتی۔ اگست
1774 دے ورجینیا کنونشن وچ اوہنوں پہلی کانٹینینٹل کانگرس وچ ورجینیا ولوں پیجیا
جاندا اے۔ بوسٹن دے نیڑے اپریل 1775 وچ لیکسنگٹن تے کنکورڈ دیاں لڑائیاں مگروں
امریکی کلونیاں برطانیہ نال لڑ پیندیاں نیں۔ واشنگٹن دوجی کانٹینینٹل کانگرس وچ
فوجی وردی وچ جاندا اے بیہ دسن لئی جے اوہ لڑن لئی تیار اے۔ اوہدی مانتا، اوہدی
فوجی لڑائیاں وچ پیا رینا تے ورجینیاجیہڑی سب توں وڈی کلونی سی توں ہونا, ایہ گلاں
14 جون 1775 نوں بنن والی کانٹینینٹل فوج دا اوہنوں کمانڈر بنادیندیاں نیں۔
میساچوسٹس دے جان ایڈمز نے اوہدا ناں اگے کیتا سی۔

1777 نوں برطانوی فوجاں جرنل برگوئن دی آگوی وچ ولوں کیوبک، کینیڈا ہلہ بولدیاں
نیں۔ نیوانگلینڈ ولوں برطانوی جرنل ہاؤ اتر ول جاندا اے۔ واشنگٹن نوں پچھے کرن
مگروں ہاؤ دی فوج امریکی راجگڑھ فلاڈیلفیا تے مل مار لیندی اے۔ پر امریکی فوج
کینیڈا ولوں آن والی فوچ نوں ساراٹوگا دی تھاں تے روک کے ہتھیار رکھوالیندی اے۔ ایس
جت نال فرانس امریکہ دا سنگی بن جاندا اے۔ فلاڈیلفیا دے امریکیاں دے ہتھوں نکلن
باجوں کئی لوک واشنگٹن نوں آگوی توں لآ دینا چاہندے نے پر واشنگٹن دے سنگی اوہدے
نال کھلو جاندے نیں۔ دسمبر 1777 وچ واشنگٹن 11000 فوجیاں نال فلاڈیلفیا اپڑدا اے تے
1778 وچ برطانوی فوجاں نوں فلاڈیلفیا چھڈنا پیا۔ واشنگٹن ایس فوج دے پچھے نیویارک
تک گیا۔ 1779 وچ امریکی فوجاں برطانیہ نال رلے 40 انڈین پنڈاں نوں ساڑدیندی اے۔
1780 وچ 5000 فرانسیسی فوجی امریکہ دی ہتھ ونڈائی نوں آگے۔ فرانسیسی سمندری فوج
برطانوی فوج نوں اک لڑائی وچ ہراندی اے تے فیر واشنگٹن برطانوی فوجاں تے اک وڈا ہلہ
بولدا اے۔ 17 اکتوبر 1781 نوں یارکٹاؤن، ورجینیا تے برطانوی فوج ہتھیار سٹ دیندی اے
تے ایس نال اتلے امریکہ وچ لڑائی وی مک جاندی اے۔

امریکی قوم نے واشنگٹن نوں وڈی مانتا دتی اے۔ واشنگٹن دا جمن دیہاڑہ امریکہ وچ چھٹی
دا دن اے۔ اک ڈالر دے نوٹ تے کواٹر ڈالر تے اوہدی مورت اے۔ ماؤنٹ رشمور دی قومی
یادگار وچ لنکن جیفرسن تے روزویلٹ نال اوہدی بتی وی بنائی گئی اے۔ واشنگٹن ڈی سی دے
نیشنل مال تے اوہدی اک یادگار واشنگٹن مونومنٹ دے ناں نال بنائی گئی اے۔ امریکہ دا
راجگڑھ واشنگٹن ڈی سی، امریکہ دا اک صوبہ واشنگٹن، جارج واشنگٹن یونیورسٹی تے
واشنگٹن یونیورسٹی اوہدے ناں اتے نیں۔



https://pnb.wikipedia.org/wiki/%D8%A8%D9%84%DA%BE%DB%92_%D8%B4%D8%A7%DB%81

بلھے شاہ( 1680 -1758) اک مشہور صوفی سنت اتے پنجابی دے وڈے شاعر سن۔ پنجابی صوفی
شاعری دے چار میناراں - بابا فرید، شاہ حسین، سلطان باہو اتے بلھے شاہ- وچّ گنیا
جاندا ااے۔ اوہناں دا اصلی نام "عبداللہ شاہ" سی ۔ اوہناں دیاں لکھیاں کافیاں اج وی
دونہاں پنجاباں (چڑھدے تے لہندے پنجاب وچّ بڑے شوق نال گائیاں تے سنیاں جاندیاں
نیں۔

بلھے شاہ دا جم لاہور ضلعے دے اک پنڈ پنڈوکی وکھے 1680 . وچّ سید سخی محمد درویش دے
گھر ہویا۔ بلھے شاہ دا اصل نام عبداللہ سی اتے پچھو اسنوں سائیں بلھے شاہ، بابا
بلھے شاہ جاں صرف بلھا کہہ کے سدیا جاندا اے (‘نافع-ال سالکین’ مطابق اس دا اصل نام
‘عبداللہ شاہ’ سی) اپنے اصل نام ولّ بلھے نے اپنے کلام وچّ وی کئی اشارے دتے نیں ۔
چالیسوی گنڈھ دے انت اپر ایہہ ایوں کہندا اے:-

ستارویں صدی دے اس مہان شاعردا جنم اج دے پاکستان دے پنجاب دے ،ضلع لاہور دے
مشہورنگر قصور دے پانڈوکے ناں دے پنڈ وچّ ہویا۔ اک روایت ایہہ وی ہے کہ اس دا جنم
ریاست بہاولپور دے مشہور پنڈ اچّ گیلانیاں وچّ ہویا۔ اوہ اجے چھ مہینے دا ہی سی کہ
اس دے ماں-پیؤاچّ گیلانیاں توں پہلاں ملکوال تے پھر اتھے کجھ دن ٹھہر کے پانڈوکے
ضلع لاہور آ گئے۔ اوہ سید پروار نال تعلق رکھدا سی۔

مولٰی بخش کشتہ دے کتھن مطابق بلھے شاہ دے والد سخی محمد درویش اچّ شریف گیلانیاں
جیلانی(بہاول پور) دے رہن والے سن۔ اک روایت مطابق بلھے شاہ دی پیدائش اچّ
گیلانیاں(جیلانیاں) وچّ ہوئی۔”

حضرت بابا ُبلھے شاہ پنجابی دے اک مشہورشاعرسن. اوہناں دا تعلق قادریہ مکتبہ فکر تے
شطاریہ  مکتبہ فکر نال سی. شاہ عنایت بلھے شاہ دے مرشد سن۔ بلھے شاہ نوں اپنے ٹبر
وچوں اپنی بھین نال بڑا پیار سی۔

بلھے شاہ ہوریں  1680وچ اُچ شریف وچ سید سخی محمد درویش دے گھر پیدا ہوئے تے
اوہناں  دا ناں عبداللہ شاہ رکھیا گیا. اوہناں دے پیو اُچ شریف چھڈ کے ملک والضلع
ساہیوال وچ کجھ سال رہے تے پھیر پنڈ پانڈو ضلع لاہور دی مسیت دی امامت کر لئی تے
نیانیاں نوں پڑھاون لگ پئے۔ نکی عمر وچ باقی پینڈو منڈیاں وانگ ڈنگر چار دے رہے ۔
پنڈ وچ امام کمی ہندا ہے تے ظاہر ہے جو بلھے شاہ نے ایان پن وچ کمی منڈے دے طور تے
لوکائی دیاں دکھاں نوں بہت کولوں ویکھیا ہووے گا۔

بلھے شاہ نے مڈھلی سکھیا دوجے بالکاں وانگ اپنے پیؤ سید سخی محمد درویش پاسوں حاصل
کیتی۔وارث شاہ دے وانگ بلھے نوں وی گھر والیاں دا سکھ نصیب نہ ہویا۔ بلھے شاہ
بالپنے توں ہی ربّ دا پیارا بھگت اتے کرنی بھرپور تے اچّ نظریے والا بندہ سی۔ بلھے
شاہ نے شاہ عنایت قادری نوں اپنا گورو دھارن کیتا۔ صرف اس دی بھین نے اسنوں صحیح
معنےآں وچّ سمجھیا۔ اوہ وی بلھے وانگ پکی صوفی سی۔ اوہ ساری عمر کنواری رہی۔

اوہناں دا اوس ویلے دے سب توں اُچے علمی مرکز قصور وچ جاکے اوس ویلے دے وڈھے استاد
حافظ غلام مرتضی دے مدرسے وچ علم حاصل کرن توں لگدا ہے جو اوہناں دی لیاقت پاروں
پنڈ والیاں یاں کسے نے اوہناں نوں ایس راہ پایا تے اوہ شہر دے اُچے مدرسے تائیں اپڑ
گئے۔

اوہناں اوس ویلے دے سلیبس موجب قرآن ، حدیث ، فقہ، منطق وچ ڈوہنگا علم حاصل کیتا۔
اوہناں دے کجھ دیر اپنے استاد دے مدرسے وچ پڑھاون توں وی پتہ لگدا ہے جو مذہب تے
ہور ظاہری علم اوہناں اپنی مٹھ وچ کر لئے ہون گے تے اوہ اپنے جماعتیاں توں اگے ہوون
گے جو اوہناں نوں پڑھاون لئی آکھیا گیا۔پر ایہہ گل یاد رکھن والی ہے جو اوہ اپنے
ویلے دے اُچی پدھر دے عالم بن چکے سن جنہاں نوں مذہب توں وکھ منطق وغیرہ دی وی
ڈوہنگی پچھان سی۔ ایس رتبے تے جا کے بلھے شاہ ورگے لائق فائق بندے سوکھ نال فارسی
دے عالم بن جاندے سن تے سرکارے دربارے رتبہ پا لیندے سن۔ پر بلھے شاہ نال انج نہیں
ہویا۔

مدرسے دے عمل نے اوہناں دی تسلی نہ کیتی تے اوہ اُکھڑ گئے تے کہندے ہن جو کجھ دیر
مجذوب رہے ۔ جیہدا مطلب ایہہ ہے جو اوہناں نوں سکھے علم راہیں اپنے مڈھلے انسانی
مسئلیاں دا حل نہ لبھا تے اوہ مدرسے دی سکھائی شرعی پدھر دی حیاتی نوں چھڈ کے مست
ملنگ ہو گئے تے تھاں تھاں تے پھردے پھراندے رہے۔کہاوت ہے جو اوہناں ویلیاں وچ ہی
اوہ گورداسپورول نکل گئے تے اوہناں اک واری جوش وچ کہہ دتا ''میں اللہ '' تے شریعت
دے رکھوالے اوہناں نوں پھڑ کے دربار فاضلیہ دے شیخ فاضل الدین کول لے گئے جنہاں دا
اوس ویلے اوتھے فتوی چلدا سی۔ اوہناں بلھے شاہ نوں بچاون لئی کہیا جو ایہہ ٹھیک
کہندا اے ایہہ اجے الھا اے تے آکھیا جو ایہنوں شاہ عنایت کول جاکے پک کے آوے۔

کہاوت موجب جدوں بلھے شاہ اپنے ہوون والے مرشد شاہ عنایت نوں پہلی واری ملن گئے تے
اوہ گنڈھیاں دی پنیری لا رہے سن ۔ شاہ عنایت ہوراں پچھیا بئی کیس کم لئی آئے او؟ تے
بلھے شاہ ہوراں آکھیا جو میں رب نوں پاؤنا چاہناں ہاں ۔ شاہ عنایت ہوراں گنڈھیاں دی
پنیری لاؤندیاں لاؤندیاں آکھیا ''بلھیا رب دا کیہہ پاؤنا،ایدھروں پٹنا تے اودھر
لاؤنا'' ایہہ کہاوت بڑی مشہور ہے تے بلھے شاہ ہوراں دی حیاتی بارے لکھن والیاں وچوں
گھٹو گھٹ ہر اک نے لکھی ہے۔جاپدا ایہہ ہے جو ایہہ بلھے شاہ ہوراں بارے اک لوک کتھا
ہے جیہدا مطلب ہے جو رب بندیاں توں باہر دی شے نہیں سگوں اوہ اوہناں دے اندر ہی ہے۔
اوس دے پاون دا مطلب اپنے اندر دیاں طاقتاں نوں اک پاسیوں ہٹا کے دوجے پاسے لاونا
ہے۔ 

شاہ عنایت ہوریں گنڈھیا دی بوائی کردے سن کہ نہیں سن ایس بارے کسے نے کجھ نہیں
لکھیا۔ لگدا تے ایہہ ہے جو جدوں بلھے شاہ ہوریں شاہ عنائت نوں ملے اوہ عالماں والی
زندگی گذاردے سن۔ اوہناں اوس ویلے دیاں بڑیاں مشہور کتاباں لکھیاں جہناں وچ ،
کندالدقائق، شرح وقایہ، جواہر خمسہ، مجموعہ سلطانی دیاں شرحاں، دستورالعمل، اصلاح
العمل، لطائف غیبیہ تے ارشاد الطالبین دے ناں شامل نیں ۔ اہناں کتابا دی لسٹ تے ہو
ر تذکریاں نوں ویکھ کے لگدا ایہہ ہے جو اوہ اوس ویلے علمی رجھاں پاروں واہی بیجی
نہیں کردے ہوون گے۔ گنڈھیاں دی گل شاہ عنایت ہوراں نال ایس واسطے جوڑی گئی جو اوہ
ارائیں ذات دے سن تے گنڈھے ارائیاں دی چھیڑ نیں (جیویں : رائیں گنڈھے کھائیں تے
پہوکاں کوڑیاں) ۔گنڈھیاں دی بوائی کوئی بری گل نہیں پر لگدا ایہو ہے جو شاہ عنائیت
ہوریں اودوں گنڈھیاں دی بوائی نہیں کردے ہوون گے۔

بلھے شاہ ہوراں دیاں بھیناں تے بھرجائیاں دے ارائیں نوں مرشد من لین دے قصے تے شعر
وی شک شبے والے لگدے نیں پر ایس لوک کہاوت وچ وی لوک مت لکی ہوئی اے۔ ایس کہاوت وچ
لوک مت ایہہ کیہہ رہی اے جو سچ دا راہ اپنی میں نوں مارن نال لبھدا ہے تے وڈھی ذات
دے ہندیاں نکی ذات دے بندے نوں مرشد من لینا اپنی میں نوں مارن لئی ضروری اے۔جیڑا
ذکر ایدھروں پٹن تے اودھر لوان والی کہاوت وچ آیا اے اوہدے وچ اک ذات دے مان نوں وی
پٹنا اے ۔ ایہہ پٹ کے کسے ہور شے دا بوٹا لایا جا سکدا اے۔ میرے خیال وچ بلھے شاہ
ہوراں دا شاہ عنایت ہوراں دے ساہمنے نچدیاں آون دا معاملہ وی کجھ اجیہا ہی ہے۔

ایہہ گل تے ٹھکویں لگدی ہے جو کسے گل اتوں شاہ عنایت تے بلھے شاہ ہوراں وچکار پاڑ
پے گیا سی۔ کئیاں ایہہ لکھیا ہے جو ایس پاڑ دی وجہ ایہہ سی بئی شاہ عنایت ہوراں دے
بھتیجے جوائی تے مرید مولوی ظہور محمد ہوریں بلھے شاہ نوں ملن قصور گئے۔ بلھے شاہ
ہوریں اپنے استاد غلام مرتضی دی دھی دے ویاہ دیاں ارنبھاں وچ پھسے ہوئے سن تے کنی
رات تائیں پروہنے دی سیوا کرن اپڑ نہ سکے۔ مولوی ظہور صاحب نے شاہ عنایت ہوراں نوں
شکایت کیتی جو بلھے شاہ ہوراں اوہناں ول بے دھیانی ایس لئی کیتی جو ارائیں سن۔ 
کہندے نیں جو شاہ عنایت ایس گل توں رنج ہو گئے تے اوہناں بلھے شاہ ہوراں نال ملنا
جلناں بند کر دتا۔ کہندے نیں جو بلھے شاہ ہوریں گوالیار گئے تے شطاری بزرگ قطب
الدین نے سفنے وچ اوہناں نوں کہیا جو نال ہی راگی تان سین دی قبر دی بیری دے ڈھائی
پتے کھاون۔ اوہناں ایہو ای کیتا تے اوہناں اتے راگ دا چانن ہو گیا۔ پھیر ایہہ وی
کہیا جاندا اے جو اوہ اک ناچی مرادی بےگم دے ڈیرے تے جا کے ناچ سکھدے رہے۔ تے اک دن
قوالاں نال ناچی دے بھیس وچ نچدے نچدے اپنے مرشد دے سامنے آئے تے مرشد نوں منا لیا۔

مڈھلی تعلیم حاصل کرن پچھوں قصور آ گئے۔ کرتا ‘نافع-ال سالکین’ مطابق بلھے نے غلام
مرتضی دے چرنا ں وچّ بہہ کے سکھیا حاصل کیتی۔ مولوی صاحب بہت وڈےفارسیعربی دے عالم
سن۔ آپ نےشیخ سعدی دی “گلستان “ دا پنجابی وچّ ترجمہ کیتا سی۔ ظاہری علم سکھن توں
پچھوں روحانی علم دی بھکھ چمکی، جوانی وچّ پیر دھریا تے کجھ مججوب ہو گئے۔ ربی پیار
وچّ لین رہن لگے۔

“ مولٰی بخش کشتہ مطابق قصور پچھوں اوہ اک وار پھردے پھراندے بٹالا(گورداس پور)
پہنچے۔ منصور وانجھوں مونہو نکلیاں ‘میں اﷲ ہاں’(منصور نے کیہا سی اللہک)۔”

لوک بلھے نوں دربار فاضلاں دے موڈھی شیخ فاضل الدین کول لے گئے۔ اوہناں فرمایاں،
ایہہ سچ کہندا ہے، کہ ایہہ ‘الھہا’(مطلب کچا،الھڑ) ہے؛ ایسنوں آکھو شاہ عنایت کول
جا تے پکّ آوے۔

بلھے شاہ ودیا پراپتی پچھوں مرشد جاں گورو دی بھال شروع کیتی۔ پربھو دی تالاش وچّ
اوہ لاہور پجیا۔ اس دے اتھوں دے پرسدھ پیر عنایت شاہ نوں مرشد دھارن کیتا، جو کہ
جات دا آرائیں تے اس سمیں دے چنگے ودواناں تے لیکھکاں وچوں گنیا جاندا سی۔ عنایت
شاہ ‘حضرت رضا شاہ شطاری دے مرید سن۔ اپنے وڈا تپ تے زہد کیتا سی اتے کرنی والے پیر
سن۔ عنایت شاہ پہلاں قصور رہندا سی۔ پر اتھے نواب نال ان بن ہو جان اتے قصور چھڈّ
کے لاہور آ وسیا۔ مرشد دی پراپتی پچھوں پیر عنایت شاہ قادری دی پریم-بھگتی وچّ بلھا
مست ملنگ ہو کے گاؤن نچن لگّ پیا۔

بلھے شاہ نے اپنے مرشد وچّ بہت یعقین رکھدا سی۔ اپنے کلیان دی دارو اسے نوں مندا
سی۔ اوہ اپنی شعری رچنا وچّ تھاں-تھاں عنایت دا ذکر کردا اے:-

ہن بلھے شاہ مست فقیر بن چکا سی۔ اسنوں دنیاں جاں دنیاں دے لوکاں، ساکاں سنبندھیاں
جاں اپنے بھائیچارے دے طعنے-میہنیاں دی وی کوئی چنتا نہیں سی۔ بلھا اک سید گھرانے
نال سنبندھ رکھدا سی اسنے ارائیں جات دے درویش نوں اپنا گورو دھار لیا سی، جس کارن
اس دے ساک انگاں وچّ چرچہ چھڑ پئی اتے جد بلھا اپنے پنڈ ماپیاں نوں ملن گیا تاں اس
دیاں چاچیا ں تائیاں تے بھیناں- بھراجائیاں اس دے ادالے آ جڑیاں تے برا بھلا کہن
لگیاں کہ اسنے کلّ نوں سید ہو کے لیکاں لائیاں نیں۔ بلھے شاہ اک کافی وچّ اس گلّ
ولّ اشارہ کردا اے۔ </poem> “بلھے نوں سمجھن آئیاں، بھیناں تے بھرجائیاں، آل نبی
اولاد علی دی، بلھیا توں کیوں لیکاں لائیاں؟ منّ لے بلھیا ساڈا کہنا، چھڈّ دے پلہ
رائیاں۔” </poem> پر بلھا اپنی منزل تے پجّ چکا سی۔ اسنوں ہن نہ شہرت دی پرواہ سی
تے نہ ہی ناموشی دا فکر۔ اسنوں ہن سید ہون دا وی کوئی مان نہیں سی، اسنوں تاں
ارائیں دا مرید ہون دا وڈا فخر سی۔

بلھے شاہ دے مرشد شاہ عنایت نے ناراض ہو کے بلھے نوں اپنے ڈیرے توں کڈھ دتا سی۔
ایہہ وچھوڑا بھاویں بہت لمیرا نہیں سی، پر بلھا اجیہا وچھوڑا سہار نہ سکیا، بلھا اس
وچھوڑے دی کٹھالی وچّ سڑکے کندن بن گیا۔

بلھے نے زنانے کپڑے پائے ہوئے سن، پیری گھنگھرو بدھے ہوئے سن اوہ کلیجہ دھوہ لین
والی لے وچّ کافی گا رہا سی-

ایس زمانے وچ اوہناں دے نال اک کرامت وی جڑی ہوئی ہے جیہدے مطابق اوہ ڈنگر چاردیاں
سوں گئے تے اوہناں دا مال جیون خان دی پیلی وچ وڑ گیا۔جیوں خان الاہمہ دین آیا تے
اوہنے ویکھیا جو ستے ہوئے بلھے شاہ اتے سپ چھاں کیتی پہرہ دے رہیا اے ۔ جد اوہ
لوکاں نوں لے کے سپ مارن آیا تے سپ ٹبھ گیا ہویا سی۔ جد بلھے شاہ دے پیو نے کہیا جو
توں جیون خان دی فصل اجاڑ دتی ہے تے بلھے شاہ آکھیا نہیں فصل تے پہلاں نالوں وی ودھ
ہے۔ سب نے جا کے ویکھیا تے اوہ حیران ہوئے جو سچی مچی فصل پہلاں نالوں وی ودھیرے
چنگی سی۔ 

ایہہ کرامت ہوئی یاں نہیں پر اک پتہ ضرور لگدا ہے جو بلھے شاہ کسے نہ کسے وجہ توں
سر کڈھواں منڈا سی۔ جے ایہہ نہ ہندا تے اوہ عام پینڈو منڈیاں وانگوں اوتھے ہی کسی
نکے موٹے کم وچ لگ جاندا یاں کسے ہور پنڈ دی مسیت دا امام ہوجاندا تے پیو وانگوں
مسیت دی سیپی کر لیندا۔

مراد بیگم والا قصہ وی کوئی پکا پیڈھا نہیں دسدا۔ ایہہ ہے جو بلھے شاہ ہوراں دے مرن
توں چار سال پہلاں اک پٹھانی مراد بیگم (میر منوں دی سوانی) 1753-1754 وچلہور دی
صوبیدارنی بنی سی۔ ایہہ وی سچ دسدا ہے جوقصور دےپٹھان حاکم بڑے سوڑے دماغ دے سن تے
لہور نال ویہردے وی رہندے سن۔ قصور دا حاکم حسن خان خویشگی جنگ وچ جنگی ہاتھی تے
چڑھ کے وی اپنا مولوی شہباز خان نال بٹھاوندا سی ۔ 

حسن خان خویشگی شاہ عنایت ہوراں نوں وی قصوروں کڈھ کے لاہور ول دھک چکیا سی۔ تاریخ
توں ایہہ وی پتہ لگدا ہے جو بلھے شاہ ہوراں تے روک لاون لئی مولوی محی الدین قصوری
نے قوالی دے خلاف فتوی دتا سی تے بلھے شاہ ہوراں نوں تنگ کیتا جاندا سی۔مولوی قصوری
صاحب نے پچھتا کے فتوی واپس لے لیا سی پر بلھے شاہ دے خلاف قصور دے حاکم کوئی نہ
کوئی چال چلدے رہندے سن۔ 

ایس لئی ایہہ ہو سکدا ہے جو قصور دے حاکماں نے بلھے شاہ ہوراں نوں قصوروں مولویاں
دے کہن تے کڈھ دتا ہووے تے لاہور دی صوبیدار نی مرادی بیگم نے اوہناں نوں لہور وچ
یاں اپنے محل وچ رہن دتا ہووے۔ مرادی بیگم دی قصور دے پٹھاناں نال وی لڑائی سی تے
لہور دے دوجے حاکم وی اوہنوں کڈھن دے جتن کردے رہندے سن ۔ ظاہر گل اے جو اوہ دھڑلے
دی زنانی سی جیس کر کے اوہنوں اوس ویلے صوبیدار بنایا گیا۔اوس ویلے دے سوڑے دماغاں
دے مولوی اوہدے خلاف وی تے فتوی دیندے رہندے ہوون گے ۔ ایس لئی اوہ آپ وی پھسی ہوئی
ہووے گی تے بلھے شاہ ہوراں ورگے سوجھواناں دی قدر کردی ہوے گی یاں لوکاں دا دل جتن
لئی وی بلھے شاہ جیہے لوک پیاریاں نوں نیڑے رکھن دے جتن کردی ہووے گی ۔ ایس لئی جے
بلھے شاہ ہوریں کسے مرادی بیگم دے ڈیرے تے سر لکاون گئے ہوون گے تے اوہ لہور دی
صوبیدارنی ہو سکدی اے۔مرادی بیگم نوں اک سال وچ ہی عہدے توں لاہ دتا گیا سی ۔ 

بلھے شاہ دے ویلےپنجاب وچ اتھل پتھل توں بنا کجھ ہے نہیں سی۔ ایہو جیہے ویلے جدوں
چالونظام دیاں چولاں ہل گیا ں ہو ن ، ہیٹھلی اُتے ہو رہی ہووے ، بلھے شاہ ورگے سچے
وچاراں دے بندے نوں زندگی دے مڈھلیاں مسئلیاں دا حل سوکھا لبھ سکدا ہی نہیں۔پنجابی
دا سب توں وڈھا ادب سولہویں تے ستارھویں صدی وچ سرجیا ہی ایس لئی گیا جو اوہ اتھل
پتھل دا ویلا سی۔ زندگی دا ہر پکھ نویں تفسیر منگدا سی تے بلھے شاہ تے وارث شاہ نے
ایہو کرن دا جتن کیتا۔ اوہناں دی شاعری نوں چھڑے تصوف دے سچیاں وچ میچن والے اوہناں
دے وچاراں دا تت مانن توں عاجز نیں۔

بلھے شاہ دے کلام وچ اونہاں دے ویلے دے سیاسی حلات وی اپنا رنگ وکھاندے نیں۔
اورنگزیب دے مرن مگروں مغلاں دے راج تے بدیڑا ویلہ آندا وے۔ دلی سرکار ماڑی ہون
مگروں ہر پاسے لڑائیاں تے چگڑے ہندے پئے نیں۔ گل اخیر کے پنجاب چ بے تفاقی پے گئی
تے فساد شروع ھو گئے۔ ایس ساری گل دی خبر اوس ویلے دے جرنیل فوجینادر شاہ وں وی ھو
گئی۔ تے اوہدے منہ چ پانی آگیا۔ آخر کار نادر شاہ نے 1739ءچ دلّی اُتے حملہ
کردِتاتے بڑا خون خرابا کیتا۔ ھجے لوکی ایس گل نوں نہ بھلے سی کہ 1761ءچ نادر شاہ
دے جانشیںاحمد شاہ ابدالی نیں پنجاب اُتے حملہ کر دِتا تے پہلے توں ودھ ظلم ثے خون
خرابہ کیتا۔ احمد شاہ ابدالی دے ظلم نیں دلّی نوں اُجاڑ کے رکھ دتا۔ سارا نظام تباہ
ھو گیا تے خانہ جنگی دی صورت حال پیدا ھو گئی۔

کسی سیانے دا قول اے کہ شاعر جمدیاں ای شاعر ہندا اے تے بنان نال نئ بندا اے۔ انج
ای بلھے شاہ وچ شاعری دا وصف اوہناں دے جمن ویلے توں ھیگا سی۔

اوہناں دی حیاتی بارے لکھن والے ایہہ نہیں دسدے جو اوہناں شاعری کدوں لکھنی شروع
کیتی پر اوہناں دی شاعری دا رنگ دسدا ہے جو ایہہ اوہناں شریعت دے راہ نوں ردن توں
مگروں شروع کیتی ۔ ایہدے اشارے تھاں تھاں تے ملدے ہن ''علموں بس کریں او یار'' ''اک
نقطے وچ گل مکدی ہے'' تے ہور کئی کافیاں ایس پکھ تے اوہناں کہیاں۔سگوں لگدا ہے جو
اوہناں دی شاعری سچے ڈھلے (organized) مذہب دی نفی دے عمل وچوں جمی۔

ا وہناں ویلیاں وچ بلھے دی پدھر دے عالماں دا پنجابی وچ شاعری لکھنا تے ایس نالوں
وی اوکھا سی جناں اج پنجاب (پاکستانی) وچ ہے۔ جد کھٹی وٹیانگریزی اردو وچہندی ہے تے
پنجابی وچ کون لکھے؟ ایسے لئے عالماں فاضلاں چوں ڈھائی ٹوٹکو چھڈ کے کوئی پنجابی
نہیں لکھدا۔ بلھے شاہ دے ویلے ایہہ ہور وی اوکھا ہووے گا کیوں جے اودوں تے ہر سرکار
دربار دی زبان فارسی سی تے عاماں لوکاں دی زبان دے حق وچ کوئی وچار دھارا وی نہیں
سی۔ ایس لئی پنجابی وچ لکھن دا متا پکاونا ظاہر کردا ہے جو اوہ لوکائی نال جڑت
لوڑدے سن۔ 

ایہہ کہیا جا سکدا ہے جو بلھے شاہ ہوراں دا پنجابی وچ لکھنا نویں وچار دھارا نوں
مننا سی۔ سچے ڈھلے مذہب دے کسی آگو نے پنجابی وچ وچار نہیں سرجے جیویں صوفیاں نے
کیتا۔ اک دوجے پکھ توں ویکھئے تے اوس ویلے پنجابی لکھنا سوکھا وی وی سی کیوں جو عام
پنجابی خلقت پنجابی ہی پڑھدی سی۔ پر پھیر وی بلھے شاہ ورگے وڈھے عالماں دا پنجابی
لکھنا چالو ویہار دے سوجھواناں توں وکھ ہوکے لوکاں نال جڑنا سی۔

بلھے شاہ دے ہم ویلہ شاعرسلطان باہو، وارث شاہ، شاہ شرف، حامد شاہ، اتے علی حیدر
ملتانی وغیرہ سن۔

بلے شاہ نے 156 کافیاں، 1 باراماہ، 40 گنڈھاں، 1 اٹھوارا، 3 سی حرفیاں تے 49 دوہڑے
وغیرہ لکھے ہن۔ سبھ توں ودھ پرسدھی اس دیاں کافیاں نوں ملی اے۔ آپ دی بولی ودھیرے
ٹھیٹھ، سادہ اتے لوک پدھر دے نیڑے دی اے۔ بلھے دی رچنا لیئبندھّ اتے راگبندھ اے۔
اسنے رچنا وچّ الکاراں، محاوریاں، لوک-اکھاناں تے چھند-تالاں نال سنگار دے پیش کیتا
اے۔ سار روپ وچّ کیہا جا سکدا اے کہ سائیں بلھے شاہ صوفی شاعری دا سخر سی۔ جسنے اچّ
پائے دی شاعری اتے اتی ڈونگھے گمبھیر اتے ربی پیار دے گیت گا کے عامَ لوکاں نوں
تھئیا-تھئیا کر کے نچا چھڈیا۔

بلھے شاہ نے اپنی بہت ساری رچنا کافیاں دے روپ وچّ کیتی اے۔ بلھے شاہ دیاں کلّ ملا
کے 156 کافیاں ہن۔ پر اتھے اک گلّ صاف کرنی بندی ہے وکھ-وکھ مجموعےآں وچّ ایہناں دی
گنتی وکھ-وکھ لبھدی اے۔ کیونکہ بلھے شاہ دی پرسدھی کارن ایہناں رچناواں وچّ لوکاں
ولوں رلا کر دتا اے۔ بلھے شاہ دیاں رچناواں اس طرحاں ہن-

بلھے توں پہلاں کافی دا پریوگ پنجاب توں باہر وی ہو رہا سی۔ کافی دا مطلب ہے کہ
راگنی اے۔ اس متعلق” تیجا سنگھ کافی بارے لکھدے ہن، کئی لوک کافی نوں راگنی کہندے
ہن، ایہہ گلّ کافی حد تکّ سچی اے ۔ گرو گرنتھ صاحب وچّ وی جتھے ‘آسا’،سوہی، تلنگ تے
مارو راگاں وچّ شبداں دا ویروا آؤندا اے، اوتھے نال شبد ‘کافی’ لکھیا اے۔ صاف اے کہ
ایہناں راگاں دی راگنی اے۔ ایہہ اپنے آپ سمپورن راگ نہیں۔

بہت پرانا کاوَ روپ ہے۔ یہودی اسنوں “ایلفابیٹ پوئم” کہندے سن۔ سی-حرفی فارسی زبان
دے نال بھارت تے پنجاب وچّ آئی۔ اس دا بھارتی روپ باون اکھری اتے پنجابی روپ پینتی
جاں ‘پٹی’ ہے۔ پریم سنگھ زرگر نے اپنے سنگریہہ وچّ بلھے شاہ دیاں تنّ سی-حرفیاں
دتیاں ہن۔ تیجی ادھوری ہے۔ لاہورپاکستان وچّ ‘کلیئت-اے-بلھے شاہ’ وچّ وی ایہو
سی-حرفی درج کیتیاں گئیا ہن۔ بلھے دی سی-حرفی اس طرحاں شروع ہندی ہے-

اٹھوارا جاں ستوارا وی پنجابی لوک ساہت دا پرانا کاوَ روپ ہے۔ ایہہ ہفتے دے ستاں
دہاڑیاں نوں مکھ رکھ کے رچیاں جاندا ہے۔ بلھے شاہ دا اٹھوارا چھنچھروار نال شروع
ہندا ہے اتے جمعہ تے مکدا ہے۔

باراماہ’ پنجابی دا پنجابی کاوَ روپ تے گورو نانک دیوَ جی توں پہلاں موجود سی۔ عامَ
خیال ہے کہ پرسدھ فارسی کوی مسعود سعد سلطان نے سبھ توں پہلاں باراماہ فارسی وچّ
رچیا۔ بلھے دا باراماہ ‘اسو مہینے توں شروع ہندا ہے۔

ویاہ دے شگن وجوں گنڈھاں لکھیاں جاندیاں ہن۔ ایہناں وچّ کاج رچاؤن، صاحا سودھن تے
وہوٹی دے آؤن تے وہوٹی دے شہہ نال سدھاؤن بارے سنکیت کیتے جاندے ہن۔ بلھے نے 40
گنڈھاں رچا ہن جس ول اوہ پہلی گنڈھ وچّ ہی اشارہ کردا ہے۔ ایہہ چار-چار تکاں دا اک
اک بند ہے۔ پہلی تے اکھریلی گنڈھ وچّ اٹھ اٹھ تکاں دی ہے۔ پہلی گنڈھ اس طرحاں شروع
ہندی ہے-

دوہڑیا وچّ بلھے دے فٹکل وچار ہن اتے کئی اک سماجک-کریتیاں، راجسی گھٹناواں اتے
مذہبی پاکھنڈاں ولّ سنکیت کتے ہن۔ جوے-

بلھے شاہ ہوریں 1758 وچ گذر گئے تے آکھیا جاندا ہے جو شہر دے مولویاں نے اوہناں دا
جنازہ پڑھاون توں انکار کر دتا۔

بلھے شاہ دی موت بارے لیکھکاں وچّ کافی اختلاف اے ۔ لاجونتی راماکرشنا نے بلھے دا
سماں 1680 توں 1758 صحیح دتا اے۔ پر ڈاکٹر. موہن سنگھ نے انتقال دا سال 1752 دتا اے
جو کہ ٹھیک نہیں۔ “اسے طرحاں سندر سنگھ نرولا نے وفات دا سال غلطی نال 1743 دتا
ہے۔”

ہجری مطابق 1680 وچّ جنم اتے 1758 وچّ موت ہوئی ایہہ ٹھیک ہے کہ کیونکہ بلھے نے کلّ
78 سال عمر بھوگی۔ “پر اچیرے منکھی آدرشاں دا دھارنی ہون کر کے اج وی بلھےشاہ اتے
اس دا کلام امر اے۔” بلھے شاہ دا مزار اجوی قصور ریلوے سٹیشن دے نیڑے چڑھدے پاسے
واقع اے۔

نہ میں مومن وچ مسیتاں، نہ میں وچ کفر دیاں ریتاں نہ میں پاکاں وچ پلیتاں، نہ میں
موسیٰ نہ فرعون نہ میں اندر بھید کتاباں، نہ بھنگاں نہ وچ شراباں نہ وچ رنداں مست
خرباں، نہ وچ جاگن وچ سون نہ وچ شادی نہ غمناکی، نہ میں وچ پلیتی پاکی نہ میں آبی
نہ میں خاکی، نہ میں آتش نہ میں پون نہ میں عربی نہ لاہوری، نہ میں ھندی شہر نگوری
نہ ھندو نہ ترک پشوری، نہ ميں ریندا وچ چندوَن نہ میں بھید مزہب دا پایہ، نہ میں
آدم حوا جایا نہ میں اپنا نام دھرایا، نہ وچ بھیٹن نہ وچ بھون اول آحر آپ نوں
جاناں، نہ کوئی دوجہ ہور پچھانہ



https://pnb.wikipedia.org/wiki/%D8%A7%D8%B1%D9%88%D9%86_%D8%B4%D8%B1%D9%88%DA%88%D9%86%DA%AF%D8%B1

ارون شروڈنگر اک آسٹرین فزکس گرو کوانٹم مکینکس دی نیو رکھن والیاں چوں اک سی۔ اودے
کماں جناں چ شروڈنگر ترکڑی وی اے اوہنوں 1933اچ پال ڈیراک دے نال فزکس دا نوبل
انعام دتا گیا۔

ارون شروڈنگر 12 ستمبر 1887 نوں ویآنا آسٹریا ہنگری چ روڈلف شروڈنگر تے جارجین
برینڈا دے کعر جمیا۔ 1898 چ اوہ اکیڈمش جمنیزیم چ گیا۔ 1906 توں 1910 تک اونے ویآنا
ج ای میتھمیٹکس تے فزکس پڑھی۔ 1914 توں 1918 تک اونے پہلی وڈی لڑائی ج حصہ لیا۔ 6
اپریل 1920 چ اینمیری برٹل نال اودا ویاہ ہوگیا۔ جینا، زیورچ، سٹٹگارٹ تے بریسلاؤ
توں اونوں پڑھان لئی سدے آۓ۔

1921 چ اوہ زیورچ یونیورسٹی آیا۔ 1926 اونے کوانٹم مکینکس تے اک آرٹیکل شروڈنگر
ترکڑی لکھیا۔ 1927 چ ہمبولٹ یونیورسٹی برلن چ آیا پر 1933 چ نازی پارٹی دے راج
سنبالن تے اونے آکسفورڈ یونیورسٹی انگلینڈ آگیا۔ دو عورتاں نال کٹھیاں رہن باجوں
انگلینڈ چھڈیا تے آسٹریا آیا تے نازی پارٹی کولوں معافی منگی پر فیر وی اونوں نوکری
توں کڈ دتا گیا۔ ایتھوں نس کے اوہ اٹلی تے انگلینڈ آیا۔ 1940 چ اونوں آئرلینڈ توں
سدا آیا جس تے اوہ ڈبلن آیا تے ایتھے اونے ‌وکس تے اک ادارہ بنایا۔ ایتھے اوہ 1955
تک ریا تے دو وکھریاں آئرش زنانیاں توں اودے دو جواک وی ہوۓ۔



https://pnb.wikipedia.org/wiki/%D8%A2%DA%AF%D8%B3%D9%B9%D8%B3

آکیٹوین آگسٹس ۔ روم دا شہنشاہ ، جولیس سیزر دی بھین دا پوتا ۔ پیؤ دے مرن مگروں
جولیس سیزر نے اسنوں اپنا پتر تے وارث بنا لئیا ۔ سیزر دے قتل 44 م پ چ روم آئیا تے
انتھونی دے نال مل کے مجلس ارباب ثلاثہ بنائی ۔ 42 ق-م چ انتھونی نال مل کے بروٹس
نوں شکست دتی ۔ 40 ق-م چ اپنی بھین اوکٹاویا دا ویاہ اینٹنی نال کیتا ۔ بعد چ اسدی
اینٹنی نال وی وگڑ گئی تے چھوٹیاں چھوٹیاں لڑائیاں دے بعد آخر چ 31 ق-م چ اینٹنی تے
قلوپطرہ نوں شکست دتی ۔ 27ق-م چ رومن سینٹ ولوں اسنوں آگسٹس (واجب التعظیم) دا خطاب
دتا گئیا ۔ اسنے زرعی اصلاحات کیتیاں تے کجھ مفید قنون وی نافذ کیتے ۔ اس دے دور
نوں لاطینی ادب دا سنہری دور آکھئیا جاندا اے ۔ ورجل ہورس تے لیوی ورگے وڈے شاعر اس
دے ہم عصر سن ۔ ایہہ خود وی ادیب سی ۔ حضرت عیسی علیہ سلام اسدے عہد چ پیدا ہوئے ۔
اگست دا مہینہ ایسے دے ناں نال منسوب اے ۔



https://pnb.wikipedia.org/wiki/%DB%81%D9%86%D8%AF%DA%A9%D9%88

ہندکو ہند یورپی بولیاں دے ٹبر دی اک بولی اے۔ جییڈی پاکستان دے صوبہ سرحد پنجاب دے
ضلع اٹک تے افغانستان دیاں کج تھاواں چ بولی جاندی اے۔اے بولی پنجابی دے بوت نیڑے
اے۔ اے پنجابی دے اینی نیڑے اے کہ پنجابی تے ہندکو نوں فرق کرنا بوؤن اوکھا اے۔

ہندکو شبد کینج بنیا ایدے بارے چ بوت ساریاں سوچاں نے مڈلے ایشیاء تے ایران توں
ہندستان آن آلیاں نوں ہندوکش پہاڑ پار کرن توں بعد جیڑی بولی نال سب توں پہلا واہ
پیندا سی اوہ ایہی بولی سی کیونجہ ہندوکش نوں پار کرن توں بعد ھندستان دے رستے چ
کوئی وڈی رکاوٹ نئیں سی ایس لئی اس بولی نوں ھندستان دی بولی یا ھندکو کیا گیا۔

یونانیاں نے ھندستان لئی (انڈیکوس) دا شبد ورتیا اے تے ایتھوں دی بولی وی فیر ھندکو
اخوائی ۔ کج لوکاں دا اے وی کینا اے جے اے ناں ایرانیاں نے دتا اے اے دریاۓ سندھ دے
پعاڑاں دے وشکار یا اگے پچھے اے بولی بولی جاندی سی تے فارسی چ پہاڑ لئی کوہ ورتیا
جادا اے تے اس توں اے شبد بنیا ھندکو۔

ھندکو اک ھند آریائی بولی اے۔ اے جیڑے پاسے بولی جاندی اے سنسکرت بولی دا گرو
پانینی وی اوتھے ای جمیا ھندکو پنجابی ونگوں پراکرت چوں بنی ۔ اج کل پرانے ویلیاں
وانگوں ھندکو اوناں تھاواں تے بولی جارئی اے جیڑے کہ گندھارہ رہتل دا نگر سن۔۔ ایس
لئی پرانی ھندکو گندھارا رہتل دی وی عام بول چال دی بولی سی۔ تے اے سنسکرت دے وی
نیڑے سی۔ویلے نال ٹردیاں ہوئیاں اے تبولی اپنی اج دی تھاں تے اپڑی۔

ھندکو افغانستان دے ھندکی لوک بولدے نیں۔ پاکستان دے صوبہ سرحد دا ہزارے دا دیس
جیدے چ مانسہرہ کاغان ناران بالاکوٹ ایبٹ آباد ہری پور صوابی پشاور کوہاٹ ڈیرہ
اسماعیل خان دیاں تھاواں تے اے لوکاں دی اکثریت دی بولی اے۔ پنجاب دے ضلع اٹک والے
وی اپنی بولی نوں ھندکو اخواندے نیں ۔ پنجابی بولن آلیاں نوں ھندکو سمجن چ کوئی
پریشانی نئیں ہوندی نا ای ھندکو بولن آلیاں نوں پنجابی یا پوٹوھاری سمج دیاں کوئی
مسئلہ ہوندا اے۔

ادارہ فروغ ہندکو پشاور چ اک سنگت اے جیڑی ہنکو بولی دے وادے لئی کم کر رئی اے۔
اینے قرآن نوں ہندکو چ پلٹیا اے۔ ہر معینے فروغ دے ناں تے اک رسالہ وی کڈیا جاندا
اے۔



https://pnb.wikipedia.org/wiki/%DA%AF%D8%B1%D8%AF%DB%92

گردے ریڑھ دی ہڈی رکھن آلے جنوراں تے ریڑھ دی ہڈی توں بغیر آلے جنوراں وچ ہوندے نے۔
گردے پیشابی پربندھ دا اہم حصہ نیں تے جسم وچ پانی تے نمکاں دا توازن رکھدے نیں۔
انسان دے پنڈے اندر چوڑی وچ ہوندے نیں۔ گردے لعو صاف کرن دا کم کردے نیں تے گندے
مادے کڈ کے پیشابی تھیلی چ پا دیندے نیں۔ گردے موتر بناندے نیں۔ تے اینج اے ستھرائی
دا کم کردے نیں۔

گردہ ، لوبیے ورگا ہوندا اے جیدا اک ابھرا تے اک اندرا پاسا ہوندا اے۔ اندر پاسے
نوں "رینل ھیلم" وی آکھدے نیں، ایتھوں رینل آرٹری گردے وچ وڑدی اے تے رینل وین تے
یوریٹر (پیشابی نالی) باہر جاندے نیں۔ گردے دے باہر اک موٹا ٹشو ہوندا اے جنوں رینل
کیپسول آکھدے نیں۔



https://pnb.wikipedia.org/wiki/%DA%AF%D8%A7%DA%BA

گاں گھرپالے جانوالے کھروالے وڈے جانوراں چوں اک اے۔ ایہ گاں ٹبر دی سب توں عام ونڈ
اے۔ ایہنوں گوشت، کھل، دد تے ایس توں بننوالیاں ہور شیواں لئی پالیا جاندا اے۔ ایس
دا گویا بالن تے کھاد لئی کم آندا اے۔ کج تھانواں جیویں ہندستان وچ ایہنوں مذہبی
مانتا وی ہے۔ ایہنوں پہلی واری 10,500 ورے پہلے چڑھدے دکھنی ترکی وچ پالنا شروع
کیتا گیا تے ہن دنیا وچ 1.3 ارب ایسے ڈنگر ہے نیں۔

گانواں اک وڈے چار پیرانوالے، کھروالے، ددپلانے نیں۔ کئی نسلاں دے سنگ ہوندے نیں پر
انسان نے اوہناں نسلاں نوں ای ودھایا جنہاں دے سنگ نکے سن تے اینج نکے یا نہ سنگاں
والے والے ڈنگر عام ہوۓ۔ الف دا مطلب گاں اے۔



https://pnb.wikipedia.org/wiki/%DA%A9%D9%86%DA%AF%D8%B1%DB%8C%DA%91%DB%92

کنگریڑے جانوراں دی ایسی برادری کورڈیٹ دی اک نکی برادری اے جنہاں وچ کنگریڑ دی ہڈی
ہوندی اے۔ کنگریڑیاں دیاں اکوں 7 پتیاں نیں۔ ایہ کورڈیٹ دا سب توں وڈا انگ اے تے
ایہدے وج 64,000 دے نیڑے ونڈاں نیں۔ پیڈوفرین امائنسز نیوگنی دا اک ڈڈو 7.7 ملی
میٹر (0.30 انچ) نال دنیا دا سب توں نکا کنگریڑہ اے تے 33.6 میٹر یا 110.25 فٹ نال
نیلی وہیل سب توں وڈی کنگریڑی اے۔ کنگریڑے جانوراں دیاں ونڈاں دا 4% بندے نیں۔
ریندے انکنگریڑے نیں۔

ایہناں دا ناں کنگریڑ توں پیا اے کنگریڑ یا کنگروڑ اوس ہڈی نوں کیندے نیں جیہڑی
ایہناں دے مگر وچ ہوندی اے۔ انسان وی کنگریڑے نیں۔ ایہ ہڈی لمی ہوندے اے تے ایہدے
تے کنکرے بنے ہوندے نیں۔



https://pnb.wikipedia.org/wiki/%DA%A9%D8%A7%D9%81%DB%8C

کافی جگ وچ وڈے ناپ تے پیتا جانوالا شربت اے۔ ایہ کافی دے پودے دے بھنے تے پیۓ ہوۓ
بیاں توں بندا اے۔ کافی گرم یا ٹھنڈی دوناں ول نال ورتی جاندی اے۔ چآ دے مقابلے تے
کافی وچ کیفین بہت زیادہ ہوندی ہے۔ اے پین والے نوں تازہ دم کر دیندی اے تے نیندر
نسا دیندی اے۔

کافی دے دو سب توں چوکھے ورتے جانوالے بوٹے کافی عربیکا تے روبسٹا کافی نیں۔ عربیکا
کافی مانتا والی جد کے روبسٹا ونڈ کافی دے بوٹے دا روگ تے موسم نوں سہنوالی ونڈ اے
پر زیادھ کوڑی وی ہے۔ کافی دے بوٹے 70 توں ود دیساں وچ بیجے جاندے نیں۔ ایہ لاطینی
امریکہ، افریقہ، مالدیپ تے چڑھدے دکھنی ایشیاء دے دیساں وچی بیجی جاندی اے۔ ایہدے
پکے بیر توڑ کے سکاۓ جاندے نیں تے اندروں بی کڈ کے اپنی مرضی دے گرمی ناپ تے پیے
جاندے نیں تاں جے اپنی مرضی دا سواد ملے۔ ایس پیسے ہوۓ بیاں نال فیر پینوالی کافی
بنائی جاندی اے۔

کافی کج تیزابی مزاج وی رکھدی اے۔ ایہدے اندر کیفین جگان تے حساں نوں تیز کردی اے۔
ایہ دنیا دے سب توں ود پیتے جانوالے شربتاں وچ گنی جاندی اے۔ ایس نوں کئی ولاں نال
بنایا تے دتا جاندا اے۔ انسانی پنڈے تے ایہدے پین نال ہون والے اسرات بارے چوکھی
پچھ پرتیت ہوچکی اے۔ ایہ ویکھیا گیا اے جے ایہدا تھوڑا ورتن ٹھیک ریندا اے تے جوکھے
ورتن نال ایہ پریشان وی کردی اے۔

شبد کافی پنجابی وچ انگریزی توں تے انگریزی تے ہور بولیاں وچ ترک بولی تو آیا اے۔
ترک بولی وچ ایہ عربی توں آیا جتھے ایہنں قہوہ کیا جاندا سی۔ عربی وچ ایہ کریا
'قہا' توں بنیا اے جیدا مطلب اے' پکھ ناں ہونا'۔ ایس نوں پین مگروں پکھ مرجاندی اے
تے ایس باہجوں ایہ ناں پیا۔

کافی دے بوٹے دا اصل دیس ایتھوپیا اے۔ ایتھون ایہ یمن لیائا گیا۔ 1553 وچ ایہ سارا
تھاں عثمانی سلطنت نال رلایا گیا تے کافی عثمانی سلطنت دے راجگڑھ استمبول اپڑی جتھے
1554 وچ پہلا کافی ہاؤس کھلیا۔ آگسبرگ دے ڈاکٹر لیونہارڈ راؤولف نے ایس نوں حلب شام
وچ 1573 وچ پیتا تے اپنے دیس آکے 1583 وج ایہدے بارے دسیا۔ لیندے ایشیاء توں کافی
اٹلی اپڑی۔ پوپ نے ایس نوں کرسچن پین منیا نہین تے پہلے ایس نوں اسلامی شربت آکھ کے
ایس تے روک دی مانگ کیتی گئی سی۔ 1645 وچ اٹلی وچ پہلا کافی ہاؤس کھلیا۔ڈچ ایسٹ
انڈیا کمپنی ایس نوں یورپ لیان والی وڈی کمپنی سی۔ ایس نے فیر جاوا تے سیلون وچ
ایہدی اگائی شروع کیتی۔ 1711 توں ایہ کمپنی جاوا توں لیان شروع ہوئی۔ 1683 دی ویآنا
دی لڑائی مگروں ایہ وشکارلے یورپ وچ پیتی جان لگی۔

برطانوی ویلے وج کافی امریکہ اپڑی پر ایس نوں شرو‏ع وچ اینا پسند نہیں کیتا جاندا
سی لوک شراب ول زیادھ سن۔ انقلابی لڑائیاں وچ ایس دی مانگ ودھی۔ چآ دے بائیکاٹ
باہجوں وی لوک ایس ول آے۔ اینج ایسدا مل وی اتے چڑھیا۔ 1812 دی لڑائی وچ انگریزاں
نے چآ دے امریکہ پوچن تے روک لائی تے لوکاں دا کافی پین دا شوق ودھیا۔ 18ویں صدی وچ
انگلینڈ وچ چاء دا شوق زیادھ ہویا۔ چاء نون بنان اسان سی دوجے ہندستان انگریزان دے
ہتھ لگدن باہجوں جاء اوہناں نون سستی پیندی سی۔

اک فرنچ گیبریل ڈی کلائیو عربیکا کافی دا اک بوٹا کریبین دے فرنچ جزیرے مارٹینیک تے
لیایا ایتھے ایہ ودیا تے ایس توں دنیا دیاں کئی تھانواں تے ایہ بوٹا گیا۔ نال دے
جزیرے ہیٹی تے ایہ 1734 وچ اگایا گیا تے ایہ ایناں ودھیا جے ہیٹی 1788 نوں دنیا دی
ادی کافی ویچ ریا سی۔ غلاماں دی ماڑے حال باہجوں ہیٹی وچ انقلاب آندا اے۔ ہیٹی
انقلاب دے آن تے کافی دا بپار اوتھے گھٹ گیا۔

برطانیہ دے کینسر ریسرچ نے کافی بارے اپنی 2012 دی کھوج وچ دسیا اے جے کافی کینسر
دا ڈر گھٹاندی اے۔ کافی بارے ہور کھوجاں دسدیاں نیں جے ایہ الزایمر، ڈیمینٹیا،
پارکنسن روگ، دل دے روگ، شوگر 2، جگر روگ، سیروسس تے جوڑاں دے درد نوں گھٹاندی اے۔

کافی ہاؤس یا کیفے دے ناں تے پچھلیاں 5 صدیاں توں کافی پین دیاں تھاواں دنیا تے ہین
نیں۔ ایتھے کافی نال ہور پین وی رکھے جاندے نیں۔ پہلے کافی ہاؤس مکہ وچ 1512 نوں
کھلے پر مسیت دے اماماں ایہناں نون اپنے لئی سیاسی خطرہ سمجھدیاں ہویاں ایہناں تے
روک لائی۔ 1530 وچ دمشق وچ پہلا کافی ہاؤس کھلیا۔ کافی پین دا ورتن فیر ساری سلطنت
عثمانیہ وچ پھیل گیا۔

سائیٹ غلطی:<ref> ٹیگ اک ٹولی جیدا ناں "note" اے ہیگے نیں، پر کوئی <references
group="note"/> ٹیگ ناں لبیا۔



https://pnb.wikipedia.org/wiki/%DA%86%D9%B9%D8%A7_%D8%B1%D8%A7%DB%81

چٹا راہ (انگریزی:Milky Way) اس تارہ سمندر دا ناں اے جس چ ساڈی زمین ، سورج تے
سورجی پربندھ آندے نیں ۔ رات نوں اسمان تے ایہ اک چٹے رنگ دے راہ وانگوں ننگی اکھ
نال دسدا اے۔ سانوں ایہ اک پٹی وانگوں دسدا اے۔

1610 وچ گلیلیو نے ایہ دسیا جے ایہ انگنت تاریاں دا اک اکٹھ اے۔ 1920 دے دھاکے وچ
امریکی تارہ گرو ایڈون ہبل نے ایہ وکھایا جے ایہ دوجے ہور کئی تارہ سمندراں وانگوں
اک تارہ سمندر اے۔

چٹا راہ اک چکری تارہ سمندر اے جیدا قطر 100,000–120,000 چانن ورے اے جیدے وچ
200–400 ارب تارے نیں۔ ایدے وچ اینے ای پاندھی ہوسکدے نیں۔ ایہ تارہ سمندر پلیٹ وچ
تارہ سمندر گڑھ توں 2/3 حصہے دا پینڈا باہر ول شکاری بانہ تے اے۔ ایھدے گڑھ وچ اک
ڈنڈے وانگوں تارے نیں۔ ایہدا گڑھ وچ ساجیٹیریس اک تھاں اے جیہڑی وڈا کالا مؤرا
ہوسکدی اے۔ پورے تارہ سمندر وچ تارے تے گیس اک دوڑ نال دوڑدے نیں۔ سورج والی تھاں
تے ایہ چکر 20 کروڑ ورے لیندا اے۔ ایہ تارہ سمندر 552 توں 630 کلومیٹر/سکنٹ دی دوڑ
نال دوڑدا اے۔ منن وچ ایہ 13.2 ارب پرانی اے۔ ایہدی تے کائنات دی عمر نیڑے تریڑے
برابر اے۔ ایہ سپر کلسٹر ورگو دے لوکل گروپ وچ اے۔



https://pnb.wikipedia.org/wiki/%DA%86%D8%A7%D8%B1%D9%84%D8%B3_%DA%88%D8%A7%D8%B1%D9%88%D9%86

چارلس ڈارون (12 فروری 1809 – 19 اپریل 1882) فطرت دا کھوجی سی جینے اس گل نوں
سمجیا تے فیر اکہاں کھولن والے ثبوتاں نال دسیا جے جندڑی دیاں وکھو وکھ قسماں رلویں
پرکھاں توں بنیاں نیں تے اے سارا کم فطری چناو نال ہویا اے۔ اوس دی ارتقا دی سوچ
نوں اوہدی جندڑی چ ای سائنسی برادری تے عام لوکاں نے من لیا سی تے ہن ارتقا تے فطری
چناو سائنسی پڑھائی دی نیو اے تے اینوں ساری دنیا من دی اے تے سلیبس دا حصہ اے۔
اونے اپنیاں سوچاں نوں منن والے سبوتاں نال اپنی کتاب نسلاں دا مڈھ تے 1950 دے
وشکار ہون والیاں سائينسی کھوجاں دے نتارے چ اے گل سامنے آئی نیچرل سیلیکشن جیون دے
ارتقا دی نیو اے۔

اجکل ڈارون دی تھیوری لائف سائینسز نوں کٹھیاں کرن والی تھیوری اے تے زندگی چ جیہڑی
رنگا رنگی اے اے تھیوری اینون دسدی اے۔ نیچرل سائینس نوں پڑھن تے فیر دنیا دے دوالے
چکر کٹن دے مگروں نیچرل سیلیکشن دی تھیوری اودےی سوچ وچ 1838 نوں آئی۔ اونے اپنیاں
سوچاں کئی فطرت دے گروواں نوں دسیاں پر اوہنوں ایدے ہور سبوت کٹھے کرن لئی ویلے دی
لوڑ سی۔ 1858 چ اوہ اپنی تھیوری نوں لکھ ریا سی جدوں ایلفریڈ رسل ویلس نے اک آرٹیکل
جیدے وچ اوہدے ورگیاں سوچاں ای سن ڈارون ول کلیا تے ایس تے فیر اونے اپن تے ویلس دی
تھیوری کٹھی چھاپی۔

ڈارون نوں مرن تے اوہدے کماں نوں مانتا دیندیاں ہویاں عزت نال ویسٹ منسٹر ایبی،
لندن وچ نیوٹن تے ہرشل نال دبیا گیا۔ ڈارون انسانی تریخ دے منے پرمنے لوکاں وچوں
سی۔

چارلس ڈارون 12 فروری 1809 نوں شروزبری، شروپشائر، انگلستان وچ اک کھاندے پیندے تے
کھلی سوچوالے ڈاکٹر رابرٹ ڈارون تے سوزانا ڈارون دے کعر جمیا۔ اوہ اراسمس ڈارون دا
پوتا تے یوسیا ویجوڈ دا دؤتا سی جینے ویجوڈ، پانڈے بنان دا مڈھ رکھیا سی۔ اوہ چھے
پین پعرا سن تے اودا نمبر پنجواں سی۔ ڈارون نکیاں ہوندیاں توں ای فطری تریخ وچ
کھبیا ریندا سی۔

اوہ اٹھ ورے دا سی جدوں اوہ جولائی 1817 نوں سکول گیا تے اوسے مہینے اوہدی ماں مردی
اے۔ ستمبر 1818 وچ اپنے پعرا اراسمس ڈارون نال شروزبری سکول وچ پڑھن تے رہن لگ گیا۔
ایس دے مگروں شروپشائر وچ اپنے پیو نال غریباں دا علاج وی کتا تے ایہ کم سکھیا وی۔
ڈاکٹری سکھن لئی اکتوبر 1825 وچ اوہنے اپنے پعرا نال یونیورسٹی اف ایڈنبرا چ داخلہ
لے لیا۔ڈارون نوں پر ڈاکٹری چ ذرا سواد ناں آیا۔ اوہنے اک کھوجی چارلس واٹرٹن دے
ازاد غلام کولوں جانوراں وچ پس پرنا سکھیا تے اوہدے کولوں بارشی جنگلاں بارے سنیا۔

پڑھائی دے دوجے ورے اوہ پلینین سوسائٹی، فطری تریخ دے شکین پڑھاکواں دی سنگت، دا
سنگی بنیا۔ اوہنے رابرٹ ایڈمنڈ گرانٹ اک جیون کھوجی نال سمندری ریڑھ دی ہڈی والے
جانوراں دے ٹانچیاں تے کم کیتا۔ گرانٹ نے اک دن اوہنوں لیمارک دے ارتقا بارے گلاں
دسیاں پر ڈارون نوں کوئی حیرانی ناں ہوئی جے ایسیاں سوچاں بارے اپنے دادے اراسمس
کولوں سن جکیا سی۔ فطری تریخ بارے رابرٹ جیمسن دے لیکچر اوہدے لئی مزے دے نئیں سن۔
اوہنے بوٹیاں نوں ٹولیاں وچ پانا سکھیا تے رائل میوزیم لئی جیہڑا اوس ویلے یورپ د
اک وڈا میوزیم سی اوہدے وچ وادا کرن وچ اپنا حصہ پایا۔

ڈاکٹری وچ شوق ناں ویکھدیاں ہویاں اودے پیو نے اونوں کرائیسٹ کالج، کیمبرج چ پا دتا
جتھے فیر اونے پادری بننا سی۔ پر اوہدا ایس وچ وی دل ناں لگا تے تے اوہ گھڑ سواری
تے ہور کھیڈاں وچ پیا ریا۔اوہدے اک کزن ولیم ڈارون فوکس نے ڈارون نوں اوس ویلے دے
اک شوق کیڑے کٹھے کرنا پایا جیہڑا اوہنے بڑے ریج تے شوق نال کیتا۔اوہدیاں کج کہڈاں
تے لباں کیڑیاں دے اک میگزین وچ وی جھپیاں۔ جان سٹیونز ہینزلو بوٹیاں دا پروفیسر
اوہدا گوڑا یار تے گرو بن گیا تے اوہدے باجوں اوہدی ہور اوس ویلے دے لوکاں نال جان
پچھان ہوئی۔ جنوری 1831 نوں اوہنے امتحان دتا تے 178 منڈیاں وچون 10ویں نمبر تے
آیا۔ اوہ جون تک کیمبرج ریا تے اوہنے پیلے دی نیچرل تھیالوجی پڑھی جیدے وچ فطرت دے
کماں وچ خدائی ڈیزائن تے گل بات سی تے محول نال اپنے آپ نون ٹآلنا اینج اے جیویں
خدا فطرت دے قنوناں راہیں چل ریا اے۔ اوہدی اگلی کتاب جان ہرشل دی سی جیدے وچ ہرشل
نے نیچرل فلاسفی دا وڈا کم فطرت دے ایہناں قنوناں نوں ویکھن تے فیر سوچن سمجھن دا
کیا سی۔ الیگزنڈر فان ہمبولٹ دی اپنے نیچر دے سفر دی کہانی نے اوہدی کھوج تے پھرن
ٹرن دی تے نوں ودھایا۔ اوہدے اندر ایہ اگ لگی سی جے اوہ وی علم دی دنیا وچ وادا
کرے۔ اوہنے اپنے پڑھاکو سنگیاں نال رل کے گریجویشن کرن مگروں ٹینریف جان تے ٹراپکس
نوں ویکھن بارے سوچیا۔ ایس کم دی تیاری لئی اوہنے ایڈم سیجوک دیاں جیالوجی تے
لکھتاں پڑھیاں تے فیر اوہدے نال ای ویلز، زمین دیاں تہاں نوں پڑھن گیا۔ بارماؤتھ اک
ہفتہ اک بیلی کول رہ کے جدوں اوہ گھر آیا تے اک چٹھی ہینزلو ولوں آئی سی۔ ایس چٹھی
وچ اوہنوں اک سمندری جہاز بیگل وچ جیدا کپتان فٹز راۓ سی نال جان دا سدا سی۔ ایس
جہاز نیں دکھنی امریکہ دے کنڈیاں نوں کھوجنا سی تے ڈارون فطرت دے کھوجی لئی ایدھے
نال سی۔ دو سال لمی ایس سائینسی یاترا نوں اوہدے پیو نے ویلہ ضائع کرنا دا کم یا پر
اوہدے سالے یوسیا ویجوڈ نے اوہنوں منا لیا جے اپنے پتر نوں ایس مشن تے جان دیوے۔

بیگل اپنے سفر تے 27 دسمبر 1831 نوں ٹریا۔ اے سفر پنج ورے تک ریا۔ فٹزراۓ نے کم نوں
اینج ونڈیا جے ڈارون زمین تے جیالوجی بارے کھوج کریگا تے نالے نیچر بارے شیواں
کٹھیاں کریگا تے بیگل سمندری کنڈے کھوجے گا تے نقشے بنائیگا۔ ایدا پیلا مشن دکھنی
امریکہ دے کنڈیاں نوں ویکھنا تے جانچنا سی۔ ڈارون نے جو ویکھیا اوہ لکھدا گیا تے تے
واہدے بارے اپنی راۓ دینا گیا۔ ایہ لکھتاں تے کٹھیاں کیتیاں شیواں جتھے اوہ رکدے
اوتھوں انگلینڈ کیمبرج پجوادتیاں جاندیاں۔ اوہ جیالوجی کیڑے کٹھے کرن تے ریڑھ ہڈی
والے جانوراں نوں چیرنا تے جاندا سی پر دوجے کماں دا اوہنوں پتہ نئیں سی پر اوہنے
دوسریاں شیواں دوجے لوکاں لئی کٹھیاں کیتیاں۔ اوہدیاں چوکھیاں لکھتاں سمندری جنورا
بارے سن تے مڈھ اوہنے پلانکٹن توں رکھیا۔ اوہنے دے راہ وچ کیپ وردی دا جزیرہ سینٹ
یاگو پہلا سی۔ ایتھے اوہنے اک اگپہاڑی پڑی دی اتلی پرت تے سمندری سپیاں ویکھیاں۔
ایہنوں سمجھن لئی اوہنوں فٹزراۓ نے چارلس لائل دی لکھی پرنسیپلز آف جیالوجی پڑھن
لئی دتی جیدے وج ایہ دسیا گیا سی جے ویلے نال کیویں زمینی پدھر اچی نیویں ہوندی اے۔

برازیل دے ساونی جنگل اوہدے لئی نویکلی شے سن۔ پیٹاگونیا دی تھاں پنٹا الٹا تے
اوہنے پڑیاں وچ سمندری سپیاں نال اک وڈے مکے ہوۓ پتھری میمل دیاں ہڈیاں لبیاں۔ ایہ
میمل بنا کسے محول دی تبدیلی یا تباہی دے مکیا۔ایس توں اونے سوچیا جے کوئی آفت وی
نینں آئی تے فیر وی اے جانور کنج مک گۓ۔ ایتھے ای اوہنوں میگاتھیریم دا دند ملیا
ایہ اوس ویلے دکھنی امریکہ وچ ہون والے آرماڈلو دا وڈا وکھالہ لگیا جیہڑا ہن مک
چکیا سی۔ اوتھے اوہ گاؤچو گھڑسواراں نال زمین نوں ویکھن تے پرانے جانوراں دیاں
ہڈیاں کٹھیاں کرن اندر ول گیا۔ اوتھے ای اوہنے اک ناں اڈن والے پنچھی رہیا دیاں دو
ونڈاں ویکھیا جیہڑیاں رلدے تھاں تے ریندیاں سن۔ ہور دکھن ول اوہنے اچے ہوۓ سمندری
کنڈے پوڑیاں وانگوں ویکھے تے ایہناں بارے لائل دی گل ٹھیک لگی جے ایہ (نسلاں) بنن
دے گڑھ سن۔

اوہناں نال تن اگتھانی وی سن جنہاں نوں بیگل دے پہلے سفر وچ پھڑیا گیا سی تے
انگلیںڈ لجا کے مشنری بنایا گیا سی تے اوہ ہن واپس لیاۓ جار ۓ سن۔ ڈارون نوں اوہ
چنگے سلجھے تے یار بیلی لگے پر اوہناں دے ساک جیہڑے اگتھان دے رہن والے سن "پیڑے تے
گۓ گزرے جنگلی" لگے۔ ایدی وجہ ڈارون نوں اک اتلی پدھر دی رہتل وچ رہن نال بنیا فرق
دسیا نا کے کوئی نسلی نیواں ہونا۔ چلی وچ اوہدے سامنے ای زلزلہ آیا تے اوہنے اچی
ہوئی سمندری کنڈے نال چھل توں اچی تھاں دیکھی جتھے سمندری کونگے پے ہوۓ سن۔ انڈیز
دیاں اچائیاں تے اوہنوں سمندری کونگے تے پتھر بنے رکھ دیکھے جیہڑے پہلے کسے ویلے
ریتلے کنڈے تے اگے سن۔

جانوراں دی کسے وی ونڈ دے جنے بعوتے جانور ہون گے جیڑے کے بچ جان تے نتارے چ جین
لئی اوناں دے وشکار کوشش ہوے گی تے اوناں جانوراں چ اگر کسے چ کوئی ایسا گن ہوۓ
گاپاویں اوہ گن کناں وی نکا کیوں ناں ہوے پر اوس نوں جیون چ ہتھ وٹا وے گاتے اوہ
جانور جندڑی دی گنجلی کوشش چ جتیا روے گا۔ تے اودے جیون دے چانس ودے رہن گے ایس گن
توں تے اے قسم فطری حساب نال اگے ودن لئی چنی جائگی۔ تے اوہ اے گن اگے وراثت دے
قنون نال ہور ودیا ہوکے لگلیاں نسلاں چ آۓیگا ۔

ڈارون اپنے جیون ج ای مشہور ہوگیا سی تے اودے ناں تے کئی جغرافیائی تھاوان دے نان
رکھے گۓ۔ بیگل چینل دے نال ڈارون ساوںد اک تھان دا نان رکھیا گیا۔ ڈاورن دی 25ویں
سالکرہ تے انڈیز دے پعاڑی سلسلے چ اک پعاڑ دا نان ماؤنٹ ڈارون رکھیا گیا۔ 1839 چ
آسٹریلیا دی اک سمندری تھان دا نان اودے نان تے پورٹ ڈارون رکھیا گیا۔ جینوں 1911 چ
ڈارون رکھ دتا گیا۔



https://pnb.wikipedia.org/wiki/%D9%BE%DB%8C%D9%B9%D8%B1_%D8%A7%D8%B9%D8%B8%D9%85

روسی سلطنت دا زار تے اک بیدار مغر بادشاہ ۔ 1696ء چ ازوف دا علاقہ سلطنت عثمانیہ
دے کولوں کھو لئیا ۔ 1697ء چ [[بیلجیئم] ، ہالینڈ ، انگلینڈ ، آسٹریا تے جرمنی دا
دورہ کیتا تے جہاز سازی دا فن تے ٹیکنیکل سائنس دا علم لئیا ۔ 1700ء چ سویڈن دے
بادشاہ چارلس XII کولوں جنگ ناروا چ شکست کھادی جس دا بدلہ 9 ورہےآں مگروں 1711ء چ
لئیا ۔ 1711ء چ ا ک معاہدے دے بعد ترکاں نوں ازوف دا علاقہ واپس مل گئیا ۔ 1721ء چ
سویڈن نال جنگ نا کرن دا معاہدہ کیتا جس دے راہیں کئی علاقے روس دے قبضے چ آ گئے ۔

پیٹر نے 1703ء چ سینٹ پیٹرزبرگ دی نیہہ رکھی تے بعد چ ا سنوں روسی سلطنت دا راجگھر
بنا لئیا ۔ 1722ء چ ایران نال جنگ کیتی جس چ اسنوں کامیابی ملی ۔

پیٹر اعظم نے روس چ معاشرتی تے تعلیمی اصلاحات رائج کیتیاں تے فوج تے بحریہ دے نویں
سرےاوں تنظیم کیتی ۔ سائنس تے فنون لطیفہ دی سرپرستی کیتی تے روس دے لوکاں نوں
لہندی رہتل (مغربی تہذیب) نال روشناس کروائیا ۔

پیٹر نے ویاہ اک روسی دیہاتی زنانی نال کیتا جہڑی اس دے مرن تے کیتھرائن I نے
لقبنالتختتےبیٹھی۔



https://pnb.wikipedia.org/wiki/%D9%BE%D8%A7%D9%86%DB%8C_%D8%B1%DA%86%DA%BE

پانی رچھ پانی وچ رہنوالے, چھ پیرانوالے, ٹوٹے انگے، نکے جنور نیں۔ ایہ انتہائی گرم
یا انتہائی ٹھنڈی رت نوں وی سہ جاندے نیں تے اینج ایہ ایسے حالات وچ جی لیندے نیں
جتھے دوجے جیون مک جاندے نیں۔ ایہ پورے صفر گرمی ناپ توں تھوڑا جیا اتے توں لے کے
ابلن ناپ توں اتے دے گرمی ناپ نوں سہ جاندے نیں۔ ایہ سمندری پدھر تے دباؤ توں 6 گنا
جوکھے دباؤ نوں وی سہہ جاندے نیں۔ ایہ اوس آئنی تابکاری نوں وی سہہ جاندے نیں جیہڑی
بندے نوں ماردیندی اے۔ ایہ بنا کھاۓ پۓ 10 سال تک جی سکدے نیں۔ جدوں ایہناں دے پنڈے
وچ صرف 3٪ پانی ہووے ایہ اینے سوکے نوں وی سہ جاندے نیں۔ ایہناں دیاں 1,150 ونڈاں
نیں۔ ایہ پرانے جنور نیں جنہاں پتھری نشان 53 کروڑ ورے پہلے کیمبرین ویلے توں ملے
نیں۔

یوہان آگس افرائیم گوئیز نے پہلی واری ایہناں نوں 1773 وچ لبیا تے ایہناں دا ناں
نکے پانی رچھ (جرمن:kleiner Wasserbär) رکھیا۔ پنجابی ناں وی ایس پرانے جرمن ناں
توں بنایا گیا اے۔ ایہدے لاطینی سائینسی ناں (Tardigrade) ناں دا مطلب اے ہولی ٹور
کیوں جے ایہ جنور ہولی ہولی ٹردا اے۔



https://pnb.wikipedia.org/wiki/%D9%88%D9%84%D8%A7%D8%AF%DB%8C%D9%85%DB%8C%D8%B1_%D9%84%DB%8C%D9%86%D9%86

ولادی میر لینن (22 اپریل 1870 - 21 جنوری 1924 ) اک روسی کمیونسٹ انقلابی سی جیہڑا
1917 توں 1924 تک سوویت یونین دا آگو ریا۔

سمبرنسک دے اک مڈھلی پدھر دے کھاندے پیندے ٹبر وچ لینن جمیا۔ 1887 وچ اوہدے وڈے پرآ
نوں روسی سرکار نے جدوں پھانسی لایا تے اوہ انقلابی سیاست ول آیا۔ کازان یونیورسٹی
وچ داخلے توں کج چر مگروں اوہنوں روسی زار دے حلاف کم کرن تے یونیورسٹی توں کڈھ دتا
گیا۔ اگلے وریاں وچ اوہ مارکسی بنن دے نال قنون دی ڈگری وی لیندا اے۔ 1893 وچ اوہ
سینٹ پیٹرزبرگ آیا تے اک مزدور سنگت دا آگو بن گیا۔ سرکار دے خلاف کم کرن تے اوہنوں
سائیبیریا 3 ورے لئی دیس نکالا دیدتا گیا۔ اک سنگی انقلابی نادیزدا کرپسکایا نال
ویاہ کرکے اوہ لیندے یورپ ول آجاندا اے جرمنی،سویٹزرلینڈ تے انگلینڈ ریندا اے۔ 1917
دے فروری انقلاب مگروں جدوں زار شاہی مکادتی گئی اوہ دیس واپس پرتدا اے.

روسی سوشل ڈیموکریٹک لیبر پارٹی دے بولشویک انگ دا آگو ہوندیاں ہویاں اوہنے اکتوبر
انقلاب وچ وڈا کم کیتا تے کچی روسی سرکار دی تھاں اک سوشلسٹ سوویت سرکار دا مڈھ
رکھیا۔ ایدے نال ای اوہنے ٹھیک کرن دے کم وچ پے گیا تے شاہی تے سرکاری تھانواں نوں
عام لوکاں وچ ونڈن لگ گیا۔ جرمن چڑھائی توں بچن لئی اوہنے جرمن سرکار نال راضی نامہ
کر لیا جس نال سوویت یونیو پہلی وڈی لڑائی توں باہر نکل آیا۔ 1921 وچ لینن نے اک
نواں اکنامیک پربندھ دا مڈھ رکھیا تے تاں جے گھر دی لڑائی دے گھاٹے چوں باہر آیا
جاۓ تے دیس وچ چھیتی نال کارخانے لاۓ جان۔ 1922 وچ سوویت یونین نال وکھ ہوۓ دیس جڑ
گۓ۔ اوہدی بولشویک پارٹی کمیونسٹ پارٹی وچ پلٹ جاندی اے۔

لینن 22 اپریل 1870 چ روسی سلطنت چ دریاۓ وولگا دے کںڈے تے وسدے شہر الیانووسک چ
جمیا۔ اوہدے پیو دا ناں الیا الیانوف (1831–1886) تے ماں دا ناں ماریہ الایانوا
(1835–1916) سی۔ اودا پیو اک استاد تے فیر سکولاں ڈریکٹر لگ گیا۔ اودے ماپے شائی
راج ول سن تے کھلیاں سوچاں والے سن۔ نکی عمرے لینن نوں شظرنج کھیڈن دا چآ ریندا سی۔
اوہ سمبیرسک کلاسیکی جمنیزیہ وچ پڑھیا۔ اوہ مںڈا سی جدوں اوہ اپنی وڈھی پین نوں
لاطینی پڑھان لگا۔ 12 جنوری 1886 نوں جدوں اوہ 16 ورے دا سی اوہدا پیو مرجاندا اے۔
ایس تے اوہ چڑچڑا ہوگیا تے اوہ خدا توں منکر گیا۔ اوہدا پرآ الیگزنڈر الیانوف روسی
شاہی سرکار دے خلاف ہوجاندا اے تے زار نوں قتل کرن دی ٹولی بنان تے پھانسی تے ٹنگیا
گیا۔ لینن، کازان یونیورسٹی وچ اگست 1887 وچ قنون پڑھن لگ گیا۔

یونیورسٹی وچ اوہ انقلابی بن گیا 4 دسمبر نوں سرکار دے خلاف جلوس کڈھن تے اوہنوں
یونیورسٹی توں کڈ دتا گیا تے پولیس دی اکھ تھلے رکھیا گیا۔ اوہدی ماں دے کہن کوآن
تے اوہنوں پڑھن دتا گیا تے اوہدی ماں تے پرآ اوہدے نال ریندے نیں۔ ہن اوہدے ساک
چٹگرگووا جیہڑی کہ اک انقلابی سی اوہدے نال بندے نیں۔ ایہ اوہدی لکی ہوئی ٹولی نال
رل کے سیاست کرن دے ول سوچدا اے۔ ایتھے ای اوہ کارل مارکس دیاں سوچاں اوہدی کتاب
کیپیٹل راہیں پڑھدا اے۔ اوہدی ماں اوہدیاں سوچاں توں ڈردیاں ہویاں سمارا اوبلاست وج
زمین ملیں لیندی اے جے لینن دیاں سوچاں سیاست وچوں نکل کے وائی بیجی پاسے جآن۔
اوتھے لینن زمینداراں تے غریباں دے پیڑے حال ویکھدا اے جیہڑا اوہدیں سوچاں نوں
گوہڑا رنگ دیندا اے ایتھے لوک اوہنوں پسند نئیں کردے تے اوہدے کھیت چوں اوہدے ڈنگر
تے سمان چوری ہوجاندا اے جس باجوں اوہدی ماں زمین ویچ دیندی اے۔

ستمبر 1889 وچ سامارہ آندا اے تے ایتھے کئی لوکاں نال ملدا اے جنہاں نوں روسی سرکار
ولوں دیس نکالا دے کے ایتھے پیجیا گیا سی۔ اوہ اک سیاسی کمی الیکسی سکلیارنکو دی
سیاسی ٹولی نال رلدا اے۔ سکلیارنکو تے اوہ مارکسزم نوں اپنی سوچ دی راہ چندے نیں تے
لینن مارکس تے اینگلز دی لکھت کمیونسٹ مینیفیسٹو دا روسی وچ اپنی ٹولی دے پڑھن لئی
بولی وٹاندا کردا اے۔ لینن اک سیاسی پارٹی پیپلز فریڈم پارٹی دے وی نیڑے ہوندا
جاندا اے۔ مئی 1890 وچ اپنی ماں دی ہتھ ونڈائی نال سینٹ پیٹرزبرگ یونیورسٹی وچ
امتحان دیندا اے تے چنگے نمبراں نال پاس کردا اے۔ ایس خوشی دے ویلے تے اوہدی پین دی
ٹائیفائڈ ہتھوں موت اک وڈا دکھ سی۔ لینن سامارہ وچ کئی ورے لنگاندا اے۔ 1892 وچ
اودی نوکری اک عدالت وچ لگدی اے۔ ایدے نال ای پینڈواں دے جیون بارے وی سؤآں لاندا
دیندا اے تے ایس بارے لکھدا وی اے۔

1893 دی پت چڑ وچ لینن سینٹ پیٹرزبرگ آجاندا اے جیہڑا اوس ویلے روسی سلطنت دا
راجگڑھ سی تے تیزی نال کارخانیاں دا شہر بندا جاریا سی۔ ایتھے اوہ اک وکیل
ولکنشٹائن دے نال کم کرن لگ پیندا اے۔ اوہ ریڈچنکو دی لکی چھپی سیاسی ٹولی دا سنگی
بن جاندا اے جیدے وچ سارے مارکسی ہوندے نیں پر اوہ اپنے آپ نوں کیندے سوشل ڈیموکریٹ
نیں۔ اوہدے اتلی پدھر پڑھیار ہون باجون ٹولی وچ مانتا ملدی اے تے اوہنوں گرو منیا
جاندا اے۔ اوہ اپنی سوچ نال رلدے لوکاں نوں ملن لئی سویٹزرلینڈ، جرمنی تے فرانس تک
جاندا اے۔ ایسے ویلے ای اوہدی ملنی نادیزدا کرپسکایا نال ہوندی اے جیہڑی کہ اک
مارکسی سی تے سکول استانی سی اوہ لینن نوں مارکسی سوچ والے ہور لوکاں نال ملاندی
اے۔ اوہدیاں تکھیاں گلاں تے انقلاب ول اگے وددے پیراں نوں پلس سنگ لیندی اے تے
اوہنوں پھڑ کے جیل وچ پادیندی اے۔ اوہنوں شوشنسکوئی، سائیبیریا وج دیس نکالا دتا
جاندا اے۔ مئی 1898 وچ اوہنوں نادیہ وی آملدی اے۔ اوہنوں اگست 1896 وچ اک ہڑتال
کران تے دیس نکالا ملدا اے۔ اوہنوں پہلے اوفا پیجیا جاندا اے پر اوہدے سرکار نوں
کہن تے جے اوہ لینن دی منگ اے اوہنوں لینن کول ٹور دتا جاندا اے تے دونویں 10
جولائی 1898 نوں ویاہ کرلیندے نیں۔ نادیہ دی ماں وی اوہناں نال ریندی اے تے دونویں
رل کے The History of Trade Unionism نوں روسی بولی وچ پلٹدے نیں۔ اوہ جرمنی وچ ہون
والی سیاست تے وی اکھ رکھ دے نیں۔ جرمن انقلابی ییڈورد برنسٹائن چوناں تے امن دی
راہ تے چلنا چاہندا سی پر ایہ گل پرانی مارکسی سوچ توں الٹی سی جیہڑی ملوزوری
انقلاب لیانا چاہندی سی تے لینن وی ایسے سوچ تے چل ریا سی۔ 1899 وچ اوہنے The
Development of Capitalism in Russia لکھی۔

دسمبر 1901 وچ اوہنے اپنا ناں لینن رکھیا۔ میونخ وچ ای اوہدی ٹبری اپنی سزا کٹ کے
اوہدے نال آملدی اے۔ دونویں رل کے اسکرا بناندے نیں۔ نادیہ اوہدی سیکٹری تے سیاست
تے کم وچ سنگی سی۔ 1903 وچ لینن برسلز وچ روسی سیاسی کمیاں دی کانفرنس وچ جاندا اے۔
ایتھے اوہدی پارٹی دے ٹوٹے ہوندے نیں۔ اوہدی سنگی بولشویک تے مارٹوف دے سنگی مینشوک
ٹولیاں وج ونڈے جاندے نیں۔ 1905 دے انقلاب وچ اوہ روس جاندا اے تے 1907 توں فیر دیس
نکالے وچ آجاندا اے۔ 1917 دے انقلاب تک اوہ لیندے یورپ وچ ای ریا تے غریبی باجوں
ایہ اوہدے لئی اوکھا ویلہ سی۔ مارکسی سوچاں جیہڑیاں کارخانے دے کمیاں لئی سوچیاں
گیاں سن اوہناں نوں لینن نے رو س دے وائی بیجی والے کمیاں تے ورتن لئی پلٹیا تے
ایہدا ناں لیننزم پیا۔

لینن پہلی وڈی لڑائی دے خلاف سی کیوں جے مزدور تے زمیندار وشکارلی پدھر دیاں لوکاں
دی لڑائی لڑ رۓ سن۔ رومانیہ دے شاعر ولیوی مارکو نوں 1917 وچ اوہنے اک چٹھی وچ
لکھیا،"غلاماں دا اک مالک جرمنی غلاماں دے اک ہور مالک برطانیہ نال غلاماں دی پدھری
ونڈ تے لڑ ریا اے"۔ لڑائی دے مڈھ ویلے اوہ آسٹریا ہنگری وچ سی پر 5 ستمبر 1914 نوں
نیوٹرل سویٹزرلینڈ آگیا۔ 1915 وچ اوہنے لڑائی دے خلاف ہون والی زمروالڈ کانفرنس وچ
ملنی کیتی تے ایہ صلآ دتی جے ایس لڑائی نوں غریباں تے مڈھلی پدھر وشکار دی لڑائی وج
پلٹیا جانا چاہیدا اے پر اوہدی گل تھوڑے لوکاں ای منی۔ اگلی لنی جیہڑی اپریل 1916
وچ ہوی اوتھے وی اوہنے ایہوگل آکھی پر انت تے ایہنوں فیر ناں منایا گیا تے وشکارلا
راہ ٹونڈیا گیا۔ 1916 وچ چھپن والی اپنی اک کتاب وج لینن نے ایہ گل آکھی جے شاہی
راج پیسے دی راج دی اتلی پدھر اے تے سلطنت برطانیہ تے جرمن سلطنت ایس اتلی پدھہر دے
وڈھے نشان نیں تے اپنے فیدیاں لئی لڑ رے نیں۔ اوہدی سوچ وچ روس فرانس تے برطانیہ دے
ہتھ وچ اک کھڈونے ونگوں کھیڈ ریا اے۔

اپریل 1917 وچ لڑائی توں تنگ آۓ لوک اٹھ کھڑے ہوۓ تے روسی زار نکولس II نوں راج
چھڈنا پیا۔ لینن اوسے ویلے روس اپڑنا چاہندا سی پر ایہ پہلی وڈی لڑائی دے وشکار
ایڈا سوکھا کم وی نئیں سی۔ اوہ سویٹزرلینڈ وچ سی جیدے دوالے لڑن والے دیس سن۔
سمندراں تے روس دے سگی برطانیہ دا راج سی۔ 31 مارچ نوں سوئس کمیونسٹ فرٹز پلاٹر
جرمن سرکار کولوں لینن تے اوہدے سنگیاں دی جرمنی راہوں روس واپسی دی اجازت لیندا
اے۔ جرمن سرکار ایہناں دی پیسے ٹکے نال وی ہتھ ونڈائی کردی اے۔ 9 اپریل نوں لینن تے
نادیہ دوجے روسی سنگیاں نال برن وچ کٹھے ہوندے نین اوتھوں زیورچ راہیں جرمنی اپڑدے
نیں جتھے اک اجیچی ٹرین وچ بٹھا کے اتلے جرمنی وچ اک سمندری اڈے تے لجایا جاندا اے
جتھوں اک سمندری جھاز وچ بیٹھ کے اوہ سویڈن اپڑدے نیں۔ 16 اپریل نوں اوہ روس اپڑدے
نیں جتھے اوہناں نوں جی آیاں نوں کیا جاندا اے۔

روس واپس آندیاں اپریل تھیسز دے ناں نال لینن نے انقلاب نوں جت ول لجان تے راج
بولشویک دے ہتھ لین لئی اک نقشہ بنایا جیدے تے ایس گل تے زور سی جے طاقت نال انقلاب
نوں اگے ودھایا جاۓ۔ پیٹروگراڈ وچ حلات خراب ہوجاندے نیں۔ جولائی وچ فساد ہوندے نیں
سرکار ایدی زمیواری لینن تے اہدے بولشویک سنگیاں تے پاندی اے تے اوہناں دی پارٹی تے
روک لادندی اے۔ لینن چھپدا اے تے فنلینڈ ٹر جاندا اے۔ لینن ایہ سوچ لیندا اے جے
انقلاب دی جت لئی لڑائی تے راج مل مارنا ضروری اے۔ فوج پیٹروگراڈ دی سرکار تے
چڑھائی کردی اے تے لوک ایدے خلاف ہوجاندے نیں فوجی چڑھائی نوں تے ہار ہوندی اے پر
ایدے نال کچی سرکار ہل جاندی اے۔ بولشویک پیٹروگراڈ تے ماسکو وچ جتدے نیں تے لینن
نومبر وچ کچی سرکار نوں لآ کے آپ راج وچ آجاندا اے۔ لینن ساریاں زمینیاں نوں سوویت
دے ہتھ وچ دیندا اے۔ نویں سرکار وچ لینن آگو سی تے ٹراٹسکی بارلے ماملیاں دا وزیر۔
ایہ نویں سرکار وچ تکڑی ٹولی بولشویک دی سی۔ 3 مارچ 1918 نوں سوویت یونین پہلی وڈی
لڑائی توں باہر ہوجاندا اے۔ اوہنوں لیندے ول وڈے تھاں جرمنی نوں دینے پیندے نیں۔
جرمنی نال صلح ہوجاندی اے۔

لینن نوں نیانے، بلیاں، شطرنج، تیرنا، شکار، پہاڑ جڑھنا، موسیقی، برف تلکنا پسند
سی۔ جدوں اوہ سویٹزرلینڈ اپنی ٹبری نادیزدا کرپسکایا نال دیس نکالے وچ سی تے دونویں
بڑے چآ نال پہاڑاں تے چڑھدے سن۔



https://pnb.wikipedia.org/wiki/%D9%88%D8%B4%D9%86%D9%88

وشنو پرمیشور دے تنّ مکھ روپاں ’چوں اک روپ ہے۔ پراناں وچّ تریمورتی وشنو نوں سنسار
دا پالن ہار منیا جاندا ہے۔ ترمورتی دے ہور دو بھگوان شیوا اتے برہما نوں منیا
جاندا ہے۔ جتھے برہما نوں سنسار دا سرجن کرن والا منیا جاندا ہے اتھے ہی شیوا نوں
سنہارک منیا گیا ہے۔

وشنو (Viṣṇu) ہندو مت کے اہم نظریے تری مورتی کا دوسرا جزو ہے جو خدا کی ربوبیت اور
رحمت سے متصف ہے۔ یعنی اگر براھما کو تخلیق کار کے روپ میں دیکھا جاتا ہے تو وشنو
اپنی رحمت و شفقت سے کائنات کو قائم رکھے ہوئے ہے لہذا اسے پالن ہار کا درجہ حاصل
ہے۔ ویدوں اور اپنیشدوں میں وشنو کا بار ہا ذکر آیا ہے۔ اسے نارائن کے نام سے بھی
یاد کیا جاتا ہے۔ فی زمانہ اہل ہنود کی تعداد دو بڑے مکتب فکر میں بٹی ہے، ایک وشنو
مت کے ماننے والے اور دوسرے شیو مت کے پیروکار۔ ان میں اول الذکر واضح اکثریت میں
ہیں۔ رام اور کرشن وشنو ہی کے اوتار ہیں۔



https://pnb.wikipedia.org/wiki/%D9%85%DB%81%D8%A7%D8%B1%D8%A7%D8%AC%DB%81_%D8%B1%D9%86%D8%AC%DB%8C%D8%AA_%D8%B3%D9%86%DA%AF%DA%BE

مہاراجہ رنجیت سنگھ (13 نومبر 1780 - 27 جون 1839) پنجاب چ سکھ سلطنت دا پہلا
مہاراجہ سی۔ رنجیت سنگھ نے پنجاب کشمیر تے سرحد چوں افغانیاں نوں بار کڈ دتا۔ پنجاب
نوں اکٹھا کیتا تے اینوں انگریزاں توں وی بجائی رکھیا۔

رنجیت سنگھ سکرچاکیہ مسل دے سردار مہان سنگھ دا پتر سی۔ 13 نومبر 1780ء چ (اجکل دے
پاکستان دے) صوبہ پنجاب دے شہر گجرانوالہ دے نیڑے جمیا ۔ اس دا جوڑ جٹاں دی اک
برادری نال سی ۔ ہلے اوہ جواک ای سی جے چيچک ہون توں اسدی اک اکھ مک گئی۔ اوس ویلے
پنجاب دا جوکھا سارا تھاں سکھ مسلاں کول سی تے اے سکھ مسلاں سربت خالصہ دے تھلے سن۔
ایناں مسلاں نے اپنے اپنے تھاں ونڈے ہوۓ سن۔ ۔ رنجیت سنگھ دا پیؤ مہان سنگھ
سکرچاکیہ مسل دا سردار سی تے اتلے پنجاب چ اس دے راجگڑھ گجرانوالہ دے آلے دوالے دے
تھاں اس دے کول سن ۔ 1785 چ رنجیت سنگھ دی منگنی کنہیا مسل دے سردار گربخش سنگھ تے
سردارنی سدا کور دی تعی مہتاب کور نال کیتی گئی۔ رنجیت 12 وریاں دا سی جدوں اسدا
پیؤ مر گئیا تے ایہہ کنہیا مسل دی پردھان سدا کور دی ہتھونڈائی راج چ آیا تے اپنی
مسل دا سردار بن گئیا ۔ 18 ورے دا ہوکے اونے اپنی مسل نوں سمبالیا ۔

رنجیت سنگھ دے وڈے-وڈیرے معمولی کرسانی کر کے اپنی روزی-روٹی کماؤن والے لوک سن۔
اوہ گجرانوالہ دے ارد-گرد ڈنگر چاردے سن۔ ایہناں وچوں سبھ توں پہلاں جس بندے نے کجھ
مشہوری حاصل کیتی اوہ سی بدھ سنگھ۔ اوہ بدھ سنگھ 'دیساں' دے ناں نال جانیاں جاندا
سی۔ اوہ ہر ویلے اپنی گھوڑی 'دیساں' نال ہی تردا-پھردا نظر آؤندا سی، اس لئی اس دا
ناں بدھ سنگھ دیساں پے گیا۔ اپنی اس ڈبّ-کھڑبی گھوڑی 'تے سوار بدھ سنگھ نے پنجاب دے
سارے میدان گاہ دتے اتے پنجاب دے دریاواں وچّ جدوں ہڑ آئے ہندے سن، اس ویلے اوہ
اوہناں نوں اپنی گھوڑی 'تے پار کرن وچّ فخر محسوس کردا سی۔ ایہہ اس ویلے اتہاس دا
پنہ بن گیا جدوں اوہ دسویں سکھ گورو گوبند سنگھ جی توں امرت پان کر کے 'خالصہ' بن
گیا۔ جدوں 1718 وچّ بدھ سنگھ چلانا کر گیا تاں اس دے سریر 'تے برچھیاں اتے گولیاں
دے نشان سن۔ اوہ اپنے پتراں واسطے کجھ پنڈ چھڈّ گیا جنہاں نوں اوہ اپنے کہہ سکدے
سن۔ کجھ پنڈ اجیہے وی سن جہڑے اس نوں 'راکھی' (رکھیا کرن لئی ادا کیتی جان والی
رقم) ادا کردے سن۔ بدھ سنگھ دے پتر نودھ سنگھ نے سکرچکّ پنڈ دی قلعہ بندی کر لئی
اتے کجھ ہتھیاربند بندے وی رکھ لئے۔ سکرچکّ والیاں نے کجھ ہور مسلاں نال وی
گنڈھ-سنڈھ کر لئی اتے احمد شاہ ابدالی دیاں دھاڑاں نال کئی مٹھبھیڑاں کیتیاں۔ جیوں
ہی پنجاب نوں لٹّ-پٹّ کے افغانی واپس گئے، راوی اتے جہلم دریاواں دے درمیان دے
علاقے نوں نودھ سنگھ نے اپنے قبضے وچّ کر لیا۔ 1752 وچّ افغانیاں نال مٹھبھیڑ وچّ
نودھ سنگھ ماریا گیا۔ نودھ سنگھ دے چار پتر سن۔ ایہناں وچوں چڑھت سنگھ سبھ توں وڈا
سی۔ اس نے سکرچکّ پنڈ نوں چھڈّ کے گجرانوالہ نوں اپنا ہیڈکوارٹر بنا لیا اتے اس دے
ارد-گرد مورچابندی کر لئی۔ افغانی گورنر چھوٹی جہی فوجی ٹکڑی نال لاہور توں چل کے
چڑھت سنگھ نوں پکڑن لئی گجرانوالہ آیا پر سردار نے اس دی پیش نہ جان دتی، سگوں اس
نوں مجبور کیتا کہ اوہ اپنے نال لیاندیاں بندوقاں اتے راشن وی پچھے چھڈّ جاوے۔ اس
چھوٹی جہی سفلتا نے چڑھت سنگھ دی بہت حوصلہ-افزائی کیتی تے اس نے اگے ودھ کے
وزیرآباد، احمدآباد اتے روہتاس دے قصبے وی قبضے ہیٹھ کر لئے۔ پر جدوں احمد شاہ
ابدالی افغانستان توں کوچ کر کے پنجاب پہنچیا تاں چڑھت سنگھ جنگلاں نوں دوڑ گیا۔
ابدالی نے اس دے سارے علاقے نوں لٹّ-پٹّ لیا۔ اس نے گجرانوالہ دی مورچابندی نوں
تہس-نہس کر دتا۔ پر چڑھت سنگھ نوں جیوں ہی خبر لگی کہ ابدالی واپس افغانستان ولّ چل
پیا ہے تاں اس نے اس دا پچھا کیتا اتے اس دا کافی سامان لٹّ لیا۔ اس نے گجرانوالہ
اتے اس دے آسپاس دے علاقیاں دی مڑ توں مورچابندی کر لئی۔

پنجاب دے بہت سارے امیر پریوار ابدالی دے حملے سمیں جموں جا وسے سن۔ چڑھت سنگھ نے
جموں 'تے قبضہ کرن دا من بنایا پر بھنگی سرداراں نے اس 'تے اپنا حق جتلایا اتے اس
نوں اگے ودھن توں روکیا۔ اک مٹھبھیڑ وچّ چڑھت سنگھ ماریا گیا۔ دراصل، اس دی اپنی ہی
بندوق دی نال پھٹ گئی اتے اوہ گمبھیر روپ وچّ زخمی ہو گیا تے زخماں دا تاب نہ
سہاردیاں اکال چلانا کر گیا۔ چڑھت سنگھ دا 14-سالا پتر مہاں سنگھ اپنے پتا وانگ بہت
امنگپورن اتے بہادر سی۔ اس نے جیند دے سردار گجپت سنگھ دی لڑکی نال ویاہ کر لیا اتے
دوہاں مسلاں دے ملاپ نال اس دی طاقت سکھ مسلاں درمیان بہت ودھ گئی۔ اس نے مورچیبندی
والے شہر گجرانوالہ دے اندر اک قلعہ-نماہا محل بنایا جس دا ناں اس نے اپنے ناں 'تے
'گڑھی مہاں سنگھ' رکھیا۔ اس نے اپنے گھڑ-سواراں دی گنتی ودھا کے 6،000 کر لئی اتے
اپنے وڈیریاں والی پرساروادی نیتی نوں اگے توریا۔ اس نے رسول نگر دا شہر اک مسلمان
قبائلی سردار کولوں کھوہ لیا۔ اس نے چٹھےآں کولوں علی پور، پنڈی بھٹیاں، ساہیوال،
عیسی خیل اتے سیالکوٹ جت لئے۔ اس نے اپنے پیؤ دے سپنے نوں پورا کرن لئی جموں ولّ
چالے پائے۔ اتھے دا ہندو ڈوگرا شاسک مہاں سنگھ دی شکتی توں ڈردا اس امیراں دی نگری
نوں چھڈّ کے دوڑ گیا۔ ہن مہاں سنگھ باقی دے مسلداراں نالوں وڈی طاقت بن گیا سی۔
کنہئیا مسل نے بھنگیاں نوں روند کے نیواں دکھایا سی۔ ہن اوہ چاہندے سن کہ مہاں سنگھ
نوں جموں توں باہر کڈھیا جاوے۔ پر اک مٹھبھیڑ درمیان کنہیا مسل دا چشمے-چراغ گربخش
سنگھ ماریا گیا۔ کنہئیا مثل دی چڑھت نوں بہت ٹھیس پہنچی۔ کنہئیا مثل دے سردار نوں
اپنی پوتی مہتاب کور دی منگنی مہاں سنگھ دے بیٹے رنجیت سنگھ نال کرنی پئی۔ اس توں
جلدی ہی بعد کنہئیا سردار دی موت ہو گئی تے مہتاب کور دی ماں رانی سدا کور اس مثل
دی سردارنی بنیں۔ مہاں سنگھ دی موت 1792 وچّ ہوئی۔

رنجیت سنگھ جیند ریاست وچّ واقع بڈرکھاں ناں دے قصبے وچّ واقع چھوٹی جہی گڑھی وچّ
13 نومبر 1780 نوں جمیا۔اسدی ماں دا ناں راج کور سی جہڑی جیند دے راجا گجپت سنگھ دی
بیٹی سی۔ اس نوں اس دے سوہرے گھر وچّ مائی ملوائن دے ناں نال جانیاں جاندا سی۔ جویں
پنجاب وچّ ریت ہے، اوہ اپنی پہلی اولاد نوں جمن لئی اپنے پیکے گھر آ گئی۔ بچے دے
پیدا ہون 'تے اس دا ناں بدھ سنگھ رکھیا گیا۔ جدوں بچے دے پیدا ہون دی خبر اس دے پیؤ
مہاں سنگھ نوں گجرانوالے پہنچائی گئی تاں اوہ اس ویلے اتھے نہیں سی سگوں اپنے
گھوڑ-سواراں نال جہلم دریا دے آسپاس قابض چٹھیاں دے خلاف مہم 'تے چڑھیا ہویا سی۔
دوہاں سرداراں وچّ جموں 'تے قابض ہون لئی کئی واری زوردار جھڑپاں ہو چکیاں سن۔ مہاں
سنگھ نوں اپنا اجلا بھوکھ نظر آ رہا سی، اس لئی اس نے بدھ سنگھ دے جنم دی خبر
ملدیاں ہی ہرکارے نوں جیند ولّ دوڑایا تے کیہا کہ شہزادے دا ناں بدھ سنگھ دی بجائے
رنجیت سنگھ رکھیا جاوے۔ اتہاسکاراں وچّ رنجیت سنگھ دے جنم دی طریق اتے ستھان نوں لے
کے اختلاف ہن۔ گجرانوالے وچّ اک پرانے گھر دے باہر دو پلیٹاں لگیاں ہوئیاں ہن جنہاں
'تے لکھیا ہویا ہے کہ رنجیت سنگھ اس گھر وچّ پیدا ہویا تے اس دے جنم دی طریق 2
نومبر، 1780 لکھی ہوئی ہے۔ ایہناں پلیٹاں نوں کئی اتہاسکاراں نے پرمانک منیاں ہے
جنہاں وچّ میک گریگر، گرفن اتے پریم سنگھ ہوتیمردان شامل ہن۔ اس وچّ کوئی شکّ نہیں
کہ ایہہ پلٹان پنجاب نوں برطانوی راج وچّ شامل کرن دے کئی سال بعد انگریزاں دوارا
لائے گئے سن۔ ایہناں 'تے لکھی عبارت انگریزی، اردو اتے پنجابی وچّ ہے۔ ظاہر ہے کہ
ایہہ کسے بریٹیش سولیئن افسر ولوں لوائے گئے جس نے اس دی اتہاسک پرمانکتا ولّ کوئی
دھیان نہیں دتا۔ لاہور دربار دا واقعہ نویس سوہن لال سوری اتے دیوان امر ناتھ رنجیت
دے جم دن دے جشناں دی طریق 13 نومبر، 1780 ہی انکت کردے ہن۔ سوہن لال سوری نے رنجیت
سنگھ دا جنم ستھان وی بڈرکھاں ہی لکھیا ہے۔ رنجیت سنگھ 'تے چیچک دے حملے دی گلّ نوں
سوہن لال نے انجھ بیان کیتا ہے، گورومئی راج کمار دی طبیعت ناساز ہو گئی۔ دو سو
گھڑ-سوار سربلند خان دی کمان ادھین اتے وڈے ڈاکٹر لالا حاکم رائے سمیت مہان شہزادے
دی دیکھ-ریکھ لئی روانہ کیتے گئے۔ تکھے بخار اتے چیچک کارن گورومئی راج کمار دی
حالت وگڑ گئی۔ سجی اکھ وچّ بہت زیاد درد سی تے ایہہ تکلیف گھٹّ ہندی نظر نہیں سی آ
رہی۔ (اتھے سوہن لال نے وی ٹپلا کھادھا ہے، رنجیت سنگھ دی سجی نہیں سگوں کھبی اکھ
چیچک نال ماری گئی سی) رنجیت سنگھ دے بچپن بارے بہت گھٹّ لکھیا ملدا ہے۔ مہاں سنگھ
نوں اپنیاں فوجی مہماں توں کدے ویہل نہیں ملیا۔ اوہ بچے رنجیت سنگھ بارے جاں اپنی
پتنی راج کور ولّ بہتا سماں نہیں دے سکیا۔ دراصل، سکھ راجے وی مسلمان حاکماں وانگ
اپنیاں بیویاں نوں زنانخانے دی چار-دیواری وچّ ہی قید کر چھڈدے سن۔ رنجیت دی ماتا
راج کور رنجیت نوں روز گردوارے لے جاندی سی تے اوہ بیٹھ کے گورو گرنتھ صاحب دا پاٹھ
سندا سی۔ سکھ دھرم دی مڈھلی جانکاری وی بچے نوں دتی جاندی سی۔ سکھ سرداراں دے گھراں
وچّ عامَ طور 'تے ایہہ کم براہمن پجاریاں نوں سونپیا جاندا سی۔ شاید ایہہ اس لئی کہ
سردار کسے وی مہم 'تے چڑھن توں پہلاں شبھ گھڑی دا پتہ لواؤندے سن۔ گرہیاں دیاں
چالاں، دشاواں آدی دا حساب کتاب جانن کارن ایہہ براہمن سرداراں دے گھراں وچّ بہت
ستکارت سمجھے جاندے سن۔ رنجیت سنگھ بھاویں گورو گرنتھ صاحب وچّ یقین رکھدا سی پر
اسے اثر ادھین کسے وی خوشی غمی سمیں گٔوآں دان کرن، اتے جوالامکھی مندر وچّ ماتا دے
چھتر چڑھاؤن نوں وی نہیں سی بھلدا۔ اوہناں دناں وچّ شکار کھیڈنا، نیزے بازی،
تلواربازی دی ٹریننگ لینا اتے گھوڑ-سواری کرنا ہی سبھ توں وڈی ودیا سمجھی جاندی سی۔
اپنے بچپن دے دناں وچّ ہی رنجیت سنگھ نوں گھوڑیاں دا شوق پیدا ہو گیا سی جو کہ اس
دی زندگی دے آخری دناں تکّ پاگلپن دی حد تکّ ودھ گیا سی۔

رنجیت سنگھ نوں فوجی مہم دا پہلا تجربہ اس سمیں ہویا جدوں اوہ صرف 10 سالاں دا سی۔
اس دے پتا مہاں سنگھ نے گجرات دے مسلدار صاحب سنگھ بھنگی کولوں نذرانہ منگیا، اس نے
دین توں کورا جواب دے دتا۔ مہاں سنگھ نے اس 'تے حملہ بول دتا۔ صاحب سنگھ نے سودھڑاں
دے قلعے وچّ شرن لے لئی اتے لاہور وچّ رہندے اپنے رشتے داراں نوں مدد لئی اپیل
کیتی۔ مہاں سنگھ نے رنجیت سنگھ نوں لے کے سودھڑاں دے قلعے نوں گھیرا پا لیا۔ ایہہ
گھیر لما ہو گیا تے مہاں سنگھ اچانک بہت بیمار ہو گیا۔ ایہہ سوچ کے کہ شاید اوہ
ٹھیک نہ ہو سکے، مہاں سنگھ نے رنجیت سنگھ نوں اپنا جانشین تھاپ دتا اتے اس دے متھے
'تے کیسر دا تلک لا کے اس نوں سکرچکیا مسل دا مکھی نیوکت کر دتا تے گجرانوالہ پرت
آیا۔ جدوں بھنگی سرداراں نے لاہور وچّ سنیاں کہ مہاں سنگھ بیمار ہو گیا ہے اتے مہم
دی کمان اک دس سال دے بچے دے ہتھ وچّ ہے، اوہ صاحب سنگھ بھنگی دی مدد لئی سودھڑاں
ولّ کوچ کر گئے۔ رنجیت سنگھ نے لاہور توں آؤن والی بھنگی فوج نوں سودھڑاں دے کافی
باہروار گھیرا پا لیا اتے اوہناں نوں کھدیڑ دتا۔ اپنے مرن توں پہلاں مہاں سنگھ نے
اپنے بیٹے دی جت دی خبر سن لئی۔ رنجیت سنگھ سودھڑاں نوں فتح کرن اپرنت گجرانوالے
اپنے پتا دے سنسکار وچّ شامل ہون لئی پہنچ گیا۔

رنجیت سنگھ دا ویاہ 16ویں ورے چ کنہیا مسل چ ہوئیا تے اینہاں دوناں مسلاں دے ملاپ
نال اسدی طاقت ہور وی ودھ گئی ۔ اسدی سس سدا کور اک سیانی جیدار تے پردھان زنانی سی
، جس نے رنجیت نوں اگے ورھان لئی بعوت کج کیتا۔ کئی لڑائیاں مگروں اسنے دوجیاں
مسلاں نوں فتح کر کے سکھ سلطنت دی نیونہہ رکھی ۔ 19آں سالاں دی عمر چ 1799ء چ اسنے
لہور تے قبضہ کر کے اسنوں اپنا راجگھر بنا لئیا ۔ 3 سال بعد 1802ء چ امرتسر فتح
کیتا اوتھوں بھنگیاں دی مشہور توپ تے ہور کئی توپاں ہتھ آئیاں ۔ کجھ ای ورہیاں چ
اسنے سارے وسطی پنجاب تے ستلج تک قبضہ کرلئیا ، فیر ستلج پار کرکے لدھیانے تے وی
قبضہ کرلئیا ۔ لارڈ منٹو رنجیت سنگھ دی اس پیش قدمی نوں انگریزی مفاد دے خلاف
سمجھدا سی ، چنانچہ 1809ء دے معاہدہ امرتسر دی رو نال دریائے ستلج اسدی سلطنت دی
جنوبی حد قرار پائی ۔ ہن اسدا رخ شمال مغرب ول ہوگئیا تے لگاتار لڑائیاں دے بعد اٹک
۔ ملتان (1818)، کشمیر (1819)، ہزارہ ، بنوں ، ڈیرہ غازی خان1820، ڈیرہ اسماعیل خان
1821 تے پشاور 1834 چ مل مار کے اپنی سرکار چ رلاۓ ۔

لہور شہر مغل شہنشاہ ظہیرالدین بابر دے ویلے توں ای مغلیہ سلطنت دا حصہ سی تے مغل
بادشاہاں دا پسندیدہ شہر سی تے اوہ اکثر ایتھے اپنا دربار لاندے ۔ 18ویں صدی عیسوی
دی دوجی دہائی دے مگروں مغلیہ سلطنت ہولی ہولی زوال ول ٹر پئی ۔ مغلاں دی کمزوری دا
فیدہ چکدے ہوئے مہاراشٹر دے مرہٹےآں نے پورے ہندستان چ ات مچا دتی ۔ مرہٹےآں نے
پنجاب چ اٹک تک دے علاقے فتح کر لئے ۔ سکھ سردار وی مرہٹےآں نال مل گئے تے پنجاب دے
بوہتے علاقےآں چ اپنی نکیاں نکیاں عملداریاں قائم کر لئیاں جنہاں نوں مسل آکھیا
جاندا سی ۔ مرہٹےآں دی لٹ مار توں تنگ لوکاں نوں دلی دی مغلیہ سلطنت توں تاں
مرہٹےآں دا مقابلہ کرن دی امید نئیں سی اس لئی اوہناں نے افغانستان دے بادشاہ احمد
شاہ ابدالی توں مرہٹےآن دے خلاف امداد منگی تے اسنوں ہندستان تے حملہ کرن دی دعوت
دتی ۔ احمد شاہ ابدالی کابل توں پنجاب آیا تے پانی پت دی تیجی لڑائی چ مرہٹےآں نوں
فیصلہ کن شکست دتی تے پنجاب اپنی سلطنت چ شامل کر لیا ۔ رنجیت سنگھ دے دادا چڑھت
سنگھ تے دوجے سکھ سرداراں نے نوں احمد شاہ ابدالی دا پنجاب آنا پسند نئیں سی ،
اینہاں نے ابدالی دےلشکر تے شب خون مارنا شروع کر دتے ۔ اوہ نکی نکی ٹکڑیاں چ
گھوڑےآں تے اندے تے ابدالی دے لشکر تے اچانک حملہ کر کے جنگل بیلےآں چ روپوش ہو
جاندے ۔ پر ایہہ کوئی مضبوط حکومت قائم نا کر سکے تے صرف نکے نکے علاقےآں تے اپنی
سرداری ای بنا سکے ۔ پنجاب ، لہور سمیت درانی سلطنت چ شامل رہیا ۔ تے رنجیت سنگھ دے
ویلے چ پنجاب تے افغانستان تے کشمیر تے احمد شاہ ابدالی دے پوتے زمان شاہ دی حکومت
سی ۔ رنجیت سنگھ نے 1799ء چ لہور تے مل ماریا اوہ ویلے لہور تے بھنگی سرداراں دی
حکومت سی ،اینہاں نوں بھنگی ایس لئی آکھیا جاندا اے کہ ایہہ ہر ویلے بھنگ دے نشے چ
مست رہندے سن ۔ اینہاں نے اس تے پہلے قبضہ کیتا سی تے زمان شاہ نے 1797ء چ مڑ لہور
تے مل مار لیا ۔ زمان شاہ دے افغانستان پرتن مگروں بھنگی سرداراں ، چت سنگھ ، صاحب
سنگھ تے موہار سنگھ نے فیر شہر تے مل مار ليا ۔ اینہاں چ حکومت کرن تے چلان دی
قابلیت نئیں سی ۔ رنجیت سنگھ دے پنجاب دے علاقے تے اپنی حکمرانی قائم کرن توں روکن
لئی افغانستان دے حکمران زمان شاہ نے بھاری توپ خانے نال افغان فوج رنجیت سنگھ نال
لرن لئی گھلی پر دریائے جہلم ہڑ دی وجہ توں افغان فوج اپنیاں توپاں نوں دریا توں
پار نا لیا سکے ۔ رنجیت سنگھ نے افغان حکمران زمان شاہ دیاں فوجاں دا پجھا کیتا تے
گجرانوالہ دے لاگے اینہاں نوں بے خبری چ جا لیا تے جہلم تک اینہاں دا پچھا کیتا ۔
اس دوران ہوبت سارے افغان مارے گئے ، اینہاں دے مال اسباب تے مل مار لیا گئیا تے
باقی اپنی جان بچان لئی نس گئے ۔ سکھ فوج نے افغانیاں دیاں چھڈیاں توپاں اپنے قبضہ
چ لے لیاں ۔ زمان شاہ دے بھائی نے بغاوت کر کے زمان شاہ نوں تخت توں لاہ کے انھا کر
دتا ۔ اوہ بے یارو مددگار رہ گیا تے 12 سالاں بعد رنجیت سنگھ دے دربار چ پناہ لئی
آیا ۔

مسلماناں دا شہر تے چنگا بھلا اثر تے رسوخ سی ۔ میاں اسحاق محمد تے میاں مقام دین
بوہت طاقتور سن تے لوکاں تے وی اینہاں دا کافی اثر رسوخ سی ۔ تے شہر دے معاملات چ
اینہاں دا مشورہ لیا جاندا سی ۔ رنجیت سنگھ دی شہرت دے جرچے ہن لہور وی پہنچ گئے سن
۔ شہر دے ہندو ، مسلمان تے سکھاں نے ،جہڑے بھنگی سرداراں دی حکمرانی توں بوہت تنگ
سن ، مل کے رنجیت سنکھ توں اپیل کیتی کہ اوہناں نوں اس غذاب توں نجات دلائے ۔ اس کم
لئی اک عرضی لکھی گئی جس تے میاں اسحاق محمد ، میاں مقام دین ، محمد طاہر ، محمد
باقر ، حکیم رائے تے بھائی گوربخش سنگھ نے دستخط کیتے ۔ اس دے جواب چ رنجیت سنگھ
اپنی 25،000 دی فوج نال 6 جولائی 1799ء چ لہور ول ٹر پیا ۔

7 جولائی 1799ء سویرے تڑکے رنجیت سنگھ دیاں فوجاں نے لہور دے قلعے دا گھیرا کرلیا۔
سدا کور دلی دروازے دے باہر کھڑی رہی تے رنجیت سنگھ انارکلی ول اگے ودھدا رہیا ۔
عرضی تے دستخط کرن آلے مقام دین تے نقارے نال اعلان کروایا کہ اس نے شہر تے مل مار
لیا اے تے ہن اوہ شہر دا نواں سربراہ اے۔ اس نے شہر دے سارے بوہے کھلن دا حکم دے
دتا ۔ رنجیت سنگھ شہر چ لہوری دروازے تھانیں وڑیا ۔ سدا کور اپنے دستے نال دلی گیٹ
توں لہور چ داخل ہوئی ۔ بھنگی سرداراں دے کجھ کرن توں پہ لے ای شہر تے مل مار ليا
گئیا ۔ صاحب سنگھ تے موہار سنگھ شہر چھڈ کے نس گئے ۔ چت سنگھ نے شہر نئیں چھڈیا تے
خود نوں صرف 500 دی نفری نال حضوری باغ چ محصور کر لیا ۔ رنجیت سنگھ دیاں فوجاں نے
حضوری باغ دا محاصرہ کر لیا تے چت سنگھ نے ہتھیار سٹ دتے تے اسنوں اپنے ٹبر نال شہر
چھڈن دی اجازت مل گئی ۔

لہور تے پنجاب دے دوجے علاقےآں چ اپنا اقتدار مضبوط کرن دے مگروں رنجیت سنگھ نے
اتلے لہندے چ افغانستان دی بادشاہت چ پشتون علاقےآں دا رخ کیتا ۔ سکھ فوج نے پشاور
ول ودی ، راہ چ اینہاں نوں کسے وی قسم دی مزاحمت دا سامنا نئیں کرنا پیا ۔ بوہتی
افغان فوج نس گغی تے سکھ فوج نے 18 نومبر 1818ء چ پشاور مل مار لیا ۔ پشاور دا
گورنر یار محمد خان علاقہ چھڈ کے درہ خیبر پار یوسفزئی علاقے چ چلا گیا ۔

اگرچہ سکھ فوج فاتح سی ، پر پشاور دے قبضہ برقرار رکھنا مشکل ہو گیا ۔ اس لئی رنجیت
سنگھ نے اٹک دے جہانداد خان نوں پشاور دا گورنر نامزد کیتا ۔ نا شہر دے لوکاں نوں
چھیڑیا گیا سی نا ای اینہاں دی جائداداں تے مال لٹیا گیا سی ۔ پر معزز شہریاں توں
25،000 روپیئے دا نزرانہ اکٹھا کیتا گیا سی ۔ مہاراجہ پشاور چ تن دن ٹھہریا ، اپنی
فتح دا جشن منایا تے لہور واپس پرت آیا ۔ اوہ اپنے نال 14 وڈیاں توپاں لیائیا ۔
پشاور دے گورنر جہانداد خان دے کول شہر تے حملے دی صورت چ شہر دی حفاظت لئی کوئی
فوج نئیں سی ۔ مہاراجہ مر کے (بمشکل) لہور پہنچیا سی ، جدوں یار محمد خان نے پشاور
تے حملہ کر کے اسدے مڑ مل مار لیا ۔ جہانداد خان علاقے نوں حملہ آوراں دے رحم و کرم
تے چھڈ کے نس گیا ۔

مہاراجہ اس صورتحال تے ناخوش سی ۔ ایسے دواران اک بارکزئی محمد خان نے لہور دریار
نوں 1 لکھ روپیہ سالانہ خراج دی پیشکش کیتی تے بدلے چ پشاور دی گورنری منگی ۔ محمد
خان بارکزئی دی پیشکش قبول کر لئی گئی ، پر مہاراجہ نے 12،000 دا اک فوجی دستہ
شہزادہ کھڑک سنگھ ، مسار دیوان تے سردار ہری سنگھ نلوا دی قیادت چ بھیجیا تے حکمدتا
کہ دریاۓ سندھ پار کر کے معاہدے دے نفاذ نوں یعقینی بناو ۔ بارکزئیاں نے پشاور تے
مل مار لیا پر وعدہ کیتی تاوان دی رقم دا صرف ادھ تے اک گھوڑا رنجیت سنکھ نوں
بھیجیا ۔ سکھ فوجاں فیر لہور واپس پرت گئیاں ۔ 1823ء تک احمد شاہ ابدالی دی بنائی
سلطنت چوں پنجاب دے علاقے نکل گئے ۔ ایسے سال مہاراجہ نے ہری سنگھ نلوا نوں اہم
مشورے لئی فوری لہور پہنچن دا حکم بھجیا ، کیونجے ایہہ انٹیلیجنس رپورٹ ملی سی کہ
محمد اعظم بارکزئی ، سکھ سلطنت نال لڑن لئی اپنیاں فوجاں جمع کر رہیا اے ۔

مہاراجہ نے اپنیاں فوجاں رہتاس چ جمع کیتیاں تے راولپنڈی ول پیش قدمی شروع کر دتی ۔
راولپنڈی چ دو دن رکن مگروں ، اسنے فقیر عزیزالدین نوں یار محمد خان توں خراج لین
پشاور گھلیا ، جہڑا رنجیت سنگھ نال اتحاد چاہندا سی ۔ یار محمد خان نے فقیر
عزیزالدین دا شاہانہ استقبال کیتا ۔ شہر نوں سجایا گئیا تے معزز مہمان دے اعزاز چ
فوجی دستے نے سلامی پیش کیتی ۔ فقیر عزیزالدین بوہت متاثر ہویا ۔ یار محمد خان نے
اپنے ذمہ لگی رقم ادا کیتی تے لہور دربار چ کجھ گھوڑے تحفے چ گھلے ۔ دسیا جاندا اے
کہ یار محمد خان نے 40،000 روپیئے خراج بھیجیا تے 20،000 روپیئے سالانہ خراج دا
وعدہ کیتا ۔

فقیر عزیزالدین مطمئن واپس آیا تے مہاراجہ نوں سارا احوال دسیا ۔ پر یار محمد خان
دے اس رویہ نال قبائلی مشتعل ہو گئے ۔ پٹھان کھلی بغاوت تے آمادہ ہو گئے تے
باہرلےآں (سکھاں) دے خلاف جہاد دا نعرہ بلند کر دتا ۔ اس بغاوت دا آگو یار محد خان
دا وڈا بھائی اعظم خان سی ۔ اس نے قبائلیاں دے مذہبی جذبات نوں بھڑکایا تے اعلان
کیتا کہ اوہ پٹھاناں نوں غیراں دی ئلامی توں نجات دلائے گا ۔ درہ خیبر دے علاقےآں
توں وی جہاد دیاں آوازاں اٹھن لگ پئیاں تے پہاڑیاں دیاں چوٹیاں توں اللہ اکبر دے
نعرےآں دیاں آوازاں آن لگ پئیاں ۔

محمد اعظم خان نے باقا‏عدہ تے بے قاعدہ فوجی دستاں دی اک مضبوط فوج نال کابل توں
پشاور ول پیش قدمی شروع کر دتی ۔ اس فوج نال راہ چ ہور ہزاراں لوک لٹ مار دے لالچ چ
رل گئے ۔ جدوں 27 جنووری 1823ء چ محمد اعظم خان پشاور پہنچیا ، یار محمد خان
یوسفزئی علاقے چ نس گیا ۔ ایہہ خبر لہور پہنچی تے رنجیت نے فوری حملے دا حکم دے دتا
۔ شہزادہ شیر سنگھ تے ہری سنگھ نلوا ہراول دستےآں دی قیادت کردے ہوئے جہانگیریہ دے
قعلے پہنچے ۔ اک نکی جہی لڑائی دے مگروں افغان قلعہ چھڈ کے نس گئے ۔ جدوں اعظم خان
نوں پشاور چ جہانگیریہ دے قلعے دی شکست دا پتا لگا ، اسنے ہور قبائلیاں نوں جہاد دے
ناں تے اپنی فوج چ بھرتی کیتا ۔ آفریدی ، یوسفزئی تے خٹک قبیلےآں دے قبائلی اس دے
ارد گرد جمع ہو گئے ۔ افغاناں دی مذہبی جذبات بھڑک اٹھے تے اینہاں دا جذبہ عروج تے
پہنچ گیا تے اوہ مرن یاں مارن لئی تیار ہو گئے ۔ دوجے پاسے مہاراجہ نے زریعے حرکت چ
لے آیا تے فوج تے گولہ بارود اکٹھا کر کے پیش قدمی کردا ہویا دریاۓ سندھ دے چڑھدے
کنارے پہنچ گیا ۔ اس نوں ایہہ دیکھ کہ بوہت مایوسی ہوئی کہ افغاناں نے دریا دا پل
پہلے ای تباہ کر دتا سی ۔ شیر سنگھ ، جس نے پہلے ای جہانگیریہ تے مل ماریا سی ، نوں
افغاناں نے محاصرے چ لے لیا سی ۔ اعظم خان نال مدد لئی اسدے بھراء جابر خان تے دوست
محمد وی سن ۔ ساریاں پہاڑی چوٹیاں تے افغان فوج دا قبضہ سی ، اس لئی سکھ فوج لئی
دریا پار کرنا بوہت مشکل سی ، کیونجے کشتیاں دا پل بنان چ پہاڑیاں تے بیٹھی پٹھان
فوج آڑے آندی سی ۔ دوجے پاسے شیر سنگھ تے اسدی فوج بڑی بھیڑی حالت چ پھسے ہوئے سن ،
اینہاں دے چارے پاسے دے علاقےآں تے افغان فوج دا قبضہ سی ۔ خاصلےآں دے بچن دا ہن
کوئی راہ نظر نئیں آندا سی ۔ مہاراجہ نوں جلد فیصلہ لینا سی ، ہن مشاورت دا ویلا
نئیں سی ۔ حملے دا ویلا آ گیا ۔ مہاراجہ نے نازک وقت چ بہادرانہ فیصلہ کیتا تے اپنے
دستےآں نوں دریا پار کرن دا حکم دتا ۔ سبتوں پہلے مہاراجہ نے اپنا گھوڑا پانی چ
اتاریا ۔ فوجی دستےآں نے اسدی پیروی کیتی ۔ ہر طران دے جانور اونٹھ ، ہاتھی ، گھوڑے
تے خچر دریا پار کرن لئی ورتے گئے ۔ کافی سارے دریا دیاں تیز لہراں چ بہہ گئے ۔ کجھ
ہتھیار وی دریا برد ہو گئے ۔ پر ذیادہ تر دستے پار اتر گئے تے دریا دے لہندے کنڈے
تے مل مار لیا ۔ افغان فوج دے حرکت چ آن توں پہلاں ای خالصہ فوج خود نوں مکمل طور
تے تیار کر لیا ۔ افغان فوج دی ہمت ٹٹ گئی ۔ جہانگیریہ دے قلعے دے بوہے کھول دتے
گئے تے مہاراجہ قعلے چ داخل ہو گیا ۔

ہن افغان فوج نے اٹک تے پشاور وشکار نوشہرہ چ ڈیرے لا لئے ۔ ایتھے اوہ لنڈی
ندی(دریائے لنڈی) دے لہندے کنڈے تے سن ۔ مہاراجہ نے اپنے جرنیلاں نال صلاح مشورہ
کیتا تے ایہہ فیصلہ کیتا کہ دریا دے لہندے دے افغاناں نوں نوشہرہ چ مقیم افغان فوج
نال ملن توں روکیا جاۓ ۔ جے ندی دے دونہے پاسے دے افغان پٹھان قبائلی مل گئے تے
خالصےآں لئی اینہاں نوں قابو کرنا مشکل ہو جائے گا ۔ اس لئی اینہاں تے بغیر کوئی
وقت ضائع کیتے حملہ کر دتا جائے ۔

سکھ فوج نے نوشہرہ دا محاصرہ کر لیا تے دریائے لنڈی دے کنارے ڈیرے لا لئے ۔ تے توپ
خانے نوں حرکت چ لیاندا تے قبائلی لشکر تے توپاں نال گولہ باری شروع کر دتی ۔ افغان
قبائلی لشکر پیر سباد پہاڑی تے مورچہ زن ہو گیا ۔ سکھ فوج دی گنتی 25،000 دے نیڑے
سی تے افغان لشکر دی گنتی وی 40 ہزار لشکریاں توں گھٹ نئیں سی ، جنہاں نوں غازی
آکھیا جاندا سی ۔ جہڑے جہاد دے ناں تے کافراں نال مقدس جنگ لئی اکٹھے ہوئے سن ۔
جہڑے دین دی خاطر مرن یاں مارن تے تلے ہوئے سن ۔ خٹک قبیلے دے سردار فیروز خان دا
پتر کافی گنتی چ مجاہداں دے نال افغان لشکر نال آ رلیا ۔

دوجے پاسے سکھاں دی فوج دی کمان اک جوشیلے تے متحرک جرنیل پھولا سنگھ دے ہتھ سی ،
جس دی کمان چ اک خودکش دستہ وی سی جہڑا پنتھ دے ناں لئی لڑن تے مرن لئی تیار کیتا
سی ، اسنوں سکھ مت لئی جان قربان کرن آلا جنونی مذہبی گروہ وی آکھیا جا سکدا سی ۔

اس جنگ چ اکالی پھولا سنگھ نے اپنیاں پجھلیاں جنگاں نالوں ودھ جرآت تے بہادری
دکھائی ۔ افغان لشکریاں نوں پہاڑی دے مورچےآں توں باہر کڈن دیاں کوششاں کیتیاں
گئیاں پر اوہ سب بے سود رہیاں ۔ پھولا سنگھ اپنے جنونی دستے نال پہاڑی دے دامن ول
ودھیا ۔ اک بھری جان آلی بندوق دی گولی اسنوں لگی تے ایہہ اپنے کعوڑے توں ڈک پیا پر
اپنی جان دی پرواہ نا کردے ہوئے اوہ اک ہاتھی تے چڑھیا تے دشمن دی صف بندی نال جا
ٹکرایا ۔ افغان لشکری اکالیاں تے ٹٹ پئے تے دست بدست لڑائی شروع ہو گئی ۔ اکالیاں
نوں 1500 افغان گھڑسواراں نے گھیرے چ لے لیا ۔ اس لڑائی چ اک ہور بھری جان آلی
بندوق دا گولہ جرنیل پھولا سنگھ تے آ لگا جہڑا پہاڑی تے مل مار رہیا سی ۔ پھولا
سنگھ اپنے کنے سارے سپاہیاں سمیت جان توں گیا ۔ پھولا سنگھ تے ملتان تے کشمیر دیاں
لڑائیاں چ اپنی تلوار دا لوہا منوایا سی ۔ رنجیت سنگھ وی اپنے جرنیل دی موت تے بوہت
رنجیدہ ہویا تے اسنے پھولا سنگھ دے مرن دی تھاں تے اسدی سمادھی بنان دا حکم دتا ۔

سکھ دستےآں نے کھڑک سنگھ دی اگوائی چ پیش قدمی کیتی پر افغاناں نوں اک انچ وی پچھے
نا ہٹا سکے ۔ جنگ دے دوران دونہاں پاسےآں دا کافی جانی نقصان ہویا ۔ افغان لشکریاں
دا تربیت یافتہ نا ہون پاروں اک تربیت یافتہ فوج دے مقابلے چ بوہتا نقصان ہویا تے
اینہاں دی ادھی گنتی ماری گئی ، پر اینہاں دے باقی بج جان آلی نفری نوں پہاڑی توں
مورچےآں توں نئیں ہٹایا جا سکیا ۔ ہور سکھ دستےآں نے حملہ کیتا تے جنک سارا دن جاری
رہی تے 2،000 خالصہ سپاہی مارے گئے ۔ بوہتے نقصان پاروں قبائلی لشکریاں دی پوزیشن
کمزور ہو گئی سی تے شام دے بعد پہاڑی مورچے توں اتر آئے تے باقی رہن آلے غازی سکھ
فوجاں نال لڑدے ہوئے پہاڑاں چ روپوش ہو گئے ۔ تے اینج فتح سکھ فوج دی رہی ۔ جدوں
وزیر خان نوں نوشہرہ دے واقعات دا پتا لگا ، اوہ تیزی نال پشاور توں اپنے بھائی ،
جہڑا قبائلی لشکر دی کمان کر رہیا سی ، دی مدد لئی آیا ۔ پر ہری سنگھ نلوا دے
دستےآں نے اسنوں دریا عبور کرن نئیں دتا ۔ سکھ فوجاں مسلسل اعظم خان دے لشکریاں تے
گولہ باری کر رہیاں سن ، جنہاں نال کافی ہلاکتاں وی ہویاں ۔

رنجیت سنگھ بذات خود ساامنے آیا تے اک ٹبے تے چڑھ کے اپنیاں فوجاں نوں اکے ودھ دا
حکم دتا ۔ تے سپاہیاں دا جوش ودھان لئی اپنی کرپان کڈ کے لہرائی ۔

مورکروفٹ ، جہڑا میدان جنگ چ موجود چ برطانوی ہند دے گورنر جنرل نوں لکھدا اے ، کہ
، توڑے دار بندوقاں ، کماناں ، برچھیاں ، تلواراں ، چاقو تے ایتھے تک کہ بے تربیت
ہجوم سب توپاں نال مقابلہ سی ۔ توڑے دار بندوقاں تے توپاں جہڑیاں ماہر توپچیاں دی
نگرانی چ سن ، رنجیت سنگھ دی اپنی کمان چ سن ۔ انفنٹری نے فائر کھولیا تے سکھ فوج
دے گھڑسوار دستے اک لین چ دشمن ول ودھدے ، فائر کردے تے واپس پرتدے ۔ تے بار بار
ایہو کم کردے ۔ افغاناں نے نتیجہ کڈیا کہ ایہہ طریقہ انہاں لئی نقصان دہ اے ، اوہ
پہاری توں تھلے اترے تے اپنی پوری طاقت نال سکھ فوج تے حملہ کر دتا ۔ سکھاں دیاں دو
توپاں افغاناں دے ہتھ لگ گئیاں پر کجھ ای دیر مگروں سکھاں مڑ اینہاں نوں اپنے قبضے
چ لے لیا ۔ بندوقاں نال گولی باری جاری رہی تے افغان سکھ فوج دی فائرنگ رینچ چ سن ۔

قبائلی غازی لشکریاں نے سکھاں دی برتری توڑن لئی کوششاں کیتیاں پر بے فیدہ رہیاں ۔
سکھ گھڑسوار دستے افغان لشکریاں دیاں صفاں تے چڑھ دوڑے ۔ اعظم خان دور توں قبائلی
لشکریاں دا ہندا نقصان دیکھن تے مجبور سی ۔ قبائلی غازیاں دی شکست دیکھ کے اعظم خان
توں سخت جھٹکا لگا تے اسدا دل ٹٹ گیا تے کجھ چر مگروں اوہ مر گیا ۔ نوشہرہ دی جنگ چ
افغان قبائلیاں دا بوہت ذیادہ جانی نقصان ہویا ۔ تن دن مگروں رنجیت سنگھ پشاور چ
داخل ہویا ۔ شہریاں نے مہاراجہ دا استقبال ٹٹے دل نال کیتا تے اسدی خدمت چ کافی
تحائف وی پیش کیتے ۔

کجھ دناں مگروں دونہے یار محمد خان تے دوست محمد خان مہاراجہ دے سامنے پیش ہوئے ،
اپنیاں خطاواں تے پشیمان ہوئے تے معافی دے طلب گار ہوئے ۔ رنجیت سنگھ نے اینہاں نوں
معاف کر دتا ، اینہاں نے اگانہہ توں باقا‏عدگی نال خراج دین دا وعدہ کیتا تے
مہاراجہ نوں خوبصورت گھوڑےآں دا تحفہ دتا ۔

شاہی دربار لگایا گیا تے یار محمد خان نوں پشاور دا گورنر نامزد کیتا گیا تے اسنے
مہاراجہ نوں اک لکھ تے دس ہزار]] روپیہ رنجیت سنگھ نوں خراج دین دا وعدہ کیتا ۔

اس فتح دے بعد رنجیت سنگھ لہور واپس پرت آیا ۔ اس دا شاندار استقبال کیتا گیا تے
مسلماناں دا تہوار شب برآت (شبرات) سب لوکاں نے اکٹھے منایا ۔ فاتح رنجیت سنگھ تے
پھل ، گلاب تے پلاں دیاں پتیاں نچھاور کیتیاں گئیاں تے جواب چ مہاراچہ نے گلیاں فتح
دا جشن منان آلے لوکاں تے سونے تے چاندی دے سکے سٹے ۔

سکھاں دی نوشہرہ چ فتح نے افغاناں دی پشاور تے دریاۓ سندھ وشکار حاکمیت نوں حقیقی
طور تے ختم کر دتا ۔ افغانستان چ بارکزئی بھائیاں چ آپس چ تخت دا جھگڑا شروع ہو گیا
۔ اعظم خان دا پتر امان اللہ خان اس پوڑیشن چ نئیں سی کہ اوہ بادشاہت تے اپنا قابو
رکھ سکدا ۔ اعظم خان دے بھائی شیردل خان نے پہلے ای اپنے قندھار دے آزاد حکمران ہون
دا ا علان کر دتا سی ۔ امیر دوست محمد خان نے کابل دے تخت تے مل مار لیا ۔ خانان
بخارا خان نے بلخ تے مل مار کے اپنی سلطنت ج شامل کر لیا سی ۔ ہرات تے شاہ محد دے
تخت توں لائے پتر کامران نے قبضہ کر لیا سی ۔ پشاور لہور دربار خراج گزار سی ۔ سندھ
وی افغاناں دے ہتھوں نکل گیا سی ۔ کشمیر 1819ء چ سکھ سلطنت چ شامل کر لیا گئیا سی ۔
تے تخت کابل دے ہیٹھ باقی علاقے ، ملتان 1818ء چ ، ڈیرہ جات 1821ء چ ، اٹک 1813ء چ
تے راولپنڈی 1820ء چ ، ہولی ہولی کر کے سکھ سلطنت چ شامل کر لئے گئے سن ۔

1826ء چ افغانستان دے ہور علاقے آپس چ علیحدہ ہو گئے ۔ کابل اک علیحدہ سلطنت بن گیا
۔ قندھار نے تن بھائیاں کہن دل ، رستم دل تے مہر دل دے اقتدار چ سی ۔ ہرات دا
شہزادہ ایران دا باجگزار بن گیا ۔

افغانستان حالات نے ایتھے حکمراناں دی نااہلی نال ایہوجہا پلٹا کھادا کہ سکھ افغان
صوبےآں نوں سکھ سلطنت یعنی اتلے ہندستان نال رلان چ کامیاب ہو گئے ۔ ہمیشہ تریخ چ
ایہہ ہندا آیا سی کہ افغانستان تے کابل دیاں سلطنتاں چ ہندستان تے پنجاب علاقے شامل
کیتے جاندے سن ۔

سید احمد جس دا تعلق بریلی نال سی ۔ اوہ پہلے روہیل کھنڈ دے حکمران امیر خان دی
ملازمت چ سی ۔ روہیل کھنڈ دے سقوط دے مگروں اوہ مسلماناں دے اصلاح تے اینہاں دا
کھویا وقار تے سلطنت لئی میدان چ آئے ۔ اپنے کافی ساتھیاں نال اوہ پٹھان علاقےآں چ
آئے جتھے کافی قبائلیاں نے اینہاں دا ساتھ دتا تے اینہاں دے نال شامل ہو گئے ۔ پر
کجھ پٹھان سرداراں نے اینہاں دی مخبری کر دتی تے اوہ سکھاں نال لڑدے ہوئے بالاکوٹ چ
شہید ہو گئے ۔ دسیا جاندا اے کہ جدوں بالاکوٹ چ سکھ فوج کھڑک سنگھ دی قیادت چ سید
احمد نوں مار گے واپس لہور آئی تے رنجیت سنگھ نے کھڑک سنگھ نوں غضے نال آکھیا اوئے
توں سیداں نوں مار کے آیا ایں ، تے ہن اپنی سلطنت دی خیر نئیں " ۔

امرتسر سکھاں دا روحانی راجگھر اے ۔ مقدس تلاء (تالاب) جہڑا گرو رام داس نے پٹیا سی
تے گرو ارجن دیو نے ایتھے ہرمندر صاحب دا گردوارہ اساریا تے اس چ گرو گرنتھ ایتھے
رکھی ۔ تے اکال تخت گرو ہرگوبند نے تعمیر کروایا ۔ ایہہ گردوارے دے اقتدار دی تھاں
سی ۔ گرو خود اس تھاں تے بیہندا تے انصاف دی کچہری لاندا ۔ بوہت سارے سکھ ایتھے
اپنیاں تکلیفاں دے ازالے لئی آندے ۔ گرو ارجن داس نے امرتسر دے مقدس تلاء دے فیدےآں
دا اعلان کیتا "سارے گناہ جہڑا انسان کردا اے گرو رام داس دے تلاء چ نہان نال دھو
ہو جاندے نیں " ۔ایہہ ہر سکھ لئی ضروری اے کہ اوہ اس تالاب چ ڈبکی لائے تے سکھاں
لئی امرتسر اک طراں دا مکہ اے ۔

اس دے علاوہ امرتسر پنجاب دا اک وڈا تجارتی مرکز سی ۔ وسطی ایشیا توں آئیاں شیواں
مقامی شیواں نال بدلیاں جاندیاں سن ۔ ریشم ، ململ ، مسالے ، چاہ ، چمڑا تے ہور کافی
شیواں لیاندیان جاندیاں تے ایتھے ویچیاں جاندیاں ۔

امرتسر درجن بھر ٹبراں وشکار ونڈیا ہویا سی ، جنہاں نے شہر دے محتلف حصےآں تے اپنا
اقتدار قائم کیتا ہویا سی ۔ ہر حصے چ اینہاں نے اپنے لئی نکے نکے قلعے بنائے سن تے
ٹیکس اکٹھا کرن لئی اک ٹاسک فورس وی بنائی ہوئی سی ، جہڑی کدے کدے تاجراں کولوں
زبردستی پیسہ وی اکٹھا کردی سی ۔ تے آپس چ وی لڑی پیندی سی ۔ شہری اینہاں حالات نوں
ہور برداشت نئیں کرسکدے سن تے اوہ خفیہ طور تے رنجیت سنگھ دے دربار چ لہور پہنچے تے
اسنوں امرتسر تے حملے دی دعوت دتی ۔ تے رنجیت سنگھ نوں ایہہ وی دسیا امرتسر دے
سرداراں چ آپس چ کوئی اتحاد نئیں ۔ اکو خطرہ بنن الا ٹبر ، بھنگی سردار گلاب سنگھ
دی بیوہ "مائی سکھاں" دا ٹبر اے ۔ اسدا دا گوبندگڑھ دے قلعے تے قبضہ اے ۔ لیپال
گریفن دے مطابق رنجیت سنگھ نے مائی سکھاں توں مشہور بھنگی توپ زمزمہ دا مطالبہ کیتا
، جہڑی تانبے تے براس دی بنی سی تے پانی پت دی تیجی لڑائی چ مرہٹہ سلطنت دے مرہٹےآں
دی تباہی دا باعث بنی سی ۔ اسنوں 1764ء چ درانیاں توں بھنگی سرداراں نے کھو لیا سی
، ایسے لئی اس نوں بھنگیاں دی توپ آکھیا جاندا اے ۔

اس لئی 1802ہ چ رنجیت سنگھ نے امرتسر ول کوچ کیتا ۔ اس دی فوج چ کنہیا ، نکئی تے
اہلووالیا دے دستےآں دے نال اسدے اپنے فوجی دستے سن ۔ جدوں فوج امرتسر دے لاگے
پہنچی رانی نے شہر دے دروازے بند کروا دتے تے شہر دی فصیل تے ہتھیاراں تے گولہ
بادور دی اچھی خاصی مقدار لے کے چڑھ گئی تے حملہ آور فوج نوں اک چنگی بھلی مزاحمت
دتی ۔ فتح سنگھ اہلووالیا نے اپنے حملےآں دا آغاز پل دروازے توں کیتا تے مہاراجہ نے
لوہگڑھ قلعہ دے دوجے پاسےاوں ۔ خونریز لڑائی ہوئی پر آخر چ دروازۓ بھاری گولہ باری
ساہمنے ٹھہر نا سکے تے رنجیت سنگ ھاپنی فوج نال شہر چ داخل ہو گیا ۔ رنجیت سنگھ نے
حکم دتا کہ شہر چ لٹ مار نئیں کیتی جائے گی کینونجے شہر گردوارے تے گروآں پاروں
مقدس اے ۔ لوہگڑھ قلعے دا محاصرہ بغیر کسے دشواری دے کر لیا گیا ۔ اتفاقی طور تے اس
دن بوہت زیادہ بارش ہوئی ، رانی تے اسدے پتر کول بارش توں بچن دی کوئی تھاں نئیں سی
۔ اوہ سردار جودھ سنگھ رامگڑھیا دی حویلی چلے گئے ، جسنے اینہان نوں پناہ دے دتی ۔
رنجیت سنگھ نے اینہاں نوں اپنا جیون بتان لئیاک نکی جاگیر دتی ۔ رنجیت سنگھ نے قلعے
تے مل مار لی تے زمزمہ سمیت کافی جنگی سازوسامان اپنے قبضے چ لے لیا ۔

قلعے دے مل مارن نالوں وی اہم اک بہادر جنگجو اکالی پھولا سنگھ دا رنجیت سنگھ دی
ملازمت چ آنا سی ۔ اوہ نہنگ جٹاں دے ٹبر جنگجو ٹبر چوں سی جنہاں نے اپنا جیون سکھ
گردوارےآں دے تحفظ لئی وقف کیتا ہویا سی ۔ اس نے امرتسر تے مل مارن چ رنجیت دی بوہت
مدد کیتی ۔ اس دے نال 3 ہزار نہینگ سن جہڑے مہاراجہ دی فوج چ شمولیت دے خواہش مند
سن ۔ ایہہ اکالی بعد دیاں جنگی مہماں چ رنجیت سنگھ دی فوج دا اہم اثاثہ ثابت ہوئے ۔
اکالی پھولا سنگھ نوشہرہ دی لڑائی چ افغانیاں ہتھوں ماریا گئیا ۔ اوہ ہوبت پکے عزم
دا انسان سی ، ایتھے تک کہ اسنے چالاکی نال رنجیت سنگھ نوں کپڑے لہا کے اکال تخت دے
ساہمنے کوڑے کھان دی ترغیب دتی (موراں ناں دی مسلمان رقاصہ نال ویاہ پاروں اکالی
مہاراجہ توں ناراض سن ، اس لئی) ۔ مہاراجہ نے اس سزا توں اکال تخت ولوں اعزاز سمجھ
کے قبول کیتا ۔ اس نال اکال تخت سکان چ واہوا واہ واہ وی ہوئی ۔

اگرچہ پھولا سنگھ اک فوجی سی پر کدی کدی اوہ اپنی من مرضی وی کر جاندا ۔ 1815ء چ
اوہ اپنے عقیدت منداں نال امرتسر آیا تے دربار صاحب لئی اکٹھے کیتے گئے 1100 روپیہ
چوں 1000 دا مطالبہ کیتا ۔ ایہہ بیساکھی دا دن سی ۔ اس تے اسدا اپنے مخالفاں نال
جھگڑا ہو گیا تے تن بندے مارے گئے ۔ جدوں مہاراجہ نوںاس معاملے دا پتا لگا اسنے
حکیم امام الدین نوں ایہہ معاملہ نبیڑن دا حکم دتا ۔

فتح دے مگروں رنجیت سنگھ نے ہرمندر صاحب چ حاضری دتی تے مقدس تلاء چ نہایا ۔ امرتسر
دی فتح نال رنجیت سنگھ دی مشہوری چ بوہت وادھا ہویا ۔ بوہت سارے ہندستانی جہڑے ایسٹ
انڈیا کمپنی دی ملازمت چ سن رنجیت سنگھ دی ملازمت چ آ گئے ۔ بوہت سارے بھنگی سردار
رنجیت سنگھ دی فوج چ شامل ہو گئے ۔ اینج لڑن آلی فوج دی اوس ویلے گنتی 31،000 ہو
گئی ۔ رنجیت سنگھ نے مسار چھجو مل نوں امرتسر چ کسٹم کلیکٹر مقرر کیتا ۔ مسار چھجو
مل مہاراجہ دا بوہت وفادار سی تے اسنے مہاراجہ لئی کافی خدمات سرانجام دتیاں ۔
رنجیت سنگھ نے ہرمندر صاحب دی آرائش تے انتظام چ دلچسپی لئی تے صورت سنگھ نوں ایتھے
دا منتظم مقرر کیتا ۔ اس نے ایتھے سنگ مرمر تے سونے دا کم کروایا جس پاروںاسنوں
گولڈن ٹیمپل وی آکھیا جاندا اے ۔ گردوارے دے چڑھدے حصے چ ملمع کاری دا کم رانی سدا
کور نے 1،75،300 روپیہ دے خرچ نال کروایا ۔

انگریزاں نال معاہدہ امرتسر دے مگروں ، جس چ صرف ایہہ طے پایا سی کہ سکھ سلطنت تے
برطانوی ہند وشکار دریائے ستلج سرحد ہوئے گئی ۔ اس نال رنجیت سنگھ لامحالہ طور تے
دریائے ستلج دے لہندے چ علاقےآں دا حکمران بن گئیا ۔ پر کئی چھوٹیاں چھوٹیاں
خودمختار ریاستاں یاں راجواڑے ، جداں راولپنڈی ، پشاور ، ملتان ، کشمیر تے سیالکوٹ
وغیرہ موجود سن جنہاں تے افغانی یاں مقامی سردار حکومت کردے سن ۔ رنجیت سنگھ سبتوں
پہلے کانگڑہ دی وادی ول گیا ، جس نوں راجہ سنسار چند توں گورکھےآں نے کھو لیا سی ۔
رنجیت سنگھ دیاں فوجاں وادی کانگڑا چ گورکھےآں نال لڑ رہیاں سن تے گورکھا آگو امر
سنگھ تھاپا میدان جنگ توں فرار ہو گئیا تے فتح سکھاں دے ہتھ آئی ۔ رنجیت سنگھ قلعے
چ گیا تے اوتھے شاہی دربار لایا جس چ پہاڑی ریاستاں ، چامبا (چمبہ) ، نورپور ،
کوٹلہ ، شاہپور ، گولیر ، منڈی ، سوکت تے کولو دے سردار شامل ہوئے ۔ دیسا سنگھ
مجیٹھیا نوں رنجیت سنگھ نے کانگڑہ دا گورنر مقرر کیتا ۔

اس دے ب عد رنجیت سنگھ نے حکما سنگھ چیمی دی اگوائی چ فوجاں جموں بھیجیاں تے خود
فوج نال خوشاب گیا ۔ خوشاب دے قلعے تے اک بلوچ سردار جعفر خان نے قبضہ کیتا ہویا سی
۔ اس نے شہر چھڈ دتا تے قعلے بند ہو گیا ۔ رنجیت سنگھ نے اسنوں قلعہ چھڈ کے جاگیر
قبول کرن دی پیشکش کیتی ۔ کجھ مہینےآں مگروں اسنے ایہہ پیشکش قبول کر لئی تے قلعہ
چھڈ دتا ۔ اسنوں جاگیر دے دتی گئی تے اپنے ٹبر نال خوشاب چ رہن دی اجازب وی دے دتی
گئی ۔

ایسے دوران افغانستان دے بادشاہ شاہ شجاع نوں کشمیر دے افغانی گورنر عطا محمد خان
نے گرفتار کر لیا ۔ شاہ شجاع دی بیوی وفا بیگم رنجیت سنگھ دے کول پہنچی تے اپنے
شوہر نوں بازیاب کروان دی درخواست کیتی ۔ رنجیت سنگھ کوہ نور ہیرا حاصل کرنا چاہندا
سی اس لئی اوہ راضی ہو گئیا ۔ وفا بیگم دیاں فوجاں نال ہری سنگھ نلوا دی فوج تے
دوجے دستے بھیجے گئے ۔ 1812ء دے اخیر چ سکھ تے افغان فوجاں پیر پنجال ٹپ کے کشمیر
دی وادی چ داخل ہو گیاں ۔ شاہ شجاع نوں سردار نہال سنگھ اٹاریوالا نے اک زیر زمین
پناہ گاہ توں بازیاب کروایا لیا ۔ ہری سنگھ نلوا نوں رنجیت سنگھ نے کشمیر دا نواں
گورنر مقرر کر دتا ۔ شاہ شجاع نے رنجیت سنگھ نوں اپنے گھر مدعو کیتا ۔ وعدے دے
مطابق اک خدمت گار اک پیکٹ لے گے آیا ۔ رنجیت سنگھ پرشوق نظراں نال کوہ نور ہیرے
نوں پیکٹ نوں کھول کے کڈیا جاندا دیکھ رہا سی ۔ اوہ خوشی نال آپے توں باہر ہو گیا
جدوں کوہ نور ہیرا اسدی ہتھیلی تے رکھیا گیا ۔ اوس ویلے اس ہیرے دی قیمت 6 کروڑ
روپیہ سی ۔ ایہہ ہیرا اج کل انگلستان چ اے تے ملکہ برطانیہ ایلزبتھ II دے تاج چ
لگیا ہویا اے ۔

ایسے ویلے دے لاگے رنجیت سنگھ دے جرنیلاں ہری سنگھ نلوا تے دیسا سنگھ مجیٹھیا نے
اٹک دے قلعے تے وی مل مار لیا ۔ ہن رنجیت سنگھ دے اقتدار تھلے پنجاب دیاں سرحداں
ستلج توں اٹک تک تے کشمیر توں قصور تک ہو گیاں سن ۔ 1817ء دے شروع چ رنجیت سنگھ نے
دیوان بھوانی داس دی اگوائی چ کجھ دستے ملتان بھیجے ۔ بھوانی رام نے شہر دا محاصرہ
کر لیا ۔ اس نے نواب نال اک خفیہ معاہدہ کر لیا جہڑا رنجیت سنگھ نوں نواب نوں طلب
کرنے تے معزول کرن دا اختیار دیندا سی ۔ رنجیت سنگھ نے اک نویں مہم اتپنے پتر کھڑک
سنگھ دی قیادت چ گھلی ۔ اس نے راوی ، چناب تے جہلم دریاواں تھانیں کشتیاں راہیں
سامان رسد پہنچان دا بندوبست کیتا ۔ پیغام تے خط گھلن دا انتظام اس طراں دا کیتا سی
کہ مہاراجہ تک ملتان توں گھلے گئے خط ، حبراں تے پیغام دن چ کئی وار پہنچدے سن ۔

ملتان دا قلعہ نواب مظفر خان علاقے دے چند اک مضبوط تریں قلعےآں چوں اک سی ۔ تے
نواب نے بوہت بہادری نال ملتان دا دفاع کیتا ۔ کھڑک سنگھ دیاں فوجاں اس دے دوالے
کھڑیاں سن پر اوہناں نوں قلعہ فتح کرن دی کوئی راہ نئیں لبھ رہی سی ۔ رنجیت سنگھ نے
اک وڈی توپ زمزمہ [[اکالی پھولا سنگھ دی نہینگ رجمنٹ نال بھیجی ۔ زمزمہ نے موثر
گولے سٹے تے شہر قلعے دا پھاٹک اڑا دتا ۔ اکالی پھولا سنگھ نے اچانک پیش قدمی کر کے
قلعے تے مل مار لیا ۔ مٹیالی داڑھی آلا نواب مظفر خان ہتھ چ تلوار پھڑے اسدے راہ چ
لڑں لئی کھڑا سی تے لڑدا ہویا شہید ہو گیا ۔ اسدے 5 پتر وی لڑدے ہوئۓ مارے گئے ۔ دو
بچ جان آلے پتراں نوں رنجیت سنگھ نے جاگیراں دتیاں ۔ اینہاں دیاں اولاں اج وی
پاکستان اینہاں علاقےآں دیاں مالک نیں ۔ شہزادہ کھڑک سنگھ نے جودھ سنگھ خالصہ نوں
600 دی نفری نال ملتان دے قلعے دی حفاظت لئی چھڈیا ۔ ہن رنجیت سنگھ دی دکھنی سرحد
ملتان سی ۔ 1818ء چ رنجیت سنگھ نے روہتاس ، راولپنڈی تے حسن ابدال وی فتح کر لئے ۔
فیر اسنے دریاۓ سندھ پار کر کے پشاور تے مل مارن دے منصوبے تشکیل دتے ۔ 1819ء چ
رنجیت سنگھ نوں سرینگر تے مڑ حملہ کرنا پیا ۔ اس واری اسنے دیوان موتی داس نوں
گورنر بنایا تے شام سنگھ اٹاریوالا ، جوالا سنگھ پڈھانیا تے مسار دیوان چند نوں
وادی چ مہماں لئی مدد لئی چھڈ آیا ۔ سکھ سلطنت دے دوارن دس گورنراں نے وارو وار
کشمیر دا انتظام سمبھالیا ۔ جنہاں چوں اک شہزاڑہ شیر سنگھ سی جسنے سکھ سلطنت دے
جھنڈے نوں لداخ تک لہرایا ۔ لداخ دی وادی دی فتح نال ، جہڑی کہ بوہت جنگی اہمیت دی
حامل سی ، سرحداں چین دے اثر توں محفوظ ہو گئیاں ۔ شیر سنگھ نے جنرل زوراور سنگھ
تبت ول پیش قدمی لئی گھلیا ۔ گورو تے روڈوک تے مل مار لیا گیا تے سکھ فوج نے حملہ
کر دتا ۔ تبت دی حکومت نے زورآور سنگھ نال اک معاہدے تے دستخط کیتے ۔

1807ء چ رنجیت سنگھ نے تارا سنگھ گھیبا ، جہڑا کہ مر چکیا سی ، دے علاقے اپنی سلطنت
چ شامل کر لئے ۔ اس دی بیوہ نوں باہر کڈ دتا گیا تے ریاست بغیر کسے مزاحمت دے رنجیت
سنگھ دی سلطنت چ شامل ہو گئی ۔ ایہہ اینہاں سرداراں لئی خطرے دی گھنٹی سی جہڑے
اپنیاں نکیاں نکیاں ریاستاں قائم رکھن دے خاب ویکھ رہے سن ۔ اس نال مالوہ دے
سرداراں نوں خطرہ پے گئیا کہ مہاراجہ ہن اوہناں نوں باجگزار بنن لئی مجبور کرے گا ۔

رنجیت سنگھ دے جرنیل دیوان موکھم چند نے ستلج پار کر کے فیروزپور لاگے وادنی تے مل
مار لیا تے فیر آنندپور ول رح کر لیا ۔ اس نال مالوہ دے سرداراں نوں ہور تشویش ہو
گئی ۔ اینہاں نے لہور دربار دے خلاف ایکا کر لیا تے انگریزاں نال گٹھ جوڑ کر لیا ،
جہڑے اینہاں دیاں سرداریاں قائم رکھن چ اینہاں دی مدد کر سکدے سن ۔ اینہاں نوں
انگریزی حکومت نال گٹھ جوڑ چ اپنی بقا نظر آندی سی ۔

مالوہ دے سرداراں نے اک بیٹھک کیتی تے دلی چ انگریز ریزیڈنٹ سیٹون نال ملے ۔ اینہاں
نے ریزیڈنٹ توں اپیل کیتی کہ اوہناں نوں رنجیت سنگھ دے ارادےآں دے خلاف تحفظ دتا
جائے ۔ اینہاں نے دعوہ کیتا کہ ستلج توں اورلے بنھے دے علاقے ہمیشہ دلی حکومت دے
زیر اقتدار رہے سن تے ہن انگریز دلی دے تخت تے قابض نیں اس لئی انگریزاں نوں اس
علاقے نوں تحفظ دینا چاہیدا اے ۔ ریزیڈنٹ نے اینہاں گل بات بوہت غور نا سنی ، پر
اوہ اس موقعے تے اینہاں دی کوئی مدد نئیں کر سکدا سی ۔

مارچ 1808ء چ گورنر جنرل لارڈ منٹو نے لکھیا "اگرچہ اصولی طور تے اسیں دلی طور تے
ریاستاں ، جنہاں نال اسیں اتحاد دی شرائط پاروں دور آں ، دے معاملات ، جھگڑےآں چ
اسیں منصفانہ طور تے اجتناب برتدے آں تے مصیبت چ گھریاں تے اپنا وجود قائم رکھن دی
جدوجہد رکھن آلیاں نوں مکمل یعقین دواندے آں ۔

نکے علاقے جہڑے اپنے طاقتور گوانڈھی کولوں اپنا تحفظ نئیں کر سکدے دے سرداراں لئی
ساڈا تحفظ موجود اے ، دفاعی پالیسی دی ضرورت لئی شاید اسیں عام اصولاں چ وقتی
تبدیلی بارے اسیں سوچ سکدے آں ۔ کیونجے اس نوں نظر انداز کرنا شاید وڈا خطرہ ہوئے ۔
تے لہور دے راجہ دے ستلج تے ساڈے علاقےآں وچکار ریاستاں نوں تسخیر کرن دے اقدامات ،
موجودہ حالات توں مختلف حالات چ ، خود تحفظی دی بنیاد تے کوئی مسئلہ کھڑا کر سکدا
اے ۔ برطانوی طاقت ایسف کسے پروجیکٹ دی تکمیل نوں روکن لئی ٹھیک حق تے ہوئے گی ۔

برطانوی رنجیت سنگھ نال اپنے تعلقات نوں خراب نئیں ہون دینا چاہندے سن ۔ حالانکہ
ریزیڈنٹ نے سکھ سرداراں نوں لہور دربار نال اینہاں دے معاملات چ برطانوی اثر و رسوخ
دی کوئی یعقین دہانی نئیں کروائی سی ، پر اوہناں نوں گھٹوگھٹ ایہہ امید سی کہ
برطانوی حکام نوں اینہاں نال ہمدردی اے تے جدوں ضرورت ہوئی مدد توں انکار نئیں ہوئے
گا ۔

برطانوی ایجنٹ نے ستلج پار دیاں ریاستاں دے سرداراں نوں نقطہ دسیا کہ لوڑ پین تے
اینہاں نوں اکلےآں نئیں چھڈیا جائے گا ۔

اس جواب نال سردار مطمعن نئیں سن ۔ اینہاں نے رنجیت سنگھ دی سلطنت ودھان دی پالیسی
توں بچن لئی ہور طریقےآں بارے سوچیا ۔ رنجیت سنگھ سیاسی کھیڈ کھیل رہیا سی ۔ اسنے
اپنے نمائندے ستلج پار ریاستاں دے سرداراں ول بھیجے تاکہ اوہ ہور پریشان نا ہون تے
ٹھنڈے پے جان ۔

بعد چ انگریزاں دے ونجیت سنگھ وچکار امرتسر چ اس مسئلے دے حل لئی اک معاہدہ طے پاپا
جس دی رو نال دریائے ستلج رنجیت سنگھ دی سلطنت دی سرحد قرار پایا ۔ اس معاہدے دے
بعد ستلج پار ریاستاں دے سرداراں دیاں فکراں مکیاں تے انگریزاں تے رنجیت سنگھ دے
تعلقات وی بہتر ہو گئے ۔

رنجیت سنکھ دی تاج پوشی 12 اپریل 1801ء چ ہوئی ۔گرو نانک دی اولاد چوں اک سکھ صاحب
سنگھ بیدی نے تاج پوشی دی رسم دا ادا کیتی ۔ 1799ء تک اسدا راجگھر گجرانوالہ رہیا ۔
1802ء چ رنجیت سنگھ نے اپنا راجگھر لہور منتقل کر لیا ۔ رنجیت سنگھ ہوہت گھٹ چر چ
اقتدار دی پوڑھی چڑھ گیا ، اک کلی مسل دے سردار توں پنجاب دا مہاراجہ بن گیا ۔

اس دے مگروں کجھ چر ایہہ افغانیاں نال لڑدا رہیا تے اینہاں نوں پنجاب توں باہر کڈ
دتا تے پشاور سمیت کئی پشتوں علاقےآں تے مل مار لیا ۔ اسنے 1818ء چ پنجاب دے دکھنی
علاقےآں تے مشتمل علاقے ملتان تے پشاور تے مل ماریا ۔ 1819ء جموں تے کشمیر وی اسدی
سلطنت چ آ گئے ۔ اینج رنجیت سنگھ نے اینہاں علاقےآں توں مسلماناں دے اک ہزار سالہ
اقتدار دا خاتمہ کر دتا ۔ اس نے آنند پور صاحب دے اتلے چ پہاڑی ریاستاں نوں وی فتح
کیتا ، جنہاں چ سبتوں وڈی ریاست کانگڑا سی ۔

جدوں رنجیت سنگھ دا وزیر خارجہ فقیر عزیزالدین برطانوی ہندستان دے گورنر جنرل لارڈ
آکلینڈ نال شملہ چ ملیا ، لارڈ آکلینڈ نے قفیر عزیو الدین کولوں پچھیا ، مہاراجہ دی
کیہڑی اکھ انھی اے ۔ عزیزالدین نے جواب دتا مہاراجہ سورج وانگ اے تے سورج دی اکو
اکھ اے ۔ اس دی اکو اکھ دی چمک تے تابانی اینی اے کہ مینوں کدی اسدی دوجی اکھ ول
دیکھن دی جرات ای نئیں ہوئی۔ گورنر جنرل اس جواب توں اینا خوش ہویا کہ اسنےاپنی
سونے دی گھڑی عزیزالدین نوں دے دتی ۔

رنجیت سنگھ دی سلطنت سیکولر سی تے اسدی رعایا دے کسے اک بندے نال وی اسدے مذہب
پاروں امتیازی سلوک نئیں کیتا گئیا ۔ مہاراجہ نے سکھ مت نوں کدی وی اپنی رعایا تے
مسلط نئیں کیتا ۔

نکئی سردار خزان سنگھ دی دھی ، مہاراجہ رنجیت سنگھ دی رانی راج کور نے 1802ء ج
رنجیت سنگھ دے پتر کھڑک سنگھ نوں جمیا ۔ جس تے اک وڈا جشن منایا گئیا ۔جشن دے مگروں
رنجیت سنگھ تے اپنے اتحادی فتح سنگھ آہلووالیا نال ڈسکہ ول کوچ کیتا ۔ قعلے تے مل
مارن دے بعد رنجیت سنگھ نے ایتھے پولیس چوکی قائم کیتی تے لہور واپس پرت آیا ۔ تے
اوس ویلے جسا سنگھ بھنگی نے مقامی ومینداراں نال رل کے بغاوت کر دتی تے چنیوٹ دے
قلعے تے مل مار لیا ۔ رنجیت سنگھ اپنی فوج نال اوتھے پہنچیا تے کجھ مزاحمت دے بعد
قعلے تے رنجیت سنگھ دیاں فوجاں نے مل مار لیا ۔

کجھ چر مگروں قصور دے پٹھان سردار نے اک نویں مصیبت کھڑی کر دتی ۔ اس نے افغانیاں
دی اک وڈی فوج تیار کیتی تے رنجیت سنگھ دے علاقے چ کجھ پنڈاں نوں لٹ لیا تے ہور لٹ
مار دی تیاری شروع کر دتی ۔ رنجیت سنگھ نے فتح سنگھ اہلووالیا نوں قصور پہنچن دا
حکم دتا کیونجے نواب نے معاہدے دی خلاف ورزی کیتی سی تے رنجیت سنگھ اپنی فوج نال
اسدے پچھے آ گیا ۔ نواب نے کافی مزاحمت دا مظاہرہ کیتا تے پٹھان قلعہ بند ہو گئے
کیونجے اوہ کھلے میدان چ سکھ فوج دا مقابلہ نئیں کر سکدے سن ۔ اس دوران بوہت سارے
افغان مارے گئے تے قلعے تے سکھاں دا قبضہ ہو گیا تے باقی پٹھاناں نوں وی موت دے
گھاٹ اتار دتا گئیا ۔ نواب نے ہتھیار سٹ دتے ،اسنوں معاف کر دتا گیا تے وعدہ کیتا
گیاکہ اوہ اپنے عہدے تے بحال رہے گا ۔ نواب نے اک وڈی رقم دا نذرانہ پیش کیتا تے
تاوان جنگ وی ادا کیتا ۔ نواب دے دتے نذرانے نوں فتح دی خوشی چ غریباں چ ونڈ دتا
گیا ۔

اک چھوٹے وقفے دے مگروں مہاراجہ نے جالندھر دوآب ول پیش قدمی کیتی ۔ تے اپنے راہ
کئی علاقے نوں اپنی سلطنت چ شامل کیتا ۔ اس نے پھگوارہ تے وی مل ماریا تے اس قصبے
نوں فتح سنگھ آہلووالیا نوں دے دتا ۔ اس دے بعد اوہ کپورتھلہ گیا تے اوتھے اسنوں
پتا لگا کہ ریاست کانگڑہ دا راجہ سنسار چند بجواڑا تے ہوشیارپور چ داخل ہو گئیا اے
۔ رنجیت سنگھ نے راجہ سنسار چند نوں اینہاں دونہاں علاقےآں توں کڈ کے ایتھے اپنیاں
فوجی چوکیاں قائم کیتیاں ۔ اس ویلے رنجیت سنگھ اک وڈی طاقت بن گیا سی ۔ واپسی تے
رنچیت سنگھ تے کئی سکھ سرداراں نوں اپنی اطاعت چ لیاندا ، جنہاں چ تارا سنگھ گھیبا
، امرتسر دا دھرم سنگھ تے فاضل پور دا بدھ سنگھ شامل سن ۔

رنجیت سنگھ نے اپنے پتر کھڑک سنگھ دی منگنی کنہیا مسل دے سردار جےمول سنگھ دی دھی
چاند کور نال کیتی ۔ جس تے پوری سلطنت ج جشن منایا گیا تے رقص دیاں محفلاں سجائیاں
گئیاں ۔ ایہوجہی ای اک محفل چ رنجیت سنگھ اک مسلمان رقاصہ موراں دے عشق چ گرفتار ہو
گیا تے بالآخر اس نال ویاہ کر لیا ۔ اس دا رنجیت سنگھ تے بوہت اثر و رسوخ سی تے مور
دی مورت آلے سکے اس شادی دی خوشی چ ڈھالے گئے ۔ مہاراجہ موراں نال گردوارہ ہردوار
گیا ۔ چاند کور نے رنجیت سنگھ دے پوتے نونہال سنگھ نوں جنم دتا ۔

اس ویاہ نال سلطنت ج اک طوفان اٹھ آیا ۔ سکھاں دی اس ویاہ تے رائے بوہت سخت سی ۔
مہاراجہ نوں اکال تخت توں بلاوہ آیا ۔ اوتھے مہاراجہ نے معافی منگی ۔ اس نے پنچ
پیارےآں ، جنہاں دے حکم تے اسنوں بلایا گیا سی ، نوں تحائف دتے ۔ اینہاں نے رنچیت
سنگھ نوں سزا سنائی جہڑی اسنے خوشی خوشی قبول کر لئی ۔ پنج پارے مہاراجہ دی
فرمانبرداری توں بوہت خوش سن تے اس نال ہمدردی دا رویہ اختیار کردے ہوئے اینہاں نے
مہاراجہ دا 1 لکھ 25 ہزار نانک شاہی روپیئے دا جرمانہ قبول کر لیا ۔

موراں دا رنجیت سنگھ تے اثر و رسوخ صرف کجھ چر لئی سی ۔ مہاراجہ نے موراں نوں
پٹھانکوٹ گھل دتا جتھے اسنے اپنے جیون دے کئی سال تنہائی چ گزارے ۔

رنجیت سنگھ نے اک سیکولر ریاست قائم کیتی سی جتھے ہندو ، مسلمان ، سکھ سب نال
اکوجہا سلوک ہندا سی ۔ بوہت سارے قابل مسلمان تے ہندو مہاراجہ دی ملازمت چ سن تے
مہاراجہ سب دیاں مذہبی تقریباں چ شامل ہندا سی ۔ دسہرہ ، ہولی ، بسنت تے دیوالی
ورکے تہوار جوش خروش نال منائے جاندے تے مہاراجہ اینہاں چ شامل ہندا ۔ اماوس تے
بیساکھی دے موقعےآں تے مہاراجہ اپنی رعایا دے نال امرتسر دے مقدس تلاء(تالاب) چ
ڈبکیاں لیندا ۔ رنجیت سنگھ سیکولر کردار پاروں ای اسدی رعایا اس نال وفادار سی تے
اس دا احترام کردی سی ۔

سکھ سلطنت چ سکھاں دے علاوہ دوجے دھرماں دے لوک وی اعلی احتیارات دے عہدے تے لائے
گئے ۔ جنہاں چ مسلمان ، سکھ ، ہندو برہمن شامل سن ۔ رنجیت سنگھ دی فوج دا اک حصہ
سعائیاں تے مشتمل سی ۔ 1831ء چ رنجیت سنگھ نے برطانوی ہندستان دے گورنر جنرل لارد
ولیم بینٹینک نال مذاکرات لئی اک وفد شملہ بھیجیا ۔ سردار ہری سنگھ نلوا ، فقیر
عزیزالدین تے دیوان موتی رام -- اک سکھ ، اک مسلمان تے اک ہندوآں دا نمائندا—اس وفد
دے سربراہ مقرر کیتے ۔

سکھ سلطنت چ ہر کوئی اک جہا نظر آندا ہر کوئی داڑھی رکھدا تے سر تے پگ بنھدا ۔
پنجاب آن آلے سیاح تے دوجے لوک بوہت حیران ہندے ۔ بوہتے غیر ملکی ہندستان ، جتھے
مذہب تے ذات پات دے فرقاں نوں بوہت اہم سمجھیا جاندا سی ، توں گھم پھر کے پنجاب
آندے ۔ اس لئی اینہاں نوں یعقین کرنا مشکل سی کی سرکار خالصہ جی چ ہر کوئی اکو جہا
نظر آندا اے ، حلانکہ اوہ ایتھے سارے سکھ نئیں سی ۔ سکھاں دے بارے چ عام طور تے
سمجھیا جاندا اے کہ اوہ اپنے ملازماں تے اپنے اقتدار چ رہن آلے لوکاں نوں سکھ مت چ
آن لئی مجبور نئیں کردے سن ۔ سکھاں تے اینہاں دے حکمراناں تے ہر مذہب دے بزرگاں دا
اکو جہا احترام کیتا ۔ ہندو جوگی ، سنت ، سادھو تے بیراگی ، مسلمان فقیر تے پیر تے
سعائی راہب سارے سکھ سلطنت توں فیض یاب ہندے رہے ۔ سوائے مسلمان مذہبی رہنماواں دے
، جنہاں نوں سکھ شک شبے دی نگاہ نال دیکھدے سن ، جہڑے مذہبی جنونیاں دے طور تے جانے
جاندے سن ۔

سکھ اپنیاں لڑائیاں چ ، ہندستان تے باہر دے حملہ آوراں وانگ کدی وی سفاکی دے مرتکب
نئیں ہوئے ۔ ایہہ وی سچ اے سکھ افغاناں دے خلاف حسد تے بغض رکھے سن ، جہڑا افغاناں
دے اینہاں دے خلاف دہائیاں تک کیتیاں گئیاں جنگاں دے پاروں سی جنہاں چ سکھاں نوں
عبرتناک شکستاں ہوئیاں سن ۔ اس توں پہلے مغلیہ سلطنت دے خلاف وی سکھ جنگاں چ حصہ
لیندے رہے تے پنجاب چ شورشاں برپا کردے رہے ، جس پاروں مغلاں نے وی اینہاں دے خلاف
مہماں بھیجیاں تے اینہاں دی سرکوبی کیتی ۔ سکھ مغلاں تے افغاناں توں ایسے لئی نفرت
کردے سن کہ اوہناں نے سکھاں دی ہر شورش چاہے اوہ اینہاں کلےآں دی ہوئے یاں مرہٹےآں
نال رل کے ہوئے ، نوں سختی نال کچل کے امن امان قائم کر دتا سی ۔ رنجیت سنگھ دے پیؤ
تے دادے دے جیون چ افغاناں نے سکھاں نوں سختی نال دبائی رکھیا تے اینہاں تے کافی
سختیاں وی کیتیاں ۔ اس دے باوجود سکھاں دی حکمرانی چ اس قسم دیاں سختیاں کسے تے وی
نئیں کیتیاں گئیاں ۔

دو یورپی ، وینٹورا ، اک اطالوی تے جین فرانسس الارڈ ، اک فرانسیسی 1822ء چ سکھ فوج
چ ملازمت دے حصول لئی لہور آئے ۔ دونہاں نے نیپولین دی اگوائی چ فرانس دی شاہی فوج
ج ملازمت کیتی سی ۔ نیپولین دی واٹرلو دی لڑائی چ شکست دے مگروں اینہاں نے فرانسیسی
فوج دی ملازمت چھڈ دتی تے یورپ چھڈ کے چھڑدے ول قسمت آزما نکل گئے ۔ اینہاں نے
رنجیت سنگھ دے دربار دی شان تے شوکت دیاں کئی کہانیاں سنیاں سن ، اس لئی اوہ لہور
ویکھن لئی آئے ۔ رنجیت سنگھ اگرچہ پڑھیا لکھیا نئیں سی پر بوہت عقلمند تے ذہین سی ،
اوہ نیپولین دے کارنامےآں بارے جاندا سی ۔ پنجابی تریخ دان اینہاں دا موازنہ کردے
ہوئے رنجیت سنگھ نوں چڑھدے دا نیپولین وی آکھ جاندے نیں ۔ رنجیت سنگھ اینہاں دونہاں
یورپیاں نوں ملیا تے اینہاں کولوں اینہاں دے سفر دا مقصد تے سابقہ ملازمت بارے
پچھیا ۔ رنجیت سنگھ نے اینہاں فوج اپنی فوج دی پریڈ دکھائی ۔ اپریل 1822ء چ اینہاں
نے رنجیت سنگھ نوں اسدی فوج چ شمولیت لئی خط لکھیا ۔ اینہاں شپاہیاں تے مہاراجہ
وچکار رابطے فرانسیسی بولی چ ، فقیر نورالدین راہیں ہوئے جہڑا فرانسیسی ، انگریزی ،
فارسی تے کئی دوجیاں بولیاں جاندا سی ۔ مہاراجہ اس گل نوں یعقینی بنانا چاہندا سی
کہ اینہاں لوکاں دا انگریزاں نال کوئی رابطہ نئیں ، جدوں اسنوں سو فیصد اس دا یعقین
ہو گیا تے اسنے اینہاں نوں کلے کلے 500 گھڑسوار دستے دی کمان دے دتی ۔ اینہاں دی
کمان چ کجھ پورپی (بہاری) تے گھبلے صوبےآں دے ہندو سن جہڑے رنجیت سنگھ دی ملازمت چ
سن ۔ اوہ ساری سکھ فوج نوں یورپی طرز دی جنگی تربیت وی دیندے سن ۔

وینٹورا دی فوج نوں 'فوج خاص' آکھیا جاندا سی ، تے کجھ چر مگروں الارڈ نوں فرانسیسی
سپاہیاں دا دستہ قائم کرن لئی آکھیا ۔

رنجیت سنگھ نے اینہاں نال معاہدہ کیتا سی کہ یورپی طاقتاں تے مہاراجہ وچکار جنگ دی
صورت چ اینہاں نوں سرکار خالصہ نال وفادار رہنا پغے گا تے رنجیت سنگھ ولوں لڑنا پئے
گا ۔ تے اینہاں نوں لمبیاں داڑھیاں رکھنیاں تے وڈے گوشت تے تماکھو توں پرہیز کرنی
پئے گی ۔ رنجیت سنگھ نے وینٹورا تے الارڈ نوں رہائش تے شاندار تنخواہ مقرر کیتی ۔
وینٹورا نوں 40،000 روپیئے دتے گغے جدوں اسنے لدھیانہ دی اک مسلمان کڑی نال ویاہ
کیتا ۔ بعد چ وینٹورا دی دھی نوں دو پنڈ جاگیر دے صور تے دتے گئے ۔ وینٹورا نے لہور
چ خوبصورت فرانسیسی طرز تعمیر دا اک گھر بنوایا جہڑا حالے وی انارکلی دے نیڑے موجود
اے ۔

1822 وچ جن دو بدیسی افسراں مہاراجہ دی فوج نوں بہوں تگڑا کیتا اوہناں وچ جین
فرانکوئیس الارڈ (J F Allard) تے جین بیپٹائس وینتورا شامل سن۔ الارڈ تے فرانسیسی
سی اتے وینتورا اطالوی یعنی اٹلی دا۔ دونوں وڈے خانداناں دے سپوت سن اتے نپولین دی
فوجاں دے تگڑے افسر وی۔ نپولین دے ہارن توں بعد الارڈ مصر تے ونتورا ایران توں دوڑ
کے لہور چلے آئے۔ کیونجے اس ویلے لہور ہی رہندی دنیا وچ انگریز دے خلاف وڈا مورچہ
تھیندا سی۔ دونوں ہرات، کندھار، کابل تے پشور توں ہوندے ہوندے لہور دربار اپڑے۔
مہاراجہ وی بوت ہشیار سی ، تاں مارے اس پورے 60 دن دواں دی تفتیشاں کیتیاں۔ انہاں
دوناں نوں ہر طرح ڈھک پرکھ کے فیر فوجاں وچ ملازمتاں دتیاں۔

الارڈ نوں آکھیا توں انج ہی کیولری فوج اسار جنج یورپ وچ ہوندی سی۔ وینتورا نوں فوج
خاص دی تربیتاں دا آکھیا کیونجے ایہہ مہاراجہ دی فوج دا اہم ترین دستہ سی۔ ہورے
آرمڈ کور ہی ہوئے اپنے زمانے دی۔

دوناں نوں 30 ہزار سالانہ تنخواہاں تے رکھیا گیا۔ جس تھاں تے الارڈ نوں گھر دتا گیا
اتوھے انگریز دور وچ کپور تھلہ ہاؤس بنوا دتا گیا سی۔ ایہہ بلڈنگ اج وی پرانی انار
کلی وچ جین مندر نوں جاندے ہوئے کھلوتی ہوئی ہے۔ ایس تھاں نوں مہاراجہ دے زمانے وچ
کڑی باغ آکھیا جاون لگیا سی۔ ایس ناں دی وجہ ایہہ سی پئی ایتھے الارڈ ہوراں دی دھی
رانی دفن سی۔ میرا خیال ہے جدوں اسی ٹولنٹن مارکیٹ توں اندر، پرانی انار کلی آندے
آں تاں سجے پاسے ایہہ قبر اج وی ہین۔ تھوڑی اگے چوک توں پار کپور تھلہ ہاؤس ہے۔
ایدا مطلب ایہہ ہے پئی ایہہ سب مہاراجے دے دور وچ اکو تھاں ہو سی۔

وینتورا انار کلی دے مقبرے والی تھاں وچ رہندا سی۔ دوناں افسراں نیں پنجابی فوج وچ
بڑی ترقی کیتی تے جرنیل بنا دتے گئے۔ الارڈ نوں پنجاب دی ترقی دے حوالے نال وڈے
انعام وی دتے گئے۔ الارڈ ہوراں اک کشمیری پنجابی زنانی نال ویاہ کر لیا اتے اس دے
بہوں بچے سن۔ الارڈ دی جس دھی رانی دے ناں تے ایس تھاں نوں کڑی باغ آکھیا جاندا سی
اوہ وی اس دی کشمیری پنجابی ووہٹی وچوں ہی سی۔ الارڈ چھٹیاں لے کے فرانس وی گیا سی۔
جدوں اوہ واپس لہور اپڑیا تے اس کول فرانس دے پادشاہ لوئیس فلپ دا خط سی جہیڑا
پنجاب دے مہاراجہ رنجیت سنگھ دے ناں سی۔ ہورے ایہہ خط آج وی پنجاب آر کائیو وچ
محفوظ ہوئے۔ پنجاب آرکائیو وچ مہاراجے دے بہوں خط پتر پئے نیں باہرلے حاکماں دے ناں
لکھے ہوئے وی اتے باہرلے حاکماں دے مہاراجہ دے ناں لکھے پتر وی۔ الارڈ ہوری تے 1838
وچ پشور وچ پورے ہو گئے سن پر انہاں نوں لہور دفنایا گیا سی، شہر لہور دی کندھ دے
باہر۔ دوجے پاسے وینتورا نے فوج خاص نوں بڑے سوہنے طریقے نال ٹرینڈ کیتا اتے 4
انفنٹری بٹا لیناں اتے دو کیولری بنائیاں۔ اس فوج نوں پہاڑاں وچ لڑن لئی جہیڑی
خصوصی تربیتاں دتیاں اس نال بہوں مہماں وچ پنجابی فوج نوں کامیابیاں ملیاں۔

اک گل ہوروی سی جہیڑی مہاراجہ نوں معلوم سی۔ مقامی جھگڑیاں وچ آپسی اعتماداں دے
گھاٹے ودھ جاندے نیں اتے دو نویں دھر اک دوجے نوں برداشت نہیں کریندے سگوں باہرلے
دی منصفی تے راضی تھی جاندے نیں۔ ایس نوں وی مہاراجہ بڑیاں تھاواں تے ورتیا اتے
بدیسی افسراں نوں عہدے دے کے مقامی جھگڑے نبیڑے۔ ایہہ کم 1849 مگروں انگریز وی کیتا
پر ایس دا موڈھی مہاراجہ ہی سی۔ ایہہ مہاراجہ ہی سی جس دی خواہش سی پئی بدیسی افسر
پنجاب وچ مستقل ٹھکانے بنا لین اتے ایتھے دے ہی ہو جاون۔

رنجیت سنگھ نے اپنی سلطنت دے کافی سارے اعلی عہدےآں تے قابل انگریز تعنات کیتے سن ۔
جنہاں چوں کجھ ؛ فیٹزروئے ، گلمور ، لیسلی ، ہاروے تے فولکیس وئیرہ سن جنہاں نے سول
تے فوجی خدمات سرانجام دتیاں ۔

رنجیت سنگھ دے ویلے چ لہور غیر ملکیاں لئی بوہت کشش رکھدا سی ۔ اوہ ساری دنیا چوں
لہور دی شہرت سن کے تے مہاراجہ دی دریا دلی تے مہمان نوازی تے شخصیت دیاں خوبیاں سن
کے لہور دا رخ کردے ۔ اس دے ویلے بوہت سارے مشہور غیر ملکی سیاح تے دوجے لوک لہور
تے سکھ سلطنت دے دوجے حصےآں چ آئے ۔ بوہت سارے سیاحاں نے اپنیاں کتاباں چ رنجیت
سنگھ دی فراخدلی تے عالی ہمتی ، چنگے طور طریقے تے ذہنی بیداری بارے لکھیا ۔ اوہ
ہمیشہ غیرملکیاں نال خوشدلی تے خلوص نال ملدا ۔

سن 1821ء دیاں گرمیاں چ ایسٹ انڈیا کمپنی دے گھوڑےآں دے اصطبلاں دا سپرنٹنڈنٹ ولیم
مورکروفٹ رنجیت سنگھ دے دربار چ آیا ۔ اسدی خاطر مدارت لئی 100 روپیہ روزانہ دا
الاؤنس مقرر کیتا گیا ۔ اسنوں سکھ فوج دا معائنہ کروایا گیا ، اوہ خالصہ فوج دے نظم
تے ضبط توں بوہت متاثر ہویا ۔ اسنے رنجیت سنگھ دے شاہی اصطبلاں دا دورہ وی کیتا تے
رنجیت سنگھ دے کچھ گھوڑےآں نوں دنیا دے بہترین گھوڑے دسیا ۔ رنجیت سنگھ دی سلطنت دا
دورہ کر کے مور کروفٹ روسی سلطنت تے خانان بخارا گیا ۔

بخارا توں واپسی تے اوہ روس دے شہزادے نیسلرود دا خط لیایا ، جس زار روس دا نیک
خواہشات دا پیغام سی ۔ اس روس دی رنجیت سنگھ دی سکھ سلطنت نال تجارتی تعلقات دی
خواہش دا ذکر وی سی تے پنجاب دے تاجراں نوں روسی سلطنت چ جی آیاں نوں تے تحفظ دی
یعقین دہانی کروائی گئی سی ۔

رنجیت سنگھ دے دربار چ آن آلا اک ہور مشہور سیاح بارون چارلس ہوگل سی ، جہڑا جرمنی
دا سائنسدان سی ، جس نے پنجاب تے کشمیر دے علاقےآں چ بوہت سارے سفر کیتے ۔ اسنے
اپنی کتاب چ لکھیا سی کہ رنجیت سنگھ دی حکمرانی چ پنجاب ، انگریزاں دی علمداری دے
ہندستانی علاقےآں توں زیادہ محفوظ سی ۔ اسنے رنجیت سنگھ نال اپنی گل بات وی تحریر چ
لیاندی ، جس چ اوہ ہوگل توں بوہت سارے سوال پجھدا سی ۔ رنجیت سنگھ ہوگل کولوں جرمن
فوج تے جرمنی دی فرانس نال لڑائی بارے پچھدا ۔ اوہ ہوگل کولوں پچھدا کہ اسدا دا سکھ
فوج بارے کیہہ خیال اے تے کیہہ ایہہ کسے یورپی فوج نال لڑن دی حثیت چ اے ۔

اک فرانسیسی سیاح وکٹر جیک مونٹ گل بات تے اسدی تیز پچھان دی تعریف کردا سی ۔ اسنے
اپنی کتاب چ لکھیا کہ رنجیت سنگھ میرے دیکھن چ تقریبا پہلا ہندستانی اے جہڑا تجسس
رکھدا اے تے اسنے میرے کولوں ہندستان ، یورپ ، نیپولین تے دوجے بوہت سارے موضعاں تے
سینکڑاں ہزاراں سوال کیتے ۔

ہوبت سارے سعائی مشنری وی رنجیت سنگھ دے دربار چ آئے ، تے کئیاں نے کانونٹ سکول تے
گرجے اسارن دی اجازت منگی ، پر اسنے انکار کیتا ۔ اسنے اینہاں نوں پنجابی بولی
پڑھان لئی آکھیا ۔ رنجیت سنگھ دے مگروں پنجاب تے انگریزاں دے مل دے بعد پورے پنجاب
چ تھاں تھاں کانونٹ سکول تے گرجے بھانویں بنائے گئے ۔

رنجیت سنگھ اک خیر خواہ راجہ سی ۔ حالانکہ پنجاب دی حکومت سرکار خالصہ جی کہلاندی
سی پر کسے گھٹ گنتی یاں ودھ گنتی تے کوئی قنون مسلط نئیں کیتا گیا سی ۔ رنجیت سنگھ
دے ویلے سکھ سلطنت چ سکھاں دی گنتی 15 فیصد سی تے ہندو 25 فیصد سن ۔ سبتوں بوہتی
آبادی مسلماناں دی سی جہڑی کل آبادی دا 60 فیصد سن ۔ رنجیت سنگھ نے 40 سال سیکولر
بنیاداں تے حکومت کیتی ۔ اوہ رمضان چ مسلماناں نال روزے رکھدا تے ہندوآں نال دیوالی
وی کھیلدا ۔ تے تقریبا ہر مہینے امرتسر چ ہرمندر صاحب دے مقدس تلاء چ نہان وی جاندا
۔

لہور دے اک غریب مسلمان نے قرآن مجید لکھیا تے دلی چ مغلیہ سلطنت دے دربار چ لے جان
دا ارادہ کیتا ۔ رنجیت سنگھ نے اس کولوں قرآن مجید دا ہدیہ پچھیا تے استوں دگنا اس
غریب نوں دتا ۔ دسیا جاندا کہ اک سال فصلاں بلکل نا ہوئیاں جس نال قحط پے گیا تے
لوک فاقہ کشی تے مجبور ہو گئے ۔ رنجیت سنگھ نے حکم دتا کہ سارے ئلے دے گودام لوکاں
لئی کھول دتے جان ۔ رنجیت سنگھ گغی وار رات نوں بھیس بدل کے لہور دیاں گلیاں چ
لوکاں دی حالت معلوم کرن لئی پھردا ۔ اک رات اسنے دیکھیا کہ اک بڈھی زنانی کنک دی
بوری چک کے گھر لے جان توں قاصر اے اسنے اوہ بوری اپنے موڈھےآں تے چکی تے اس زنانی
دے گھر سٹ آیا ۔

اگرچہ رنجیت سنگھ اک خدا پرست سکھ سی ، پر اسنوں اک سکھ مت دے سارے اصولاں تے عمل
کرن آلا خالصہ سکھ نئیں آکھیا جا سکدا ۔ اوہ اک خالصہ دا اک سپاہی سی تے سیکولر وی
سی تے جیون دا لطف وی لیندا سی ، جداں شراب وغیرا پینا ۔ کڑے مذہبی اصول تے قربانی
دا جذبہ ، جس نے سکھاں دی اینہاں دی تریخ دے بھیڑے ویلے چ مدد کیتی سی ، اوہ حکمتی
نشے چ مدھم ہو گیا سی ۔ خالصہ نے اگوائی دی اہلیت آلا ، دواندیش تے ماہر آگو گوا
دتا ، جس نے سکھاں نوں بھوئیں توں چک کے اسمان تے پہنچا دتا سی ۔ اس دے مگروں
انگریزاں نے سارے ہندستان تے مل مار لیا ۔ 27 جون 1839ء چ رنجیت سنگھ دے مرن مگروں
اک گہرا خلا پیدا ہو گیا ۔

بیرن چارلس انگریز سی پر اوہ لکھدا ہے، اج تیک کسی اک بندے نے ایڈی گھٹ مار دھاڑ کر
کے وڈی سلطنت نہیں بنائی۔ کپٹن مورے نیں وی مہاراجے دے حکمرانی ڈھنگ دی تعریفاں
کیتاں، ایڈی وڈی سلطنت نوں 50 ورہیاں تیک چلانا خالہ جی دا واڑا نہیں سی۔ ہور تے
ہور، سر لیپل گریفن نے وی مہاراجہ بارے اجہی گلاں کیتیاں نیں۔ پنجاب تے قبضہ توں
بعد مہاراجے دے شئیواں دا ریکارڈ گریفن ہوراں ہی رکھیا اتے اس دی ترتیب وی لائی۔
لیپل گریفن لکھدا ہے اپنی تمام تر کاروائیوں دے باوجود رنجیت سنگھ نہ تے ظالم
حکمران سی اتے نہ ہی خون وگان دا شوقین۔ فتح حاصل کرن یا کسی مقام تے قبضہ کرن تو
بعدوں اوہ ویریاں نال پیار نال پیش آندا سی۔ اس دے دربار وچ ہورے کنے ہی شکستاں
کھاون والے مہاراجیاں نیں، اس دا ساتھ دین دا اعلان کیتا اتے مہاراجے ہوراں اوہناں
نوں جاگیراں دیتاں۔ شکست دین توں بعد ویریاں نوں تھاں مارنا چنگا خیال نہیں کردا
سی۔ ایہوں وجہ ہے پئی بہوں ساری مہماں توں بعد شکست کھاون والے سردار تے خان اس دے
ساتھی بن جاندے۔ انہاں وچ مسلمان سردار تے خان وی سن تے دوجے وی۔ سیالاں، جیبیاں،
ٹوانیاں تے کھرلاں دے نال نال ایس لڑی وچ ملتان دے نواب مظفر خان دا خاندان وی شامل
سی۔

1837 مہاراجے دی زندگی دا یاد گاری سال ہے۔ ہورے مہاراجے نوں پتہ سی پئی ہن چل چلاؤ
ہے۔ مہاراجہ اپنے پوتے نونہال سنگھ دا ویاہ وڈی دھوم نال رچانا چاہندا سی۔ اس آل
دوال دے سب سرداراں نوں وی سدیا۔ کلکتہ براجمان انگریز گورنر جنرل، کمانڈ ان چیف تے
آگرے دے انگریز گورنر کول وی سدا گھلیا۔ آگرے دا گورنر اتے گورنر جنرل تے نہ آئے پر
انگریزاں دا کمانڈر ان چیف آ گیا۔کیپٹن ویڈ نیں مہاراجہ ہوراں نوں دسیا پئی کمانڈر
ان چیف ہنری شادی تے آون گے۔ نرا ملتان دا دیو ان ساون مل سونے دی تاراں دے بنیاں
بسترے دی 100 چدراں لے کے آیا۔ ساون مل نے شادی تے 3 لکھ 8 ہزار روپے وی دتے۔ ایہہ
رقم آپوں دسدی ہے پئی لہور دربار ہیٹھ سرکاراں کول رقم وی چوکھی ہوندی سی۔ کمانڈر
ان چیف اتے اس دے نال آون والیاں لئی لا جواب بندوبست کیتے گئے۔ کنے ہی دناں تیک
لہور تے امرتسر دے بازاراں وچ شادی دی رونقاں رہیاں۔ مہاراجے نے قیمتی تحفے دتے۔
ووہٹی تے لاڑے نوں لے کر مہاراجہ ہجوم نا ل سرکار میاں میر ہوراں دے دربار تے حاضری
لئی گیا۔ ایتھوں کمانڈر ان چیف نوں لے کے شالیمار باغ آ گیا۔ ایتھے آ کے مہاراجہ
کمانڈر ان چیف نوں پچھیا، توں اجہیا باغ کدی ویکھیا ہے۔ اس آکھیا ہاں میں پیرس وچ
اجہیا اک باغ ویکھیا سی۔ فیر مہاراجہ پچھیا پئی توں کدی اجہی شادی اٹینڈ کیتی ہے۔
کمانڈر ان چیف آکھیا کدی نہیں۔ کمانڈر ان چیف دسیا پئی جداں ساڈا گورنر جنرل شادی
بارے تفصیلاں سنے گا تے اوہ ضرور پچھتائے گا۔ فیر کمانڈر ان چیف نوں فوجی پریڈ وی
وکھائی گئی۔ کمانڈر ان چیف ایڈا متاثر ہویا پئی اس نے اپنی کتاب انڈیا وچ 5 سال وچ
لکھیا، رنجیت سنگھ اک فیاض تے سمجھدار حکمران سی اتے اوہ انڈیا دے تمام راجیاں وچ
بہترین سی۔'

ہرمندر صاحب چ موجودہ آرائشی کم تے سنگ مرمر دا کم سن 1800ء دے شروع چ کیتا گئیا ۔
سونے تے سنگ مرمر دا کم مہاراجہ رنجیت سنگھ دی معاونت ، دلچسپی تے نگرانی چ کیتا
گئیا ۔ رنجیت سنگھ دسویں گرو گرو گوبند سنگھ دی تعلیمات دا بوہت معترف سی ، اس لئی
اس نے دسم گرنتھ دی تعلیمات نوں اتانہہ چکیا تے سکھ مت دے دو مقدس ترین گردوارے
اسارے ۔ ایہہ گردوارے تخت سری پٹنا صاحب ، گرو گوبند سنگھ دی جمن دی تھاں ، تے تخت
سری حضور صاحب ، ناندید مہاراشٹراوہ تھاں جتھے 1708ء چ مریا تے اسدی سمادھی بنی تے
اسارے گئے ۔

سکھ سلطنت جسنوں سکھ راج تے سرکار خالصہ جی یاں صرف پنجاب وی آکھیا جاندا سی ، دا
پھلاء اج دے چین دیاں سرحداں توں افغانستان تے سندھ تک سی ۔ ایہہ اک پنجابی سلطنت
سی ۔ اس علاقے دا ناں پنجاب دو فارسی لفظاں پنج تے آب یعنی پانی نال مل کے بنیا اے
۔ یعنی پنچ پانی یاں پنچ دریاواں دا علاقہ ، جہڑے اس علاقے چ وگدے نیں ۔ ایہہ پنچ
دریا دریاۓ سندھ دے معاون دریا دریائے راوی ، دریائے ستلج ، دریائے بیاس ، دریائے
چناب تے دریائے جہلم]] نیں ۔ ایہہ علاقہ 3000 سال پہلے وادی سندھ دی رہتل دا گھر سی
۔ پنجاب دی تریخ بوہت پرانی اے تے اسدا ثقافتی ورثہ بوہت امیر اے ۔ پنجاب دے لوکاں
پنجابی آکھیا جاندا اے تے اینہاں دی بولی وی پنجابی کہلاندی اے ۔

رنجیت سنگھ 1839ء چ 40 سال راج کرن مگروں مریا تے اپنے پچھے مختلف رانیاں چوں ست
منڈے چھڈے ۔ اسنوں چتا چ جلا دتا گیا ۔ اسدی آحری رسماں دونہاں ہندو تے سکھ ، پجاری
تے مذہبی آگوآں نے ادا کیتیاں ، اسدی رانی ، کانگڑہ دی شہزادی ، راجہ سنسار چند دی
دھی ، مہارانی مہتاب دیوی صاحبہ ، ملکہ پنجاب نے رنجیت سنگھ نال ستی ہون نوں ترچیح
دتی تے اپنی گود چ رنجیت سنگھ دا سر رکھ کے ستی ہو گئی ، رنجیت سنگھ دیاں کجھ
دوجیاں رانیاں وی اس نال ستی ہو گئیاں ۔

رنجیت سنگھ دے مگروں اسدا وڈا پتر کھڑک سنگھ تخت نشین ہویا ، جہڑا اینی وڈی سلطنت
د؛ حکمرانی لئی موزوں نئیں سی ۔ کجھ تریخ داناں دا مننا اے کہ جے رنجیت سنگھ دا
کوئی دوجا پتر کھڑک سنگھ توں پہلے تخت نشین ہو جاندا ، اوہ سکھ سلطنت نوں بوہتی
پائیدار ، آزاد تے طاقتور سلطنت بنا دیندا ۔ پر سلطنت چ غلط حکمرانی تے وارثاں
وشکار سیاسی رقابت پاروں ٹٹ پھٹ دی شروعات ہو گئی ۔ شہزادے محلاتی سازشاں تے منصوبہ
بند قتلاں چ مارے جان لگے تے اشرافیہ طاقت تے اقتدار دے حصول چ لگی رہی ۔

1845ء چ پہلی انگریز سکھ جنگ چ سکھ سلطنت دی شکست دے مگروں سارے اہم فیصلے برطانوی
ایسٹ انڈیا کمپنی کرن لگی ۔ رنجیت سنگھ دی فوج ، انگریزاں نال معاہدے راہیں ، اک
برائے ناں فوج چ بدل دتی گئی ۔ اوہ جنہاں نے انگریزاں دے خلاف مزاحمت کیتی ،اوہناں
نوں سخت سزاواں دتیاں گیاں تے اینہاں دیاں ساریاں جائداداں وی ضبط کر لیاں گیاں ۔
آخرکار انگریزاں نے رنجیت سنگھ دے سبتوں چھوٹے پتر دلیپ سنگھ نوں 1843ء چ تخت تے
بٹھا دتا ، جہڑا اپنے بھائی مہاراجہ شیر سنگھ دی تھاں سکھ سلطنت دا راجہ بنیا ۔
1849ء چ دوجی انگریز سکھ جنگ دے مگروں سکھ سلطنت دلیپ سنگھ توں کھو کے انگریزاں نے
برطانوی راج چ ضم کر لئی ۔ اس دے مگروں انگریز مہاراجہ دلیپ سنگھ نوں 1854ء چ
انگلستان لے گئے ، جتھے اسنوں شاہی محل چ رکھیا گئیا ۔ دلیپ سنگھ دی ماں رانی جند
کور فرار ہو گئی تے نیپال چلی گئی ، جتھے اسنوں نیپال دے رانا جنگ بہادر نے پناہ
دتی ۔



https://pnb.wikipedia.org/wiki/%D9%85%D9%88%D8%B1

مور اک وڈا تے چمکنے پراں والا مور ٹبر دا اک پنچھی اے۔ ایہ دکھنی ایشیاء دا واسی
اے تے دنیا دیاں ہور تھانواں تے وی ایہنوں رکھیا تے پالیا گیا اے۔ ایہ ٹولیاں بنا
کے زمین تے ریندے نیں تے نکی اڈاری وی مار سکدے نیں۔ مور ہندستان تے پاکستانی پنجاب
دا سرکاری پنچھی اے۔

نر مور دی تؤن، چھاتی تے ٹڈ لشکدے نیلے رنگدے نیں۔ نر مور چنج توں پوچھل تک 100 توں
115 سینٹی میٹر (40 توں 46 انچ) دا تے پوری آگغی ہوئی پوچھل نال ایہ 195 توں 225
سینٹی میٹر(78 توں 90 انچ) دا ہوندا اے۔ ایہدا پعار 4–6 کلوگرام (8.8–13.2 پونڈ) تک
ہوندا اے۔ مور مور ٹبر دے وڈے پنچھیاں وچ گنیا جاندا اے۔ مادھ مور نکے ناپ دے ہوندے
نیں تے لمبائی وچ 95 سینٹی میٹر (38 انچ) تے پآر وچ 2.75–4 کلوگرام دے ہوندے نیں۔



https://pnb.wikipedia.org/wiki/%D9%85%D9%86%DA%AF%D9%88%D9%84

منگول ناں منگولیا ، چین تے روس چ وسن آلے اک یاں کئی نسلی گروہاں لئی ورتا جاندا
اے ۔

منگول دی محدود تعریف چ صرف منگولیا دے علاقے چ رہن آلے لوکاں نوں لیا جا سکدا اے ۔
پر اک وسیع تعریف چ منگولاں چ اوہ سارے لوکاں نوں شامل کیتا جاناد اے جہڑے منگول
بولیاں بولدے نیں ، جداں چڑھدے یورپ دے کلمیک ۔

ناں منگول پہلی وار چین دی تانگ سلطنت دیاں دستاویزاں چ شویئی دے قبیلے دے طور تے
8ویں صدی عیسوی چ آیا ، پر ایہہ دوبارہ خیتان حکومت چ 11ویں صدی عیسوی چ مڑ جانن چ
آیا ۔ 1125ء چ لیاؤ سلطنت دے ڈگن مگروں منگول گیاہستان دا وڈا تے آگو قبیلہ بن گیا
۔ پر اینہاں دیاں جن سلطنت تے تاتاریاں نال لڑائیاں نے اینہاں نوں بوہت کمزور کر
دتا ۔ 13ویں صدی عیسوی چ منگول تے ترک قبیلےآں چنگیز خان دی اگوائی چ متحد ہوئے ۔

چینی تریخی دستاویزاں موجب منگولاں دے آباؤ اجداد ڈونگو سن ، جہڑا چڑھدے منگولیا تے
منچوریا دا اک خانہ بدوش وفاق سی ۔

منگول 13ویں صدی عیسوی دے شروع چ چنگیز خان دی قیادت چ منگولیا توں اٹھے تے ایشیاء
تے یورپ چ چھا گئے ۔ سبتوں پہلے اینہاں نے خوارزم شاہی سلطنت تے مل ماریا تے بعد چ
ایران ، اناطولیہ ، قفقاز دے علاقےآں تے قابض ہوگئے ، منگول جدھر وی گئے اودو تباہی
تے بربادی کردے گئے ۔



https://pnb.wikipedia.org/wiki/%D9%84%D9%88%D9%88%D8%B1

لوور فرانس دا سب توں وڈا تے دنیا چ سب توں چوکھا ویکھیا جان والا میوزیم اے۔ اے
فرانس دے شہر پیرس وچ سین دریا دے کنڈے تے اے۔ ایتھے وکھالے لئی 35000 چیزاں رکھیاں
ہویاں نیں۔ ایتھے وکھالے لئی تھاں 60600 مربع میٹر اے اے تے ابتھے تریخ توں پیلے
تون لے کے 19ویں صدی تک دیاں شیواں رکھیاں ہویاں نیں۔ میوزیم 1793 چ ٹریا۔ .

مايلو دی وینس اک پرانی یونانی بتی اے تے پرانیان یونانی بتیاں ج چوکھی مشہور اے۔
اینون 100 توں 130 م پ بنایا گیا سی۔ اے پیار تے روپ دی یونانی دیوی افروڈايٹ دی
مورت اے۔ اے چٹے پتھر نال بنی 6 فٹ تے 8 انچ اچی اے۔ ایدیان بانواں تے پلنتھ گم گۓ
نیں۔ خیال اے جے اینون انطاکیہ دے اسکندروس نے بنایا سی۔ اےبتی 1820 چ ایجیئن دے اک
جزیرے مائلوس چ لبی تے اوتھون اینوں فرانس لیا کے لوور ج رکھیا گیا۔

مونا لیزا سولہویں صدی چ فلورنس اٹلی دے اک پینٹر لیونارڈو ڈی ونچی دی بنائی ہوي اک
مورت اے۔



https://pnb.wikipedia.org/wiki/%D9%84%D8%B9%D9%88

لعو، جنوراں دے پنڈے دی اک خاص وگن آلی شئے اے جیڑی پنڈے وچ نالیاں نال ہر پاسے
جاندی اے تے ہر ولگن تک خراک تے آکسیجن اپڑاندی اے۔ لعو نال ای ایناں ولگناں چوں
فالتو شیواں پنڈے چوں بار کڈیاں جاندیاں نیں۔

ریڑھ دی ہڈی آلے جنوراں دا لعو، لعو ولگناں تے لعو پلازمہ نال بندا اے۔ لعو وچ 55%
پلازمہ ہوندا اے تے پلازمہ وچ 92% پانی ہوندا اے۔ پانی توں علاوہ پلازمہ وچ پروٹین،
گلوکوز، نمکی آئن ، ہارمون، کاربن ڈائی آکسائیڈ تے لعو ولگن ہوندے نیں۔ پلازمہ دی
مڈھلی پروٹین البیومن پروٹین اے جو پلازمہ وچ پانی دا داب قابو کردی اے۔ لعو ولگناں
وچ سوے لعو ولگن (اریتھروسائیٹ)، چٹے لعو ولگن (لیوکوسائیٹ) تے پلیٹلیٹ (جمن ولگن)
آندے نیں۔ ریڑھ دی ہڈی آلے جنوراں دے لعو وچ سب توں زیادہ پائے جان آلے لعو ولگن،
سوے لعو ولگن ہوندے نیں۔ ایہناں ولگناں وچ لوآ رکھن آلی پروٹین ہوندی اے جو آکسیجن
لان لیجان دا کم کردی اے، انج آکسیجن نوں لعو وچ حل ہون چ مدد کردی اے، تے کاربن
ڈائی آکسائیڈ پلازمہ وچ، بائی کاربونیٹ آئناں دی صورت ولگناں دے باہر پیعجی جاندی
اے۔

ریڑھ دی ہڈی آلے جنوراں دا لعو سوآ ہوندا اے جدوں، ایہدی ہیموگلوبن کول آکسیجن
ہووے۔ کج جنور جیویں کرسٹیشیئن تے مولسکاں وچ آکسیجن نوں لان لیجان لئی، ہیموگلوبن
دی بجائے اک پروٹین ہیموسایانن ہوندی اے۔ کیڑے مکوڑیاں تے کج مولسکاں وچ لعو دی
بجائے ہیمولمف ہوندا اے، لعو تے ہیمولمف وچکار اے فرق اے جے لعو نالیاں وچ ٹردا اے
تے ہیمولمف نالیاں توں بغیر ٹردا اے۔ ہیمولمف وچ ہیموگلوبن وی نئی ہوندی کیوں جے
کیڑے مکوڑیاں دا وکھالہ نکا ہون باجوں تے پنڈے وچ موریاں باجوں آکسیجن لان لیجان چ
کوئی مسئلہ نئی ہوندا۔

پنڈے وچ لعو، "لعو نالیاں" وچ ٹردا اے، جناں وچ دل زور لا کے لعو سٹدا اے۔ جنوراں
دی آرٹریاں وچ آکسیجن آلا لعو ہوندا اے تے ویناں وچ کاربن ڈائی آکسائیڈ آلا لعو
ہوندا اے۔

لعو انسانی پنڈے دے پعار دا 7% بناندا اے۔ ایہدی کثافت 1060 کلوگرام فی میٹر کیوب
ہوندی اے۔ اک بندے وچ 5 لیٹر لعو ہوندا اے جو پلازمہ تے لعو ولگناں دا بنیا ہوندا
اے۔ ایہناں لعو ولگناں وچ ارتھرو سائیٹ (سوے لعو ولگن)، لیوکوسائیٹ (چٹے لعو ولگن)
تے تھرومبوسائیٹ (پلیٹلیٹ/جمن ولگن) آندے نیں۔ سوے لعو ولگن سارے لعو دا 45% بناندے
نیں، پلازمہ 54٫3% تے چٹے لعو ولگن 0٫7 % بناندے نیں۔

لعو وچ 55% پلازمہ ہوندا اے۔ ایہدا رنگ ہلکا پیلا ہوندا اے۔ اک انسان وچ 2٫7 توں
3٫0 لیٹر پلازمہ ہوندا اے۔ اے اک پانی آلا محلول اے جیدے وچ 92% پانی، 8% لعو
پلازمہ پروٹیناں تے نکی جئی مقدار داجے نمکاں دی ہوندی اے۔ پلازمہ، گلوکوز، امائینو
ایسڈ تے فیٹی ایسڈ جئے خراکی مالیکیولاں نوں پنڈے وچ ٹوردی اے تے کاربن ڈائی
آکسائیڈ، یوریا تے لیکٹک ایسڈ جئی مالیکیولاں نوں باہر کڈدی اے۔

پلازمہ دے ہور مادیاں وچ شامل نیں: • سیرم البیومن، • لعو جمان آلے مادے، •
امیونوگلوبن (اینٹی باڈیز)، • لپو پروٹین ذرے، •دوجیاں پروٹیناں، • الیکٹرو لائیٹ
مادے ( سوڈیم، کلورائیڈ آئن) سیرم او پلازمہ ہوندا اے جیدے وچوں لعو جمان آلے مادے
وکھرے کر دتے جان، تے پچھے صرف البیومن تے اینٹی باڈیاں امیونو گلوبن) رہ جان۔

لعو دی پی ایچ بہت نکی رینج وچ ہوندی اے ،7٫35 توں 7٫45 تک، تھوڑی جئی اساسی۔ جس
لعو دی پی ایچ 7٫35 توں تھلے ہوئے گی، او تیزابی ہوئے گا۔تے 7٫45 پی ایچ توں اتلا
لعو اساسی ہوئے گا۔ لعو وچ پی ایچ، آکسیجن دا ممولی داب، کاربن ڈائی آکسائیڈ دا
ممولی داب، بائی کاربونیٹ آئناں دی مقدار نوں پکا رکھن لئی پنڈے وچ ہومیوسٹیٹک خاص
ول ہوندے نیں۔ ایس مقصد لئی ساع لین پربندھ تے موتری پربندھ کم کردے نیں۔

انسان دا لعو دوجے ریڑھ دی ہڈی آلے جنوراں نال رلدا اے پر ایہناں درمیان ولگن گنتی،
ناپ، پروٹین وکھالہ تے ہور شیواں دا تھوڑا جیا فرق فیر وی ہوندا اے، وڈے فرق تھلے
دتے گئے نیں۔:

سارے پنڈے وچ لعو، لعو نالیاں دی مدد توں جاندا اے تے دل زور لا کے لعو نوں پنڈے وچ
سٹدا اے۔ انساناں وچ کھبا وینٹریکل، آرٹریاں دی مدد توں لعو نوں پنڈے دے دوواں
پاسیاں دے انگاں وچ سٹدا اے جتھوں لعو ویناں دی مدد نال سجے ایٹریم وچ آندا اے۔ فیر
ایہ سجے وینٹریکل و وڑدا اے، جتھوں ایہ پلمونری آرٹری دی مدد توں پھپھریاں وچ کل
دتا جاندا اے۔ پھپھریاں توں لعو، پلمونری وین دی مدد توں ،کھبے ایٹریم وچ آندا اے۔
اتھوں اے اک واری فیر کبھے وینٹریکل وچ وڑ جاندا اے تے سارے پنڈے وچ زور نال سٹ دتا
جاندا اے۔ آرٹری لعو ساع دی آکسیجن نوں پھپھریاں توں لے کے ولگناں تک اپڑاندا اے تے
وینی لعو ولگناں دی فالتو کاربن ڈائی آکسائیڈ نوں لے کے پھپھریاں تک اپڑاندا اے، جے
انوں ساع نال پنڈے توں باہر کڈیا جا سکے۔

ویناں وچ لعو نوں دل دی طرف واپس ٹورن وچ کج کم پٹھے وی کردے نیں۔ پٹھیاں دے ہلن
جلن نال لعو ویناں دبیاں جاندیاں نیں تے لعو چھیتی ٹر کے سجے ایٹریم تک اپڑ جاندا
اے۔

ریڑھ دی ہڈی اآلے جنوراں وچ لعو دے تنوں ولگن (سوے لعو ولگن، چٹے لعو ولگن تے
پلیٹلیٹ) ہڈی دے گودے دے اندر بندے نیں۔ بچمن وچ پنڈے دی ہر ہڈی دے اندر لعو ولگن
بندے نیں پر جوانی وچ صرف وڈی ہڈیاں وچ لعو بنن دا عمل ہوندا اے جناں وچ ریڑھ دے
مہرے، سینے دی ہڈی، پسلیاں، کولہے دی ہڈیاں، بانواں تے لتاں دی ہڈیاں شامل نیں۔ ایس
توں علاوہ، بچپن وچ چٹے لعو ولگن، "تھائیمس" غدود وچ بندے نیں۔ لعو دا پروٹینی حصہ
تے لعو جمان مادے کلیجے وچ بندے نیں۔ سوے لعو ولگناں دی عمر 120 دیہاڑے ہوندی اے،
ایس توں بعد اوہ تلی تے کلیجے وچ مکا دتے جاندے نیں۔ لعو دی پروٹیناں، چکنائیاں تے
امائینو ایسڈاں نوں وی جگر مکاندا اے تے گردے ایہناں نوں موتر وچ روڑ دیندے نیں۔

اک صحتمند انسان دے آرٹری لعو وچ، سمندری سطح تے، ساع نال اندر آن آلی آکسیجن دا
98٫5% حصہ، ہیموگلوبن دے نال کیمیائی جوڑ بناندا اے۔ ایس آکسیجن دا 1٫5% حصہ لعو دے
دوجے مائع مادیاں وچ رل جاندا اے تے ہیموگلوبن نال جوڑ نئی کردا۔ میملاں تے ہور
جانداراں وچ ہیموگلوبن، آکسیجن دی لان لیجان لئی مڈھلا مالیکیول اے۔ ہیموگلوبن دا
اک گرام، 1٫36 توں 1٫37 ملی لیٹر آکسیجن نال جوڑ بنان دی طاقت رکھدا اے، جیدی وجہ
توں آکسیجن دی لان لیجان، 70 گنا ود جاندی اے۔ ہیموگلوبن توں بغیر اک لیٹر لعو وچ
صرف 0٫03 ملی لیٹر آکسیجن لائی لیجائی سکدی اے۔ پلمونری تے امبیلیکل آرٹریاں نوں
چھڈ کے ، ساری آرٹریاں آکسیجن آلا لعو دل توں پرے لے کے جاندیاں نیں تے پنڈے دے
وکھرے انگاں نوں آرٹریولاں تے کیپیلریاں نال لعو اپڑاندیاں نیں۔ انگاں دے ولگن ایس
آکسیجن نوں ورتدے نیں، جتھوں بغیر آکسیجن آلا لعو وینیول تے ویناں دی مدد توں واپس
دل ول کل دتا جاندا اے۔ عام حالات وچ، رکے ویلے، اک وڈے انسان وچ ، پھپریاں توں
نکلن آلے لعو دی ہیموگلوبن 98 توں 99 % آکسیجن نال پعری ہوندی اے تے پنڈے وچ آکسیجن
پہنچان دی سپیڈ 950 توں 1150 ملی لیٹر ہوندی اے۔ اک صحتمند انسان وچ ، رکے ویلے،
آکسیجن دا ورتن اک منٹ وچ 200 توں 250 ملی لیٹر ہوندا اے تے پھپھریاں تک واپس آن
آلی آکسیجن ہلے وی 75% (70 توں 78 %) آکسیجن نال پعری ہوندی اے۔ ود کم کرن نال
آکسیجن دا ورتن ود جاندا اے تے وینی لعو وچ آکسیجن دی مقدار کم ہو جاندی اے۔ اک
کھلاڑی وچ وینی لعو 15 % آکسیجن رکھدا اے۔ لعو وچ آکسیجن دی کم مقدار خطرناک ہوندی
اے۔ 90% توں کم آکسیجن ، صحت لئی خطرہ اے تے 30% توں کم آکسیجن ، جان لیوہ اے۔

لعو پھرن ٹرن نال، تاپ سارے پنڈے وچ اپڑدا اے تے ایس لئی "تاپ قابو" بہت ضروری اے۔
کھل تک تاپ ٹورن توں، پنڈے دا تاپ کم کرن چ مدد لبدی اے۔ تے جدون پاہر دا تاپ کم
ہووے تے پنڈے چ کھل پاسے تاپ کم ٹوریا جاندا اے جے ایہ ضائع نہ ہو سکے۔

کیڑٰے مکوڑیاں وچ لعو، آکسیجن لان لیجان دا کم نئی کردا، تے ایہنوں ہیمولمف آکھیا
جاندا اے۔ آکسیجن لئی اناں دے پنڈیاں وچ نکی موریاں "ٹریکیا" ہوندیاں نیں۔ کیڑے
مکوڑیاں دا لعو خراک نوں ٹشواں تک لے کے جاندا اے تے فالتو مادے کڈ کے واپس لیہاندا
اے۔

دوجے جانداراں وچ آکسیجن نوں لان لیجان لئی لعو وچ ہیموگلوبن توں علاوہ پروٹیناں
ہوندیاں نیں۔

ریڑھ دی ہڈی آلے جنوراں دے لعو وچ رنگ دین آلا مڈھلا مادہ ہیموگلوبن ہوندا اے۔ ہر
مالیکیول وچ چار "ہیم" ٹولیاں ہوندیاں نیں، دوجے مالیکیولاں نال رلن باجون ایہناں
دے رنگ وچ تبدیلی آ جاندی اے۔ ریڑھ دی ہڈی آلے جنوراں تے دوجے ہیموگلوبن رکھن آلے
جنوراں وچ آرٹری لعو لشکدا سوا ہوندا اے کیوں جے آکسیجن ، لعو نوں سوا رنگ دیندی
اے۔ آکسیجن نکلیا لعو، گوڑا سوا ہوندا اے، ایہ ویناں وچ ہوندا اے تے لعو دین ویلے
ویکھیا جا سکدا اے۔ ایہدی وجہ ایہ وے کہ آکسیجن دے بغیر تے ایہدے ہون نال ہیموگلوبن
دی چانن چوسن دی طاقت بدل جاندی اے۔ پلمونری آرٹریاں وچ آکسیجن بغیر لعو ہوندا اے
تے پلمونری ویناں وچ آکسیجن آلا لعو ہوندا اے۔

جدوں لعو وچ کاربن مونو آکسائیڈ وڑدی اے تے ایہدا رنگ لشکدا سوا ہو جاندا اے کیوں
جے ایہدے وچ "کارباکسی ہیموگلوبن" بن جاندی اے۔جدوں پنڈے وچ سائینائیڈ دا زہر
پھیلدا اے تے پنڈا آکسیجن نوں نئی ورت سکدا، ایس لئی وینی لعو آکسیجن توں پعریا
رہندا اے تے سوآ رہندا اے۔ کج حالتاں وچ ہیموگلوبن دی ہیم ٹولیاں کھل دے رنگ نوں
نیلا کر دیندیاں نیں، ایس حالت نوں سایانوسس آکھی دا اے۔ جے ہیم نوں آکسیڈائیز کیتا
جائے تے اے پورے رنگ دا ہو جاندا اے تے آکسیجن دی لان لیجان نئی کر سکدا، انوں میٹا
ہیموگلوبن آکھیا جاندا اے۔ اک ہور حالت "سلف ہیموگلوبینیما" وچ آرٹریاں دی
ہیموگلوبن وچ تھوڑی جئی آکسیجن ہوندی اے تے ایہدا رنگ گورا سوآ تے ہلکا نیلا ہو
جاندا اے۔

کھل دے نیہڑے دی ویناں نیلیاں نظر آندیاں نیں،ایہدے بہتے سبب ہو سکدے نیں۔ اک سبب
کھل دا چانن نوں پھیلانا اے۔

زیادہ تر مولسکاں (سیفیلوپوڈ، گیسٹرو پوڈ) تے آرتھروپوڈاں وچ لعو دا رنگ نیلا ہوندا
اے کیوں جے ایہناں وچ تانبا رکھن آلی پروٹین ہوندی اے جنوں "ہینوسایانن" آکھیا
جاندا اے۔ ایہ پروٹین اک لیٹر وچ 50 گرام دی مقدار نال پائی جاندی اے۔ آکسیجن دے
بغیر ایہدا کوئی رنگ نئی ہوندا تے آکسیجن دے نال ایہ گوڑا نیلا ہو جاندا اے۔ جو
جاندار ٹھنڈیاں تھاواں تے رہندے نیں، جتھے آکسیجن کم ہوندی اے، اوہناں وچ لعو
سلیٹی-چٹا یا فیر ہلکا پیلا ہوندا اے تے گوڑا نیلا ہو جاندا اے جدوں ہوا دی آکسیجن
نال رلدا اے۔ہیموسایاننن ولگن دے باہر لعو پہنچاندا اے تے ہیموگلوبن ولگناں دے اندر
لعو پہنچاندا اے۔

کج سمدری جانداراں ایسیڈئین تے ٹیونیکیٹاں دے لعو وچ اک پروٹین "ہیمو ویناڈن" پائی
جاندی اے، جیدے وچ ونیڈیم عنصر ہوندا اے۔ آکسیجن نال رلن باجوں ایہدا رنگ پیلا ہو
جاندا اے۔

چوٹ لگن نال کئی واری پنڈے توں لعو وگن لد پیندا اے تے لعو دی کمی ہو جاندی اے۔ اک
صحتمند آدمی اک لیٹر لعو وگن نال زندہ رہ سکدا اے پر 2 لیٹر توں ود لعو وگنا،
خطرناک ہو سکدا اے۔پنڈے دے اندرلے انگاں وچ لعو وگنا ود خطرناک ہوندا اے۔

لعو نالیاں وچ وکھرے مادیاں دے جمن نال، لعو ٹرن پھرن دی رفتار ہولی ہو جاندی اے تے
لعو ہولے ہولے ٹردا اے، جیدے باجوں دل تے زور پیندا اے تے لعو وچ جمے لعو دی روڑیاں
وی بن سکدیاں نیں۔

لعو کینسر وچ لعو ولگن بنن دا عمل متاثر ہوندا اے۔ ایس روگ نوں "لیو کیمیا" وی
آکھیا جاندا اے۔

لعو جرسوماتی روگ وچ لعو جراسیم ود جاندے نین جیویں ایڈز دے روگ وچ ایچ آئی وی
وائرس لعو وچ ود جاندا اے۔ ملیریا ، ہیپاٹائیٹس بی وی لعو جرسوماتی روگاں دی مثالاں
نیں۔

کج روگاں وچ دوائیاں نوں منہ توں دین دی بجائے لعو وچ دتا جاندا اے۔ مثال دے طور تے
انٹی بایوٹک، تے کیموتھیریپی دی دوائیاں۔ کئی واری لعو جے زیادہ وگ جائے، تے اوہدے
بعد لعو وچ کم ہویا پلازمہ باہروں دتا جاندا اے جیدے وچ ضروری نمک تے پروٹیںاں
ہوندیاں نیں۔



https://pnb.wikipedia.org/wiki/%D9%81%D8%B1%DB%8C%DA%88%D8%B1%DA%A9

فریڈرک دوجا 1740 توں 1786 تک پرشیا دا بادشاہ ریا۔ اونے پرشیا نوں اک وڈا نواں
تکڑا دیس بنا یا۔

فریڈرک، فریڈرک ولیم تے ڈورتھیا دا پتر سی سے تے 24 جنوری 1712 نوں برلن وچ جمیا۔
اک ہیوجیناٹ استانی کولوں اوہنے فرینچ جرمن تے متی پڑھائی کیتی۔ ایہدے انل اوہنے
فلاسفی تے شاعری وی پڑھی۔

فریڈرک 28 ورے دا سی جدوں اوہ اپنے پیو دے مرن تے پرشیا دا پادشاہ بنیا۔ فریڈرک
جدوں بادشاہ بنیا تے اوہدا دیس وکھرے تھانواں وچ وکھریا ہویا سی جنہاں دا آپس وچ
کوئی جوڑ نہیں سی۔ اوس نے ایس وکھرے دیس نوں جوڑن دا سوچیا تے راج کدی سمبھالدے ای
آسٹریا تے ہلہ بول دتا تے سائیلیشیا تے مل مار لیا۔ 1756 نوں اوہنے سیکسنی تے ہلہ
بولیا جیدے نال یورپ وچ ست سالہ لڑائی دا مڈھبجیا۔



https://pnb.wikipedia.org/wiki/%D8%B9%D9%82%D8%A7%D8%A8

عقاب الاں ٹبر دے کئی شکاری پنچھیاں دا ناں اے۔ وکھرے جنساں آلے پنچی وی عقاب
اکھواندے نیں۔ عقاباں دیاں 60 کسماں یوریشیا تے افریقہ وچ پائی جاندیاں نیں تے اس
تعرتی توں بار 14 کسماں ہوندیاں نیں - 2 اتلے امریکہ، 9 دکھنی امریکہ تے 3 آسٹریلیا
وچ۔

عقاب وڈے، جان آلے، وڈے سر تے چنج آلے شکاری پنچھی ہوندے نيں۔ سب توں نکے عقاباں دے
پر دوجے پنچھیاں توں وڈے ہوندے نیں جس نال اوہ تیز اڈ سکدے نیں۔ کج گدھاں نوں چھڈ
کہ عقاب دوجے شکاری پنچھیاں توں وڈے ہوندے نیں۔ باقی شکاری پنچھیاں آر شکار توں
گوشت نوچن لئی عقاباں دی وڈی کنڈے ورگی چنج ہوندی اے، پعاری شکار چکن لئي جان آلیاں
لتاں تے طاقتور پنجے ہوندے نیں۔ عقاباں دیاں اکھاں بوت چنگیاں ہوندیاں نیں، انسان
دی اکھ توں 3.6 گنا چنگا ویکھ سکدی اے، جس نال اوہ شکار بوت دوروں ویکھ سکدے نیں۔
سارے عقاباں دیاں ونڈاں دی مادہ عقاب نر توں وڈے ہوندے نیں۔

عقاباں دے زور تے وڈے پسار دی وجہ نال اوہ پنچھیاں دی دنیا وچ سب اتے دے شکاری
ہوندے نیں۔ عقاب کئی قسماں دے شکار کردے نیں: مچھیاں، سپ، نکے میمل تے دوجے پنچھی۔
شکار دا طریقہ جنس دے نال نال وکھرا ہوندا اے۔ کئی عقاب زمین تہ اترے بغیر ای
پنجیاں وچ شکار نوں پھڑ کہ گونسلے لے جاندے نیں جتھے اوہ اونوں نوچ کھاندے نیں۔

گنجا عقاب سب توں پعاری وزن چکدیاں ویکھیاں گیا سی: اک گنجے عقاب نیں 6.8 کلوگرام
وزنی ہرن دے بچھڑے نوں چک لیا۔ کج عقاب اس توں وزنی شکار کردے نیں اس لئی اوہ اونوں
چکن دے بجاۓ اودر ای کھا پی جاندے نیں۔ سنہری عقاب نوں 30 کلوگرام وزنی کھروالیاں
دا شکار کردیاں ویکھیا گیا اے جیڑا اس توں وزن چ 6-7 گنا وڈا ہوندااے۔



https://pnb.wikipedia.org/wiki/%D8%B5%D8%AD%D8%A7%D8%B1%D8%A7_%D8%B1%D9%88%DB%81%DB%8C

صحارا ماروتھل جگ دی سب توں وڈی روہی اے جسدا رقبہ 90 لکھ مربع کلومیٹر اے جیہڑا
نیڑے تریڑے امریکہ دے کل تھاں جنا اے ۔ صحرا اتلے افریقہ چ اے۔ صحرا دے لیندے چ وڈا
سمندر اوقیانوس ، اتر چ رومی سمندر تے اطلس پربت دھارا ، چڑھدے چ لال سمندر تے مصر
تے دکھن چ دریائے نائجر دی وادی تے سوڈان نیں۔ صحرا وکھریاں انگاں وچ ونڈیا ہویا اے
جنہاں چ وسطی کوہ ہتار ، کوہ تبستی ، کوہ ایئر تے صحراۓ لبیا شامل نیں ۔ صحرا دی سب
توں اچی چوٹی ایمی کوسی اے جسدی اچائی 3415 میٹر اے ایہہ اتری چڈ چ کوہ تبستی چ
واقع اے۔ صحرا چ کل 25 لکھ لوک ریندے نیں جنہاں دی لامت مصر ، ماریطانیہ ،مراکش تے
الجزائر نال جوڑ رکھدی اے ۔ ایتھے رہن والے واسیاں دی لامت بربر قبائل تے اے۔



https://pnb.wikipedia.org/wiki/%D8%B4%D9%88_%DA%A9%D9%85%D8%A7%D8%B1_%D8%A8%D9%B9%D8%A7%D9%84%D9%88%DB%8C

شو کمار بٹالوی( 23 جولائی 1936 - 7 مئی 1973) 23 جولائی 1936 نوں تحصیل شکرگڑھ ضلع
نارووال پنجاب چ جمے۔ 7 مئی 1973 نوں اوہناں دا مرن ہویا۔ شو کمار پنجابی دے شاعر
سن۔ اوہ بھارت دا ساہت دا سب توں وڈا انعام ساہتیہ اکیڈیمی ایوارڈ لین والے سب توں
نکی عمر والے شاعر سن۔

اس نوں پنجابی دا شیلے کیہا جاندا ہے۔ اس دی وشیستا(خاصیت) سی کہ اوہ شبداں نوں
روزانہ زندگی وچوں چندا اتے اوہناں نال دل نوں چیر دین والیاں کویتاواں، غزلاں
لکھدا ہے۔ شو دی کویتا دکھ، نجی درد اتے وچھوڑے دے دوآلے گھمدی ہے۔

شو کمار دا جم 23 جولائی 1936 نوں جموں اتے کشمیر دی حد نال لگدے شکرگڑھ تحصیل دے
بڑا پنڈ لوہتیاں (اج کلّ پاکستان) وچّ ہویا سی۔ ملک دی ونڈ توں پہلاں ایہہ گرداسپور
ضلعے دا اک پنڈ سی۔ اسدے پیؤ پنڈت کرشن گوپال، مال محکمے وچّ پہلاں پٹواری رہے، بعد
وچّ کانونگو اتے سیوا مکتی ویلے پٹوار سکول بٹالا دے پرنسپل سن۔ اس دی ماں شانتی
دیوی دی آواز بہت سریلی سی، اوہی سریلاپن شو دی آواز وچّ وی سی۔ شو کمار نے مڈھلی
پڑھائی بڑا پنڈ لوہتیاں دے پرائمری سکول توں حاصل کیتی۔

سنّ 1953 وچّ شو نے سالویشن آرمی ہائی سکول بٹالا توں دسویں پاس کیتی۔ اس دا پیؤ اس
نوں چنگا پڑھا-لکھاا کے اچ ودیا دوا کے اک کاروباری آدمی بناؤنا چاہندا سی، پر
اوہناں نوں نراشا ہی ملی کیونکہ دسویں توں بعد اگلے دو سال دوران بنھاں کسے ڈگری
پراپت کرن دے اسنے تنّ کالج بدلے۔ پہلاں بیرنگ یونین کرسچیئن کالج بٹالا وچّ
ایف.ایس.سی. وچّ داخلہ لیا اتے امتحاناں توں پہلاں ہی چھڈّ دتا۔ پھیر نابھے جا کے
سرکاری رپودمن کالج وچّ داخل ہویا پر کجھ ہی مہینیاں پچھوں مڑ آیا تے آرٹس وشیاں
نال سکھ نیشنل کالج قادیان وچّ داخلہ لے لیا۔ اتھے وی امتحان نہ دتا تے سال بعد
ایہہ کالج چھڈّ کے بیجناتھ ضلع کانگڑا دے اک سکول وچّ اوورسیئر دے کورس وچّ داخلہ
لے لیا۔

پھر پیؤ کرشن گوپال نے پتّ شو کمار نوں  پٹواری لوا دتا پر 1961 وچّ اسنے اس نوکری
توں وی استعفٰی دے دتا اتے 1966 تکّ بے روزگار ہی رہا۔ پتا کولوں اوہ کوئی خرچہ
نہیں سی لیندا۔ اس لئی اس سمیں دوران اوہ کدی کدائیں کوی درباراں وچّ اپنیاں
کویتاواں پڑھن دے سیوا پھل جاں کجھ چھپ چکیاں کتاباں دی نگونی جہی رائلٹی ’تے ہی
گزارا کردا سی۔ کئی-کئی دن اوہ دوستاں-یاراں دے گھریں ہی رہندا۔ آخر 1966 وچّ
روجی-روٹی دے اپرالے وجوں اسنے سٹیٹ بینک آف انڈیا دی بٹالا شاکھا وچّ کلرک دی
نوکری لے لئی۔

5 فروری 1967 نوں شو دا ویاہ، ضلع گرداسپور دے ہی اک پنڈ کیڑی منگیال دی ارنا نال
ہو گیا۔ اسدا ویاہتا جیون خوش اتے ہر پکھوں ٹھیک ٹھاک سی۔ اوہناں دے گھر دو بچے پتر
مہربان اتے دھی پوجا نے جنم لیا۔ شو اپنے بچیاں نوں بے حدّ پیار کردا سی۔ سنّ 1968
وچّ سٹیٹ بینک آف انڈیا دے ملازم وجوں بدل کے اوہ چنڈی گڑھ آ گیا۔

چنڈی گڑھ آ کے وی شو نے بینک دی نوکری وچّ کوئی دلچسپی نہ وکھائی۔ اوہ 21 سیکٹر وچّ
اک کرائے دے مکان وچّ رہندا سی تے ہفتے وچّ اک جاں دو دن ہی کم ’تے جاندا سی۔

==لونا==     شو نے اک نظمیہ ڈرامہ لونا (1961) لکھیا، جس وچّ اس نے سنسار وچّ
بھنڈی رانی لونا دے چرتر اتے لائے داغ لئی سماج نوں دوشی دسیا۔ ایہہ اس دی شاہکار
رچنا سی، جس لئی اس نوں ساہت اکادمی انعام (1967) ملیا۔

شو، جس نوں جون کیٹس نال ملایا جاندا سی، اس وانگ ہی بھری جوانی وچّ 1973ء چ 39 سال
دی عمرے ایہہ دنیا توں وداع ہو گیا۔

گیت <poem> مائے نی مائے! میرے گیتاں دے نیناں وچ برہوں دی رڑک پوے ادھی ادھی راتیں
اٹھ رون موئے متراں نوں مائے سانوں نیند نہ پوے



https://pnb.wikipedia.org/wiki/%D8%B3%D9%BE%D8%A7%D8%B1%DA%A9%D9%88

پاکستان خلائی تے اتلا فصائی تحقیقی کمیشن (اردو:پاکستان خلائی و بالافضائی تحقیقی
ماموریہ) جسنوں بوہتا سپارکو دے ناں نال جانیا جاندا اے ، حکومت پاکستان دی اک
وفاقی ایجنسی اے ، تے دیس دے خلائی پروگرام ، ایروناٹکس تے ایروسپیس لئی تحقیق اس
دی ذمہ داری اے ۔ اسنوں 1961ء چ ، اس دے قائم کرن آلے ڈریکٹر ڈاکٹر عبدالسلام دے
مشورے تے صدر محمد ایوب خان دے حکم تے قائم کیتا گئیا ۔ ایہہ ایجنسی پاکستان دیاں
دفاعی فوجاں دے سٹریٹیجک پلان ڈویژن (ایس پی ڈی) دا حصہ اے تے پاکستان آرمی دے
انتظام ہیٹھ اے ۔ ایس پی ڈی دا سبراہ پاکستانی فوج دا ریٹائرڈ تھری سٹار جنرل
لیفٹینینٹ جنرل (ر) خالد قدوائی اے ، تے ایس پی ڈی دا ہیڈ کواٹر پاکستان ایئر فورس
دے چکلالہ کنٹونمنٹ چ واقع اے ۔ سپارکو دا چیئرمین میجر جنرل احمد بلال اے ۔

نوبل انعام یافتہ ڈاکٹر عبدالسلام نے پاکستان دی سائنس پالیسی بنان چ اہم تے وڈا
کردار ادا کیتا ۔ ڈاکٹر عبدالسلام نے صدر ایوب خان نوں صلاح دتی کہ پاکستان دی قومی
خلائی ایجنسی قائم کیتی جائے ، تے 16 ستمبر 1961ء نوں خلائی تے اتلافضائی تحقیقی
کمشن (سپارکو) قائم کر دتا گیا ۔ اوس ویلے ایہہ فیصلہ کیتا گیا کہ اک کمیٹی بنائی
جائے جہڑی خلائی ایجنسیاں نال دیلنگ کرے ،اینج پاکستان جوہری توانائی کمشن دا خلائی
سائنساں تحقیقی ونگ وجود چ آیا ۔ اس دا قیام صدر ایوب خان دے جوہری توانائی کمشن دے
اوس ویلے دے چیئرمین داکٹر آئی ایچ عثمانی دے نان صدارتی حکم دے تحت عمل چ آیا ۔

7 جون 1961ء چ ایئر فورس دے ایئر کموڈور ولادیسلاو جوزف مارییان ترووچ دی آگوائی چ
سونمیانی فلائیٹ ٹسٹ مرکز توں اک 2 سٹیج راکٹ رہبر 1 چھڈیا گئیا ۔ پاکستان ایشیا چ
تیجا تے جگ چ دسواں ، ایہوجئے راکٹ ، چھڈن آلا دیس سی ۔

25 جولائی 1964 چ ڈاکٹر عبدالسلام نے صدر ایوب خان نال اک ملاقات کیتی ، جیدے چ
سپارکو نوں صدر پاکستان دے سدھے کنٹرول چ دین دا فیصلہ کیتا گیا ۔ 8 مارچ 1966ء چ
صدر ایوب نے سپارکو نوں اک وکھری تنظیم وانگوں ڈاکٹر عبدالسلام دے انتظامی کنٹرول چ
دے دتا ۔ صدر ایوب دے حکم نال عبدالسلام نوں اسدا پہلا چیئرمین بنا دتا گیا تے اوہ
سارے اختیارات جہڑے پہلے جوہری توانائی کمشن دے چیئرمین کول سن ڈاکٹر عبدالسلام نوں
دے دتے گئے ۔

ڈاکٹر عبدالسلام نے پاکستان دے دوجے شہراں ، جداں کراچی تے لہور ، چ وی خلائی مرکز
قائم کیتے ۔ ڈاکٹر عبدالسلام نے سپارکو چ ایروسپیس انجیئرنگ پروگرام وی شروع کیتا ۔
عبدالسلام نے کراچی یونیورسٹی وچ اک ہائی پاور فلکیاتی دوروکھالی ، جنوں کے یو
رصدگاہ آکھیا جاندا اے، نصب کران لئی کوششاں وی کیتیاں ۔ سپارکو دے بنن نال پاکستان
دکھنی ایشیا دا پہلا دیس بن گیا جنے اپنا خلائی پروگرام شروع کیتا ۔



https://pnb.wikipedia.org/wiki/%D8%B1%DB%8C%D8%A7%D8%B6

ریاض (عربی: الریاض معنی: باغ) سعودی عرب دا سب توں وڈا شھر اے تے ایس دے نال نال
اے ایدا راجگڑھ وی اے۔ ایہ الریاض صوبہ دا وی راجگڑھ وے، تے ایدے نال یمامہ تے نجد
جئے تاریخی شھر وی ایدے کول ای نیں۔ اے جزیرہ عرب دے پھاڑی علاقے وچ وسیا شھر وے،
ایدھے نال نال اے 70 لکھ لوکان دی رھائش وی اے۔ اے شھر مُلک دا سب توں ترقی یافتہ
شھر کیا جا سکدا اے۔ ایس وقت عبدالعزیز بن العیاف المقرن ایدھے ناظم نیں جناں نے
1998ء ایدھا حلف چُکیا سی۔

ایدا ناں عربی زبان دے لفظ روضہ تو نکلیا اے جدا مطلب اے باغ جیڑھے صحرا وچ مینہ
وسں تو بعد وسے۔ اے شھر دی جزیرہ عرب تے 1500 سال تو زیادہ توں زرخیزی تے وائی بیجی
دی مثال وے، جدے وچ کھجوراں تے پُھلاں دی سب توں زیادہ تاریخ میلدی اے۔ پھلے اے ناں
صرف پُھلاں والی تھاواں لئی لتا جاندا سی لیکن ھولی ھولی اے ھون صوبہ بن کے نکھریا۔

اسلام تو پھلاں اینوں حجر دے ناں تو صدیا جاندا سی تے ایس نوں آباد کرن والا قبیلا
بنو حنیفا سی۔ حجر امویتے عباسی دور دے وچ یمامہ صوبہ دا دار الحکومت سی۔ ایس توں
بعد اے شھر لمے عرصے لئی تاریخ توں وچھڑ گیا، 14 صدی عیسوی دے وچ افریقی سیاح اِبنِ
بطوطہ نے اپنے سفرنامے وچ ایدھا ذکر کیتا اے تے کیندے نے کے اے شھر زیادہ تر بنو
حنیفہ نال آباد سی تے ایتھے بڑے باغ سن تے اودھوں وی اے شھر یمامہ دا دارالحکومت
سی۔ ایس توں بعد ایہہ علاقہ ٹکریاں وچ ونڈیا گیا، جدھے وچوں مقرن تے میکال سب توں
امن نیں لیکن حجر فیر وی شاعری تے لوک داستاناں دے وچ آکھیا جاندا ریا۔ الریاض دا
ناں سب توں پھلاں 17 صدی وچ لیا گیا جنوں 1590ء دی کسے لوک داستان نال گنڈھیا جاندا
اے۔ 1737ء وچ دھام بن دواس نے ایدی راکھی سانبھی جیڑا منفوحہ دا وسن والا سی۔اوس نے
ایدھے گیڑے ایک مضبوط کند کیتی تے اینوں ایک شھر بنا دیتا۔

1744ء دے وچ امام محمد بن عبدالوھاب نے محمد بن السعود جیڑے الدرعیہ دے رھن والے
سن، اوھناں نال ایکا کیتا تے ایک اکلوتی مملکت دے قیام دی نیہ پائی۔ ایدھے وچ دھام
بن دواس نے سب توں سخت مقابلہ کیتا جنے الخرج دے نال الاحساء تے نجران دے بنو یم
قبیلے نو نال رلا لیا۔ لیکن 1774ء دے وچ اوہ تھک ھار گئے تے فیر مل کے پہلی سعودی
ریاست دی بُنیاد رکھی۔

پہلی سعودی مملکت اودھوں ختم ھو گئی جدوں مصر دے محمد علی نے ایدے نال لڑن لئی
فوجاں کلیاں، اوہ اودوں خلافتِ عثمانیہ دی نمائدگی کرن ڈیا سی۔ 1818ء وچ عثمانی
فوجاں نے الدرعیہ نو ڈھا دیتا، فیر 1823ء وچ ترکی ابن عبداللہ نے دوجی سعودی ریاست
دی نیہہ پائی تے الریاض نو دار الحکومت بنان دا وچاریا۔1891ء وچ ترکی ابن عبداللہ
دے پوتریاں کولوں اے ریاست حائل دے الراشد قبیلے نے کھو لئی تے ریاض وی ایناں کولوں
کھو لیتا گیا۔ قلعہ المسماک دی تاریخ وی ایتھے ای جا مالدی اے۔ 1902ء وچ اے شھر
الراشد قبیلے کولوں ملک عبدالعزیز السعود نے لے لیا۔ اوہناں نے 1932ء وچ نوی سعودی
مملکت دی نیہہ رکھی تے الریاض نو اپنا دار الحکومت بنایا۔



https://pnb.wikipedia.org/wiki/%D8%B1%D9%88%D9%85%DB%8C_%D8%B3%D9%85%D9%86%D8%AF%D8%B1

رومی سمندر (Mediterranean Sea) افریقہ ، ایشیاء تے یورپ دے وچکار اک سمندر اے جہڑا
نیڑے نیڑے چآرے پاسیؤں خشکی چ کعریا ہوئیا اے سواۓ سپین تے مراکش دے درمیان چند
کلومیٹر دی سمندری پٹی پانی گلی جبرالٹر دے جہڑی اسنوں وڈا سمندر اوقیانوس نال
ملاندی اے ۔ رومی سمندر دے اتر چ یورپ ، دکھن چ افریقہ تے چڑھدے پاسے چ ایشیاء نیں۔

رومی سمندر 25 لکھ مربع کلومیٹر تے پھیلیا ہوئیا اے تے اسنوں وڈا سمندر اوقیانوس
نال ملان والی آبنائے جبرالٹر صرف 14 کلومیٹر چوڑی اے۔

ایہہ سمندر درہ دانیال تے باسفورس راہیں مرمرہ سمندر تے کالا سمندر نال جڑیا ہوئیا
اے ۔ نہر سوئز رومی سمندر دے چڑھدے کنڈے تے اے جہڑی اسنوں لال سمندر نال ملاندی اے۔

رومی سمندر دے وڈے جزیریاں چ قبرص، کریٹ، رہوڈوس، سارڈینیا، کارسیکا، سسلی، مالٹا،
ابیزا ، ماجورکا تے منورکا ہیگے نیں۔



https://pnb.wikipedia.org/wiki/%D8%AF%D9%88%D8%B4%D9%86%D8%A8%DB%81

دوشنبہ وسطی ایشیا دے دیس تاجکستان دا سبتوں وڈا شہر تے راجگڑھ اے ۔ دوشنبہ دا تاجک
تے فارسی چ مطلب "سوموار" ۔ اس شہر دا ناں اس پاروں دوشنبہ (سوموار) اے کیونجے ایہ
شہر اک پنڈ توں شہر بنیا جتھے ہر سوموار اک مشہور منڈی لگدی سی ۔1929ء تک شہر دا
ناں دوشنبہ رہیا تے 1929ء توں 1961ء تک شہر دا ناں ستالن آباد رہیا ۔ 2014 دے آنکڑے
موجب شہر دی آبادی 7،78،500 اے ۔

دوشنبہ دو دریاواں وارزاب دریا تے کافرنہان دریا دے سنگم اتے واقع اے ۔ اوداں تاں
اس علاقے چ 5ویں صدی ق م دے آثار قدیمہ دریافت ہوئے نیں ، پر 20ویں صدی دےشروع تک
دوشنبہ اک پنڈ ای سی ۔ 1920ء چ امارت بخارا دے آخری امیر میر عالم خان نے بالشویک
انقلابیاں دے بخارا اتے مل دے مگروں دوشنبے چ کجھ چر لئی پناہ لئی سی ۔ اگلے سال
لال فوج دے اس علاقے اتے مل مارن مگروں اوہ افغانستان نس گیا ۔

دوشنبہ جسدا تاجک بولی مطلب "سوموار" اے ، ایہ دوشنبہ بازار ناں دے سوموار منڈی پنڈ
دی تھاں اتے ودھیا ۔ تاجک سویت اشتراکی لوکراج 1929ء چ قایم کیتا گیا ، اس دے مگروں
دوشنبے نے بوہت تیزی نال ترقی کیتی ۔ 1931ء توں 1961ء وشکار شہر دا ناں ستالن آباد
رہیا ۔ سویت یونین نےاس علاقے نوں کپاہ تے ریشم دی پیداوار دا مرکز بنا دتا تے
نکھاں لوکاں نوں شہر چ وسایا ۔ شہر دی آبادی اوس ویلے وادھا ہویا جدوں سمرقند تے
بخارا دے تاجک شہر ازبک سویت اشتراکی لوکراج نوں دے دتے گئے تے ہزاراں تاجکاں نے اس
شہر ہجرت کیتی ۔ فروری 1990ء چ بوہت بھیڑے فساد ہوئے ، کیونجے ایہ افواہ سی کہ
ماسکو کئی لکھ آرمینی پناہ گیراں نوں تاجکستان چ بسان دا ارادہ رکھدا اے ۔



https://pnb.wikipedia.org/wiki/%D8%AF%D8%A8%D8%A6%DB%8C

دبئی کٹھیاں عرب امارتاں دیاں ست امارتاں چوں اک امارت دبئی دا ایسے ناں دا اک شہر
اے۔ دبئی اک سمندر کنڈے والا شہر اے۔ اے خلیج عرب دے ساحل تے وسدا اے۔ ایدی معیشت
37 ارب ڈالر اے تے تیل دی آمدنی دا حصہ صرف 6 فیصد اے۔ دبئی چ ہر سال پورے ھندستان
دے سیاحاں توں زيادہ سیاح آندے نیں۔

دبئی عربی خلیج دے کنڈے تے متحدھ عرب امارات وچ (16 میٹر/52 فٹ) سمندر توں اتلی
پدھر تے وس ریا اے۔ دبئی دی امارت دا بارڈر دکھن وج ابوظہبی, اتر چڑھدے ول شارجہ تے
چڑھدے دکھن ول سلطنت عمان اے۔ حتا، اک نکی جئی تھاں جیہڑی تن پاسیون سلطنت عمان وچ
اک پاسیون عجمان تے راس الخیمہ وچ کری اے دبئی دی امارت دا انگ اے۔



https://pnb.wikipedia.org/wiki/%D8%AD%D8%A7%D9%81%D8%B8_%D8%B4%DB%8C%D8%B1%D8%A7%D8%B2%DB%8C

حافظ شیرازی فارسی دے مشہور شاعر سن ۔ حافظ دی شاعری نیڑے تریڈے ہر ایرانی د کعر
لبدی اے تے اودی شاعری لوکۂ نوں وبانی یاد اے۔ اے مزے لئی تے اکھان لئی وی ورتی
جاندی اے۔ حافظ دی شاعری تے بعوت کم ہویا اے تے اودی شاعری نے سب توں چوکھا لوکاں
نوں تے ایرانی شاعری نوں متاثر کیتا اے۔ حافظ دی شاعری قسمت دا حال پتہ کرن لئی
ورتی جاندی اے۔ اودی شاعری خطاطی دے ودیا نمونے بنان لئی وی ورتی جاندی اے۔ ایرانی
شہر شیراز چ حافظ دی قبر ایرانی آرکیٹیکچر دا ودیا نمونہ اے۔ حافظ شیرازی دی شاعری
کئی بولیاں چ پلٹی جا چکی اے۔

حافظ شیرازی دا ناں محمد ، لقب شمس الدین تے تخلص حافظ سی ۔ حافظ نے اپنا ناں خود
ایداں لکھئیا اے : محمد بن المقلب بہ شمس الحافظ الشیرازی ۔ حافظ دے جمن دے سال
بارے محققاں دا نقطہ نظر اک دوجے نالوں مختلف اے ۔ انسائکلوپیڈیا آف اسلام دے مطابق
حافظ اٹھویں صدی ہجری دے شروع چ جمئیا ۔ آقائے نفیسی نے حافظ دے جمن دا سال 726ھ
توں 729 ہجری دے وچکار قرار دتا اے ۔ اونے قرآن حفظ کیتا سی ایس لئی اونوں حافظ کیا
گیا اے۔

عبدالنبی نے "میخانہ عبدالنبی " چ لکھئیا اے کہ حافظ دا پیؤ اصفہان دا رہن آلا سی ۔
بعد چ اپنا وطن چھڈ کے تجارت دے پاروں اپنے ٹبر سنے شیراز چ آ وسئیا ۔ حافظ خمیر
گیری کر کے اپنی روزی کماندا سی تے ویہلے ویلے نیڑلے مدرسے چ تعلیم حاصل کردا سی ۔
اسنے بعد چ شیراز دے نامور استاداں کولوں علم حاصل کیتا تے قرآن مجید حفظ کیتا ایسے
لئی اپنا تخلص حافظ رکھئیا ۔ حافظ نے الہیات ، تفسیر ، فقہ تے حکمت دا مطالعہ کیتا
۔ علم الہندسہ تے موسیقی نال وی اسنوں بوہت لگاؤ سی ۔ اسدے ہم عصر تے ہم درس نے
اسنوں مولانا الاعظم ، استاد التحریر الادباء تے فخر العلماء دے نانواں نال یاد
کیتا اے ۔

حافظ شیرازی دے جیون دا زمانہ 726ھ توں 792ھ شمار کیتا جاندا اے ۔ ایہہ ایران چ جنگ
و جدل تے ناآرامی دا ویلہ سی ۔ امیر تیمور دے حملےآں دے نتیجے چ ایران دیاں بستیاں
تباہ تے برباد ہوگئیاں ، اس دے باوجود علما تے شعراء علمی تے عرفانی محفلاں برقرار
رکھدے سن ۔ حافظ نے شیخ مجدالدین ، شیخ بہاؤالدین ، سید شریف جرجانی تے شمس الدین
عبداللہ شیرازی توں استفادہ کیتا ۔ اسنوں شیراز نال بے حد محبت سی اس لئی اسنے مصلی
تے رکن آباد توں دوری اختیار نا کیتی ۔ اینے پورے جیون چ یزد تے ہرمز ول دو مختصر
سفر کیتے ۔ دیوان حافظ توں ایہہ گل پتا لگدی اے کہ اسدے اہل تے عیال وی سن جنہاں دی
رفاقت چ اوہ اپنے دکھ بھل جاندا سی ۔ اسدا اک پتر اسدی زندگی چ ای مر گئیا سی ۔

حافظ دربار نال وی وابستہ رہئیا ۔ ابو اسحاق نے 743 ھجری چ شیراز تے حکومت قائم کر
لئی ،اوہ ہمیشہ حافظ نال مربیانہ سلوک کردا ۔ حافظ دا تعلق آل مظفر دے شاہ شجاع دے
دربار نال وی رہئیا ۔ ایران دے بادشاہاں دے علاوہ ہندستان دے سلطان وی حافظ دے کلام
نوں عزت دی نظر نال ویکھدے سن ۔ بہمنی سلطنت دے والی محمود شاہ نے حافظ نوں اپنے
دربار چ آن دی دعوت دتی حتی کہ محمود شاہ نے اس لئی زاد راہ وی گھل دتی ، پر شیراز
دی محبت آڑے آئی تےسفر دیاں صعوبتاں توں فرار لئی حافظ نے اوتھے جا ن دا ارادہ ترک
کر دتا تے محمود شاہ دی خدمت چ اک غزل لکھ کے ارسال کر دتی ۔

حافظ نے 791 ہجری چ شیراز چ وفات پائی تے مصلی دے مقام تے دفن ہوئیا ۔ اس دا مزار
اج وی ہر خاص تے عام دی زیارت گاہ اے۔

حافظ دی زندہ جاوید تصنیف اسدا دیوان اے ۔ جہڑا قصیدے ، غزلاں تے قطعاں تے رباعیاں
تے مشتمل اے ۔ ایہہ دیوان اسنے خود مرتب کیتا تے اسدے معاصر محمد گل اندام نے ترتیب
دتا ۔ پر افسوس دی گل ایہہ اے کہ محمد گل اندام دا مرتب کیتا گئیا دیوان اج موجود
نئیں ۔ اس دےعلاوہ حافظ نے تفسیر قرآن وی لکھی ۔ محمد گل اندام دے بقول حافظ شیرازی
نے کشاف تے مصباح دے حواشی وی لکھے ۔



https://pnb.wikipedia.org/wiki/%D8%AA%DB%8C%D9%86%D8%AF%D9%88%DB%81

تیندوہ ، بلی ٹبر دا اک ماس کھانا اے۔ ایہنوں پنجاب تے ازادکشمیر وچ گلدار وی کیندے
نیں۔ ایہ بلی ٹبر دے 4 وڈیاں وچ کنیا جاندا اے۔ ایہ افریقہ تے ایشیاء دی کجھ
تھانواں تے رہ گیا اے۔ تیندوہ شیر، ببرشیر تے جیگوار مگروں چوتھا وڈا بلا اے۔ شینہ
ٹوکرے دے ہور سنگیاں دے آڈے وج ایہدیاں لتاں نکیاں، لماں پنڈا تے وڈی کھوپڑی ہوندی
اے۔

ایہہ وزن چ چیتے نالوں بھارا ہندا اے تے اسدا مونہہ وی چیتے نالوں کجھ وڈا ہندا اے۔
ایہ 90-190 سینٹی میٹر لما ہوندا اے تے ایہدی پوچھل 60-110 سینٹی میٹر تک لمی ہوندی
اے۔ نر تیندوہ 40-90 کلو تک دا ہوندا اے تے مگراں تے 70-80 سینٹی میٹر اچا ہوندا
اے۔ مادھ ادھے ناپ تے 30-60 کلو جوکھ دی ہوندی اے۔

پاکستان وچ ایہ لیندے ہمالیہ دے پہاڑی جنکلاں وج ملدا اے۔ مچھیارا نیشنل پارک
ازادکشیمر ایہدا اک ٹھکانہ اے۔ افریقی وڈی روہی دے دکھن وچ ایہدا سب توں جوکھا پسار
اے۔ ایہ ایران وچ ملدا اے۔



https://pnb.wikipedia.org/wiki/%D8%AA%D8%A7%D8%B1%DB%81_%D8%B3%D9%85%D9%86%D8%AF%D8%B1

تارہ سمندر اسمان تے کھچ نال جڑیا اک بہت وڈا پربندھ ہوندا اے جیدے وچ تارے ،
پاندھی پربندھ، بدلیاں، وٹے، گیساں تے ڈارک میٹر آندے نیں۔ اک تارہ سمندر وچ اک
کروڑ (107) توں لے کے سو ٹرلین (1014) تک تارے ہوسکدے نیں۔ تے ہر تارہ سمندر اپنے
گڑھ دے دوالے کمدا اے۔ تارہ سمندراں وچ کئی ول دے تارہ پربندھ، تارہ گچھے تے تاریاں
دے وشکار دے بدل ہوندے نیں۔ کھوج دیاں کاہڈاں دسدیاں نیں جے وڈے کالا سوراخ سارے
نہیں تے کئی تارہ سمندراں دے وشکار ہوندے نیں۔

تارہ سمندراں نوں اوہناں دے وکھالے توں وکھریاں ونڈاں وچ ونڈیا جاندا اے۔ آنڈیورگا
تارہ سمندر عام لبھن والا تارہ سمندر اے جیہڑا ویکھن وچ آنڈیورگا لگدا اے۔ چکری
تارہ سمندر پلیٹ ورگا گول جیدیاں بانہواں چکر کٹدیاں تے نال تؤڑ دسدی اے۔ نکے تارہ
سمندر جنہاں دی بنتر وچ پدھر ناں ہووے انپدھرا تارہ سمندر اخواندے نیں۔ انپدھرے
تارہ سمندر نال دے تارہ سمندراں دی کھچ باجوں اپنی شکل وگاڑی بیٹھے ہوندے نیں۔
گوانڈی تارہ سمندراں نال ایہ میل جول نال کئی واری تارہ سمندر رل وی جاندے نیں تے
یا اوہناں وچ تارے بنن دا کم تیز ہوجاندا اے تے جیدے نال سٹار برسٹ تارہ سمندر بندے
نیں۔

دسی جانوالی کائنات وچ 170 ارب توں ودھ تارہ سمندر نیں۔ چوکھیاں دا ریڈیس 1000 توں
100،000 پارسک تک جاندا اے تے ایہناں دے آپسی پینڈے لکھاں پارسک تک جاندے نیں۔ تارہ
سمندراں دے وشکار گیس ہوندی اے جیہڑی اینی گھنی ہوندی جے ہر مربع میٹر توں گھٹ تھاں
وچ اک ایٹم ہوندا اے۔ بؤتے تارہ سمندر ٹولیاں وچ کھچ باجوں کٹھے نیں۔ ایہناں ٹولیاں
نوں کائنات دے ناپ تے تارہ سمندر تند دا ناں دتا گیا اے جنہاں دے دوالے وڈے وائڈ
نیں۔

دسمبر 2012 وچ ہبل ٹیلیسکوپ نال کم کرنوالے تارہ گروواں نے ایہ گل دسی جے سب توں
دور سمجھیا جانوالا تارہ سمندر UDFj-39546284 پہلے ناپے گۓ پینڈے توں وی پرے اے۔
ایہ تارہ سمندر جیہڑا نیڑے تریڑے 380 ملین ورے پہلے بنیا سی بگ زمین توں 13.37 بلین
چانن ورے دور اے۔

ڈیموکریٹس (450–370 م پ ) اک یونانی فلسفی تے تارہ گرو نے ایہ گل آکھی جے اسمان تے
پسریا ہویا چٹا راہ تارے نیں۔ ارسطو ایس توں دوجے پاسے سوچیآ تے کیا جے ایہ تاریاں
دی اگ دا تؤاں ہوسکدا اے۔ رومی سوجھوان المپیوڈورس نے ارسطو دی گل نوں رد کیتا تے
ایس چٹے راہ نوں تارے ای منیا۔ البیرونی نے ایس چٹے راہ نوں تاریاں دے ٹوٹے تے کباڑ
کیا۔ اندلسی تارہ گرو ابن باجہ نے اس اسمانی جٹے راہ نوں کٹھے ہوۓ تارے سمجھیا ۔
14ویں صدی دے شامی تارہگرو ابن قیوم نے نے وی ایہنوں انگنت تاریاں دی تھاں منیا۔

گلیلیو گلیلی نے 1610 وچ جدوں اپنی ٹیلیسکوپ نال ویکھیا تے پکے ول نال دنیا نوں
دسیا جے اسمان تے ایہ چٹا راہ اصل وچ تارے نیں تے ایہ انگنت وی نیں۔ 1750 وچ انگریز
تارہ گرو تھامس رائٹ نے اپنی کتاب وچ ایہ کاہڈ کڈی جے تارہ سمندر اک بہت ودا کمن
والا چکر ہوئیگا جیہنوں کھچ نے نال جوڑ کے رکھیا ہویا اے جیویں سورجی پربندھ نوں
کھچ نے بنیا ہویا اے۔ تارے اک پٹی وچ سانوں دسدے نیں کیوں جے اسیں ایدھے اندر آں۔
کانٹ نے 1755 وچ وی رائٹ دے چٹے راہ بارے سوچ نوں ودھایا تے اوہدا اتارا کیتا۔ ولیم
ہرشل نے 1785 وچ پہلی واری چٹے راہ دا نقشہ بنان تے ایدھے وچ سورج نوں ویکھن دے کم
وچ پیا۔ اوہنے اسمان تے ہر تھاں دے تارے گنے تے اوہناں دی جگہ نوں ناپیا۔ اوہنے
اپنے تارہ سمندر دا نقشہ بنایا تے سورج نوں ایدھے گڑھ دے کول دکھایا۔

1920 وچ ڈچ تارہ گرو کیپٹائن نے ہرشل دے بناۓ نقشے نوں ودھیا کیتا جیدا قطر 15 کلو
پارسک سی تے سورج نوں اوہنے ہور ایدھے گڑھ ول لے گیا۔ امریکی تارہ گرو ہارلو شیپلے
نے ساڈے تارہ سمندر دا بالکل ای وکھرا نقشہ دسیا اونے اینوں اک پلیٹ وانگوں پتلا
دسیا جیدا ریڈیس 70 کلو پارسک دے دوالے سی تے سورج نوں ایدے گڑھ توں دور دسیا۔ پر
ایہناں کاہڈاں وچ اک گل لکی رئی اوہ سی ایس تارہ سمندر وچ ہیگے مٹی تے بدلیاں وچ
چانن دا چوسیا جانا۔ رابرٹ جولیس ٹرمپلر نے ایس گل نوں 1930 وچ دس کے تے ہن ورتیا
جان والا نقشہ سامنے لیاندا۔

اینڈرومیڈا تارہ سمندر بارے پہلی واری لکھتاں وچ ایرانی تارہ گرو عبدالرحمان صوفی
نے لیاندا تے ایہنوں اک نکی جئی بدلی آکھیا۔ اوہنے اپنی کتاب، كتاب صور الكواكب وچ
وڈے میجلنی بدل دا لکھیا جیہڑا اصفہان توں تے نہیں پر یمن توں دسدا سی۔ یورپی لوکاں
ایہنوں پہلی واری اودوں ویکھیا جدوں 16ویں صدی وچ فرڈیننڈ میگلان ایدھر آیا۔
اینڈرومیڈا تارہ سمندر نوں آپوں ای سائمن ماریس نے 1612 وچ لبیا۔ ایہو ای دو تارہ
سمندر نیں جیہڑے چٹے راہ توں باہر نیں تے زمین توں ننگی اکھ نال ویکھے جانوالے پہلے
تارہ سمندراں وچوں نیں۔ 1750 وچ تھامس رائٹ نے اپنی کتاب وچ ایہ سوچ دتی جے چٹا راہ
تاریاں دی اک پدھری پلیٹ اے تے رات نوں دسن والیاں کج بدلیاں وکھرے تارہ سمندر
ہوسکدے نیں۔ اٹھارویں صدی دے انت وچ چارلس میسیئر نے 109 سب توں لشکدیاں بدلیاں دی
اک گٹھ بنائی۔ ایس مگروں ولیم ہرشل نے ایس توں وی وڈھی گٹھ بنائی جیدے وچ 5000
بدلیاں کٹھیاں سن۔ 1845 وچ ولیم پارسنز نے اک وڈی ٹیلیسکوپ بنائی تے اوہ انڈے ورگی
بدلی تے چکری بدلی وچ فرق کرن لگیا۔ ویسٹو سلائفر نے 1912 وچ چوکھیاں لشکدیاں
بدلیاں دی کھوج کیتی ایہ جانن لئی جے اوہناں وچ کی وڈے عنصر نیں۔ سلائفر نے ایہ گل
ویکھی جے چکری بدلیاں وچ رتیاں لیناں سن تے ایہ دسدیاں نیں جے ایہناں دی نسن دوڑ
ساڈے تارہ سمندر توں ودھ اے تے ایس توں ایہ لگا جے ایہ کوئی وکھرا تارہ سمندر اے
جیہڑا چٹا راہ دی کھچ توں باہر اے۔

1917 وچ ہیبر کرٹس نے اینڈرومیڈا بدلی وچ اک نووا لبھیا۔ پچھلے مورتی ریکارڈ دیکھے
تے اوہنوں 11 ہور نووا لبے۔ کرٹس نے اوہناں دے چانن ناپے تے اوستوں پینڈے ناپے۔
اوہنے اپنیاں کاہڈاں تے کھوجاں دا ایہ سٹہ کڈیا جے چکری بدلیاں اصل وچ وکھرے تارہ
سمندر نیں۔ 1920 وچ ہیبر کرٹس تے شیپلے وشکار اک گل بات ایس دے نکھیڑے لئی ہوئی جے
چٹا راہ چکری بدلیاں تے کائنات دا پسار کی اے۔ ایس گل نوں اتارا کرن لئی جے
اینڈرومیڈا چٹے راہ توں وکھ اک تارہ سمندر اے ایدے وچ کالیاں پٹیاں دسیاں جیہڑیاں
چٹے راہ وچ وی سن۔ 1922 وچ اسٹونوی تار گرو ارنسٹ اوپک نے اینڈرومیڈا دا پینڈا
ناپیا تے جس توں ایہ گویڑہ لگیا جے ایہ ساڈے تارہ سمندر توں اک وکھرا تارہ سمندر
اے۔ ایڈون ہبل نے ٹلہ ولسن تے اک 100 انچ والی ٹیلیسکوپ نال ایس رپھڑ نوں اینج
مکایا جدوں اوہنے ویکھ کے ایہ دسیا جے ایہناں چکریاں بدلیاں توں باہر پھرن والے کج
انگ تارے نیں۔ اوہدے ناپ تے کاہڈ نال ایہ پتہ چلیا جے ایہ چوکھی دور اے تے ساڈے
تارہ سمندر دا انگ نہیں ہوسکدی۔ 1936 وچ ایڈون ہبل نے تارہ سمندراں نوں اوہناں دی
مورت باجوں وکھریاں گٹھاں وچ ونڈن دا اک پربندھ بنایا جیہڑا تھوڑی جی تبدیلی نال
ہجے وی چل ریا اے۔

1970 دے دوالے امریکی تارہ گرو ویرا روبن نوں تارہ سمندراں دی سوچی گئی ٹور تے اصل
ٹور وچ فرق دسیا۔ ایہ تارہ سمندر دی ٹور دا رپھڑ تاں ای سمجھ وچ آسکدا سی تے ناپیا
جاسکدا سی اگر کائنات وچ تے تارہ سمندراں وچ کالا ماس دی ہوند نوں سوچ وچ رکھیا
جاوے۔

1990 دے دھاکے وچ ہبل ٹیلیسکوپ باجوں تارہ سمندراں دے ودھیا وکھالے دسے تے ایہ گل
وی آگے آئی جے اندسیا کالا ماس ماڑے تاریاں نال ای نہیں بنیا۔ ہبل دور ویہڑہ، اسمان
تے خالی دسن والی تھاں توں ایہ گل جاپی گئی جے کائنات وچ 125 ارب توں ودھ تارہ
سمندر نیں۔ ودھیا ٹیکنالوجی دے آن نال اوہ وی ویکھیا گیا جیہڑا اکھ نال نہیں سی
دسدا تے اوہ تارہ سمندر وی دسے جیہڑے ہبل نال نہیں ویکھے جا سکے سن۔ ساڈے تارہ
سمندر توں اولے دی پرکھ نے وی کئی نویں تارہ سمندر وکھاۓ۔

تارہ سمندراں نوں تن ونڈاں وج ونڈیا گیا اے:آنڈیورگا، چکری، تے انپدھری۔ ایڈون ہبل
نے تارہ سمندراں نوں اوہناں دے وکھالے دی نیو تے اوہناں نوں ونڈیا پر ہبل ونڈ صرف
وکھالے تے سی ایھدے وچ تاریاں دیاں اچیچیاں گلاں جیویں تارہ بنن دا ناپ تے تارے دی
گری اندر ہوندے کم نہیں دسے کۓ سن۔ ایڈون ہبل نے 1936 وچ تاریاں دی ونڈ بارے موڈھی
گلاں کیتایاں۔

ایڈون ہبل دے تارہ پربندھ وچ انڈیورگے تارہ سمندر گول توں لمے گول ہوندے نیں۔ ایدے
اندر دے تارے چکری تارہ سمندراں دے تاریاں توں پرانے ہوندے نیں۔ ایہ پرانے تے تھوڑے
تارہ ماس دے بنے ہوندے نیں ۔

چکری تارہ سمندر اک پدھرا، چکر کٹدا لگدا گول تے وشکاروں ابھریا دسدا تارہ سمندر
اے۔ ایہدا ناں ایہدے وشکار توں نکلدے تے کنڈے تک اپڑدے چکر توں پیا۔ ایھدے وج تارے
تؤڑ ہوندی اے۔ ایھدیاں چکر کٹدیاں بانہواں ستارے بنن دیاں تھانواں نیں تے ایہ دوالے
نالوں چوکھیاں لشکدیاں نیں۔ ایدھا گڑھ موٹا تے ابھرواں ہوندا اے۔ ولیم ہرلش نے پہلی
واری ایہناں دی لسٹ بنائی تے لماں کرکے پہلی واری ایڈون ہبل نے 1936 وچ اپنی کتاب
وچ ایہناں بارے دسیا۔ ایدھی اک تھوڑی جی پلٹی مورت وج ایدھے وشکار اک پٹی وی ہوسکدی
اے۔ ساڈے اپنے تارہ سمندر جٹا راہ بارے ایہ دس اے جے ایہ اک پٹی چکری تارہ سمندر
اے۔ اسیں ایہنوں ادھے وج ہون باجوں ٹھیک ول نال دیکھ نہیں سکدے تے ایس دی ساڈے کول
مورت نہیں۔ ایہ 30 کلو پارسک ریڈیس دی تے اک پارسک موٹی اے تے ایدھے وچ 200 بلین دے
نیڑے تارے نیں تے ایھدا ماس سورج دے ماس توں 600 بلین گنا چوکھا اے۔

پاویں تارہ پڑھت وچ چکری تے انڈیورگے تارہ سمندراں دی چوکھی مانتا تے مشہوری اے پر
گنتی وچ نکے تارہ سمندر چوکھے نیں۔ ایہ دوجیاں تارہ سمندراں نوں سامنے رکھ کے ویکھو
تے نکے تے ٹھمنے دسدے نیں تے چٹے راہ دے سوویں حصے جنے نیں تے ہک وچ کج ارب تارے ای
ہوندے نیں۔ چوکھیاں نکیاں دے ریڈیس 100 پارسک جنے ای ہوندے نیں۔

ہور تارہ سمندر کج تارہ سمندر وکھرے وکھالے بناندے نیں جیہڑے اوہناں دیاں چھلاں دے
دوالے دے تارہ سمندراں نال ہون باجوں بندے نیں۔ مندری تارہ سمندر ایھدی اک ادھارن
اے۔ ایدے وچ مشکار اک گری اے تے ایدے دوالے مندری ورگے گول چکر وج تارے نیں۔ سوچ اے
جے مندری تارہ سمندر اودوں بندا اے جدوں اک نکا تارہ سمندر کسے چکری تارہ سمندر
وچوں لنگدا اے۔ اینج دی گل اینڈرومیڈا نال وی ہوئی ہونی اے اگر ایہنوں انفراریڈ نال
ویکھے تے ایہ ایہدے وچ کئی چکر دسدے نیں۔

تارہ سمندر دی اک ونڈ جیہڑی چکری تے انڈیورگے دے وشکار لگدی اے اسیں بدامی کیہ سکنے
آں۔ کج ہور وی نین جنہان انپدھرے تارہ سمندر کہ سکنے آن۔ وڈا میجلنی بدل اک انپدھری
ونڈ وج گنیا جاندا اے۔

وڈے ناپ تے اگر ویکھیا جاۓ تے ایہ کئنات پھیل رئی اے اینج ای تارہ سمندراں وشکار
پینڈا وی ودھ ریا اے۔ تارہ سمندراں دا ٹولی وج ہونا آپسی کھچ باجوں ایس پسرنے نوں
روکسکدا اے۔ چٹا راہ تارہ سمندر اک تارہ سمندر دی ٹولی جیہنوں لوکل گروپ آکھاں گے
دا اک حصہ اے دوجے تارہ سمندراں دیاں ٹولیاں توں ایہ اک نکی ٹولی اے جیدا قطر نیڑے
تریڑے اک میگا پارسک اے۔ ایس گروپ وچ اینڈرومیڈا تے چٹا راہ سب توں لشکدیے تارہ
سمندر نیں۔ ایہ لوکل گروّ اگوں اک بدل ورگی بنتر دا انگ اے جیہڑی ورگو گچھے وچ اے۔



https://pnb.wikipedia.org/wiki/%D8%A8%DB%8C%D9%86%D8%B2%DB%8C%D9%86

بینزین اک آرگینک کیمیکل اے جیدا فارمولا C6H6 اے۔ بینزین اک بے رنگا تے تیزی دے
نال جلن آلا پانی سار اے۔ ایدی مٹھی خشبو اے تے ایدا پگلن ناپ تھوڑا اے۔ اے پہلاں
پٹرول چ ملایا جاندا سی پر جدوں اے پتہ چلیا کہ اے سرطان پھیلان چ مدد دیندا اے تے
اینوں اس کم آسطے وی ورتنا بند کر دتا گیا۔ مگر فیر وی اینوں دوائیاں، پلاسٹک، نقلی
ربر تے ڈآئی بنان چ ورتیا جاندا اے۔ بینزین کچے تیل چوں کڈیا جاندا اے تے اینوں
پٹرول چوں وی کڈیا جاسکدا اے۔ بینزین سب توں سادہ ارومیٹک ہائیڈروکاربن اے جیدے چ 3
لگاتار پائی بانڈ ہوندے نیں۔

بینزين بول اک خشبو جیدا ناں گم بینزون یا جینوں بینجامن وی کیندے سن توں لیا گیا
اے۔ گم بینزون اک خشبو دے طور تے 15ویں صدی چ یورپی خشبواں آلے ورتدے سن۔ بینزون
بول اک عربی بول لبن جاوی دی بگڑی ہوئی مورت اے۔ لبن جاوی دراصل عربی چ اک خشبو
(فرانکنسینس) نوں کیندے نیں جیڑی کے انڈونیشیا دے جزیرے جاوا اتے اگن آلے رکھاں توں
کڑی جاندی اے۔ بینزون نوں گرم کر کے اک تیزابی شے لبی جاندی سی جینوں بینزون دے پھل
یا بینزواک تیزاب کیندے نیں۔ اس بینزواک تیزاب توں جیڑا ہائیڈروکاربن بنایا جاندا
سی اودا ناں بینزین پے گیا۔

مائیکل فراڈے نیں 1825 چ بینزین نوں بالن آلی گیس توں وکھرا کر کے اک وکھری شے دے
طور تے پچھانیا۔ 1833 چ اک جرمن کیمسٹری گرو الیہارڈ مٹشرلخ نے بینزواک تیزاب تے
لائم نوں ڈسٹل کر کے بینزین نوں بنایا۔ مٹشرلخ نے ایدا ناں بینزین رکھیا۔ 1836 چ
فرانس دی کیمسٹری گرو نے ایدا ناں فین رکھ دتا اس توں ناں فینول تے فینائل پیا۔ اے
دوویں بینزین توں بنندیاں نیں۔

ہولی ہولی کیمسٹری گرواں نے اے ویکھیا کے بینزین نال رلدے کیمیکل اک قدرتی کیمیائی
ٹبر بناندے نیں۔ 1855 چ اگسٹ ولیم فان ہافمین نے اس ٹبر دا ناں ارومیٹک رکھ دتا۔
ارومیٹک دا مطلب خشبو اے تے اس ٹبر دے کئی ممبراں توں خشبو آندی اے۔

1865 چ اک جرمن کیمسٹری گرو کیکول نے اک پیپر لکھیا جیدے چ اونے کیا کے بینزین دی
مورت چ اک سنگل بانڈ توں مکروں اک ڈبل بانڈ آندا اے۔ کیکلول دی دسی ہوئی مورت دے
بارے چ ثبوت اگلے وریاں چ وددے گۓ۔ کیکول نیں اس گل نوں ثبوت دے طور تے ورتیا کے
بینزین توں بناۓ گۓ کمپاؤنڈاں دا صرف اکو آئسومر ہوندا اے تے اودے نال دوجے گروپ
صرف تین تھاواں تے چڑدے نیں۔ کیکول دی دسی ہوئی مورت بینزین دے بارے چ کچ چھپیاں
گلاں سامنے لیاندی اے جیناں چ کاربن تے ہائیڈروجن دے وشکار 1:1 دا ریشیو وی اے۔

بینزین تے دوجے ارومیٹک کمپاؤنڈاں دی مورتاں دے لبن تے آرگینک کیمسٹری چ اینی اہمیت
رکھدی سی کے جرمن کیمیکل سوسائٹی نے 1890 چ کیکول نوں سراہیا تے اوناں نے اے کم
اودے بینزین دے بارۓ چ پیپر دی 25ویں سالگرہ تے کیتا۔ اس موقع تے کیکول نے اپنی
بینزین دی تھیوری دے بارے چ دسیا کے اونے سپنے چ اک سپ نوں اپنی دم دے پچھے نسدیاں
ویکھیا سی تے فیر اونوں بینزین دے چکر ورگی مورت دا خیال آیا۔

اس ول چ 60 توں 200 ڈگری سینٹی گریڈ دے ابلن نمبر دے ہائیڈروکاربناں نوں ہائیڈروجن
گیس دے نال رلایا جاندا اے تے پلاٹینم کلورائڈ یا رہینیم کلورائڈ کیٹالسٹ دے اتوں
500-525 ڈگری سینٹی گریڈ تے 8-50 اے ٹی ایم دباؤ تے لنگایا جاندا اے۔ اس حالت چ
الیفیٹک ہائیڈروکاربن چکر بنا لیندے نیں تے ہائیڈروجن کھو دیندے نی۔ اینج اوہ
ارومیٹک ہائیڈرو کاربن بن جاندے نیں۔ بنن آلی شے نوں ڈائی ایتھائیلین گلائکول یا
سلفولین چوں لنگا کے ارومیٹک ہائیڈروکاربن وکھرے کر لے جاندے نیں تے ایناں چوں
بینزین نوں ڈسٹلیشن توں وکھرا کر لیا جاندا اے۔ ایدے چ ورتے جان آلے ہائیڈروکاربن
زیادہ تر پروپین یا بیوٹین ہوندے نیں۔

ٹالوین نوں ہائیڈروجن دے نال مکس کر کے کرومیم،مولیبیڈینم یا پلاٹینم آکسائڈ
کیٹالسٹاں دے اتوں 500-600 ڈگری سینٹی گریڈ تے 40-60 اے ٹی ایم دباؤ تے لنگایا
جاندا اے۔ اگر کیٹالسٹ نا ہووے تے گرمی ودا دتی جاندی اے۔ اس ریایکشن چ ٹالوین
بینزین تے میتھین بنا دیندا اے:-

بھاپ دی کریکنگ ایتھائلین تے دوجے الکیناں نوں الیفیٹک ہائیڈروکاربناں توں بنان دا
اک ول اے۔ اگر ٹھیک کچا مال ورتیا جاۓ تے بھاپ دی کریکنگ اک بینزین نال پریا ہویا
اک پانی سار بناندی اے جینوں پائرولائسس گیزولین کیندے نیں۔ پائرولائسس گیزولین نوں
دوجے ہائیڈروکاربناں نال رلا کے پٹرول چ وی حل کیتا جا سکدا اے یا فیر اینوں ڈسٹل
کر کے بینزین حاصل کیتی جاسکدی اے۔ اے ریایکشن 95٪ کم دیندا اے۔

19ویں تے 20ویں صدی دے مڈ چ بینزین نوں اودی خشبو دی وجہ توں شیو دے بعد لوشن لئی
ورتیا جاندا سی۔ 1920 توں پہلاں پہلاں بینزین نوں لوۓ اتوں تیل صاف کرن واسطے وی
ورتیا جاندا سی۔ جدوں ایدے کارسینوجن ہون دا پتا چلیا تے ایدی جگہ ٹالوین نے لے لئی
جیڑی کہ اسے طرح دی خاصیتاں رکھدی اے پن اینی کارسینوجن(کارسینوجن: سرطان دا سبب
بنن آلی) نئیں ہوندی۔

1903 چ اک جرمن لڈوگ روزیلس نے بینزین نوں کافی چ ملا کے کیفین دی مقدار کم کیتی۔
اے گل جدوں مشہور ہوئی تے کافی تے بینزین دا اک گتاوا وکنا شروع ہو کیا جینوں سانکا
کیندے سن۔ اے کم بعد چ روک دتا گیا۔ بینزین نوں کئی دوجیاں شیواں چ وی ورتیا جاندا
سی جنج پینٹ لان واسطے، ربر دا سیمنٹ بنان لئی تے داغ تبے صاف کرن لئی وغیرہ وغیرہ۔
کئی کمپنیاں نے 1950 تک بینزین نوں بنانا روک دتا تے کج نے 1970 تک بینزین بنانا
جاری رکھیا۔ 1970 دی دہائی چ کج لوک گڈایئر دی فیکٹری چ بینزین بناندیاں مر گۓ تے
بینزین نوں بنانا روک دتا گیا۔ کج دکاناں تے 1970 دی دہائیاں چ بینزین نکیاں شیشیاں
چ بند کر گھریلو ورتن لئی ویچے جاندے سن۔ کئی امریکی پڑھاکو سکولاں تے یونیورسٹیاں
چ بینزین اتے لیبارٹری چ تجربے کردیاں بینزین توں زخمی وی ہوگۓ۔ ہن بینزی نال تجربے
بوت کم کردتے گۓ نیں۔

بینزین نوں پٹرول چ ملایا جاندا اے جیدے توں اید اوکٹین نمبر ود جاندا اے تے ناکنگ
کٹ جاندی اے۔ پٹرول چ بینزین 1950 توں پہلاں کئی فیصد ہوندا سی فیر ایدی جگہ
ٹیٹراایتھائل لیڈ نوں اس کم وکسطے ورتنا شروع کردتا گیا تے اوہ سارے جگ چ پھیل گیا۔
جدوں ٹیٹرا ایتھائل لیڈ نوں اودی ماحولیاتی الودگی دی وجہ توں پٹرول توں کڈ دتا گیا
تے بینزین نوں کئی دیساں چ دوبارہ پٹرول چ ملانا شروع کر دتا گیا۔ کیونجے بینزین
صحت واسطے خطرناک ہوندی اے اس واسطے امریکہ تے یورپ چ پٹرول چ بینزین نوں صرف 1٪ وی
ملایا جاسکدا اے۔

اج کل بینزین نوں دوجے کیمیکل بنان واسطے ورتیا جاندا اے۔ اس توں سب توں بوتا بنایا
جان آلا کیمیکل سٹائیرین اے۔ سٹائیرین توں پلاسٹک تے پولیمر بناۓ جاندے نیں۔ فینول
ایدے توں بنائی جاندی اے جیدے توں گوند تے دوجیاں جوڑن آلیا شیواں بنایاں جاندیاں
نیں۔ سائکلوہیگزین جیدے توں نائلون بندا اے اونوں وی بینزین توں بنایا جاندا اے۔
بینزین نوں نکی مقدار چ ربڑ، تلکن، رنگ، ڈیٹرجنٹ، دوائیاں، بمب، نیپام تے کیڑے مار
دوائیاں نوں بنان ج ورتیا جاندا اے۔

امریکہ تے یورپ چ بینزین دی 50٪ مقدار نوں سٹائیرین/ایتھائل بینزین بنان چ ورتیا
جاندا اے، 20٪ نوں کیومین تے 15٪ نوں سائکلوہیگزین بنان چ(جیدے توں آخر کار نائلون
بنائی جاندی اے) ورتیا جاندا اے۔

لیبارٹری چ بینزین دی تھاں ٹالوین نے تجربیاں واسطے لے لئی اے کیونجہ ٹالوین تے
بینزین اکو جئے نیں پر ٹالوین اینی زہریلی نئیں ہوندی۔



https://pnb.wikipedia.org/wiki/%D8%A8%D9%86_%D9%85%D8%A7%D9%86%D8%B3

بن مانس آگو مانس دا اک ٹبر اے جیدے وچ چمپینزی گوریلا انسان تے اورینگوٹان آندے
نیں۔بن مانس دا پرکھ نیڑے تریڑے 1 کروڑ 40 لکھ ورے پہلے وس ریا سی جدوں اورینگوٹان
ایس توں وکھرے ہوۓ۔

بن مانس بنا پوچھل دے تے وڈے ناپ دے آگومانس نیں تے جیوندیاں ونڈاں وچوں بونوبو
30–40 کلوگرام نال سب توں نکی اے تے 140–180 کلوگرام نال نر گوریلا سب توں وڈی ونڈ
اے۔ سارے بن مانساں وچ نر قد تے پآر وچ ماداواں نالوں وڈے ہوندے نیں۔ نر مادھ
وکھراپہ وکھریاں ونڈاں وچ وکھرا وکھرا اے۔ ایہناں دیاں جوکھیاں ونڈاں چارے ہتھ پیر
ٹردیاں ورتدیاں نیں پر ایہ سارے اپنے ہتھاں نوں فروٹ تے رہن سمان کٹھا کرن لئی
ورتدے نیں تے کدے ایہناں نال اوزار وی ورتدے نیں۔

اتے دتے گۓ جیوندے بن مانساں نال کھوجیاں نیں مکے ہوۓ مانساں دیاں کئی ونڈاں وی
لبھیاں نیں جنہاں دی لسٹ تھلے دتی گئی اے:



https://pnb.wikipedia.org/wiki/%D8%A8%D9%84_%DA%AF%DB%8C%D9%B9%D8%B3

بل گیٹس اک امریکی کاروباری لیکھی تے انساناں دا دردی اے۔ اونے کمپیوٹر کمپنی
مائیکروسوفٹ دی نیو رکھی۔ اوہ بوت عرصے واسطے جگ دا سب توں امیر بندہ ریا تے ہن اوہ
جگ دا دوجا سب توں امیر بندا اے۔

بل گیٹس سیاٹل، واشنگٹن چ 28 اکتوبر 1955 چ جمیا۔ اودا پیو ہینری گیٹس اک وکیل سی
تے اودی ماں اک کمپنی چ ڈائیریکٹر سی۔ اوہ نکی عمر دا سی جدوں اونوں پہلا کمپیوٹر
ملیا۔ اونوں پروگرامنگ دا چا سی تے اونے بیسک چ پروگرامنگ شروع کر دتی۔ اونے انپا
پہلا پروگرام اک زیرو-کاٹے دی گیم بنائی جیدے چ ورتن آلے کمپیوٹر دے خلاف کھیڈدے
سن۔ اونے تے اودے تین سنگیاں نے پروگرامنگ سکھی تے پروگرام بناندے رۓ۔ اوناں نوں
1971 چ انفارمیشن انکارپوریشن نے نوکری دے دتی۔ اونے مدرسے واسطے وی پروگرام لکھے۔

1973 چ اونے ہائی سکول پاس کرلیا تے SAT ٹیسٹاں چ 1600 چوں 1590 نمبر لۓ جیدے توں
اونوں ہارورڈ یونیورسٹی چ داخلہ مل گیا۔ اونے اپنی یونیورسٹی چ دوجے ورے چ اک کیکاں
نوں سنبھالن دا پروگرام بنایا جیڑے 30 وریاں چ سب تیز کم کرن آلا پروگرام سی۔ اج تک
اس توں تیز کم کرن آلا پروگرام وی صرف 1٪ بوتا تیز اے۔ گیٹس ہارورڈ دے کمپیوٹراں تے
اپنا بوتا ویلا لنگاندا سی تے 1974 چ اوہ اپنے سنگی پال ایلن دے نال ہنی ول کمپنی چ
ٹر گیا۔

جنوری 1975 چ اونے MITS کمپنی نوں سنعیا لکھیا کہ اوناں دے نووے کمپیوٹر دا
سافٹویئر سسٹم اوہ بنا دۓ گا۔ اس کمپنی دا صدر گیٹس تے ایلن نوں ملن آیا تے اونوں
اوناں دا کم پسند آیا۔ صدر نے ایلن نوں رکھ لیا تے گیٹس نے وی کم کرن واسطے
یونیورسٹی توں چھٹیاں لے لئیاں تے کمپنی آگیا۔ اوسے ویلے بل گیٹس تے پال ایلن نے
اپنی ساجےداری دا ناں مائیکروسافٹ رکھ لیا۔ 26 نومبر 1975 نوں مائیکروسافٹ کمپنی
رجسٹر ہو گئی۔

1976 چ مائیکروسافٹ MITS توں وکھری اک علیحدہ کمپنی بن گئی۔ کمپنی دے شروع دے وریاں
چ کمپنی دے سارے ملازم کمپنی دے کئی کم کردے سن تے گیٹس آپے سارے سافٹویئر نوں
ماپدا سی تے اپنی طرفوں وی شیواں پاندا سی۔ 1980 چ آئی بی ایم IBM کمپنی نے اپنے
کمپیوٹر IBM-PC واسطے آپریٹنگ سسٹم بنان لئی مائیکروسافٹ نوں کیا۔ مائیکروسافٹ نے
50،000 ڈالر دے بدلے مائیکروسافٹ ڈاسMS-DOS بنا دتا۔ مگر گیٹس نے ڈاس دا پروگرام
آئی بی ایم دے ناں نئیں کیتا جیدے توں دوجیاں کمپنیاں نے مائیکروسافٹ توں اے
سافٹویئر لیا۔ مائیکروسافٹ اک وڈی کمپنی بن گئی تے اینوں واشنگٹن چ ٹوردتا گیا۔ بل
گیٹس ایدے بورڈ دا چیئرمین تے کمپنی دا صدر بن گیا۔

مائیکروسافٹ نے 20 نومبر 1985 نوں مائیکروسافٹ ونڈوز دا پہلا ورژن ویچنا شروع کیتا۔
اوہ اپنی کمپنی مائیکروسافٹ نوں بوت سختی دے نال ٹوردا سی تے کمپنی دے دوجے
مینیجراں نال ویلے توں ویلے گل بات کردا ریندا سی۔ اودا کم تے صرف کمپنی نوں ٹورنا
سی مگر اوہ 1989 تک سافٹویئر کوڈ لکھدا ریا۔ 15 جون 2006 نوں اونے اے دسیا کے اوہ 2
وریاں چ کمپنی دا کم دوجیاں دے ہتھ دے دۓ گا تے آپے فلاحی کم شروع کرے گا۔



https://pnb.wikipedia.org/wiki/%D8%A7%DB%8C%D9%84%D8%A8%D8%B1%D9%B9_%D8%A2%D8%A6%DB%8C%D9%86%D8%B3%D9%B9%D8%A7%D8%A6%D9%86

ایلبرٹ آئینسٹائن (14 مارچ 1879 - 18 اپریل 1955) اک جرمن جمیا فزکس گرو تے نویں
سائینس دے موڈیاں وچوں سی۔ اوہدی مانتا اوہدی جنرل ریلیٹویٹی دی تھیوری باجوں اے
جینہڑی 20ویں صدی دی اک وڈی سوج منی گئی اے۔ آئینسٹائن نوں 1921 چ فزکس چ نوبل
انعام تھیوریٹیکل ‌فزکس وچ ودیا کم کرن تے فوٹو الیکٹرک ایفکٹ دے قنون نون لبھن تے
دتا گیا۔

آئینسٹائن نے اپنے کمی جیون دے مڈھ وچ ای ایہ ویکھ لیا سی جی نیوٹنی مکینکس نال
کلاسیکی قنون بجلی مقناطیسی ویڑے دے قنوناں نال نہیں رلدے۔ ایس توں اوہنے سپیشل
تھیوری آف ریلیٹیوٹی بنائی۔ اوہنوں اندازہ ہویا جے ریلیٹیوٹی دے اصول کھچ ویڑے تے
وی لاگو ہوسکدے نیں۔ 1916 وچ اوہنے کھچ تھیوری دتی۔ اوہنے چانن دی تھرمل پاسے ول
سوچیا تے چانن دی فوٹون تھوری دتی۔ آئنسٹائن نے 1917 وچ اپنی ریلیٹیوٹی تھیوری نوں
ایس کائنات دا ماڈل بنان لئی ورتیا۔

آئنسٹائن 1933 وچ پرشیائی سائینس اکیڈیمی وچ پڑھا ریا سی تے امریکہ گیا اودوں ہٹلر
تے نازی پارٹی راج وچ آۓ تے ائنسٹائن امریکہ وچ ای وس گیا۔ دوجی وڈی لڑائی وچ اوہنے
امریکہ نوں صلآ دتی جے ایس توں پہلے کہ جرمنی ایٹم بمب بناۓ امریکہ نوں بنالینا
چاہیدا اے تے ایس تے امریکہ نے مینہٹن پراجیکٹ دا مڈھ رکھیا۔ اوہ پر ایٹم بمب دے
ورتن دے خلاف سی۔ اوہنے تے برٹرنڈ رسل نے رل کے ایٹم بمب دے ورتن دے خلاف اک سنگت
وی کیتی۔ اوہ پرنسٹن، نیوجرسی وچ انسٹیٹیوٹ فار ایڈوانس سثڈی وج 1955 اپنے مرن تک
ریا۔

آئینسٹائین نے 300 توں زیادہ سینسی صفے لکھے تے 150 غیر سینسی صفے لکھے۔ اونوں نوی
فزکس دا پیو تے 21ویں صدی دا سب توں خاص سینسدان منیا جاندا اے۔ ٹائم میگزین نے
اونوں صدی دا بندہ کیا.

البرٹ آئینسٹائن جرمن سلطنت دی ورتمبرگ شاہی دے شہر الم وچ 14 مارچ 1879 نوں اک
یہودی ٹبر چ جمیا۔ اودا پیو ہرمن آئینسٹائن اک انجینیئر تے کاروباری جنا سی۔ اودی
ماں دا ناں پاؤلین آئینسٹائن سی۔ ایہ یہودی ٹبر ایتھے سوابیا وچ ہور دوجے یہودی
ٹبراں نال صدیاں توں وس ریا سی۔ 1880 چ اوہ تے اودا ٹبر میونخ ٹر گیا جتھےاودے پیو
تے چاچے نے رل کے ڈی سی بجلی دا سمان بنان آلی کمپنی دا مڈھ رکھیا۔ آئینسٹائن اک
یہودی ٹبر چ جمیا سی پر اودا ٹبر یہودی مزہبی کماں چ حصہ نئیں لیندا سی تے
آئینسٹائن اک کیتھولک پریمری سکول چ 5 سال دی عمر توں 3 سال تک پڑھدا ریا۔ اگلے ست
ورے اوہ لوئتپولڈ جمنیزیم میونخ وچ ریا۔ اوہ سجے ہتھ نال ای زور والے تے لکھن والے
کم کردا سی تے ایہ غلط اے جے اوہ کھبچو سی۔ آئینسٹائن اک چنگا پڑھاکو سی تے کھیڈن
واسطے اوہ مکینکی وی کردا سی تے شیواں بناندا سی۔ ایس ویلے ای اوہدا من میتھمیٹکس
ول پلٹیا۔ جدوں اوہ دس ورے دا سی تے اوہدے وڈے بھرا دا اک پولشی یہودی پرڑھاکو یار
اوہناں دے گھر آن لگا۔ اوہ آئنسٹائن لئی سائینس، میتھمیٹکس تے فلاسفی تے لکھتاں
لیاندا۔ ایہناں وچ کانٹ تے اقلیدس دیاں پوتھیاں وی سن۔

1894 چ اودے پیو دی کمپنی اے سی بجلی دیاں شیواں نہ بنان دی وجہ توں بجلی لڑائی وچ
مک گئی تے اودا ٹبر اٹلی کاروبار دی کھوج چ ٹر گیا۔ آئینسٹائن پچھے میونخ سکول وچ
ای ریا پر اوتھے دا رٹے نال پڑھان دا ول اوہنوں پسند ناں آیا۔ دسمبر 1894 وچ اوہ وی
پاویہ، اٹلی اپنے ٹبر نال آرلیا۔

1895 دیاں گرمیاں وچ جدوں اوہ 16 ورے دا سی اوہنے سوس فیڈرل انسٹیٹیوٹ آف ٹیکنالوجی
وچ داخلے لئی امتحان دتا جیدے اوہ فیل ہوگیا۔ میتھ تے فزکس وچ اوہدے نمبر چنگے سن
تے ایس باجوں سکول دے پرنسپل دے آکھن تے آراؤ سویٹزرلینڈ دے اک سکول وچ 1895-96 وچ
پڑھدا ریا۔ اوتھے اوہ پروفیسر ونٹلر دے گھر رہ ریا سی تے اوہنوں اوہدی دھی میری نال
پیار ہوگیا (اوہدی پین دا ونٹلر دے پتر پال نے فیر ویاہ ہویا۔) جنوری 1896 وچ فوجی
سکھلائی توں بچن لئی اپنے پیو دے کہن تے اوہنے جرمن دے وسنیک ہون توں منکریا۔ (5
ورے مگروں فروری 1901 وچ اوہ سوئس وسنیک بنیا)۔ ستمبر 1896 وچ اوہنے سوئس سکول دا
امتحان پاس کیتا تے اوس تے فیر سوس فیڈرل انسٹیٹیوٹ آف ٹیکنالوجی، زیورچ وچ میتھ تے
فزکس دے چار سالہ ڈپلومے دی کلاس وچ داخلہ لیا۔ میری ونٹلر اولزبرگ پڑھان چلی گئی۔

ملیوا مارک جیدے نال اوہ فیر ویاہ کردا اوہ وی اوتھے اوہدی کلاس وچ پڑھن آئی دوناں
وچ یاری تے فیر پیار ہوگیا۔ اوہ کٹھے رل کے فزکس تے کتاباں پڑھدے تے وچار وٹاندے۔
1900 وچ آئینسٹائن نے پڑھان دا ڈپلومہ لیا پر ملوا فیل ہوگئی۔

ملیوا مارک نال آئینسٹائن دی 1902 وچ اک کاکی ہوئی جیدا ناں اوہناں لیسرل رکھیا اوہ
نووی ساد وچ ملیوا دے ٹبر وچ ہوئی۔ اوہدے جیون مرن دی فیر کوئی پتہ ناں چلیا۔ جنوری
1903 وچ دونویں ویاہ کردے نیں تے مئی 1904 وچ ہانز آئینسٹائن برن، سویٹزرلینڈ وچ
جمدا اے۔ اکتوبر 1903 توں مئی 1905 تک اوہ برن وج ریندے نیں۔ اوہناں دا دوجا پتر
ایڈورڈ زیورچ وچ جولائی 1910 نوں ہوندا اے۔ 1914 وچ آئینسٹائن برلن ٹر جاندا اے پر
اوہدی ٹبری تے دو نیانے زیورچ وچ ای ریندے نیں۔ 14 فروری 1919 نوں 5 ورے وکھ رہن
مگروں دوناں وچ طلاق ہوجاندی اے۔ اس توں مگروں آئینسٹائن نے اپنی کزن ایلزا لونتھال
نال 2 جون 1919 نوں ویاہ کرلیا اوہدے نال اوہدے 1912 توں جوڑ سن۔ تے 1935 چ اوہ
اپنی بڈھی نال پرنسٹن، نیو جرسی، امریکہ ٹر گیا۔ دسمبر 1936 چ گردیاں تے دل دے
مسئلیاں نال ایلزا امریکہ وچ مردی اے۔

شروع چ آئینسائن زیادہ تر اس گل تے مضمون لکھدا سی کے ایٹم دنیا چ ہے گے نیں تے
اوناں دا اک وزن ہوندا اے۔ آئنسٹائن نے 1902 چ ایٹماں دے بارے چ مضمون لکھیا تے
‌فزکس دے گرواں نیں اودی گل من لئی کے ایٹم اصل چ ہوندے نیں پر فیر وی گرو اس گل تے
شکی سن کیونجہ 19ویں صدی دی کوئی وی تھیوری یا قنون ایٹماں دے ہون دی سچائی نئیں
دسدا۔

آغینسٹائن اس گل دے خلاف سی اپنے کم چ اوہ یقین رکھدا سی تے سوچدا سی اک پکی تھیوری
ایناں ساریاں گلاں تے پوری آۓ گی تے اوہ سچی گل دسے گی۔ اس دی خاطر اوہ ایٹم دی
سچائی وکھان آستے کم کرنا شروع ہو گیا۔ اس آسطے اوہ سب توں پہلاں تھرموڈائینمکس پڑن
لگ گیا فیر فزکس دے حساب کتاب ال ٹر گیا تے فیر ٹھوس شیواں دیاں خاص گرمی دی تھیوری
ال ٹر گیا۔

1905 چ اونے حرکت کردیاں شیواں دی الیکٹروڈائینمکس تے مضمون چ اونے سپیشل رلیٹوٹی
دی انقلابی تھیوری وی لکھی۔ اس تھیوری نوں شروع چ کسے نے نہ منیا۔ اس توں علاوہ
اونے وزن-زور دی برابری دے مضمون چ اونے سپیشل رلیٹوٹی دی اکویشن دتی جینوں 20ویں
صدی دی سب توں مشہور اکویشن کیندے نیں:E=mc2۔ اس تھیوری دے مطابق وزن نوں بوت زیادہ
زور چ بدلیا جاسکدا اے۔ اس تھیوری نوں نہ منیا گیا پر اس تھیوری نوں ایٹمی زور بنان
چ ورتیا گیا۔ ایناں تھیوریاں نوں دنیا دے جانے پچھانے میکس پلانک نے من لیا تے اودی
مشہوری دی وجہ توں اس تھیوری نوں گروواں نوں مننا شروع کیتا۔

2اپریل 1921 نوں اوہ پہلی واری نیویارک امریکہ آیا۔ شہر دے میر نے اوہنوں جی آیاںوں
آکھیا۔ کئی تھانواں تے اوہدے لیکچر تے پارٹیاں ہویاں۔ اوہنے کولمبیا یونیورسٹی تے
پرنسٹن یونیورسٹی وچ لیکچر دتے تے اکیڈیمی آف نیشنل سائینسز والیاں نال واشنگٹن وچ
وائٹ ہاؤس وی لجایا گیا۔ یورپ واپسی تے اوہ برطانیہ آیا تے ایتھے اوہ برطانوی آگو
ہالڈین دا مہمان سی تے کئی وڈی مانتا والے سائینسی تے سیاسی لوکاں نال ملیا۔ کنگز
کالج لندن وچ اونے لیکچر وی دتے۔

1939 وچ اوہنے زیلارڈ نال رل کے امریکی سرکار نوں ایہ چٹھی لکھی جے جرمنی ایٹم بمب
بنا سکدا اے تے امن لئی خطرہ بنسکدا اے تے ایس کم وج امریکہ نوں پے جانا چاہیدا اے۔
امریکی سرکار ایہ گل من لیندی اے تے ایٹم بمب بنان دا مڈھ مینہٹن پراجیکٹ نال پے
جاندا اے۔ 1940 وچ اوہ امریکی وسنیک بن جاندا اے۔

نومبر 1952 وچ اسرائیلی صدر چائم وائزمان دے مرن تے امریکہ وچ اسرائیلی سفیر ابا
ایبان نے اسرائیلی وزیراعظم ڈیوڈ بن گوریان ولوں اونوں اسرائیل دا صدر بنن دا سنیہ
کلیا۔ اوہنے شکرے نال ناں کردتی۔



https://pnb.wikipedia.org/wiki/%D8%A7%D9%88%D8%B4%DB%8C%D8%A7%D9%86%D8%A7

اوشیانا اک تھاں اے جیہڑا بحرالکاہل دے جزیریاں تے آلے دوالے دے سمندر نوں رلا کے
کیندے نیں۔

اوشینیا تپت-کھنڈی پرشانت مہانساگر دے ٹاپوآں دوآلے کیندرت اک کھیتر ہے۔ کہ اوشینیا
کس-کس دا بنیا ہویا ہے بارے وچار دکھنی پرشانت (نسل-وگیان انوسار میلانیشیا،
مائیکرونیشیا اتے پالینیشیا وچّ ونڈیا ہویا) دے جوالامکھی ٹاپو اتے
مونگیا-پروالٹاپو توں لے کے ایشیا اتے امریکہ گبھلے کلّ ٹاپووادی کھیتر (جس وچّ
آسٹریلیشیا اتے مالے ٹاپو-سموہ وی شامل ہے) تکّ بدلدے ہن۔ اس شبد نوں کئی وار اچیچے
طور اتے آسٹریلیا اتے نیڑلے ٹاپوآں توں بندے مہاندیپ لئی جاں جیو-بھوگولک طور اتے
آسٹریلیشیائی ایکو-جون (والیسیا اتے آسٹریلیشیا) جاں پرشانت ایکو-جون (جاں
نیوزیلینڈ جاں مول-دھرت نیو گنی توں چھٹّ میلانیشیا، پالینیشیا اتے مائیکرونیشیا)
دے لئی ورتیا جاندا ہے۔

ایہہ نام 1812 عیسوی دے لگبھگ بھوگول-شاستری کونراڈ مالٹ-برون دوارا Oc�anie
(اوسیانی) دے روپ وچّ گھڑیا گیا سی۔ اوسیانی شبد فرانسیسی بھاشا دا ہے جو یونانی
شبد ὠκεανός (اوکیانوس) بھاوَ مہانساگر توں آیا ہے۔

اوشینیا دا پرمکھ دھرم اسائیئت ہے۔ روائتی دھرم چیتناوادی ہن اتے روڑیگت قبیلے
قدرتی طاقتاں وچّ آتما ہون (ٹوک پسن وچّ مسلئی) دا وشواس رکھدے ہن۔ آسٹریلیا اتے
نیوزیلینڈ دیاں حالیہ مردمشماریاں 'چ بہت سارے لوکاں نے "کوئی دھرم نہیں" نوں
ہنگارا دتا ہے جس وچّ ناستکواد، شنکاواد، دھرم-نرپیکھ مانوواد اتے بدھیواد شامل ہے۔
ٹونگا وچّ روزانہ جیون پالینیشیائی اتے خاص کر کے عیسائی روایتاں توں کافی پربھاوت
ہے۔ تیاپتاتا، سموآ 'چ بنیا بہا'ای پوجاگھر بہا'ای متّ دا مہتوپورن ستھان ہے۔



https://pnb.wikipedia.org/wiki/%D8%A7%D8%B4%D9%88%DA%A9

اشوک (304–232 م پ ) موریہ ٹبر دا اک بادشاہ سی جینے دکھنی ایشیاء تے 36ورے تک 268
م پ توں لے کے 232 تک راج کیتا۔ اشوک دی سلطنت لیندے ول بلوچستان تے ہندوکش توں لے
کے جڑھدے ول اجکل دے بنگلہ دیش تک تے دکھن ول کیرالہ تے آندھرا پردیش تک پھلی ہوئی
سی۔ ٹیکسلا، اجین تے پاٹلی پتر ایس سلطنت دے راجگڑھ سن۔ اشوک چندرگپت موریا دا پوتا
سی تے اپنے ٹبر دا تیجا بادشاہ سی۔

جوانی چ اشوک لڑائی دا مرد میدان سی تے کہندا سی کہ کلنگا (اڑیسہ) نوں فتح کرکے
اپنی سلطنت چ شامل کرلواں گا ۔ چنانچہ 3 سال لڑیا تے کلنگ نوں فتح کرکے اپنی سلطنت
چ شامل کرلئیا ۔ کہندے نے کہ لکھاں ہزاراں لوکاں دا خون ہندا دیکھ کے اشوک دے دل چ
رحم آئیا تے اک دم ای طبیعت بالکل بدل گئی تے کہن لگا کہ ہن بدھ دیاں تعلیمات تے
چلاں گا تے کدی وی لڑائی نئیں کراں گا ۔ بدھ مت نوں اپنے سارے راج دا مذہب قرار دتا
تے اپنا ناں پریاد رشی یا حبیب اللہ رکھ لئیا ۔

اسدا اک پتر بھکشو تے کڑی بھکشنی ہوئے ۔ اس نے دوناں نوں سیلون (سنگلدیپ) بھیجیا کہ
اوتھے بدھ مت دی تبلیغ کرن ۔ ہن بدھ مت دی دوجی مجلس نوں ہوئے سوا سو سال توں زیادہ
ہوگئے سن ، تے بدھ مت چ کئی قسم دیاں نمایاں تبدیلیاں ہون لگ پیئیاں سن ۔ اینہاں دی
تحقیق لئی 242 ق م چ اشوک نے اس مذہب دے اک ہزار عالماں تے بزرگاں دی مجلس منعقد
کیتی مراد ایہہ سی کہ بدھ مت دی تعلیمات بعد والیاں بدعتاں تے آمیزشاں توں پاک ہوکے
اپنے بانی دی اصلی تعلیم دے مطابق ہوجان ۔ پاٹلی پتر چ ایہہ مجلس منعقد ہوئی ۔بدھ
مت دیاں ساریاں حکایتاں تے روایتاں پالی بولی چ لکھ لئیاں گئیاں ۔ 2 ہزار سال توں
کجھ اوپر جنوبی ایشیاء چ بدھ مت دے جہڑے وی شاستر جاری نیں اوہ ایسے مجلس دے مرتب
کروائے ہوئے نیں ۔ بدھ مت دی تبلیغ لئی اشوک نے کشمیر ، برما ، قندھار ، تبت ، دکن
تے سیلون چ بھکشو روانہ کیتے ۔

اشوک نے 14 احکام جاری کیتے تے جابجا پورے ہندستان چ پتھر دیاں لاٹھاں تے کندہ
کروائے ، اینہاں چوں اج وی کئی موجود نیں، اک الہ آباد چ تے اک گجرات دے گرنار پربت
تے اے ۔



https://pnb.wikipedia.org/wiki/%D8%A7%D8%B2%D8%A7%D8%AF%DB%8C_%D8%A8%D8%AA%DB%8C

مجسمه آزادی یا آزادی بتی امریکہ وچ نیویارک دے سمندری اڈے نال مینہیٹن وچ لبرٹی
جزیرے تے نویں کلاسیکی نمونے تے بنی اک وڈی بتی اے۔ ایہ مجسمہ آزادی یا ازادی بتی
فرانس دے لوکاں نیں امریکہ نوں 1886 وچ سغات دتی سی۔ نیویارک دے سمندری اڈے وچ
لبرٹی جزیرے تے کھڑی ایہ بتی امریکہ آن والے پاندھیاں، مہاجراں تے واپس آنوالے
امریکیاں نوں جی آیاں نوں کیندی اے۔

تانبے چ ڈھکی ہوئی بتی اک کھڑی سوانی نوں دسدی اے جیدے ہتھ وچ بتی تے ہتھ وچ اک
تختی اے جیھدے تے امریکی ازادی دی تریخ 4 جولائی 1776 لکھی اے۔ بتی سوانی دا مونہہ
ازادی دی رومی دیوی لبرٹاس نوں دسدا اے۔ بتی دے پیراں وچ ٹٹیاں ہویاں سنگلاں نیں۔
ایہ بتی ازادی دی تے فرینچ امریکی یاری دی وی نشانی اے۔

ایہ بتی (بتی تے اودھے نچلے حصے نوں ملا کے) 305 میٹر اچی اے۔ ماؤرس کاکلن نے ایدھا
اندرونی حصہ ڈيزائن کیتا۔ ماؤرس کاکلن گستاو انجنینرنگ کمپنی دا چیف انجینیر سی تے
اس نیں آئیفل ٹاور وی ڈيزائن کیتا۔ازادی بتی امریکہ دا نشان اے تے ایہ پوری دنیا چ
آزادی تے لوکراج نوں دسدا اے۔



https://pnb.wikipedia.org/wiki/%D8%A7%D8%AA%D8%B1%DB%8C_%D8%B3%D9%85%D9%86%D8%AF%D8%B1

اتلا سمندر (North Sea) یا اتری سمندر اتلے یورپ دا اک سمندر اے جیہڑا وڈا سمندر
اوقیانوس نال رلدا اے۔ ایدے چڑھدے چ ناروے تے ڈنمارک ، لیندے ج برطانیہ تے دکھن چ
جرمنی ، نیدرلینڈز تے فرانس نیں۔ایہ 970 کلومیٹر لماں 580 کلومیٹر چوڑا اے۔ ایہ
سمندر 750،000 مربع کلومیٹر تے پھیلیا ہویا اے۔

اتری سمندر دکھن چ پانی گلی ڈوور تے پانی گلی انگلستان راہیں تے اتر چ ناروی سمندر
دے زریعے وڈا سمندر اوقیانوس نال ملیا ہوئیا اے ۔ اتری سمندر چ ڈگنآلے اہم دریاواں
چ دریائے ایلب، دریائے ایمس، دریائے مبرس، دریائے شیلسٹ، دریائے ٹیمز تے دریائے
قورستا شامل نیں۔

دنیا دی مصروف ترین مصنوعی آبی گذرگاہاں چوں اک کیل نہر اتری سمندر نوں بالٹک سمندر
نال ملاندی اے۔ تریخ چ ایہہ سمندر بحر جرمن دے نان نال جانیا جاندا اے تے ایہہ نان
انگریزی تے دوجیاں زباں چ را‏ج سی تے 18ویں صدی چ بحیرہ شمال دے نال نال ایہہ وی
استعمال چ سی ۔ 19ویں صدی آخر چ بحر جرمن دا ناں جرمنی چ وی بہت گھٹ گئیا سی ۔ ڈینش
بولی چ اسنوں " ویسٹر ہاوٹ" وی کہیا جاندا اے جسدا مطلب بحر مغرب اے کیونجے ایہہ
ڈنمارک دے مغرب جواقعاے۔



https://pnb.wikipedia.org/wiki/%D8%A7%D8%A8%D8%AE%D8%A7%D8%B2_%D8%AE%D9%88%D8%AF_%D9%85%D8%AE%D8%AA%D8%A7%D8%B1_%D8%B3%D9%88%D9%88%DB%8C%D8%AA_%D8%A7%D8%B4%D8%AA%D8%B1%D8%A7%DA%A9%DB%8C_%D8%AC%D9%85%DB%81%D9%88%D8%B1%DB%8C%DB%81

ابخاز خود مختار سوویت اشتراکی جمہوریہ (Abkhaz Autonomous Soviet Socialist
Republic) (ابخاز: Аҧснытәи Автономтә Советтә Социалисттә Республика; روسی:
Абхазская Автономная Советская Социалистическая Республика) سوویت یونین دی
جارجیائی سوویت اشتراکی جمہوریہ چ اک خود مختار جمہوریہ سی۔ ایہ فروری 1931 چ وجود
چ آئی جدوںاشتراکی سوویت جمہوریہ ابخازیا قائم کیتی گئی تے جارجیائی سوویت اشتراکی
جمہوریہ دے اندر اسنوں خود مختار سوویت اشتراکی جمہوریہ دی حیثیت چ تبدیل کر دتا
گیا۔

زمرہ:سوویت اتحاد کی خود مختار جمہوریات زمرہ:ایشیا کے سابقہ ممالک زمرہ:تاریخ
ابخازيا زمرہ:تاریخ جارجیا



https://pnb.wikipedia.org/wiki/%D8%A2%DA%AF%D9%88_%D9%85%D8%A7%D9%86%D8%B3

آگو مانس جانوراں دی اک پتی اے جیدے چ لیمر، باندر تے انسان آندے نیں۔ آگو مانس
ادھے باندر تے سیمین وچ ونڈے ہوۓ نیں۔ ایناں دے پرکھ رکھاں وج ریندے سن۔ انساناں
نوں چھڈ کے جیہڑے ہر براعظم تے ریندے نیں دوجے سارے آگو مانس ٹراپیکل یا نال دیاں
تھانواں وچ وسدے نیں۔ آگو مانس دیاں 400 دے نیڑے ونڈاں نیں۔ سارے آگو مانس کئی
پاسیاں توں انسان نال رلدے نیں۔ اینان دے ہتھ پنج انگلاں تے انکلاں تے نوں ہوندے
نیں۔ انساناں نوں چھڈ کے جیہڑے ہر براعظم تے وسدے نیں لامت آگومانس ٹراپیکی یا کجھ
ٹراپیکی تھانواں تے ای ریندے نیں۔ ایہدے ناپ وی میڈم برتھا دا چؤا لیمر توں جیہڑا
30 گرام دا اے توں لے کے چڑھدا پدھری تھاں گوریلا تک جیہدا پآر 200 کلو اے تک جاندا
اے۔ آکومانس دے سب توں پرانے نشان 55.8 ملین ورے پرانے نیں۔ 55–58ملین ورے پہلے دے
اک نیڑے دے ساک دے چوکھے نشان ملدے نیں۔ مالیکیولی گھڑی دے ناپ توں آگو مانس دا مڈھ
85 ملین پچھے ہور وشکارلے کریٹیشس ویلے وچ جاملدا اے۔

آگو مانس جوکھ وچ کئی ناپ دے نیں۔ میڈم برتھا دا چؤا لیمر جوکھ 30 گرام سب توں نکا
تے چڑھدا پدھری تھاں گوریلا جوکھ 200 کلوگرام سب توں وڈا آگو مانس اے۔

پتھری جاندار دے نشاناں توں پتہ چلدا اے جے پرائيمیٹ دے پرکھ کریٹیشیس ویلے دے انت
تے 65 ملین ورے پہلاں ہے سن۔ پلیسیاڈاپس سب توں پرانا پرائيمیٹ 55–58 ملین ورے پہلے
ہویا جیدے ساڈے کول نشان ہے نیں۔ امریکی نویں دنیا دے باندراں دے نشان 25 ملین
پرانے ملدے نیں تے برانیسیلا ٹوکرہ سب توں پرانا اے۔ مانس ٹوکرے دا انسان پچھلے اک
لکھ سالاں دے اندر ایہ سارے براعظماں تے جا چکیا اے۔

آرڈر آگو مانس 1758 وچ کارل لنیاس نے اپنی کتاب سسٹما نیچرا دے دسویں ایڈیشن وچ
بنایا۔ آگو مانس نوں دو وڈیاں ٹولیاں وچ ونڈیا جاندا اے۔ گلی نک: جیدے وچ لیمر
ٹارسیر تے گالاگو آندے نیں۔ اینان نوں پرانے آگو مانس کیا جاندا اے۔ دوجی ٹولی سکی
نک اے باندر تے بن مانس اندے نیں ایناں نوں نويں پرائيمیٹ کیا گیا اے۔پرائيمیٹ نوں
دو ونڈاں گلی نک تے سکی نک وچ 1984 وچ اینڈرسن تے جونز نے ونڈیا۔

باندراں دیاں اگون دو ونڈاں بندیاں نیں: پرانی دنیا دے باندر تے نویں دنیا دے باندر

آگومانس کھان پین وچ کئی شیواں آندیان نیں. ایہ کیا جاندا اے جے اجکل دے آکومانسان
وچ جنہاں وج انسان وی آندے نیں اوہ پرانے ویلے دی گیج ہجے وی ہے جدوں اوہ جنکلاں دے
رکھاں دک چھتری توں اپنا کھان پین لیندے سن۔ لامت آگومانس ایس لئی وی فروٹ پسند
کردے نیں جے ایہناں دے اندر کاربوہائیڈریٹ نوں پچانا اسان اے پر اوہناں نوں امینو
ایسڈ تے دھاتاں لئی پتے تے کیڑے وی کھانے پیندے نیں۔ فروٹ لامت ونڈاں دا اصل کھان
پین اے تے ایہدے نال اوہ پتے، پھل، جڑ، کھمبیاں، بی، گری، گوند تے بوٹیاں دا رو۔ کی
ونڈاں سب کج کھاجاندیاں نیں، ہرے پتیاں سبزیاں نال اوہ مکڑیاں, آنڈے وی کھاجاندے
نیں۔ بیبون تے چمپینزی نکے ددپلانے،،ہرن تے خرگوش وی پھڑ کے کھاجاندے نیں۔

آگومانس اوہناں کج کنگریڑیاں جوں نیں جیہڑے وٹامن سی آپ نہیں بناندے تے اوہناں نوں
کھان پین وچ لینی پیندی اے۔ رولا باندر دے اندر اک ہور آندر ہوندی اے جیدے وج اوہ
پتے جاکے پجدے نیں جیہڑے عام اندر وج نہیں پجدے۔ مارموسٹ جیہڑے گوند کھانے نیں
اوہناں دے تیز دند ہوندے گوند کڈھن ل‏ی تے نوواں دی تھاں تیز پنجے ہوندے نیں رکھ دے
سک نوں پھڑن لئی۔ آئی آئی دی کتریاں ورگے دند ہون دے نال نال وشکارلی انگل وی لمی
ہوندی اے تاں جے چڑی ترکھان وانگوں سک چوں کیڑہ کڈھ سکے۔ گیلاڈا اک ایسی ونڈ اے
جیدا گزارہ ای گھآ تے ہوندا اے۔

ٹارسیر ای ماس کھانے آگومانس نیں جیہڑے کیڑے، سپیاں، نکے کنگریڑے تے سپ تک کھاجاندے
نیں۔ کیپوچن باندر فروٹ، پھل، پتے، رو، انکوری پتیاں کھان دے نال نال پنچھی، کرلے،
گالڑاں تے جمگادڑاں وی کھا جاندے نیں۔

آگومانس رکھاں وچ وسنوالے جانوراں توں بنے نیں تے ایہناں دیاں کئی ونڈاں اپنا چوکھا
ویلا رکھاں تے ای لنگھاندے نیں۔ لامت آگومانس ونڈاں بارشی جنگلاں وچ وسدے نیں۔ ایہ
گل ویکھی گئی اے جے آگومانس دی گنتی دا گوڑا جوڑ اوس تھاں وچ مینہ دے وسن نال تے
مینہ وسدے تھاں نال۔ فروٹ کھانوالے جانور ہون باہجوں ایہ رکھاں دے بیاں دے کھلار وچ
وی وڈا کم کردے نیں۔ کجھ ونڈاں تھوڑے چر لئی زمین تے آندیاں نیں جیویں بیبون تے
پاٹاس باندر۔ کجھ ونڈاں جیویں گیلاڈا تے انسان پکیاں ای زمین تے آگیاں نیں۔ انساناں
نوں چھڈ کے آگومانس دیاں دوجیاں ونڈاں کئی ونڈ دے جنگلاں وچ ٹراپیکی افریقہ،
ہندستان، چڑھدے دکھنی ایشیاء تے دکھنی امریکہ وچ وسدے نیں۔ ایہناں وچ بارشی جنگل،
سمندری کنڈیاں دے جنگل تے پہاڑی جنگل آندے نیں۔ آکومانس دیاں کجھ ونڈاں ٹراپیکی
تھانواں توں باہر وی وسدیاں نیں۔ جپانی مکاک جپان دے ھونشو جزیرے تے پہاڑاں وج
ریندے نیں جتھے سال وج 8 مہینے برف پئی ریندی اے۔ بربری مکاک مراکش تے الجزائر دے
اطلس پربت دھار وج ریندے نیں۔

آگومانس دیاں ونڈاں وچ کالا پھسی نکوالا باندر ہینگڈوان پہاڑاں تے 4,700 میٹر
(15,400 فٹ) دی اچائی تے ریندا ملیا اے۔ پہاڑی گوریلے نوں 4,200 میٹر(13,200 فٹ)
اچی ویرنگا پہاڑاں نوں پار کردیاں ویکھیا جاسکدا اے تے گیلاڈا ایتھیوپی اتلے تھاں
تے 5,000 م (16,000 فٹ) دی اچائی تے وی ملیا اے۔ ایہ گل ہے جے کہ لامت ونڈاں پانی
تو بچ کے ای ریندیاں نیں پر کجھ جییوں لمی نکوالا باندر، برازا باندر تے ایلن دا
چھمب باندر چنگے تارو باندر نیں تے چھمب تے پانی دے دوالے رام نال رہ لیندے نیں۔
برازا باندر تے ایلن دا چھمب باندر دیاں انگلاں دے وشکار پانی وچ ترن لئی جھلی بنی
ہوندی اے۔ کجھ آکومانس جیویں رہیسس مکاک تے ککا لنگور نے ریندے ای انساناں دے
ٹکانیاں تے شہراں دے دوالے نیں۔



https://pnb.wikipedia.org/wiki/%D8%A2%DA%A9%D8%B3%D9%81%D9%88%D8%B1%DA%88_%DB%8C%D9%88%D9%86%DB%8C%D9%88%D8%B1%D8%B3%D9%B9%DB%8C

آکسفورڈ یونیورسٹی برطانیہ دے نگر آکسفورڈ چ اک یونیورسٹی‏ اے۔ ایہ دنیا دی دوسری
سب توں پرانی تے انگریزی بولن والی دنیا دی سب توں پرانی یونیورسٹی اے۔ ایتھے 11
ویں صدی توں پڑھائی ہو رئی اے۔ یونیورسٹی چ تیزی نال وادا ہویا جدوں انگریز بادشاہ
ہنری II نے انگریز پڑھاکواں نوں سینٹ تھامس بیکٹ دے قتل مگروں پیرس یونیورسٹی چ
پڑھن توں روک دتا۔ 1209 چ ایتھے دے وسنیکاں تے پڑھاکواں وشکار اک پھڈا پے گیا تے جس
توں ایتھوں لوک کیمبرج نس گۓ تے اینج کیمبرج چ کیمبرج یونیورسٹی دی نیو پئی۔ دونویں
یونیورسٹیاں رلدیاں وی نیں پر دوناں چ جوڑ وی بڑا پرانا اے۔ 1249 وچ یونیورسٹی
کالج، آکسفورڈ ایتھے بنن والا پہلا کالج سی 2008 وچ گرین ٹمپلیٹن آخری۔ آکسفورڈ
یونیورسٹی برطانیہ دیاں ودیا یونیورسٹیاں چ اتلی پرھر تے رہن والی یونیورسٹی اے۔
آکسفورڈ لگاتار دنیا دیاں دس ودیا یونیورسٹیاں چ آرئی اے۔ ایہ یورپ دیاں ودیا تے
کھوج پرکھ کرن والیاں یونیورسٹیاں چ آندی اے۔

یونیورسٹی پڑھائی ہفتہ وار ٹیوٹوریل تے اوہدے نال استاداں دے لیکچر، لیبارٹری
پریکٹیکل دے دوالے کمدی اے جینوں آکسفورڈ دے کالج تے ہال آپ بندوبست کردے نیں۔ ایہ
یونیورسٹی 38 کالجاں تے 6 پرائیوٹ ہالاں نال رل کے بندی اے۔ ایس یونیورسٹی دے پڑھے
ہوۓ لوک ودھیا پڑھاکو، سینسدان، کھوجی، فوجی، سیاسی آگو تے لکھاری منے گۓ۔
یونیورسٹی دے 32 ّپڑھاکواں نے سائینس وچ نوبل انعام لۓ۔

آکسفورڈ یونیورسٹی برطانیہ دے صوبے انگلینڈ دی کاؤنٹی آکسفورڈشائر دے شہر آکسفورڈ چ
اے۔ آکسفورڈ یونیورسٹی دی نیو رکھن دا ٹھیک دن یا سال تے کسے نوں پتہ نیئں‏ پر
ایتھے 1096 چ پڑھائی شروع ہوگئی سی۔ 1167 چ جدوں پیرس یونیورسٹی فرانس چوں بدیسی
پڑھاکواں نوں کڈ دتا گیا تے اوناں چوں کئی آکسفورڈ آگۓ تے ایس یونیورسٹی نوں وادا
دتا۔ ویلز دا تریخ لکھاری گیرالڈ 1188 نوں ایتھے پڑھا ریا سی۔ ایمو جیہڑا فریزلینڈ
توں سی تے 1190 وج آیا ایتھوں دے پہلے بدیسی پڑھاکواں وچوں سی۔ 1201 دے دوالے ایتھے
دے آگو نوں چانسلر کیا جان لگا۔ ویلے نال ایہ یونیورسٹی وددی رئی تے ایتھے کئی
پڑھائی دے ادارے وکھرے فرقیاں تے لوکاں نیں بناۓ۔ لوک تھاں دی بنا تے وی ایتھے رل
کے ریندے سن۔ 13ویں صدی دے وشکار کئی لوکاں اپنے خرچے تے ایتھے کالج بناۓ۔ ایہوجۓ
لوکاں وچ ولیم آف ڈرہم سی جینے 1249 وچ یونیورسٹی کالج، آکسفورڈ تے جان بالیول نے
جیہڑا سکاٹلینڈ دے بادشاہ دا پیو سی بالیول کالج، آکسفورڈ 1263 وچ بنایا۔ 1264 وچ
والٹر ڈی مرٹن نے جیہڑا پہلے انگلینڈ دا چانسلر تے راچسٹر دا بشپ سی مرٹن کالج،
آکسفورڈ دا مڈھ رکھیا۔ اوہنے ایس کالج نوں اینج چلایا جے ایہ کالج ایتھوں دے دوسرے
کالجاں تے فیر کیمبرج یونیورسٹی لئی وی اک ادھارن بنیا۔

رینیساں ویلے دیاں نویاں سوچاں نے آکسفورڈ نوں وی اپنے رنگ وچ رنگیا۔ یونانی بولی
دی پڑھت شروع ہوئی۔ ریفارمیشن دے ٹرن نال ایتھوں کیتھولک استاد نسے۔ پرانے ول دی
پڑھائی نوں چھڈ کے رینیساں ول دی پڑھائی دا رواج پیا۔ 1636 وچ ولیم لاؤڈ کنٹربری دے
آرچ بشپ نے ایتھے دے کالجاں لئی اصول بناۓ جیہڑے 19ویں صدی دے مڈھ تک لاگو رۓ۔ 1586
وچ آکسفورڈ یونیورسٹی پریس نے یونویورسٹی تے عام لوکاں لئی کتاباں چھاپن دا مڈھ
رکھیا۔ انگریزی گھر دی لڑائی (1642–1649) وچ یونیورسٹی بادشاہ ول سی تے شہر
پارلیمنٹ ول۔ 18ویں صدی دے وشکار توں یونیورسٹی نے فیر سیاست وچ حصہ ناں لیا۔

لیڈی مارگریٹ ہال, آکسفورڈ (1878) تے سمرولے کالج، آکسفورڈ (1879) سوانیاں لئی کھلن
والے پہلے کالج سن۔ ایہناں دو کالجاں دے پہلے 21 پڑھاکو اک بیکری دے اتے لگن والی
کلاس وج پڑھدے سن۔ ایہناں مگروں سینٹ ہگ کالج، آکسفورڈ (1886)، سینٹ ہیلڈا کالج،
آکسفورڈ (1893)، سینٹ اینز کالج، آکسفورڈ (1879) کھلے۔ آکسفورڈ پڑھائی وج مرداں دا
گڑھ سی۔ 7 اکتوبر 1920 نوں سوانیاں نوں پورے ول نال ایتھے پڑھن تے ڈگری لین دی
ازادی لبی۔ 1927 وچ سوانیاں دا کوٹہ اک چوتھائی رکھن دا قنون بنایا گیا جیہڑا 1957
تک لاگو ریا۔

بریسنوز کالج، آکسفورڈ، جیسس کالج، آکسفورڈ، وادھم کالج، آکسفورڈ، ہرٹفورڈ کالج،
آکسفورڈ تے سینٹ کیتھرائن کالج، آکسفورڈ 1974 وچ پہلے کالج سن جنہاں سوانیاں نوں وی
داخلہ دینا شروی کیتا ایس توں پہلے ایہ صرف مرداں لئی سن۔ بوڈلین لائیبریری
یونیورسٹی دی منی پرمنی تے پرانی لائیبریری اے۔

یونیورسٹی کول دوجیاں یونیورسٹیاں وانگوں کوئی اک کیمپس نہیں۔ ایہدے 38 کالج، 6
ہال، ہوسٹل تے لائیبریریاں پورے آکسفورڈ شہر وچ پسرے ہوۓ نیں۔ سائینس ایریا کج
کیمپس وانگوں لگدا اے جے ایتھے کئی پاسے کٹھے نیں۔ شیلڈونین تھیٹر اوہناں کوٹھییاں
وچوں اے جنہاں نوں یونیورسٹی دا نشان سمجھیا جاندا اے۔ ایہ موسیقی دے پروگراماں،
لیکچراں تے یونیورسٹی پروگراماں لئ ورتیا جاندا اے۔ شیلڈونین تھیٹر توں پہلے سینٹ
میری گرجا یونیورسٹی پروگراماں لئی ورتیا جاندا سی۔ کرائیسٹ چرچ کیتھڈرل، آکسفورڈ,
کاؤنٹی دا وڈا گرجا وی اے تے کرائسٹ چرچ کالج، آکسفورڈ دا وی گرجا اے۔

بالیول کالج، یونیورسٹی کالج تے مرٹن کالج ایتھوں دے سب توں پرانے کالج نیں تے
ایہناں دا مڈھ 13ویں صدی وچ پیا سی۔ گرین ٹمپلیٹن کالج اکتوبر 2008 وچ بنیا تے سب
توں نواں کالج اے۔

21000 ّ توں ودھ پڑھاکو ایتھے پڑھدے نیں جنہاں وچوں 11,752 انڈرگریجویٹ تے 9621
گریجویٹ نیں۔ 2012 وچ 17200 پڑھاکوواں نے ایتھے پڑھن لئی آکھیا تے اوہناں چوں 3000
نوں ایتھے انڈرگریجویٹ پڑھائی لئی داخلہ ملیا۔ یونیورسٹی دے 41٪ پڑھانوالے بدیسی
نیں تے ایہناں دا ساک 100 دے نیڑے دیساں نال اے۔ ّپڑھاکواں دا تیجا حصہ یعنی 8,100
دے نیڑے بدیسی نیں تے ایہ 140 توں ودھ دیساں توں آندے نیں تے سب توں چوکھے امریکہ
توں۔ 2011/12 وچ یونیورسٹی کول £ 1,016.1 ملین پیسے آے جد کے سرکار تے لوک وی
یونیورسٹی نوں دان کردے نیں۔ 2011-12 وچ یونیورسٹی دا خرچہ 971.8 ملین پاؤنڈ سی۔

برطانیہ دیاں دوجیاں یونیورسٹیاں وانگوں ایتھے وی پڑھاکو 17 یا 18 یا 19 ورے دے
ہوکے انڈرگریجویٹ پڑھائی شروع کردے نیں۔ پر ایہ گل پکی نہیں ایس توں تھلے یا اتے دی
عمر نوں وی داخلہ مل سکدا اے تے صرف اک کالج ہارس مانچسٹر وچ 21 ورے دی عمر وچ ای
داخلہ ملدا اے۔ کئی نکی عمر دے بالاں نوں وی ایتھے داخلہ ملیا جنہاں داخلے دی مڈھلی
شرط یعنی میٹرک کیتا ہوے دی شرط پوری کیتی۔

2012 وچ ٹائمز نے دنیا دے 149 دیساں وچ 17,554 پڑھائی نال رلدے لوکاں کولوں پچھیا
تے ایہ پتہ چلیا جے آکسفورڈ دنیا دیاں 6 وڈی مانتا والیاں یونیورسٹیاں وچ گنی جاندی
اے جیدی پوری دنیا وچ اپنی اک پچھان اے۔ 2012 وچ دنیا دیاں ودیا یونیورسٹیاں دی
پدھر وچ آکسفورڈ یونیورسٹی 10 نمبر تے سی تے 2005 تے 2006 وچ دوجے نمبر تے۔ یورپ وچ
2012 وچ ای 2 نمبر تے سی۔

آکسفورڈ یونیورسٹی کول برطانیہ دی دوجی وڈی لائیبریری بوڈلین لائیبریری اے۔ ایہدے
40٪ ورتنوالے باہری لوک نیں۔ ایتھے دیاں لا‏ئیریریاں وچ 11 ملین کتاباں نیں جیہڑیاں
190 کلومیٹر (120 میل) لمے شیلفاں تے پئیاں ہویاں نیں تے ہر ورے اوتھے 3 میل یا 5
کلومیٹر لمے شیلفاں دا وادا ہوریا اے۔ بوڈلین لائیبریری 1603 وچ بنی۔ ایہ 28
لائیبریریاں دا جٹ اے۔ ریڈکلف کیمرہ 1749 وچ بنی اک سائینس لائیبریری اے۔

آکسفورڈ وچ کئی میوزیم تے آرٹ گیلریاں نیں جنہاں نوں 20 لکھ لوک ہر ورے مفت ویکھ
سکدے نیں۔ ایشمولین میوزیم 1683 وچ بنیا تے ایہ دنیا دا پہلا یونیورسٹی میوزیم تے
برطانہ دا پہلا میوزیم اے۔ ایہدے وچ ولیم ٹرنر، پیبلو پکاسو، مائیکل اینجلو تے
لیونارڈو ڈی ونچی ورگے لوکاں دے کم تے آرکیالوجی دے نمونے پۓ نیں۔

آکسفورڈ یونیورسٹی میوزیم وج کیڑے جنور تے رلدیاں شیواں نمیش لئی پیآں نیں۔ ایدے
اندر ٹائرینوسارس تے تریسراٹاپس دے ٹانچے وی پۓ نیں۔ ایتھے ای ڈوڈو دا پورا ٹانچہ
وی پیا ہویا اے۔ آکسفورڈ یونیورسٹی میوزیم دے لاگے ای 1884 وچ کھلن والا پٹ رورز
میوزیم اے۔ ایتھے 500,000 توں ودھ شیواں آرکیالوجی تے اینتھروپالوجی تے پیآں نیں۔

یونیورسٹی پارکس شہر توں اتر ول 70 ایکڑ تے پھیلیا چرول دریا دے کنڈے تے پارک اے
جیتھے کھیڈن دے ویہڑے تے پھلواریاں نیں۔ آکسفورڈ یونیورسٹی پھلواری برطانیہ دی سب
توں پرانی تے دنیا دی تیسری سب توں پرانی سائینسی پھلواری اے۔ ایہ 1.8 4½ ایکڑ تے
پھیلی اے تے ایہدے وچ 8000 توں ودھ بوٹیاں دیاں ونڈاں نیں۔ ہارکورٹ رکھ 130 ایکڑ تے
پھیلیا ہویا آکسفورڈ دے دکھن وچ اک رکھ اے۔ ایہناں توں ہٹ کے کئی کالجاں کول وی
پارک ہے نیں جیہڑے عام لوکاں لئی وی کھلے نیں۔

دنیا دے 30 دے نیڑے سیاسی آگو ایتھے پڑھے جنہاں وچ پاکستان دے 5 وزیراعظم لیاقت علی
خان، حسین شہید سہروردی، فیروز خان نون، ذوالفقار علی بھٹو، بینظیر بھٹو ایتھے
پڑھے۔ ہندستانی اندرا گاندھی تے منموہن سنگھ ایتھوں دے ای پڑھیار سن۔

آکسفورڈ دے تن میتھمیٹکس گروواں مائیکل اتیہ، ڈینیل کولن تے سائمن ڈونلڈسن نے فیلڈز
میڈل جتے جسنوں میتھمیٹکس دا نوبل انعام وی کیا جاندا اے۔ ورلڈ وائڈ ویب دا موڈھی
ٹم برنرز لی وی ایتھے ای پڑھیا۔

رابرٹ بوائل نویں کیمسٹری دا موڈی ایس یونیورسٹی وچ کدے وی نئیں پڑھیا ناں ای ایتھے
اوہنے پڑھایا پے ایتھے دے سائنیسی محول نے اوہنوں ایتھے ول کھچیا تے اوہنوں ایتھوں
آدری ڈگری وی ملی۔ البرٹ آئینسٹائن تے شروڈنگر نے وی ایتھے کج چر لنگھایا۔



https://pnb.wikipedia.org/wiki/%D8%A2%D8%A6%DB%8C%D9%81%D9%84_%D9%B9%D8%A7%D9%88%D8%B1

آئیفل ٹاور فرانس دے شہر پیرس چ لوۓ دا بنیا اک مینار اے۔انٹینا پا کے ایدی اچائی
324 میٹر اے۔ اے فرانس دا نشان سمجھیا جاندا اے۔

اسدا ناں اسنوں ڈیزائن کرن آلے گستاف ایفل دے ناں تے رکھئیا گئیا اے ۔ پیرس دا ایہہ
سب توں اچّا ٹاور جگ دی سب توں زیادہ جانی جان آلی یادگار اے ، اسنوں 1889 پورا
کیتا گئیا۔ ایہہ جدوں توں بنئیا اے اسنوں 20 کروڑ لوک ویکھ چکے نیں، اینج ایہ اوہ
تھاں اے جتھے سب توں چوکھے پاندھی آندے نیں۔ اسدا جوکھ 7300 ٹن اے۔ اس چ 1660
پوڑھیاں نیں تے اتے جان لئی لفٹ وی ہے۔ایفل ٹاور انقلاب فرانس دی 100 ویں ورے دی
یاد تے بنایا گیا۔

ایفل ٹاور انقلاب فرانس دی 100 ویں ورے دی یاد تے بنایا گیا۔ ایدا خیال 1853 نوں
نیو یارک چ بنائے گئے ٹاور 'لیٹنگ آبزرویٹری' توں لیا گیا۔



https://pnb.wikipedia.org/wiki/%DB%8C%D9%88%DA%A9%D8%B1%DB%8C%D9%86%DB%8C

یوکرینی سلاوی بولیاں دے ٹبر دی اک بولی اے جیہڑی یوکرین روس مالدووا رومانیہ تے
ہور دیساں چ بولی جاندی اے۔ ایدے بولن والیاں دی گنتی 42 توں 47 ملین تک اے۔ دنیا چ
ایدا نمبر 26واں اے۔

یوکرینی بولی (یوکرینی بولی)، یوکرینی لوکاں دی بولی ہے جو مولت: یوکرین وچّ رہندے
ہے۔ اس دی ترقی پرانی روسی بولی توں ہوئی ۔ ایہہ سلاوی بولیاںدی چڑھدی شاح وچّ ہے
جس وچّ اس دے علاوہ روسی اتے بیلوروسی بولیآں شامل ہن۔ اس بولی دے بولن والےآ ں دی
گنتی 3 کروڑ 28 لکھ توں زیادہ ہے۔ اس دی بولیاں دے تنّ مکھ گروہ ہن-اشمالی لہجہ،
دکھن- لہندا لہجہ اتے دکھن-چڑھدا لہجہ ۔ موجودہ ساہتی یوکرینی دی ترقی دکھن-چڑھدے
لہجے دے آدھار اتے ہوئی۔ یوکرینی بولی روپرچنا اتے واکئونیاس وچّ روسی بولی دے
نزدیک ہے۔

یوکرینی بھاشا (یوکرینی بھاشا)، اکرینی جنتا دی بھاشا ہے جو مولت: یوکرین وچّ رہندی
ہے۔ اس دا وکاس پراچین روسی بھاشا ولوں ہویا۔ ایہہ سلیوونکبھاشاواندی پوروی شاکھا
وچّ ہے جس وچّ اس دے علاوہ روسی اتے بیلوروسی بھاشاواں سملت ہن۔ اس بھاشا دے
بولنیوالوں دی گنتی 3 کروڈ 28 لکھ ولوں زیادہ ہے۔ اس دی بولیاں دے تنّ مکھ سموہ
ہن-اتری اپبھاشا، دکھن-پچھم والا اپبھاشا اتے دکھن-پوروی اپبھاشا۔ آدھونک ساہتئک
اکرینی دا وکاس دکھن-پوروی اپبھاشا دے آدھار اتے ہویا۔ اکرینی بھاشا روپرچنا اتے
واکئونیاس وچّ روسی بھاشا دے نزدیک ہے۔



https://pnb.wikipedia.org/wiki/%DB%81%D8%A7%D8%AA%DA%BE%DB%8C

ھاتھی ددپلانے جانوراں دا اک ٹبر اے۔ ایہدیاں 2 ونڈاں نیں۔ ایہ افریقہ، ھندستان،
سری لنکا تے انڈونیشیا چ ہوندا اے۔ اے سب توں وڈا زمینی ددپلانا اے۔

ایدے وڈے وڈے دو کن ہوندے نے تے اک سنڈ ہوندی اے۔ ہاتھیاں دیاں دنیا چ 2 ونڈاں نیں:
ایشیائی ہاتھی، تے افریقی جنگلی ہاتھی۔ کجھ لوک افریقی بش ہاتھی نوں ایہدی تیجی ونڈ
مندے نیں۔ ہاتھی دا سنار ہون دے مگروں وچھہ جمن دا ویلہ 22 معینے اے جیہڑا جانوراں
چ سب توں چوکھا اے۔ جمن تے ہاتھی دے وچھے دا جوکھ 105 کلو تک ہوسکدا اے۔ ہاتھی 50
توں 70 ورے تک جیندا اے پر 82 ورے تک جین دی وی ادھارن ہے۔ سب توں وڈے جوکھ دا
ہاتھی جیہڑا انگولا چ 1956 چ ماریا گیا اودا جوکھ 11000 کلو گرام سی۔

ایشیاء چ ہاتھی سیانف دی نشانی سمجیا جاندا اے تے اپنی مت تے یاد لئی منیا جاندا
اے۔



https://pnb.wikipedia.org/wiki/%DA%AF%DA%BE%D8%B1%D9%88%D8%A7%D9%84%DB%8C_%DA%86%DA%91%DB%8C

گھروالی چڑی چڑی ٹبر دی اک پنچھی اے۔ ایہ سب وں زیادھ عام تے ویکھی جانوالی چڑی اے۔
ایہ گھراں وچ عام دسدی اے تے انسان دے نال یا دوالے پچھلے 10،000 وریاں توں اے۔ ایہ
دنیا دے لامت تھانواں تے ملدی اے۔ ایہدی گنتی 500 ملین دے نیڑے اے۔

ایہ 16 سینٹی میٹر (6.3 انچ) لمی تے 24–39.5 گ (0.85–1.39 اونس) جوکھ دی ہوندی اے۔
مادھ دا بھار تھوڑا گھٹ ہوندا اے۔ ایہ اک نکا تے پکا پینڈا پنچھی اے جیدی چھاتی
بھری تے سر گول ہوندا اے۔ ایہدی چنج 1.1–1.5 سینٹی میٹر دی تے پچھوں پینڈی، موٹی تے
اگوں تکھی ہوندی اے۔ بی کھان لئ ودھیا اے۔ پوچھل ایہدی نکی ہوندی اے 5.2–6.5 سینٹی
میٹر(2.05–2.56 انچ) لمی۔ اچیاں تے ٹھنڈیاں تھانواں تے ایہ کج نکے ہوندے نیں۔



https://pnb.wikipedia.org/wiki/%DA%A9%DB%8C%DA%91%DB%92

کیڑے (انگریزی:Insect) جانداراں دی اک ٹولی اے جناں دا جوڑ ارتھروپوڈ نال اے۔ ایناں
دے پنڈے دے تن انگ، چھے لتاں پیچیدہ اکھاں تے دو انٹینا ہوندے نیں۔ زمین تے ایہ
جنوراں دی سب توں وڈی ٹولی اے۔ ایدیاں دس لکھ توں چوکھیاں ونڈاں نیں۔

انگریزی شبد انسیکٹ دی تاریخ 1600 توں جا کے ملدی اے۔ ایہ شبد لاطینی شبد انسیکٹم
توں نکلیا اے جیدا مطلب اے "کچی ریڑھ دی ہڈی تے ونڈیا ہویا پنڈا" یا "جنوں کٹیا جا
سکے"، کیونکہ کیڑے دا پنڈے تین حصے چ کٹیا جا سکدا اے۔ بعد چ ارسطو نے انسیکٹ شبد
ورتیا۔

کیڑیاں دا جسم نکے ٹکڑیاں دا بنیا ہوندا اے جیدے اتے بارلا ٹعانچہ لگیا ہوندا اے
جیہڑا "کائیٹن" دا بنیا ہوندا اے۔ جسم دے ترے وڈے انگ ہوندے نیں: 1- سر، 2- تھوریکس
تے 3- ایبڈومن۔ سر تے دو حسی اینٹینے لگے ہوندے نیں، اک جوڑا کمپاؤنڈ اکھاں تے منہ
دے حصے۔ تھوریکس تے چھے ٹکڑی لتاں ہوندیاں نیں۔ 2 یا 4 پر ہوندے نیں۔ ایبدومن دے 11
حصے ہوندے نیں۔ ایبڈومن وچ خوراکی، ساہی، خارجی تے تولیدی وکھالے ہوندے نیں۔ وکھرے
کیڑیاں وچ پر، لتاں، اینٹینا تے منہ دے حصے وکھرے ہوندے نیں۔

زیادہ کیڑے انڈیاں توں نکلدے نیں۔ فرٹیلائیزیشن تے وادا انڈے وچ ای ہوندا اے۔ کچھ
کیڑیاں دا وادا مادا دے جسم اندر ہوندا اے جناں وچ کاکروچ، ایفڈ، زیزی مکھی آندے
نیں۔ کج کیڑیاں وچ اک انڈے توں بہت سارے ایمپریو بندے نیں جیویں بھڑ وچ۔

کیڑیاں وچ باہر دے محول نال رابطے لئی بڑے حساس انگ ہوندے نیں. کج کیڑے (جیویں شہد
دی مکھی) الٹرا وائیلٹ شعاواں دا پتہ لگا لیندے نیں. کج پولرائیز چانن دا پتہ کر
لیندے نیں تے کج مادا دے فیرامونز دا کافی کلومیٹروں دوروں پتہ کر سکدے نیں۔



https://pnb.wikipedia.org/wiki/%DA%A9%DA%AF%DB%8C%D8%A7%DA%BA

کگی تے کبوتر اکو ٹبر کگیاں دے پنچھی نیں۔ ایدیاں 300 دے نیڑے ونڈاں نیں۔ عام ول
نال ایس ٹبر دے نکے پنچھی نوں کگی تے وڈے نوں کبوتر کیندے آں۔ ایہ پنچھی ساری دنیا
وچ لبدے نیں۔ پر ایناں دیاں زیادہ ونڈاں پاکستان توں لے کے آسٹریلیا تک پھیلیاں
ہویاں نیں۔ لامت ونڈاں وچ کھمب سانولے، نیلے سانولے تے پؤرے ہوندے نیں۔ فروٹ
کھانیاں کگیاں دے کھمب رنگلے ہوسکدے نیں۔

کگیاں عام تیلیان دے سادے آلنے رکھاں یا ہور تھانواں تے بناندے نیں۔ ایہ اک یا دو
آنڈے دیندے نیں تے دونویں اوہناں تے بیندے نیں۔ چوچے 8 توں 28 دناں وچ نکل آندے
نیں۔ تاج والا کبوتر ایس ٹولی دا سب توں وڈا پنچھی اے۔

کبوتراں تے کگیاں دے ناپ وچ فرق ہوندا اے۔ سب توں وڈی ونڈ نیوگنی دا تاج والا کبوتر
(2–4 کلوگرام) اے جیہڑا پنچھی ٹرکی جنا اے تے سب توں نکی چڑی کگی اے جیہڑی 26–40
گرام دی ہوندی اے۔ مارکویسی پگبن کبوتر 50 سینٹی میٹر ناپ تے ا کلو پآر نال سب توں
وڈا رکھ پنجھی اے ایس ٹبر دا۔ ٹھمنی کگی 13 سینٹی میٹر نال ایس ٹبر دا سبتوں نکا
پنچھی اے۔ نکیاں ونڈاں کگیاں اخواندیاں نیں جد کے وڈیاں کبوتر پر سائینسی ول نال
ایہ وکھرے نہیں۔

کبوتر تے کگیاں صحرا، انٹارکٹکا، دور دیاں جزیریاں تے اتلے زمینی ٹھنڈے تھانواں نوں
جھڈ کے ساری زمیں تے ہوندے نیں۔ ایہ ٹبر نے زمین دے رہنوالے سارے تھانواں تے وسیا
ہویا اے۔ لامت گنتی ٹراپیکل تے گھآ والے تھانواں تے اے۔ ایہ ونڈاں رکھانوالیاں یا
زمینی ہوسکدیاں نیں۔ کج کگیاں وڈے تھانواں تے پھیلیاں ہویاں نیں۔ کالروالی کگی
برطانیہ توں لے کے پورے یورپ، لیندے ایشیاء پاکستان توں ہوندی ہوئی چین تک ملدی اے۔
ہسدی کگی دکھنی ایشیاء، لیندا ایشیاء تے صحرا تھلے افریقہ دے دیساں وچ ملدی اے۔
کنوالی کگی سارے دکھنی امریکہ وچ ملدی اے۔ جنگلی کبوتر دا کھلار سب توں ودھ اے۔ ایہ
برطانیہ، آئرلینڈ توں ہوندی ہوئی یورپ، اتلے افریقہ، لیندے تے دکھنی ایشیاء توں چین
تے منگولیا تک ملدا اے۔



https://pnb.wikipedia.org/wiki/%DA%A9%D8%B1%D9%84%DB%92

کرلے (انگریزی:Reptile) جانوراں دی اک ٹولی اے جیدے وچ کھچوپڑے، مگرمچھ، سپ،
کرلیاں، ٹواٹارہ تے کئی مکے ہوۓ جانور آندے نیں۔ کرلے ایسے امنیوٹی نیں پر جیہڑے
پنچھی تے ددپلانے نہیں۔ددپلانیاں تے پنچھیاں توں الٹ (بجاۓ فروالی کھل یا پراں دے)
ایہناں دے پنڈے تے چانے ہوندے نیں۔ ساع لین والے سخت خول والے آنڈے دین والے سخت
کھل والے جانوراں نوں کیندے نیں ایناں دا لعو ٹھنڈا سمجیا جاندا اے۔ پہلے تے ہن وی
کئی لوک کرلے نوں تے دو پدھری جیون نوں اکو تھاں ہرپٹالوجی وچ رکھدے نیں۔

کرلیاں دے سب توں پرانے نشان 340-335 ملین ورے پرانے کاربونیفرس ویلے وچ ملدے نیں
جدوں ایہ کرلیاں ورگی دوپدھری جندڑیاں وچوں اگے آندے نیں تے سکی تھاں تے رہن لؤی
اپنے آپ نوں بناندے نیں۔ پہلیاں ادھارناں وچ ہائیلنامس (رکھ رہنے)، کاسینیریا تے
خورے ویسٹلوتھانیا آندے نیں۔وڈی تباہی پرانے ویلیاں وچ آن باہجوںایہناں دیاں کئی
پتیاں مک چکیاں نیں۔ ایہ انٹارکٹکا چھڈ کے ریندیاں ساریاں تھانواں تے وسدے نیں۔
ایہناں دیا منیاں گئیاں ونڈاں ایہ نیں:

پنچھیاں دیاں پیراں تے وی سکی کھل ورگے جانے ہوندے نیں تے اوہ آنڈے وی دیندے نیں پر
تریخی ول نال اوہ اتلی لسٹ وچ نہیں آندے۔ کجھ کرلے جیویں مگرمچھ نیں کرلیاں نالوں
پنچھیاں دے چوکھا نیڑے نیں تے ایسے باہجوں کجھ لکھاری پنچھیاں نوں وی ایہناں نال
رلاندے نیں جنہاں دیاں 10 ہزار دے نیڑے ونڈاں نیں کرلے چارپیرے کنگریڑے نیں۔ ایہناں
دے یا تے چار انج پیر نے یا فیر ایہناں دے پرکھ سپاں وانگوں چار انج پیر دے سن۔
دوپاسی جندڑیاں توں الٹ کرلے اپنے جیون دا مڈھ پانی توں نہیں کردے۔ لامت کرلے انڈے
دیندے نیں پر چانے کرلیاں دیاں کئی ونڈاں پورے بچے وی جمدیاں نیں۔ بچہ مادھ دے ٹڈ
وچ ای جمدا اے اول دے اندر نا کے کسے آنڈا چھلڑ وچ۔ امنیوٹی ہون باہجوں کرلیاں دے
آنڈیاں دے دوالے بچاؤ تے لجان لئی کئی جھلیاں ہوندیاں نیں جیہڑیاں اوہناں نوں کسے
سکی تھاں تے رہن جوگیاں بناندیاں نیں۔ کئی ثبوتے بجے جمنے والے کرلے اپنے بچیاں نوں
ددپلانیاں وانگوں اول راہیں کھان نوں دیندے نیں۔

ناپ وج سب توں نکا کرلا ٹھمنا گکو اے جیہڑا 17 ملی میٹر (0.7 انچ ) دا اے تے
لونپانی مگرمچھ سر توں پوچھل دے انت تک 16 فٹ / (5 میٹر) لماں تے ایدا جوکھ 2000
کلوگرام دے دوالے ہوندا اے۔

کرلے 31 توں 32 کروڑ ورے پہلے کاربونیفرس ویلے وچ گرم تخدیاں چھمباں وچ ہویا۔ نووا
سکوٹیا وچ 315 ملین پرانے کرلیاں دے ٹرن دے نشان ملے نیں۔ ایہ نشان ہائلونومس دے
نیں جیہنوں سب توں پرانا کرلا منیا گیا اے۔ ایہ اک نکا کرلی ورگا 20 توں 30 سینٹی
میٹر (7.9 توں 12 انچ) لما جانور سی۔ ایہدے کئی دند ایہنوں کیڑے کھانا دسدے سن۔ ہور
ادھارناں وچ ویسٹلوتھیانا تے پیلیوتھائریس اندے نیں ایہ وی اینج دے ای بنے تے
عادتاں والے سن۔

کاربونیفرس ویلے دے مکن تے پرمین ویلے دا مڈھ پیا۔ ایس ویلے وج کرلے وددھے نیں تے
زمین تے اوہنا دا ای راج سی۔ ایہناں دے اگوں 2 ٹولیاں آرکوسارس (مگر مچھاں تے
ڈائنوساراں دے پرکھ) تے لیپیڈوسارس (سپ کرلیاں دے پرکھ) بندے نیں۔ دونویں ٹولیاں
نکیاں، کرلے ورگیاں تے اندسیاں سن۔

پرمین ویلے دے انت تے زمین تے اک وڈی تباہی آئی جیدے نال لامت جنور مک گۓ۔ کرلے
ورگے آرکوسارس سامنے آۓ جنہاں دیاں پچھلیاں لتاں وڈیاں سن۔ ٹرائیسک ویلے وچ آرکوسار
اگے آۓ تے ایہ مشہور ڈائینوسار تے ٹیروسار وچ پلٹدے نیں تے ایہناں چوں ای فائٹو سار
تے مگرمچھ بندے نیں۔ ڈائینوسار دیاں نکیاں ونڈاں وی بندیاں نیں جنہاں وچوں
تھیروپوڈا دیاں کج ونڈاں اگے چل کے وشکارلے جوراسک ویلے وچ پنچھی بندیاں نیں۔

کریٹیشیس ویلے دے انت تے مڈھلے ویلے دے میگا فونا کرلے مکدے نیں۔ سمندری کرلیاں
وچوں سمندری کھچوپڑے ای بچدے نیں۔ کج کرلے سکی گلی تھانواں دے وی بچ جاندے نیں۔
مڈھلے ویلے وج چھاۓ ہوۓ ڈائنوسار سینوزویک ویلے چ مکدے نیں پر اوہناں دی اک کی ونڈ
پراں والے پنچھیاں دی مورت وج بچ جاندی اے۔ ایس مکائی نال کرلے ویلہ مکدا اے دد
پلانیاں دا ویلہ ٹردا اے۔ پنچھی تے دد پلانے میگا فونا دی خالی کیتی تھاں ملدے نیں۔
کرلیاں دا ونسونیاں ونڈاں وج پلٹن دا کم ہولی سی پر دد پلانے بڑے ترکھے ہوکے اگے
ودھدے نیں۔

کریٹیشیس ویلے دے انت تے مکن تے ریندیاں کھوندیاں کرلیاں دیان ونڈاں اگے ودھدیاں
نیں تے سینوزویک ویلے وج نویاں ونڈاں وج پلٹدیاں نیں۔ کرلیاں دی ٹولی سکواماٹا یا
چانیاں والے کرلے تیزی نال اگے ودھدے نیں۔ اجکل دے جیندے کرلیاں وچوں سکواماٹا 95٪
بندے نیں تے چوکھیاں ونڈاں کرلیاں دیاں نیں۔ کرلیاں دیاں نیڑے تریڑے 10,000 ونڈاں
نیں تے ایہ پنچھیاں جنیاں ای نیں تے ایہ 5,700 ددپلانیاں توں دونیاں نیں۔

لکھتاں وچ پہلی واری کرلیاں دیاں 50 ونڈاں نوں ارسطو نے لکھیا۔ اوہنے کرلیاں دیاں
ونڈان مگرمچھاں، سپاں, کھچوپڑیاں تے دوپاسی جندڑیاں دی گل کیتی۔ اوہنے مچھیاں،
پنجھیاں تے چارپیریاں نون وکھرا کرکے دسیا۔ کرلے تے دوپاسی جندڑیاں شروع وچ اکو
تھاں تے منے جاندے سن۔ لنیاس نے ایہناں نوں اپنی کتاب سسٹما نیچرا وچ کٹھا رکھیا
سی۔ سویڈن دے جانوراں وج کرلے بہت تھوڑے نیں تے ایتھے دے سپ وی پانی وچ شکار کردے
نیں تے ایس باہجوں لنیاس نے کرلے تے دوپاسی جندڑیاں کٹھیاں رکھیاں۔ 19ویں صدی دے
مڈھ وچ ایہ دسن لگ پیا جے کرلے تے دو پاسی جندڑی وکھرے جانور نیں۔ ٹیٹراپوڈ دے چار
حصے بناۓ گۓ: ددپلانے، کرلے، پنچھی تے دوپاسی جندڑیاں۔

کرلے لکن لئی بھیس وٹاندے نین تے اوہنان دی کھل، میلی، مٹیالی، پوری یا ہری ہوندی
تے اوہ محول وچ رج جاندے نیں تے اسانی نال نہیں دسدے۔ اگر اجانک کوئی شے اجاوے تے
نسن دی کوئی راہ نہ ہووے تے سپ کرلے سی سی دی واز کڈدے نیں۔ چھنکنے سپ تیزی نال
اپنی پوچھل دا انت چھنکاندے نیں.

جدوں کسے مگرمچھ نوں کسے ہور توں در پیندا اے تے اوہ اپنہ مونہ کھول کے دند تے پیلی
جیب وکھاندا اے۔ اگر ایس نال وی کم نہ بنے تے فیر اوہ چوش وچ آکے سی سی دیاں وازاں
کڈھدا اے۔ ایس مگروں اوہ ہور ڈراونا بندا اے۔ اپنے پنڈے نوں پھلا کے اوہ ہور وڈا
لگدا اے۔ ایس نال وی کم نہ جلے تے فیر اوہ اپنے تے ہلہ بولن والے تے ہلہ بولدندا اے
۔

گکو سکنک تے ہور کرلیاں نوں اگر پوچھل توں پھڑیا جاوے تے ایہ اپنی پوجھل ترواکے نس
کے اپنی جان بجاندے نیں تے ایہنان دی پوچھل کج چر ٹپدی ریندی اے تے شکاری دی توجہ
اوہدے ال ہوجاندی اے تے اوہ اپنے شکار نوں کجھ چر لغی بھل جاندا اے۔ کرلی کجھ جر
مگروں اک نویں پوچھل بنالیندی اے۔

کرلے دیاں ونڈاں رہتل وچ صدیاں توں اپنے جنگے ماڑے ویسان نال ہے نیں۔ مصری رہتل وج
سوبک اک پانی دا دیوتا اے ایہدا مونہہ مگرمچھ ورگا اے۔ برکینا فاسو وچ پانی دے
تلاواں وج مگرمچھ رکھے جاندے نیں چنگی قسمت لئی۔ دوائیاں دے کم وچ اک ڈنڈے تے لپیٹے
ہوۓ دو سپ ایس کم دی نشانی نیں۔ بائبل تے قرآن وچ حوآ نوں ورغلان والا وی اک سپ اے
تے سپ نوں سزا لئی کسیٹ کے جلنا پیندا اے۔



https://pnb.wikipedia.org/wiki/%DA%A9%D8%A7%D8%B1%D9%84_%D8%A8%D9%86%D8%B2

کارل بنز اک جرمن انجینیئر سی جینے جگ دا پہلا پٹرول توں چلن والا انجن ایجاد کیتا
سی تے اونے دنیا دی اک وڈی گڈیاں دی کمپنی مرسڈیز-بنز ٹوری۔ اونے اپنی پہلی گڈی
1886 ایجاد کیتی۔ اوہ 25 نومبر 1844 نوں بادرنورتمبرگ چ جمیا۔ جدوں اوہ دو وریاں دا
سی تے اودا پیو مر گیا۔ 1871 جدوں اوہ 27 وریاں دا سی تے اونے اپنی ورکشاپ کھول
لئی۔ اونے دو سنگیاں نال رل کے سیکلاں ٹھیک کرن دی دکان کھول لئی۔ اونے 1886 چ
گڈیاں بنانیاں شروع کردتیاں تے اوہ بوت پیسا کمان لگ گیا۔ پہلی جنگ عظیم دے بعد
جرمنی چ معیشت دا مسئلہ بن گیا تے اونے ڈیملر دی کمپنی نال اپنی کمپنی رلا لئی تے
2000 تک اے دو کمپنیاں رل کے کم کردیاں ریاں۔ اوہ 4 اپریل 1929 نوں مر گیا۔



https://pnb.wikipedia.org/wiki/%DA%86%D8%B1%DA%86_%D8%A2%D9%81_%D8%A7%D9%86%DA%AF%D9%84%DB%8C%D9%86%DA%88

انگریزی کلیسا ۔ انگریز عیسائیاں دا مذہبی نظام ۔ انگریزی کلیسا وی پہلے پاپائے روم
نال ملحق سی ۔ پر اس نال ایہہ نا سمجھنا چاہیدا کہ عیسائی مذہب انگلستان چ رومی
سلطنت دے نال داخل ہوئیا ۔ سبتوں پہلے مقدس آگسٹین نے انگریزاں نوں عیسائی مذہب نال
روشناس کروائیا ۔ تے کنٹری بری کینٹ نوں اپنا مرکز بنائیا ۔ شروع چ مقدس آگسٹین دی
جماعت وی کلیسائے روم دا اک حصہ سی ، پر صحیح معنےآں چ انگریزی گرجا نارمن فتح دے
بعد یورپ دے انتظامی اقتدار دے ہیٹھ آئیا ، پر ایہہ جماعت کسے ویلے وی مکمل طور تے
پوپ دے ماتحت نا آئی تے اس دا ناں کیتھولک چرچ آف انگلینڈ ای رہئیا ۔

پروٹسٹنٹ اصلاحات دے دوران ہنری VI نے پوپ دے جوئے نوں مکمل طور تے لاہ سٹئیا تے
شاہ انگلستان امیر جماعت تے محافظ قرار پائیا ۔

ایہہ جماعت حسب ضابطہ انگلینڈ دی شاہی مذہبی جماعت اے تے دیس دا اک اہم محکمہ بنی
ہوئی اے ۔ اس جماعت دے بشپ یعنی لاٹ پادری اپنے عہدے دے پاروں برطانوی پارلیمنٹ دے
دارالامراء دا رکن ہندا اے تے قنون سازی دے موقعے تے اسدی مخالفت کر سکدا اے ۔
ایڈورڈ VIII دی تخت دستبرداری چ ایسے طبقے دا ہتھ سی ۔

16ویں صدی عیسوی چ مذہبی آزادی دے اصول نوں تسلیم کر لئیا گئیا تے ہر مذہب تے ملت
دے لوک انگلستان چ بلا خوف تے خطر جیون بتان لگے ۔ پر حالے وی انگلستان دے دو تہائی
نویں جمن آلے بچے چرچ آف انگلینڈ دے گرجےآں چ جا کے " بپتسمہ" لیندے نیں ۔

کنٹری بری دا آرچ بشپ سارے نظام دا سردار اے ۔ اسدے انتظامی عہدے دا ناں پرائمیٹ اے
۔ اس دے تھلے ویلز تے آئرلینڈ اے ۔

اس دی اک چرچ اسمبلی اے جس چ پادریاں دے علاوہ دوجے رکن وی ہندے نیں ۔ ایہہ صرف
انتظامی امور لئی منعقد ہندی اے ۔ اس اسمبلی دے وضع کردا قنون پارلیمنٹ چ جاندے نیں
، جہڑی اینہاں نوں رد کر سکدی اے پر اینہاں چ ترمیم نئیں کر سکدی تے جے منظور کرے
تے شاہی مہر لگ کے دوجے قنوناں وانگ نافذ العمل ہندے نیں ۔



https://pnb.wikipedia.org/wiki/%D9%BE%D9%B9%DB%8C%D8%A7%D9%84%DB%81

پٹیالہ ہندستان دے صوبے پنجاب دا اک شہر اے۔ پٹیالہ بھارتی پنجاب صوبے دے دکھن
چڑھدے وچّ وسدا اک شہر، ضلع اتے پرانی ریاست اے۔ ایہہ شہر پٹیالہ ضلعے دا پربندھک
گڑھ اے۔ ایہہ شہر بابا اعلیٰ سنگھ نے 1763 وچّ وسایا سی، جتھوں اسدا ناں اعلیٰ دی
پٹی اتے مگروں پٹیالا اتے پھیر پٹیالہ پے گیا۔ پٹیالہ ضلعے دیاں ولگناں اتلے وچّ
ضلع فتح گڑھ صاحب، ضلع روپنگر اتے چندی گڑھ نال، لہندےوچّ سنگرور ضلعے نال، چڑھدے
وچّ ضلع انبالہ اتے ضلع کرکشیتر نال اتے دکھن وچّ کیتھل نال لگدیاں نیں۔ ایہہ
پڑھائی دے کھیتر وچّ وی آگوُ رہا اے۔ دیس دا پہلا ڈگری کالج مہندرا کالج 1870 وچّ
پٹیالہ وچّ بنیا سی۔ ایہہ شہر روائتی پگّ، پراندے، نالے،پٹیالہ شاہی سلوار،پنجابی
جتی اتے پٹیالہ پیگ لئی منیا گیااے۔

1947 وچّ آزادی مگروں پٹیالہ پڑھائی دا گڑھ بن گیا۔ ایتھے بہت سارے سکول، کالج،
یونیورسٹی اتے ہور پڑھائیاں دے گڑھ نیں۔ یادوندرا پبلک سکول، پنجابی
یونیورسٹی،تھاپر یونیورسٹی،راجیو گاندھی نیشنل لاء یونیورسٹی،جرنل سودیو سنگھ دیوان
گربچن سنگھ خالصہ کالج،مہندرا کالج،ملتانی مل مودی کالج،سرکاری میڈیکل کالج،سرکاری
کالج لڑکیاں،بکرم کامرس کالج، نیتا جی سبھاس نیشنل سپورٹس اتھارٹی موجود نیں۔

ونڈے گئے پنجاب دے دو پرمکھ شہراں لاہور تے امرتسر مگروں صرف پٹیالہ ہی اجیہا اے جس
دی وراثت انوکھی تے امیر دکھّ والی اے۔ اس شہر دے بانی بابا اعلیٰ سنگھ نے 12 فروری
1763 نوں قلعہ مبارک دی نیہہ رکھی سی۔ شہر دا مڈھ بنن والے دہاڑے نوں اج کسے نے یاد
نہیں رکھیا۔ پٹیالہ،جہڑا ترقی تے سندرتا دیاں کئی پلانگھاں مگروں اج وراثتی دکھ دی
مثال اے، پچھے پٹیالہ ریاست دا ہی وڈملا رول رہا اے۔ بابا اعلیٰ سنگھ دی دوراندیشی
دی بدولت پٹیالہ شہر ‘پٹیالہ ریاست’ دی سنّ 1765 توں ہندستان آزاد ہون تکّ
[راجگڑھ]] رہا اے۔ اوہناں نے اتھے 1757 ‘چ اک کچی گڑھی اساری سی۔ راجسی تے انتظامی
پکھ توں ہور مضبوط ہون مگروں 12 فروری 1763 نوں قلعہ مبارک دی نیہہ رکھی۔ پٹی دے
آلے دی ‘الّ’ مگروں ایہہ شہر پٹیالہ دے ناں تے پرسدھ ہویا۔ پہلاں بابا اعلیٰ سنگھ
نے اپنا راجگڑھ کجھ چر برنالے وی رکھیا، پر بعد ’چ ایہہ پٹیالہ لے آندا گئیا۔ بھارت
دیاں پرمکھّ ریاستاں ’چوں پٹیالہ ہی اجیہی اکلی اہم ریاست رہی اے، جس دے قومانتری
پدھر ’تے باقی ریاستاں نالوں ودھ تے معیاری سبندھ رہے نیں ۔ اندرونی قلعے اندر وڈّ
آکاری عمارتاں، جہڑیاں بھون اساری دا کمال سن۔ قلعہ اندرون ’چ وکھ-وکھ چترکاراں
(مصوراں)دے چتر نیں ۔ قلعے ’چ ستھاپت (واقع) عجائب گھر جتھے ہتھیاراں دی گیلری اے،
دے ولکھن میناکاری نال لبریز چھت اے۔ قلعہ مبارک: پٹیالہ دے بانی بابا اعلیٰ سنگھ
دوارا 1763ء وچ قلعہ مبارک دا نیہہ پتھر رکھیا گیا۔ اس دے آلے دوآلے ہی پورا شہر
وسیا ہویا اے۔ ریاستاں ٹٹن توں پہلاں تکّ شاہی پروار اس قلعے وچ ای رہندا سی۔ قلعے
اندر بنے ریاست دے دربار ہال وچّ اک میوزیم بنایا ہویا اے جس وچ ریاست نال سبندھت
(تعلق رکھن آلیاں) پرانیاں یاداں توں علاوہ گورو گوبند سنگھ جی دے کجھ ہتھیار وی
رکھے ہوئے نیں۔ قلعہ اندرون اپنے آپ وچ پرانی ہست تے شلپ کلا دا نمونہ اے۔ قلعہ
اندرون دے اندر ہی بنی اوہ جوت جس بارے ایہہ کیہا جاندا اے کہ جدوں تکّ اوہ جوت
جلدی رہیگی ادوں تکّ ہی پٹیالہ دی ہوند برقرار رہِ سکدی اے، ہمیشہ سیلانیاں دے دل
وچ عجیب طرحاں دے خیال پیدا کردی رہی اے۔ قلعہ مبارک پرانیاں ریاستاں دے قلعیوں
وچوں اک اے۔ اپنے زمانے دے سرکھیا ڈھانچے نوں دیکھدے ہوئے بنائے گئے قلعہ مبارک دے
وکھ وکھ حصے جہڑے کہ اک راج چلاؤن دیاں ساریاں ضرورتاں نوں پورا کردے سن، اوہ اتھے
پہنچن والیاں دے دل وچ ہمیشہ اتسکتا پیدا کردے نیں۔

شیش محل پٹیالے دیاں پرمکھ وراثتی عمارتاں وچوں اک اے۔ اتھے بنیا لچھمن جھولا
سیلانیاں نوں اک وار ہردوار دی یاد دوا دندا اے۔ کلا پریمی مہاراجہ نرندر سنگھ نے
شیش محل دے لئی کشمیر اتے راجستھان توں پینٹر بلوا کے شیش محل دیاں کندھاں پینٹ
کروائیاں سن۔ اتھے اک میڈل گیلری بنی ہوئی اے، جس وچ وراثت نال سبندھت سینکڑے
میڈلاں اتے ہور پراتن (پرانے) سکےآں دی کلیکشن موجود اے۔ شیش محل وچ بنی بناسر آرٹ
گیلری اپنے آپ وچ ریاست دی کلا نوں سنبھال کے رکھن وچ کامیاب اے۔

اپنے زمانے دی خوبصورت کلا(فن) دا نمونہ موتی باغ محلوکھے اج ایشیا دا سبھ توں وڈا
کھیڈ مرکز نیتا جی سبھاش نیشنل انسٹیچیوٹ آف سپورٹس کھلیا ہویا اے جس نال اس محل دا
ہن دوہرا نظارہ دیکھن نوں ملدا اے۔ اک تاں محل دی خوبصورتی اتے شاہی گھرانے دے رہن
سہن اتے شاہی ٹھاٹھ باٹھ دی جیوندی جاگدی مثال ملدی ہے، اتھ اے ،ایتھے قومانتری
(بین الاقوامی) پدھر دے کھیڈاں دے میدان اپنا وکھرا ہی نظارہ بنھدے نیں۔ اتھے کھلی
سنستھا جتھے بین الاقوامی پدھر دے کوچ پیدا کردی اے، اتھے دیساں بدیساں وچ بھارت دا
نام چمکاؤن والے کھڈاری وی مہیا کردے نیں۔ موتی باغ پیلیس نوں مہاراجہ نرندر سنگھ
نے سنّ 1847 وچ بناوایا۔ ایہہ لاہور دے شالیمار باغ دی طرز ‘تے بنایا گیا سی۔

کسے ویلے باہر توں آؤن والے خاص مہماناں لئی بنائی گئی راجندرا کوٹھی وکھے اج کل
وراثتی ہوٹل بنیا ہویا اے، جہڑا پٹیالہ دیکھن دی اچھا(خواہش) رکھن والیاں لئی خاص
طور ‘تے کھچّ دا مرکز رہندا اے۔ اسے طرحاں مہندرا کوٹھی جتھے اس ویلے راجیو گاندھی
لاء یونیورسٹی چل رہی اے، دی دکھّ وی کسے توں گھٹّ نہیں اے۔

شاہی گھرانے ولوں کولکتہ توں سری کالی ماتا دی جوت لیا کے بنایا گیا سری کالی ماتا
مندر نا صرف شہر نواسیاں لئی، سگوں آس پاس پنڈاں توں علاوہ دور دور دے لوکاں لئی
پوجن یوگ ستھان اے۔ ماتا دے نوراتریاں دے دوران اتھے بھگتاں دا نظارہ دیکھنیوگ ہندا
اے۔

گرودوارہ سری دکھ نوارن صاحب نوویں پاتشاہی گورو تیغ بہادر جی دی چرن چھوہ پراپت
دھرتی اے، جتھے پنچمی دا میلہ بڑی دھوم دھام نال بھردا اے۔ شہر نواسی سویرے-شامرے
اتھے گورو دا آشیرواد پراپت (حاصل)کردے نیں ۔ جہڑی وی شخصیت پٹیالہ آؤندی اے، اوہ
اتھے آشیرواد ضرور پراپت کرکے جاندی اے۔

ریاست دے دناں وچ ہریک شہر نوں جان والے رستے اتے اک گیٹ بنیا ہویا سی۔ کل ملا کے
10 دروازے ہن اتے ہریک ناں شہراں دے ناں اتے رکھیا ہویا اے۔ پرانا شہر ایہناں
دروازیاں دے اندر ہی وسیا ہویا سی۔ شملہ دی طرز اتے بنی مال روڈ اتے سینٹر سٹیٹ
لائبریری وچ پرانا اتے اجوکا اتہاس بھریا پیا اے۔

اس عجائبگھر، جہڑا عامَ لوکاں لئی محکمہ آثار قدیمہ پنجاب نے حال دی گھڑی کھولھیا
اے، وچّ پرانیاں اتہاسک بندوقاں، پستول، بھالے، ٹوپ، ڈھالاں، نیزے تے تلواراں
رکھیاں گیاں نیں ۔ اس وچّ بادشاہ نادر شاہ افشار دی تلوار ‘شکارگاہ’ تے ایران دے
بادشاہ شاہ عباس دی تلوار وی شامل اے۔ گورو گوبند سنگھ دی تلوار سمیت ہور ہتھیاراں
دیاں درلبھّ(نایاب) نشانیاں اتھے نیں ۔ ریاست دے مہاراجہ صاحب سنگھ دے کارجکال
دوران شیر پنجاب مہاراجہ رنجیت سنگھ توں علاوہ سنسار ’چوں کئی ہور اہم حکمران تے
شخصیتاں وی اس قلعے ‘چ آئیاں دسیاں جاندیاں نیں ۔ اس دے باو جود قلعے اندر ستھاپت
تے خستہ حالَ دے شکار ‘برج بابا اعلیٰ سنگھ’ وکھے صدیاں توں نرنتر بل رہی جوت اج وی
بل رہی اے۔ ایہہ جوت قلعے دی اساری توں پہلاں ہی اتھے ٹبے دی بنی اک جھڑی اندر بلدی
سی۔ بابا اعلیٰ سنگھ نے اس جوت کول لمی تپسیا وی کیتی سی۔ اتھے اوہناں دا
تپسوی(عبادتی) تھڑا وی موجود اے۔



https://pnb.wikipedia.org/wiki/%D9%BE%D8%B9%D8%A7%D9%81_%D8%A2%D9%84%D8%A7_%D8%A7%D9%86%D8%AC%D9%86

پعاف آلا انجن (Steam Engine) اک اینج دا انجن ہوندا اے جیہڑا کہ مکینکی کم پعاف دے
زور تے کردا اے۔ پعاف والے انجناں دی اک لمی تریخ اے جیہڑی کہ 2000 وریاں تک پھیلی
ہوئی اے۔ شروع وچ ایہہ انجن مکینکی کم کرن جوگے نہیں سن پر اک سائنسدان جیمز واٹ نے
اک طاقتور سٹیم انجن بنایا جیہڑا کہ اینا طاقتور سی کہ اوہ مکینکی کم واسطے کافی سی
تے ایس انجن دے آن توں 300 ورھیاں تک بھاف والا انجن مکینکی کم کرن والا اک وڈا حصہ
بن گیا اے تے ایس نال کم کاج دا انقلاب آگیا۔ ایس دے آن توں پہلاں مکینکی کم کرن
والیاں مشیناں ہوائی چکیاں تے پانی توں چلن ولیاں چکیاں ہوندیاں سن جیہڑیاں کہ صرف
تیز ہوا وچ یا فیر پانی وچ چل سکدیاں سن۔

پعاف والے انجن اصل وچ ایکسٹرنل کمسچن انجن ہوندے نیں جیہڑا کے کئی قسم دے بالن ورت
سکدے نیں جیہناں وچ ایٹمی بالن توں لے کے کوڑا کرکٹ ہوندا اے۔ بالن اصل وچ پانی نوں
گرم کردے نیں کے بھاف بن کے انجن ٹوردا اے۔ دنیا دی 80٪ بجلی بھاف والے انجن جمدے
نیں۔



https://pnb.wikipedia.org/wiki/%D9%BE%D8%A7%DA%A9%D8%B3%D8%AA%D8%A7%D9%86_%D8%B3%D9%BE%D8%B1_%D9%84%DB%8C%DA%AF_2016

پاکستان سپر لیگ 2016 پاکستان کرکٹ بورڈ دی زیرنگرانی پاکستان سپر لیگ دا ایک
ٹوئنٹی/20 کرکٹ سیزن اے۔ ایہ سیزن 4 فروی 2016 توں شروع ہویا تے فائنل میچ 24 فروری
2016 نوں ہوئیا۔ اس سیزن دے سرکاری لوگو دی 20 ستمبر نو ں رونمائی کیتی گئی۔ ایسے
تقریب چ سرکاری گانے "اب کھیل کے دکھا" نوں وی علی ظفر دی آواز چ پیش کیتا گیا۔

پاکستان سپر لیگ دے افتتاحی سیزن لئی پاکستان کرکٹ بورڈ نے اینہاں نوں اپنا سفیر
مقرر کیتا اے۔

شروع چ پی ایس ایل دے پہلے سیزن لئی دوحہ، قطر دا نتخاب کیتا گیا، لیکن 24 ستمبر
2015 نوں پاکستان کرکٹ بورڈ نے اعلان کیتا کہا یہ ٹورنامنٹ دوحہ توں دبئی تے شارجہ،
متحدہ عرب امارات چ منتقل کر دتا گیا اے۔

پی ایس ایل آئی سی سی ولوں جاری شدہ قنوناں تے اصولاں تے ضابطےآں دی ی پابند ہوئے
گی۔

جے میچ دے خاتمے بتے سکور برابر ہو جان تے دوناں ٹیماں نوں سپر اوور کھیلنا ہو ئے
گا، تے اس سپر اوور چ جتن والی ٹیم نوں فاتح قرار دتا جائے گا۔

مسلسل تاخیر دے بعد بالآخر فروری 2016 چ کھیلی جان والی اس لیگ دے آغاز توں پہلے ہی
کچھ کرکٹ بورڈوں نے اپنے کھلاڑیاں نوں اس لیگ چ حصہ لین توں روک دتا اے۔بنگلہ دیشی
کرکٹ بورڈ نے اپنے ابھردے ہوئے نوجوان کھلاڑی مستفیض الرحمن نوں پاکستان کرکٹ لیگ
کھیلن توں روکن دا سوچ رہیا سی۔بنگلہ دیشی بورڈ دا کہنا سی کہ ا وہ مستفیض دے 2016
دے ٹی ٹونٹی ورلڈ کپ توں پہلے زخمی یا ان فٹ ہون دے ڈر توں ایسا کرنا چاہندا
سی۔جدونکہ ویسٹ انڈین بورڈ نے تقریباً انہاں وجہاں دی بنا اتے اپنے نوجوان کرکٹ
کپتان جیسن ہولڈر نوں این او سی نہیں دتا،جسدی وجہ توں اوہ اس ٹورنامنٹ چ شرکت نہیں
کر سکے گا۔ اس دے علاوہ پاکستان دا موجود ہ بہترین سپنر یاسر شاہ وی ڈوپ ٹیسٹ مثبت
آن دی وجہ توں شاید پی ایس ایل دے پہلے سیزن داحصہ نا بن سکے۔



https://pnb.wikipedia.org/wiki/%D9%88%D8%B4%DA%A9%D8%A7%D8%B1%D9%84%D8%A7_%D8%A7%DB%8C%D8%B4%DB%8C%D8%A7

وشکارلا ایشیا لہندے چ کیسپیئن سمندر توں لے کے چڑھدے چ چین تک تے اتلے چ روس دیاں
دکھنی سرحداں توں دکھن چ پاکستان دے اتلے علاقےآں تے رلیا براعظم ایشیاء دا اک
علاقہ اے ۔ اسنوں اندرلا ایشیا وی آکھئیا جاندا اے ۔ وسیع تر معنےآں چ اسنوں براعظم
ایشیا دے اندر سمجھیا جاندا اے ۔ اس علاقے دیاں کئی تعریفاں نیں تے کوئی اک وی
متفقہ طور تے نئیں منی جاندی ۔ اس دیاں سرحداں دی غیر یقینی دے باوجود اس دے کجھ
خاص خدوخال نئیں ، جداں ،تریخی طور تے وسطی ایشیا دا خانہ بدوش قبیلےآں تے شاہراہ
ریشم نال اسدا گہرا تعلق رہئیا اے ۔ تے اس پاروں یورپ ، لہندے ایشیاء ، دکھنی ایشیا
تے چڑھدے ایشیاء وچکار خیالات تے نظریات ، لوکاں تے شیواں دی نقل و حمل چ اس نے راہ
دا کم دتا ۔

جدید پیرائے چ وسطی ایشیا ، سابق سویت یونین توں آزاد ہوں آلیاں پنج مسلم ریاستاں ،
قازقستان ، کرغیزستان ، تاجکستان ، ترکمانستان تے ازبکستان تے افغانستان ، اتلا
چڑھدا ایران ، چین دے لہندے علاقے جداں چڑھدا ترکستان ، منگولیا ، اتلا پاکستان ،
دکھنی چڑھدے چین دے علاقے تبت ، گانسو تے اندرلا منگولیا تے سائبیریا دے دکھنی حصے
وی وسطی ایشیا شامل کیتے جا سکدے نین ۔

وسطی ایشیا بوہت سارے ترک لوکاں تے قبیلےآں دا وطن وی اے جنہاں چ ازبک ، قازق ،
کرغیز ، ترکمان تے ایغور شامل نیں ، ایسے لئی کدی کدی وسطی ایشیا نوں ترکستان وی
آکھیا جاندا اے ۔

وسطی ایشیاء دا جگ دا علیحدہ علاقہ ہوں دا نظریہ 1843ء وچ الیگزینڈر وان ہمبولڈٹ نے
متعارف کروائیا ۔ وسطی ایشیا دیاں سرحداں دیاں کئی تعریفاں نیں ۔ بوہت ساریاں درسی
کتاباں اس علاقے دی ترکستان دے طور تے نشاندہی کر دیاں نیں ، جہڑا اس علاقے دا
ستالین دے عہد توں پہلے تک ناںسی۔



https://pnb.wikipedia.org/wiki/%D9%88%D8%A7%D8%A6%D9%B9_%DB%81%D8%A7%D8%A4%D8%B3

وائیٹ ہاؤس امریکہ دے صدر دا سرکاری گھر ہے اتے کم کرن دی مکھ جگہ ہے۔ 1800 وچّ جان
ایڈمز توں لے کے ایہہ ہر امریکی صدر دا رہن تھاں رہا ہے۔ ایہہ آئرش-دیرش جنمے جیمز
ہوبن نے ڈزائن کیتا سی۔

وائیٹ ہاؤس واشنگٹن ڈی.سی. شہر وچ واقع ہے۔ اس دی اساری دا نقشہ جیمس ہوبان ناں
انجینیئر نے تیار کیتا سی۔ 13 اکتوبر، 1792 نوں اس محل دی نیہہ رکھی گئی اتے سنّ
1800 وچ اس دا اساری کم پورا ہویا۔ ایہہ محل سلیٹی رنگ دے پتھراں دا بنایا گیا سی۔
اس دا رنگ پہلاں سفید نہیں سی۔ صدر جان ایڈمز توں لے کے ایہہ محل امریکہ دے ہر صدر
دا سرکاری نواس رہا ہے۔ 24 اگست، 1814 نوں ہوئی لڑائی دوران برطانوی فوجاں نے
واشنگٹن اپر حملہ کر دتا اتے اس محل نوں وی تباہ کر دتا۔ ہابن دی دیکھ-ریکھ وچ اس
محل دی تعمیر دوبارہ شروع کیتی گئی، جو سنّ 1817 وچ پوری ہوئی۔

اس دیاں دیواراں توں اگّ اتے دھوئیں دے دھبے ہٹاؤن لئی اس نوں سفید رنگ نال رنگیا
گیا۔ اس نوں سفید رنگ کرن توں بعد اس محل نوں وائیٹ ہاؤس دے ناں نال پکاریا جان
لگا۔ سرکاری طور 'تے اس دا ناں 'وائیٹ ہاؤس' سنّ 1902 وچ صدر تھیوڈور روزویلٹ نے
رکھیا سی۔ اس محل دیاں تنّ منزلاں ہن، جنہاں وچ سو کمرے ہن۔ ایہناں دے رنگ
الگّ-الگّ ہن۔ اس محل وچّ ہی امریکہ دے صدر اپنے پروار سمیت رہندے ہن۔ اس محل دی
سرکھیا بہت سخت ہے، ایہہ جدید تکنیکاں نال جڑیا ہویا ہے۔



https://pnb.wikipedia.org/wiki/%D9%86%DB%8C%D9%84

نیل دنیا دا سب توں لما دریا اے ، جہڑا براعظم افریقہ چ وگدا اے ۔ ایہہ 2 دریاواں
نیل ابیض تے نیل ازرق نال رل مل کے تشکیل پاندا اے ۔ نیل ازرق ای دریاۓ نیل دے
بیشتر پانی تے زرخیز زمیناں دا سبب اے ، پر لمبا نیل ابیض اے ۔ نیل ابیض وسطی
افریقہ توں عظیم جھلاں دے علاقے چوں جنوبی روانڈا توں نکلدا اے تے شمال دے پاسے
تنزانیہ ، یوگنڈا تے جنوبی سوڈان توں گذردا اے جدکہ نیل ازرق ایتھوپیا چوں جھیل
ٹانا توں شروع ہندا اے تے جنوب مشرق ول سفر کردے ہوئے جنوبی سوڈان چوں لنگدا اے ۔
ایہہ دونے دریا سوڈان دے راجگھر خرطوم لاگے آپس چ ملدے نیں .۔

دریاۓ نیل دا شمالی حصہ سوڈان توں مصر تک مکمل طور تے صحراء چوں لنگدا اے جنوبی مصر
چ اس دریا تے مشہور اسوان ڈیم تعمیر کیتا گئیا اے جہڑا کہ 1971ء چ مکمل ہوئیا ۔ اس
بند دی وجہ توں اک وڈی جھیل بنی جہڑی جھیل ناصر کہلاندی اے ، ایہہ جھیل سوڈان تے
مصر دی سرحد تے واقع اے تاہم اسدا 83 فیصد حصہ مصر چ تے 17 فیصہ سوڈان چ اے ۔ سوڈان
چ اس جھیل نوں جھیل نوبیا آکھیا جاندا اے ۔ جھیل ناصر 550 کلومیٹر لمبی تے زیادہ
توں زیادہ 35 کلومیٹر چوڑی اے ۔ اسدا کل رقبہ 5256 مربع کلومیٹر اے جدوں کہ پانی دے
ذخیرے دی گنجائش 157 معکب کلومیٹر اے ۔ مصر دی آبادی دی اکثریت تے سارے شہر ایسے
دریا دے کنارے تے آباد نیں ۔

مصر دا موجودہ راجگھر قاہرہ دریاۓ نیل دے کنارے تے اسدے جزیریاں تے عین اس مقام تے
واقع اے جتھے دریا صحرائی علاقے توں نکل کے 2 شاخاں چ تقسیم ہوکے ڈیلٹائی خطے چ
داخل ہندا اے ۔

دریاۓ نیل 6695 کلومیٹر دا سفر طے کرن دے بعد اس ڈیلٹائی علاقے توں ہندا ہوئیا رومی
سمندر چ جا ڈگدا اے ۔ قدیم مصر دے سارے آثار قدیمہ وی دریاۓ نیل دے کنارے دے نال
نال ملدے نیں کیونکہ 4 ہزار سال قبل مسیح چ صحراۓ اعظم دی وسعت گیری تے خشک سالی دی
وجہ توں مقامی باشندے دریاۓ نیل ول ہجرت کرگئے جہڑی کہ عظیم مصری تہذیب دا پیش خیمہ
بنی ۔

دریاۓ نیل چ ڈگن والے اہم معاون دریا نیل ابیض تے نیل ازرق نیں ، جنہاں چوں نیل
ابیض استوائی مشرقی افریقہ تے نیل ازرق ایتھوپیا توں نکلدا اے ۔ اک ہور کم اہمیت دا
حامل دریا ۓ اتبارا وی دریاۓ نیل چ ڈگدا اے پر اس چ صرف اوس ویلے پانی ہندا اے جدوں
ایتھوپیا چ بارشاں ہون ۔

عام طور تے جھیل وکٹوریہ نوں نیل ابیض دا دہانہ منیا جاندا اے پر کجھ ماہراں دا
کہنا اے کہ روانڈا دے جنگلات اسدا دہانہ نیں ۔ جس دے بعد ایہہ جھیل وکٹوریہ چوں سفر
کردا ہوئیا یوگنڈا چ اسدا ساتھ چھڈ دیندا اے تے 500 کلومیٹر دے سفر دے بعد جھیل
کیوگا تے بعد چ جھیل البرٹ پہنچدا اے ، جس دے بعد ایہہ سوڈان پہنچدا اے اس جگہ ایہہ
بحر الجبل یعنی کوہستانی دریا دے ناں نال جانیا جاندا اے ۔ بحر الغزال دے ملاپ دے
بعد ایہہ بحر الابیض یعنی سفید دریا کہلاندا اے جس نوں دنیا نیل ابیض دے ناں نال
جاندی اے ۔

اونائل اجکل دا نیل ایتھوپیا دی زمین توں شمال نوں وگن آلا کٹ توں کٹ پنجواں دریا
ہیگا اے۔ سیٹیلائٹ مورتاں نیل دے لہندے صحرا اچ خشک پانی دی گزرگاہ دی نشاندہی لئی
ورتیاں جاندیاں نیں۔ اونائل وادی ہن سطح توں بھریا ہوئیا اک آبائی نیل اونائل دی
نمائندگی کردا اے جیہڑا ملین وریا پہلاں وگدا سی۔ اونائل دی وادی نے گاد نوں بحیرہ
روم ول منتقل کیتا۔ ایس گاد وچ قدرتی گیس دے ذخیرے لبے نیں۔

جھیل ٹانگانیکا شمال ول نیل چ جا ڈگدی اے تے اوس توں اگے ویرونگا آتش فشاں اینوں
روانڈا ول جان توں ڈک دیندا اے۔ ایس ویلے نیل دی سب توں بوہتی لمبائی شمالی زمبیا
تکر ہیگی سی۔

نیل اکٹھ دی عمر بارے ہن تکر دو نظریے رکھے جاندے نیں۔ اک اے کہ نیل کٹھ نکاس دی
عمر کٹ اے تے نیل ترائی اگوں ہور ٹوٹے بن گئے نیں۔ سب توں شمالی حصے دا دریا اجکل
دے رستے تے ٹردا اے جیہڑا مصر تے سوڈان ول وگدا اے. ۔ دوجا نظریہ اے وے کہ ازلی
ویلے توں ایتھوپیا توں نیل ازرق ، اتبارا تے تکازی دے برابر دریاواں دے ذریعے نکاسی
رومی سمندر ول مصری نیل دے ذریعے ہندی اے۔

نیل ازرق شق دی جیو فزیکل کھوج دے پاروں اے پتا لگدا اے کہ ایدی گاد 9-5 کلو میٹر
گہرائی وچ اے۔ اے ترائیاں آپس اچ گاد دی چوکھی مقدار ہون نال ای پریاں جاندیاں
نیں۔مصری نیل سوڈانی نیل نال جڑیا اے۔ اے چڑھدے، مرکزی تے سوڈانی شق نظام دے موجودہ
ٹیکٹونک حرکت مرحلے وچ ایتھوپیا تے استوائی پانیاں تے مشتمل ہندا اے۔ نیل دے پانیاں
دے وشکار رابطہ چکری گیلے دور وچ پیدا ہندا اے۔. دریا اتبارا ایس دور وچ اپنے کنڈے
توں باعر ڈلدا اے تے اے کئی 120,000- 100,000 وریاں پہلے ہوئیا سی۔ نیل ازرق مرکزی
نیل نال 80,000-70,000 وریاں پہلے گیلے چکر وچ رلیا سی۔ بحرالعرب اچ نیل ابیض دا
نظام تے نیل ابیض شق وکٹوریہ جھیل دے رابطے توں پہلاں 12,500 وریاں پچھوں اک بند
جھیل دی شکل اچ موجود سی۔

اک پرانے یونانی تریخ لکھاری ہیروڈوٹس نے آکھیا سی کہ "مصر نیل دی پیداوار (یا
عطیہ) اے"، اے ہمیشہ لئی اک سہارا تے اینے مصری رہتل دی تعمیر چ بڑا ای پکا کردار
ادا کیتا اے۔ ہر سال دریائی پانی دی وجہ توں کنڈے دے آسے پاسے دی کچی زمین رج کے
چنگی گاد نال زرخیز ہو جاندی اے تے قدیم زمانے دے مصری لوک ایس زمین تے وائی بیجی
کر کے کنک، السی تے پیپرس دی فصلاں اگاندے سن۔ کنک اوس قحط تے پعوکھ دے علاقے دی سب
توں من پسند فصل رئی اے۔ تے ایس کر کے مصر دے دوجے دیساں نال چنگے سفارتی تعلقات
ہون توں ایدی معیشت تے چنگا اثر ہوئیا اے۔پرانے زمانے توں ای نیل دے نال نال دور
دراز علاقے آں تکر وی تجارت ہوندی رئی اے،

نیل دے پانیاں نیں کئی وریاں تکر افریقہ دے سیاسی حالات تے اثر کیتا۔ یوگنڈا،
سوڈان،ایتھوپیا تے کینیا نے نیل دے پانی تے مصر دے تسلظ دے خلاف ہمیشہ اواز چکی اے۔
نیل بیسن منصوبے دے آغاز نال ایناں دیساں دے وشکار اے مسئلہ پر امن طریقے نال حل ہو
گیا۔ .

نیل دے پانی دی ونڈ لئی دیساں دے وشکار کئی واری صلح نامے دی کوششاں کیتیاں گئیاں۔
پر ہر دیس دے زاتی، سیاسی، سماجی تے سٹریٹجک فرق دی وجہ توں ساریاں نوں کسی اک گل
تے راضی کرنا اک مشکل کم اے۔ 14 مئی 2014 نوں انتیبے، اتھوپیا، روانڈا، تنزانیہ تے
یوگنڈا نے رل مل کے پانی دی ونڈ دی اک صلح تے دسخظ کیتے جیدی مصر تے سوڈان نے کافی
مخالفت کیتی۔ایس طرح دے صلح نامے آں دی وجہ توں پانی دی برابر تقسیم ہونا چنگی گل
اے۔ جے ایس پانی دے مسئلے دا چنگا حل نہ لبیا جائے تے ایناں دیساں دے وشکار ہمیشہ
لئی اک لڑائی دی جڑ موجود روے گی۔

نیل ابیض تے پھرن دی مہم پہلی واری شمالی افریقہ دے ہنڈرک کوٹزی نے شروع کیتی جیہڑی
نیل ابیض دی پوری لمبائی 3700 کلومیٹر دے برابر سی۔ اے مہم یوگنڈا دی جھیل وکٹوریہ
توں شروع ہوئی تے ساڑھے چار معینے آں چر مگروں خیر خریت نال بحیرہ روم تے روزیٹا دے
مقام تے مک گئی۔ نیل ازرق دی مہم سب توں پہلے اک ماہر ارضیات پاسکل سکاٹرو تے اودے
ساتھیاں نیں رل کے شروع کیتی۔ ایناں نیں ایتھوپیا دی جھیل ٹانا توں اسکندریہ بحیرہ
روم تکر 5230 کلومیٹر دے سفر نوں 25 دسمبر 2003 توں 28 اپریل 2004 نوں 114 دن اچ
پورا کیتا۔ براؤن تے سکاٹرو نیں سب توں ودھ کے اس مہم نوں پورا کرن چ حصہ لیا تے
ایناں نیں ہتھاں توں علاوہ خاص مشیناں دی مددوی لئی۔

29 جنوری ، 2005 نوں کینیڈین لیس جکلنگ تے نیوزی لینڈ دے مارک ٹینر ہوراں ایتھوپیا
دی نیل ازرق دا پہلا انسانی سفر ٹرانزٹ پورا کیتا۔ 5،000 کلومیٹر ( 3،100 میل) دے
سفر نوں پورا کرن لئی ایناں نوں پنج معینے لگے. اوناں فیر سعاب لایا کہ او دو
علاقےآں چوں لنگے جو لڑائیاں تے ڈاکوواں بارے بدنام سن، تے بندوق دی نوک تے پھڑے وی
گئے۔

خرطوم توں بحیرہ روم تکر اے پل نیل ازرق توں لنگدے ہوئے خرطوم تے شمالی خرطوم نوں
رلاندے نیں۔



https://pnb.wikipedia.org/wiki/%D9%86%DB%81%D8%B1_%D9%BE%D8%A7%D9%86%D8%A7%D9%85%DB%81

نہر پانامہ گھبلے امریکہ دے دیس پانامہ چ واقع اک بحری نہر اے ، جسے دے راہیں بحری
جہاز وڈا سمندر اوقیانوس تے بحر الکاہل وچکار سفر کر سکدے نیں ۔ اس نہر دے اساری
انجنیئرنگ دی تریخ دا سب توں مشکل ترین منصوبہ سی ، اس دے بنن نال علاقے ج جہاز
رانی تے بہت چنگا اثر پئیا ، کیونجے پہلاں جہاز براعظم دکھنی امریکا دے دوالے چکر
لا کے راس ہارن توں بحر الکاہل چ داخل ہندے سن ۔ اس نہر دی تعمیر نال نیویارک توں
سان فرانسسکو دا بحری فاصلہ 9 ہزار 5سو کلومیٹر ہوگئیا جہڑا پہلے راس ہارن دے دوالے
چکر لگان تے 22ہزار 5سو کلومیٹر سی ۔

اس جگہ نہر دی تعمیر دا منصوبہ 16ویں صدی چ ساہمنے آئیا پر اس دی اساری دا کم فرانس
نے 1880ء چ شروع کیتا ، پر اس نوں ناکامی ہوئی ۔ تے فیر 1904ء چ ریاست ہائے متحدہ
امریکہ نے اس نوں شروع کیتا تے 1914ء چ اسنوں بحری جہازاں لئی کھول دتا گئیا۔ 77
کلومیٹر لمبی اس نہر دی تعمیر چ اڑیکے آئے ، جنہاں چ ملیریا ، یرقان دی وباء تے
زمینی تودےآن دا ڈگنا شامل سی ۔ اس نہر دی اساری دے دوراںن اندازا 27ہزار 5سو مزدور
ہلاک ہوئے ، جس چ 1881ء توں 1889ء تک جاری رہن آلا فرانسیسی منصوبہ وی شامل اے ، جس
چ 22ہزار مزدور مارے گئے سن ۔ ساریاں احتیاطاں دے باوجود 1904ء توں 1914ء تک دے
امریکی منصوبے چ وی 5ہزار 609 مزدور اپنی جانوں گغے ۔ اینج کل مرن آلے مزدوراں دی
گنتی 27ہزار 5سو توں ودھ گئی ۔

اج نہر پانامہ جگ دےآں اہم ترین بحری رستےآں چوں اک اے ، جتھوں ہر سال 14 ہزار توں
ودھ بحری جہاز لنگھدے نیں ، جنہاں تے 29 کروڑ 30 لکھ ٹن سامان لدیا ہندا اے ۔ 2002ء
تک اس نہر توں 8 لکھ جہاز لنگھ چکے نیں ۔

اس نہر لنگھن چ 9 گھینٹے لگدے نیں ۔ 2005ء چ اس نہر توں 20 کروڑ 79 لکھ ٹن نال لدے
14 ہزار 11 جہاز لنگھے ، جس دا روزانہ دا اوسط 40 جہاز بندا اے ۔

اس نہر دے وچکار جھیل گیٹون کیونکہ سمندر دی پدھر (سطح) توں اچی اے اس لئی اس جھیل
دے دونے پاسے لاک لائے گئے نیں جنہاں چ پانی گھٹ یاں ودھ کرکے بحری جہاز نوں جھیل
دے پانی دی پدھر دے برابر لیائیا جاندا اے اس جھیل نوں پار کرکے جہاز دوبارہ نہر تے
فیر سمندر چ پہنچجاندااے۔



https://pnb.wikipedia.org/wiki/%D9%86%D8%B5%D8%B1%D8%AA_%D9%81%D8%AA%D8%AD_%D8%B9%D9%84%DB%8C_%D8%AE%D8%A7%D9%86

نصرت فتح علی خان (13 اکتوبر 1948- 16 اگست 1997) پاکستان دے اک گائیک اتے سنگیتکار
سن۔ ایہناں نے فلماں وچّ گایا۔ ایہناں دا جنم پنجاب، پاکستان دے وچّ ہویا۔ ایہناں
نے قریب 40 دیساں وچّ اپنے کنسرٹ کیتے۔ اوہ آواز دی اسادھارن رینج والیاں خوبیاں دا
مالک سی۔ اہنا دا نہ گینز بک آف ورلڈ ریکارڈ وچ وی درج ہے۔ 13 اکتوبر 2015 نوں
اوہناں دے جنم دن اپر گوگل نے اوہناں نوں اک ڈوڈل بنا شردھانجلی بھینٹ کیتی۔

صوفی سنگیت استاد نصرت فتح علی خان توں بناں سنگیت ادھورا ہے۔ اس مہان شخصیت دا جنم
13 اکتوبر 1948 نوں لیہندے پنجاب دے لائلپور ہن فیصل آباد وچّ ہویا۔ نصرت دا پیؤ
فتح علی خان وی اک سفل گائیک سی۔ نصرت دی گائیکی چ پیؤ دی چھاپ صاف دکھائی دندی اے۔
جدوں ہوش سمبھلی تاں کناں وچّ سریلیاں آوازاں ہی پئیاں۔ گھر وچّ پیؤ اتے چاچا محمد
بوٹا قادری گاؤندے سن۔ 10 کو سال دی عمر وچّ جدوں ہوش سمبھلی تاں نصرت وی اوہناں
نال سٹیجاں تے گا رہا سی۔

نصرت دا کیریئر 1965 توں شروع ہویا۔ اوہناں نے اپنے ہنر نال صوفیانہ سنگیت چ کئی
رنگ بھرے۔ اوہناں دی گائکیی دے دیوانے ہر دیس چ مل جانگے۔ قوالی نوں نوجواناں وچکار
لوکپری نصرت نے ہی بنایا۔ سنگیت دے اس بے تاج بادشاہ دی سبھ توں وڈی خوبی ایہہ سی
کہ اوہناں 'چ کوئی عیب نہیں سی۔ اس شخصیت 'تے لوک حیران ہو جاندے سن۔ ہندوستان 'چ
راج کپور توں لے کے امیتابھ بچن تکّ اوہناں دی گائیکی دے دیوانے ہن۔



https://pnb.wikipedia.org/wiki/%D9%86%D8%B1%DB%8C%D9%86%D8%AF%D8%B1_%D9%85%D9%88%D8%AF%DB%8C

نریندر مودی اک بھارتی سیاسی آگو اے جینے 2014 دیاں چوناں وچ بھارتی جنتا پارٹی دی
آکوی کردیاں ہویاں چونان جتیاں۔ اوہدا جوڑ بھارتی جنتا پارٹی نال اے۔

نرندر مودی بھارت دے 15ویں پردھان منتری ہن جو پہلا گجرات دے مکھ منتری سن۔ اوہناں
دا پورا ناں نرندر دامودر داس مودی ہے۔ اوہناں دا جنم 17 ستمبر، 1950 نوں واڈنگر جو
اس ویلے بمبئی راج دا حصہ ہندا سی، وچّ ہویا۔ اوہناں دے پتا دا ناں دامودر داس
مولچند مودی ہے اتے اوہناں دی ماتا دا ناں ہیرا بین ہے۔ اوہناں دے تنّ بھرا سوما
مودی، پرلاد مودی اتے پنکج مودی ہن۔ اوہناں دے بھرا سوما مودی اک سیوامکت صحتَ افسر
ہن اتے بھرا پنکج مودی سوچنا وبھاگ گاندھینگر وکھے کم کردے ہن۔

ایمرجینسی دے سمیں دوران سری نرندر مودی بھاجپا دے سینئر آگوُ سری ایل. کے. اڈوانی
دے سمپرک وچّ آ گئے۔ ایمرجینسی دوران سری نرندر مودی نے گپتواس رہِ کے سنگھ اتے
بھاجپا لئی کافی کم کیتا۔ 1987 وچّ اوہناں نوں گجرات وچّ بھاجپا دا جتھیبندک سکتر
بنایا گیا۔ اوہناں دیاں کوششاں صدقہ 1987 وچّ بھاجپا نے احمدآباد میونسپل کمیٹی
دیاں چوناں وچّ سفلتا حاصل کیتی۔ اس نال سری ایل. کے. اڈوانی اتے سری واجپائی دیاں
نظراں وچّ اوہناں دا پربھاو ہور ودھ گیا۔ 1991 وچّ سری مودی نے ہی ایل. کے. اڈوانی
نوں ایہہ صلاحَ دتی سی کہ اوہ گاندھینگر توں لوک سبھا دی چون لڑن۔ اس توں بعد سری
ایل. کے. اڈوانی لگاتار گاندھینگر توں ہی چون لڑدے آ رہے ہن۔ رام مندر دے اندولن
ویلے جدوں سری ایل. کے. اڈوانی نے رتھّ یاترا کرن دا فیصلہ کیتا تاں سارے پروگرام
دی یوجنابندی کرن دا کم سری نرندر مودی نوں سونپیا گیا اتے ایہہ کم بڑی کشلتا نال
نیپرے چاڑھیا، جس کارن اوہ سری ایل. کے. اڈوانی دے ہور وی ودھیرے نیڑے ہو گئے۔

2001 وچّ اوہ اجے بھاجپا دے دلی دفتر نال ہی کم کر رہے سن، جدوں اٹل بہاری واجپائی
نے اوہناں نوں گجرات وچّ کیشوبھائی پٹیل دی تھاں اتے مکھ منتری وجوں ذمہ واری
سنبھالن لئی کیہا۔ ایل. کے. اڈوانی دے کہن تے اوہناں نے جا کے مکھ منتری دا عہدہ
سنبھال لیا۔ 2002 وچّ گودھرا کانڈ واپر گیا، جتھے ریل گڈی دے اک ڈبے وچّ درجناں
کارسیوکاں نوں زندہ ساڑ دتا گیا۔ اس توں بعد گجرات وچّ ہندواں اتے مسلماناں درمیان
فرقو فساد شروع ہو گئے اتے جس وچّ اک ہزار دے لگبھگ لوک مارے گئے۔ سپریم کورٹ ولوں
بنائی گئی وشیش جانچ ٹیم نے اوہناں دی ایہناں دنگیاں وچّ شمولیت دے دوشاں نوں تاں
ردّ کر دتا ہے۔ اوہناں نے لگاتار گجرات دے وکاس لئی کم کیتا۔ دیش-ودیش دے صنعتکاراں
نوں پونجی نویش لئی اتشاہت کیتا۔ گجرات دے کئی علاقیاں وچّ نرمدا دا پانی پہنچایا،
جس نال کھیتی دی وکاس در وچّ وی کافی وادھا ہویا۔ اس دے نال-نال گجرات وچّ بھاجپا
دی طاقت وی لگاتار ودھدی گئی۔ اوہناں دی اگوائی وچّ گجرات بھاجپا نے تنّ وار ودھان
سبھا دیاں چوناں جتیاں تے اوہ تیجی وار مکھ منتری بنے۔ کمجج9اوج+



https://pnb.wikipedia.org/wiki/%D9%85%DA%A9%DB%8C

مکی گھآ دے ٹبر دا اک وڈا بوٹا اے۔ ایہنوں پرانے ویلیاں توں وشکارلے امریکہ دے دیسی
لوک اگارۓ سن۔ پتیاں والے ڈنڈے تے چھلیاں لگدیاں نیں جیدے دانے ہوندے نیں۔ مکی دیاں
دنیا وچ 50 ونڈاں نیں جنہاں دے وکھے ناپ، رنگ تے پدھراں نیں۔ تھاں ناں چٹیاں تے
پیلیاں ونڈاں چوکھیاں پسند کیتایاں جاندیاں نیں۔

مکی دا بوٹا 2.5 میٹر (8 فٹ) تک لماں ہوندا اے کج جنگلی ونڈاں 12 میٹر (40 فٹ) تک
وی اچیاں ہوجاندیاں نیں۔ ٹانڈہ بانس ورگا ہوندا اے جیدے وچ 20 پوراں ہوندیاں نیں تے
ہر پور 18 سینٹی میٹر (7 انچ) دی ہوندی اے۔ ہر پور دی مڈھ تے اک پتہ نکلدا اے جیہڑا
9 سینٹی میٹر(3.5 انچ) چوڑا تے 120 سینٹی میٹر(4 فٹ) لماں ہوسکدا اے۔ ٹانڈے دی ٹیسی
تے پھل لگدا اے جس توں پراگ پتے نال بنی چھلی تے ڈگدے نیں چھلی تے ریشمی وال جیہڑے
7 انج (178 ملی میٹر) لمے ہوندے نین نکلدے نیں۔ ایہدے انت تے اک کارپل اے جے ایھدے
تے پولن دگے تے ایہ فیر دانے بندے نیں۔ ایہ دانے مٹراں دے ناپ دے ہوندے نیں۔ ایہ
کئی رنگاں دے ہوسکدے نیں: کالے، نیلے، پیلے، رتے۔ اک چھلی تے 600 دانے ہوسکدے نیں۔

مکی ساری دنیا وج اگائی جانوالی فصل اے تے پآر نال کسے وی ہور فصل دے آڈے وچ ایہ سب
توں چوکھی ہونوالی فصل اے۔ امریکہ وچ سب توں زیادھ ہوندی اے تے امریکہ دنیا دی 40%
مکی اگاندا اے تے ہور دس وڈے دیساں وچ آنوالے چین، برازیل، میکسیکو، انڈونیشیا،
ہندستان، فرانس تے ارجنٹائن نیں۔ 2009 وچ ساری دنیا وچ 817 مین ٹن مکی ہوئی جد کے
ایہ چاول (678 ملین ٹن) تے کنک (682 ملین ٹن) توں ودھ سی۔ 2009 وچ 159 ملین ہیکٹر
(390 ملین ایکڑ) تے مکی بیجی گئی۔ اک ہیکٹر وچ ہوند 5 ٹن رئی۔ دن؛ا د؛اں کجھ
تھانواں تے ایہ ہوند ودھ وی سی۔

پاکستان وچ کنک تے چاول مگروں مکی تیجی وڈی دانیاوں والی فصل اے۔ ایہ فصلاں والے کل
تھاں دے 4.8% حصے تے بیجی جاندی اے، تے کل وائی بیجی توں ہونوالی ہوند دا 3.5% اے۔
ایہ 0.9 ملین ہیکٹر تھاں تے بیجی جاندی اے تے سلانہ ہوند 1.3 ملین ٹن اے۔ ایس ہوند
دا (97%) دو صوبیاں خیبرپختونحواہ تے پنجاب وجوں آندا اے۔ 2-3% ہوند دوجے صوبیاں
سند تے بلوجستان توں آندی اے۔ ازادکشمیر دے 0.122 ملین ہیکٹر تھاں تے ایہ اگائی
جاندی اے۔



https://pnb.wikipedia.org/wiki/%D9%85%D9%88%D8%AA%DB%8C

موتی انگریزی میں(Pearl) پرل، عربی میں لولو، سنس کرت میں موکنکم، ہندی میں موکتا
اور فارسی میں مروارید کہلاتا ہے، اسے درِ دریا بھی کہا جاتا رہا ہے۔ موتی اپنی خوش
رنگی اور ملائمت کے باعث بہت مقبول ہے۔ خواتین میں اس کا استعمال بہت زیادہ ہے، یہ
بیش قیمت اور قدیمی جوہر ہے۔ ہندوستان میں موتیوں کا رواج سب سے پہلے پڑا تھا۔
ہندوؤں کی قدیم کتب میں اس کے پہننے اور اسے دیوتائوں کی نذر کرنے کے طریقے درج
ہیں۔ قدیم مصر میں انہیں بتوں کی نذر کیا جاتا تھا، ایرانی اور یونانی امراء کانوں
میں موتیوں کی بالیاں پہنا کرتے تھے۔ اڑھائی ہزار سال قبال مسیح میں مروارید خراج
میں دیے جاتے تھے اور دو صدی قبل از مسیح میں لوگ ان کو اس قدر پہننے لگے کہ علمائے
وقت نے اسے عیاشی قرار دیتے ہوئے اس کے خلاف مہم چلائی۔ رومیوں میں موتی کا استعمال
زمانۂ قدیم سے چلا آرہا ہے، شاہ روم کے پاس موتیوں کا ایک بہت بڑا خزانہ تھا۔ روم
کی خواتین میں مروارید اس قدر مقبول تھا کہ جو خریدنے کی سکت نہیں رکھتی تھیں وہ
تہواروں پر اس کی مالائیں کرائے پر حاصل کرتی تھیں۔ موتی خشخاش کے دانے سے لے کر
کبوترکے انڈے کے برابر تک ہوتا ہے۔ اس کو دیگر پتھروں کی طرح تراشنا نہیں پڑتا، یہ
قدرتی چمک دمک رکھتا تھا۔ اس کی متعدد اقسام ہیں۔ اس میں کیلشیئم کاربونیٹ ہوتا ہے
اور اس کی ہارڈنس 3 ہوتی ہے۔ موتی کی پیدائش موتی کی پیدائش اس صدف کے پیٹ میں ہوتی
ہے، صدف کو سیپ بھی کہا جاتا ہے۔ یہ دراصل ایک انتہائی سخت سمندری کیڑا ہوتاہے، اس
کے دونوں بازئوں پر کچھوے کی طرح سخت ہڈی کی ڈھال ہوتی ہے، جس کے ذریعہ یہ دوسرے
جانوروں سے محفوظ رہتا ہے، پانچ برس میں جوان ہوتا ہے، بارش کے دنوں میں سطح پر آتا
ہے۔ یہ ایک خاص طرح کا جالا بن کر مکڑے کی طرح خود کو کسی محفوظ مقام پر اَڑا لیتا
ہے جس کی وجہ سے وہ ایک جگہ ٹھہرا رہتا ہے، ماہرین نے اسے خوردبین کے ذریعہ دریافت
کیا ہے۔ صدف کے تین پرتیں ہوتی ہیں، اوپر والی پرت سخت لچک دار اورسیاہی مائل سبز
رنگ کی ہوتی ہے، دوسری پرت میں بے شمار چھوٹے چھوٹے خانے ہوتے ہیں، جن میں چونا
بھرا ہوتا ہے اور کئی طرح کے رنگ پیدا کرنے والے مادے ہوتے ہیں، تیسری پرت پوست در
پوست ہوتی ہے اور اس میں طرح طرح کے رنگ ہوتے ہیں، موتی یہیں بنتا ہے۔ اس کی پیدائش
کے بارے میں دو طرح کی روایات ہیں، ایک مذکورہ، جو ماہرین نے بیان کی ہے اور دوسری
وہ جو قدیم جوہریوں نے بیان کی ہیں۔ قدیم روایت کے مطابق نو روز کے اکیسویں دن
نیساں کا مہینہ شروع ہوتا ہے، اس مہینے کے بادل ابرِ نیساں اور اس کی بارش آب نیساں
کہلاتی ہے۔ ابرنیساں جب سمندر پر برستا ہے تو سیپ سطح پر آ کر منہ کھول دیتے ہیں اس
طرح آب نیساں کے قطرے ان کے منہ میں پڑتے ہیں۔ اب جس قدر بڑا قطرہ صدف کے منہ میں
جاتا ہے، اتنا ہی بڑا موتی بنتا ہے۔ جدید سائنس نے یہ بات کسی اور طرح سے کی ہے۔ ان
کا کہنا ہے کہ صدف کے اندرکوئی بھی چیز داخل ہو جائے موتی بن جاتی ہے، ان کی تحقیق
کے مطابق صدف میں کوئی بیرونی چیز اتفاق سے داخل ہو جائے تو کیڑا اپنے تحفظ کے لیے
ایک خاص قسم کا مادہ خارج کرکے اس شئے کے گرد ایک جال سا بننا شروع کر دیتا ہے، یہ
ہی دراصل موتی بننے کی ابتدا ہوتی ہے۔ موتی کے مقامات پیدائش موتی کی پیدائش کے
مقامات سمندر اور دریا ہیں۔ خلیج فارس، آسٹریلیا، شمالی روس، بحیرۂ قلزم، جاپان،
امریکا، فن لینڈ، سویڈن، انڈونیشیا،آبنائے قسطنطنیہ، سری لنکا اور عراق کے سمندر
موتیوں کے لیے مشہور ہیں۔ سراندیپ قدیم سے مروارید کی پیدائش کے لیے مشہور ہے۔
پرتگال نے سراندیپ کو ۱۶۰۵ میں کالونی بنایا اور وہاں کے حاکم سے خراج میں موتی
بٹورنے شروع کیے، اس وقت تک اس جزیرے میں پچاس ہزار سے زیادہ لوگ موتی کی تلاش میں
غوطہ زنی کیا کرتے تھے، موتی جسے ملتا اسی کی ملکیت ہوتا تھا۔ ۱۶۴۰ میں ہالینڈ نے
یہ جزیرہ چھین لیا اور موتی کی برآمد کے تمام مقامات پر قبضہ کرلیا اور تقریباً دو
لاکھ غوطہ زن اس کام پر متعین کر دیے۔ یہ لوگ بیس دن اپنے لیے کام کرتے اور اکیسویں
دن حکومت کے لیے، غوط زنی ہرتین سال بعد ہوتی تھی۔ سراندیپ کے راجہ اور ہالینڈ کی
حکومت کے مابین کسی بات پر تنازع اٹھ کھڑا ہوا اور پھر ۱۷۶۰ سے۱۷۹۶ تک یہاں سے
مروارید نہ نکالے جا سکے، بعد میں انگریز نے جزیرے پر قبضہ کر لیا اور ۱۷۹۸ میں
یہاں سے بے شمار موتی نکالے۔ موتی کے لیے غوطہ زنی کو ’’صدف گیری‘‘ بھی کہا جاتا
ہے، خلیج فارس میں جزیرۂ بحرین کے متصل دنیا بھر میں سب سے زیادہ صدف گیری ہوتی ہے۔
سمندروں کے علاوہ دریائوں سے بھی موتی حاصل ہوتے ہیں جو سمندری موتی کے ہم پلہ ہی
ہوتے ہیں، آئرلینڈ، روس اور فرانس کے دریا اس حوالے سے شہرت رکھتے ہیں، برازیل،
آسٹریلیا اور جنوبی افریقا کے دریائوں میں بھی موتی پایا جاتا ہے۔ موتی کی اقسام
کاہل:۔ اس کی رنگت بہت زیادہ سفید ہوتی ہے سرمئی:۔ اس کی رنگت ہلکی سیاہی مائل ہوتی
ہے جاوام کھاڑی:۔ اس کی رنگت سبز پتے کی مانند ہوتی ہے میانی:۔ یہ گہرا سیاہی مائل
ہوتا ہے دودھیا:۔ دودھ کی طرح بالکل سفید رنگت بیضوی:۔ مرغی کے انڈے جیسا عمانی:۔
عمان کے ساحل سے ملتا ہے بحرینہ:۔ بحرین کے نزدیک ملتے ہیں سنگلی:۔ انڈے کی زردی
جیسا رنگ ٹٹگری:۔ اس کا رنگ نیلا ہوتا ہے ہرمزی:۔ یہ موتی قرمزی ہوتے ہیں صراحی:۔
اس کی شکل صراحی کی مانند ہوتی ہے پوربی:۔ اس کو کوڑ بھی کہتے ہیں، انتہائی باریک
اور گول بیھیریں:۔ سیسے کے رنگ کا ہوتاہے گلابی:۔ یہ موتی انتہائی نادر ہوتا ہے
پتھریں:۔ یہ سلیٹی رنگ کا ہوتا ہے نیلمی:۔ یہ نیلے رنگ کا ہوتا ہے زرد:۔ یہ زردی
مائل ہوتا ہے سبز:۔ ہرے رنگ کا ہوتا ہے کچیا:۔ اس کی رنگت زرد ہوتی ہے وضع قطع کے
لحاظ سے موتی کی دواقسام ہیں بالکل گول صراحی نما:۔ اس کو لولوء کہتے ہیں ساخت کے
لحاظ سے یہ دو طرح کا ہوتا ہے، ناسفتہ (بے سوراخ) اور سفتہ (سوراخ دار)۔ برطانوی
جوہریوں کے مطابق موتی کی اقسام گرینڈ پرل:۔ ان کو بڑی مقدار کے پیراگون کہتے ہیں
بیرکوئیز:۔ اس کی شکل بیضوی ہوتی ہے لٹل پرل:۔ اسے چھوٹا مروارید کہتے ہیں خورد
تخم:۔ اسے خورد تخم مروارید کہتے ہیں موتی چور:۔ یہ خشخاس کے دانوں کی مانند ہوتے
ہیں موتی کی شناخت اصلی موتی انتہائی صاف، شفاف اور رنگوں کی حسین لہروں سے سجا
ہوتا ہے۔ موتی کی شکل اکثر گول اور ناشپاتی کی طرح ہوتی ہے۔ اصلی موتی قدرتی طور پر
چمک دار اور خوب صورتی میں بے مثال ہوتا ہے، نقلی کی نسبت اصلی موتی کا وزن زیادہ
ہوتا ہے، اس میں سوراخ انتہائی باریک ہوتا ہے جب کہ نقلی موتی میں سوراخ زیادہ کھلا
ہوتا ہے۔ اصلی موتی نمک کے تیزاب، سرکہ اور نوشادر میں میں حل ہو جاتا ہے، اس کارنگ
جسم کی بو پسینے اور دھوئیں سے خراب ہو جاتا ہے۔ موتی میں کاربونیٹ آف لائم اورکچھ
وہ مادہ، جس سے صدف بنتے ہیں، یہ ہی وجہ ہے کہ خالص موتی تھوڑی حرارت پہنچانے پر
بھی کشتہ ہو جاتا ہے۔ موتی کی شناخت بڑے تجربے کا کام ہے کیوں کہ ایسے نقلی موتی
مارکیٹ میں ملتے ہیں کہ بڑے بڑے تجربہ کار جوہری بھی ان کی شناخت مشکل ہی کر سکتے
ہیں۔ قدیم زمانے میں فرانس مصنوعی موتی بنانے میں بڑی شہرت رکھتا تھا، یہ مصنوعی
موتی قدرتی اور اصلی موتیوں سے بھی چمک دمک اور آب تاب میں زیادہ ہوتے تھے۔ بعض
ماہر کاری گر گلابی مرجان کاٹ کر گلابی موتی کی ہو بہ ہو نقل بنا لیتے ہیں لیکن
تجربہ کار جوہری فوراً شناخت کرلیتے ہیں، اکثر لوگ پھیکے رنگ کے موتی کو سیاہ رنگ
دے کر فروخت کردیتے ہیں لیکن یہ بھی ماہرین کی نظر کو دھوکا نہیں دے پاتے۔ آج کل
سچے موتیوں کے نام پر لڑیاں بڑی تعداد میں فروخت کے لیے بازار میں دست یاب ہیں جو
نقلی ہیں یا صدف کی تسبیحیں بھی دستیاب ہیں جنہیں لوگ بڑے ذوق وشوق سے خریدتے ہیں
اوردکان دار بھی قسم کھا کر کہ یہ اصلی صدف ہے کہ کر فروخت کرتے ہیں، جب کہ حقیقت
یہ ہے کہ یہ اصلی صدف کا خول ہوتا جو کیلشیم ہی سے بنا ہوتا ہے، یہ لوگ اس کی تراش
خراش سچے موتیوں کی طرح کرتے ہیں چوں کہ وہ قدرتی ہوتا ہے اس لیے لوگ آسانی سے
دھوکا کھا جاتے ہیں۔ بازار میں دست یاب سچے موتی بیش تر غلط ہوتے ہیں چوںکہ ان کو
بہت آسانی سے پگھلایا جاسکتا ہے اس لیے اسی صدف کے خول سے موتی تیار کرلیے جاتے
ہیں۔ یاد رکھیے کہ اصل موتی بہت قیمتی ہوتا ہے۔ دنیا بھر میں چوں کہ سچے موتی کی
مانگ بہت زیادہ ہے اور بیش تر خواتین اسے پسند کرتی ہیں، اس لیے بہت سے عقل مندوں
نے موتی حاصل کرنے کے لیے اصل موتیوں کی فارمنگ شروع کردی ہے، جس میں چین سرفہرست
ہے۔ وہ اصل سیپ کی پوری فیملی سمندر میں ایک مخصوص جگہ چھوڑ دیتے ہیں، چوں کہ یہ
تمام سیپ سمندر میں زیادہ حرکت نہیں کرتے اور احتیاط کے طور پر وہ ان کے گرد مخصوص
دائرے میں جال بھی لگا دیتے ہیں تاکہ سیپ اس جال سے باہر نہ نکل سکیں، پھر مصنوعی
طریقے سے ان کی بریڈنگ کی جاتی ہیںاور ان کو کچھ عرصے کے لیے سمندر ہی میں پڑا رہنے
دیا جاتا ہے تاکہ وہ قدرتی ماحول میں موتی تیار کریں اور وقت آنے پر آسانی سے اس
مخصوص جگہ سے نکالا جا سکے۔ یہ کاروبار بے پناہ ترقی کررہا ہے کیوں کہ اس میں ایک
بار سرمایہ کاری کرنا پڑتی ہے، اس لیے بہت سے ممالک میںاس پر بہت زیادہ کام ہورہا
ہے۔ اس بات کا تعین ہو جائے کہ موتی خالص ہے تو پھر اس کے عیوب کی طرف توجہ بھی
دینی چاہیے کیوں کہ اگر کسی موتی میں خالص ہونے کے باوجود کوئی عیب ہوگا تو اس کی
قیمت میں کمی واقع ہو جائے گی۔ ماہرین جواہرات نے موتی کی شناخت کرنے کے ساتھ ساتھ
اس کے مندرجہ ذیل عیب بھی گنوائے ہیں۔ ۱۔گورج: جس کے اوپر کی طرف سوراخ ہو ۲۔لہر:
جس کا سوراخ انتہائی چھوٹا ہو ۳۔پھڑکن: جو چھوٹے بڑے سوراخ والا ہو ۴۔گھڑت: جس میں
چمک نہ ہو کیوں کہ موتی کی قیمت شکل اور آب وتاب پر منحصر ہوتی ہے جس قدر زیادہ
چمکیلا خوش رنگ اور گول ہو گا، اسی قدر زیادہ قیمتی ہوگا۔ ۵۔سورج: جس کے نیچے کی
طرف سوراخ ہو ۶۔کمودیہ: جس موتی کا سائز بہت بڑا ہو موتی کی حیرت انگیز صفات اس کو
گلے میں لٹکانے سے دل کو تقویت حاصل ہوتی ہے، اس کو پہننے والے کی شادی کام یاب اور
ازدواجی زندگی خوش گوار گزرتی ہے، موتی کو استعمال کرنے والا جادو اور سحر کے اثر
سے محفوظ رہتا ہے، ذہنی سوچ میں مثبت تبدیلی پیدا ہوتی ہے، اسقاط حمل روکنے کے لیے
اسے حاملہ خاتون کی کمر پر باندھا جاتا ہے ۔ موتی کا طبی استعمال دانتوں پر ملنے سے
میل ختم ہو جاتی ہے اور دانت چمک دار ہو جاتے ہیں، مسوڑھوں سے خون آنے کو روکتا ہے،
زہر کا تریاق ہے، گردے کو تقویت دیتا ہے، معتدی امراض سے بچاتا ہے، پاگل پن دور
کرتا ہے، اعضائے رئیسہ کو طاقت دیتا ہے، خونی پیچش میں بہترین دوا ہے، اس کا سرمہ
بینائی میں تیزی اورآنکھوں میں چمک پیدا کرتا ہے،۔بواسیر اور یرقان میں انتہائی
مفید ہے، منہ کی بدبو کو دور کرتا ہے، ایام کی رکاوٹ دور کرتا ہے، لیکوریا میں مفید
ہے،کثرت حیض کو روکتا ہے، خسرہ اور کالی کھانسی میں بچوں کو بے حد فائدہ دیتا ہے،
اس کا سفوف ملنے سے چہرے پر چمک آتی ہے، جریان، احتلام اور آتشک میں مفید ہے، خون
کو صاف کرتا ہے، اسے پانی میں دھو کر بچوں کو پلانے سے دانت نکلنے میں آسانی ہو
جاتی ہے۔ مشہور تاریخی موتی ۱۔ دنیا کا سب سے بڑا موتی’’ گوہر بے نظیر‘‘ کے نام سے
مشہور ہے، یہ ناشپاتی کی شکل کا ہے، اس کا وزن۱۲۶ قیراط ہے، اس بیش قیمت موتی کے
بارے میں کہا جاتا ہے کہ اس کو ۱۶۶۰ میں کانگی بس نام کا ایک سوداگر ہندوستان سے
لایا تھا۔ اس نے جب اپنی یہ سوغات ہسپانیہ کے بادشاہ فلپ چہارم کے سامنے رکھی تو وہ
اس پر سو جان سے فدا ہوگیا تاہم اس نے پوچھا کہ یہ موتی اس نے کیسے حاصل کیا ہے تو
اس نے بتایا کہ اس اِسے اپنی ساری جمع پونجی بیچ کر حاصل کیا ہے اور یہ سوچ کر شاہِ
ہسپانیہ کے پاس آیا کہ یہ موتی جہاں بھر صرف شاہ ہسپانیہ ہی کے لائق ہے، اِس بات پر
شاہ نے اسے سولہ لاکھ روپے میں خرید لیا، واضح رہے کہ یہ سودا ایک صدی قبل ہوا تھا۔
۲۔ اس سے پہلے ہسپانیہ کے بادشاہ فلپ دوئم کے پاس بھی دنیا کا مشہور ترین موتی تھا،
جو کبوتری کے انڈے برابر تھا، یہ پانامہ سے لایا گیاتھا، اس کا وزن ۱۳۴ گرین تھا
اور قیمت ایک لاکھ روپے تھی۔ ۳۔ فرانس کے بادشاہ کے پاس ایک بیش قیمت موتی تھا جس
کاوزن ۱۱۱گرین تھا۔ ۴۔ ایران کے شنہشاہ کے پاس ایک موتی تھا جس کی قیمت ۱۶۳۳ میں۴۰
ہزار روپے پڑی تھی۔ ۵۔ مسقط کے سلطان کے پاس آج سے ایک صدی قبل انتہائی خوب صورت
موتی تھا، جس کی قیمت تین لاکھ بیس ہزار روپے پڑی تھی۔ ۶۔ دنیا کے مشہور تخت طائوس
میں اعلیٰ قسم کے تقریباً ستائیس ہزار موتی جڑے ہوئے تھے۔ ۷۔ فرانس کے شہنشاہ کنگ
لوئی کے پاس ۴۸ قیراط کا لاری جنٹ نامی موتی تھا جو اسپین کے شہنشاہ فلپس دوئم کے
ہاتھ لگا، یہ موتی آگ میں جل کر ضائع ہوگیاتھا۔ ۸۔ شہنشاہ ایران محمد رضا شاہ پہلوی
اپنی رسم تاج پوشی کے دن، جس تخت پر بیٹھا، اس میں۲۹۵۳۲ خالص موتی بھی جڑے ہوئے
تھے۔ ۹۔ ایلیزبتھ ٹیلر کے پاس ایک انتہائی بیش قیمت موتی تھا جس کا نام ایلیزبتھ
ٹیلر ہی ہے، لاکٹ میں جڑا ہے، چار صدیوں تک یورپ کے شاہی خاندانوں میں رہا ہے۔ ۱۰۔
ریاست اودھ کے نواب محمد علی شاہ کی بیگم ملکہ جہاں کے پاس ایک ایسی پازیب تھی جس
میں اعلیٰ قسم کے صراحی دار موتی اورنگینے جڑے تھے، اسے لکھنو کے ایک ماہر نے تیار
کیا تھا، اس میں خاص صفت یہ تھی کہ جب پازیب کے پھول کو کھول کر لچھے کو اوپر
کھینچا جاتا تو پائو ں سے گھٹنے تک جالی دار موتیوں کی جراب کی طرح پنڈلی کے چاروں
طرف لچک دار انداز میں لپٹ جاتی اور جب درمیان میں سے کیل نکال دی جائے تو خود بخود
پھسل کر پائوں کی طرف پازیب بن جاتی۔ یہ پازیب بعد میں شہزادی نواب امیر جہاں بیگم
کے حصے میں آئی، بعد میں یہ پازیب چوری ہوگئی۔ ۱۱۔ ماسکو کے میوزیم کا ’’پلگر ینہ‘‘
نامی موتی دنیا کے بہترین موتیوں میں شمار ہوتا ہے۔ ۱۲۔ فرانس کے شہنشاہوں کے تاج
میں ۲۷ قیراط کا ’’لارینی‘‘ نامی موتی جڑا تھا، یہ بھی چوری ہوگیا تھا۔ ۱۳۔ مغل
بادشاہ شاہ جہاں کے پاس نایاب موتیوں کی تسبیح تھی۔ ۱۴۔ نپولین کے پاس۱۸۰ گرین وزنی
ایک انتہائی بیش قیمت تھا۔ ۱۵۔ ڈرِزڈن کے میوزیم میں مرغی کے انڈے کے برابر موتی ہے
جسے کاٹ کر چارلس دوئم کے وقت کے ایک بہروپیے کا نقش بنایا گیا ہے۔



https://pnb.wikipedia.org/wiki/%D9%85%D8%B3%D8%AC%D8%AF_%D8%A7%D9%84%D8%AD%D8%B1%D8%A7%D9%85

مسجد الحرام جگ دی سب توں وڈی مسیت اے۔ اے مسیت سعودی عرب دے شہر مکہ ج 638 چ بنائی
گئی۔ اے مسیت مسلماناں دی سب توں مقدس جگہ کعبہ دے آلے دوالے بنائی گئی اے۔ سارے جگ
دے مسلمان کعبہ ول منہ کر کے نماز پڑھدے نیں۔

اسلامی تریخ تے مسلماناں دے عقیدےے دے مطابق سب توں پہلے اے مسیت فرشتے آں نے اللہ
دے حکم تے بنائی سی ایس لئی کہ جگ تے مسلماناں دی عبادت لئی اک مرکز بن جائے۔ فیر
ویلے دے نال نال تے قدرتی آفتاں دی وجہ توں اے مسیت ٹعیندی رئی تے اوس ویلے دے
مسلمان اینوں دوبارہ تعمیر کردے رئے۔

اسلامی عقیدے دے مطابق ایس مسجد دی تعمیر ابراہیم تے اوناں دے پتر اسماعیل نے رل کے
کیتی سی۔ اوناں نے اللہ دے حکم تے کعبہ تے مسجد تمیر کیتی۔

ایس مسیت دی خاص گل ایتھے زم زم دا کھو اے جیڑا صدیاں توں چالو اے تے کدی نئیں
سکدا۔ پورے جگ دے مسلماناں لئی اے کھوہ تے ایدا پانی مقدس اے۔ حج کرن یا کسی ہور
مقصد لئی مکہ آن آلے مسلمان اے پانی خاص کر اپنے بیلیاں یاراں لئی لے کے جاندے نیں۔

ایس مسیت نوں پیلی واری 692 نوں مرمت کیتا گیا۔ ایس مرمت وچ ایدیاں کنداں نوں اُچا
کیتا گیا تے نال ایدی چھت اتے سجاوٹ کیتی گئی۔ اوس ویلے ایس مسیت دا رقبہ کٹ سی تے
وچکار کعبہ سی۔

700 وچ ایدی فیر تمیر کیتی گئی۔ لکڑ دی تھاں ماربل دا پتھر ورتیا گیا نال ایدے رقبے
وچ وی وادھا کیتا گیا۔ اک مینار وی بنایا گیا۔ ویلے دے نال نال اسلام پھیلدا ریئا
تے مسلماناں دی گنتی چ وادھا ہندا ریئا۔ حج لئی سارے جگ توں مسلمان آندے نیں تے
کعبے دا پھیرا لاندے نیں۔ ایس وادو گنتی دی ضرورت نوں پورا کرن تے نمازیاں لئی تھاں
نوں ودھان لئی مسیت دے رقبے چ وادھا کیتا گیا۔

اے مسیت پورے جگ دے مسلماناں لئی دوہری اہمیت رکھدی اے۔ اک تے مسلمان ایدے ول منہ
کر کے نماز پڑھدے نیں تے دوجا اے حج ادا کرن دی تھاں اے۔

قبلہ اوس سمت دا ناں اے جس ول منہ کر کے پورے جگ دے مسلمان نماز پڑھدے نیں۔ ایس توں
پہلاں یروشلم چ واقع بیت المقدس قبلہ دی حیثیت رکھدا سی پر سترہ معینیاں مگروں
اونوں بدل کے مکہ چ کعبہ نوں قبلہ بنا دتا گیا۔

حج مسلماناں دا مزہبی فریضہ اے۔ سارے جگ دے مسلمان خاص کر اسلامی معینے زوالحجہ وچ
حرم چ کٹھے ہندے نیں تے حج دے مناسک ادا کردے نیں۔

حج اسلام دے پنج تھماں چوں اک اے تے ہر اوس مسلمان تے فرض اے جیڑا ایدی طاقت رکھدا
اے۔ اک اندازے دے مطابق تن کروڑ مسلمان ہر سال حج ادا کردے نیں۔



https://pnb.wikipedia.org/wiki/%D9%84%DB%8C%D9%88%D9%86%D8%AA

لیونت مشرق وسطی دے اک وڈے علاقے لئی ورتی جان آلی اک غیر واضع تریخی اصطلاح اے ۔
ایہہ علاقہ لہندے چ رومی سمندر ، چڑھدے چ صحرائے عرب دے اتلے حصیاں تے اتلے بین
النہرین تے اتلے کوہ ثور دے وچکار واقع اے ۔ لیونت چ کوہ قفقاز ، جزیرہ نما عرب تے
اناطولیہ دا کوئی حصہ شامل نئیں سمجھئیا جاندا ۔

ایہہ اصطلاح انگریزی چ پہلی واری 1497ء چ اسعمال ہوئی جس دا مطلب "وینیٹیا" دے
چڑھدے چ رومی سمندر دی سرزمین " نوں واضع کرنا سی ۔

لیونت قرون وسطی دی فرانسیسی بولی دے لفظ توں نکلئیا اے جس دا مطلب "ابھرنا' اے تے
اس ضمن چ اس خطے نوں ابھردے سورج دا علاقہ سمجھئیا جا سکدا اے تے اسنوں عربی دے لفظ
مشرق دا متبادل سمجھئیا جا سکدا اے ۔ یعنی اوہ علاقہ جتھوں سورج طلوع ہندا اے ۔

19ويں صدی عیسوی دے سفر نامےآں چ ایہہ اصطلاح سلطنت عثمانیہ دے زیر نگیں مشرقی
علاقےآں لئی ورتی جاان لگی ۔

لیونتیائی باشندےآں دی اصطاح خاص طور تے اطالویاں لئی ورتی جاندی اے خصوصا وینس تے
جینوا دے اطالویاں لئی ۔ فرانسیسی تے دوجے دکھنی یورپی نسل دے باشندےآں لئی وی
استعمال ہندی اے جہڑے صلیبی جنگاں ، بازنطینی سلطنت تے سلطنت عثمانیہ دے ویلےآں چ
ترکی یاں رومی سمندر دے چڑھدے ساحلاں تے رہندے سن ۔ اینہاں لوکاں دے وڈکے اصل چ
رومی سمندر دے جزیرےآں دے رہن آلے تاجر سن ۔

اجکل لیونت دی اصطلاح آثار قدیمہ دے ماہر تے تریخ دان خطے دی قبل از تریخ ، پرانی
تے قرون وسطی دی تریخ دے حوالے لئی ورتدے نیں خصوصا جدوں اوہ صلیبی جنگاں دا ذکر
کردے نیں ۔



https://pnb.wikipedia.org/wiki/%D9%84%D9%88%D8%B2%D8%A7%D9%86

لوزان سویٹزرلینڈ دا اک شہر اے جہڑا واود کینٹن جھیل جینوا دے کنارے تے واقع اے ۔
لوزان جینوا توں 62 کلومیٹر جنوب مشرق چ اے ۔ بین القوامی اولمپک کمیٹی دا صدر دفتر
وی ایسے شہر چ واقع اے ۔

لوزان دی آبادی 2008ء دی مردم شماری دے مطابق 1،22،284 اے تے آلے دوالے دے علاقے
نوں ملا کے اس دی آبادی 3،17،000 اے ۔ لوزان - جینیوا میروپولیٹن علاقے آبادی 12
لکھتوں ودھ اے۔ شہر دا رقبہ 41اعشاریہ37 مربع کلومیٹر اے ۔ شہر دی سمندر دی پدھر
توں ودھ توں اچائی 929 میٹر تے گھٹ توں گھٹ 372 میٹر اے ۔ لوزانے سویٹزرلینڈ دے
فرانسیسی بولن آلے علاقے رومنڈی دا شہر اے تے واؤد کنٹون دا صدر مقام اے ۔

رومیاں نے اس تھاں تے جھیل دے لاگے اک فوجی کیمپ بنایا سی جسنوں اوہ لوزانا آکھدے
سن تے اتے پہاڑی تے لوزانڈونون ناں دا اک قلعہبنایا۔



https://pnb.wikipedia.org/wiki/%D9%82%D8%A7%D8%B2%D8%A7%D9%86

قازان روس دی خودمختار جمہوریہ تاتارستان دا راجگھر اے ۔ ایہہ روس دا 8واں وڈا شہر
اے تے یوریشیائی روس چ دریائے وولگا تے دریائے قازانکا دے سنگم تے واقع اے ۔ قازان
کریملن عالمی ورثہ سائیٹ اے ۔ اپریل 2009ء چ روسی پیٹینٹ آفس نے قازان نوں اپنے آپ
نوں روس دا تیجا راجگھر قرار دین دا حق دتا ۔ 2009ء چ اسنوں روس دا کھیڈان دا
راجگھر' چنیا گیا ۔

بوہت چر توں چلیا آ رہیا مسئلہ اے کہ آیا قازان گھبلے ویلےآں چ وولگا بلغاراں نے
اساریا سی یاں 15ویں صدی عیسوی چ طلائی اردو دے تاتاریاں نے اساریا سی ۔ جے اس تھاں
تے وولگا بلغاریہ دا کوئی شہر سی ، تے اس دی بنیاد دی تریخ 11ویں توں 13ویں صدی
عیسوی دے وشکار ہوئے گئی ۔ ایہہ وولگا بلغاریہ تے فن قبیلےآں ماری تے ادمرت وچکار
سرحدی چوکی سی ۔



https://pnb.wikipedia.org/wiki/%D9%81%DB%8C%D9%86%D9%88%D9%84

فینول جینوں کاربولک تیزاب وی کیندے نیں اک آرگینک کمپاؤنڈ اے جیدا کیمیکل فارمولا
|C6H5OH اے۔ اے اک چٹے رنگ دا کرسٹلاائن ٹھوس ہوندا اے۔ اس دے کمپاؤنڈ چ اک فینائل
C6H5- دے نال اک ہائیڈروکسل -OH جڑیا ہوندا اے۔ اینوں کئی دوجیاں شیواں تے کمپاؤنڈ
بنان واسطے وڈے پیمانے تے بنایا جاندا اے تقریبا ہر سال 70 ارب کلوگرام فینول بنندا
اے۔ اے اک کمزور تیزاب اے۔

فینول پانی چ بڑی تیزی دے نال حل ہوندا اے تقریبا 100 ملی لیٹر چ 8.3 گرام حل ہو
سکدا اے۔۔ سوڈیم دا فینولی نمک پانی چ بوت جلدی حل ہون آلا اے۔ اے اک کمزور تیزاب
وی اے۔ اے کج دوجے الکجلاں دے مقابلے تے بوت زیادہ تیزابی طاقت دا مالک اے مگر
فینول کاربوزائلک تیزاباں توں کٹ تیزابی اے۔

فینول بوت زیادہ ریایکشناں نوں کرن دے قابل اے کیونجہ ایدے اچ لگیا آکسیجن دے ایٹم
دے پائی الیکٹران فینول دے چکر چ وی آندا اے۔ اس طرح کئی دوجے گروپ وی چکر چ پاۓ
جاسکدے نیں۔



https://pnb.wikipedia.org/wiki/%D8%B5%D9%88%D8%A8%DB%81_%D8%B3%D8%A7%D8%B1%DA%88%DB%8C%D9%86%DB%8C%D8%A7

سارڈینیا رومی سمندر دا دوجا وڈا جزیرہ اے تے اٹلی دے 20 علاقیاں چوں اک اے ۔ پہلا
وڈا جزیرہ وی اٹلی دا علاقہ سسلی اے ۔ سارڈینیا رومی سمندر چ تیونس ، اٹلی تے سپین
دے وچکار فرانس دے جزیرے کارسیکا دے جنوب چ واقع اے ۔ اطالوی آئین دے تحت علاقے نوں
خودمختاری دا خصوصی درجہ دتا ہوئیا اے تے علاقے دا شمار اٹلی دے اینہاں 2 علاقیاں چ
ہندا اے ، جتھے دے لوکاں نوں اطالوی آئین دی رو نال " پوپولو " یا جدا لوکاں دا
درجہ حاصل اے ، دوجا علاقہ جسنوں ایہہ درجہ حاصل اے وینیتو اے ۔

سارڈینیا دا کل رقبہ 24090 مربع کلومیٹر اے تے آبادی 16 لکھ دے نیڑے اے ۔ علاقائی
صدرمقام کلیاری اے ۔ علاقے نوں 8 صوبےآں چ تقسیم کیتا گئیا اے ، جنہاں چ 4 صوبے
اولبیا تیمپو ، اویا سترا ، کاربونیہ اگیسیاس تے میدیو کامپیدانو علاقائی حکومت نے
بنائے نیں تے مرکزی اطالوی حکومت اینہاں 4 صوبےآں دی صوبائی تقسیم قبول نئیں کردی ۔

سارڈینیا چ سونے تے چاندی دیاں کئی کاناں نیں تے اقتصادیات دا دارومدار سیاحت تے اے
۔



https://pnb.wikipedia.org/wiki/%D8%B3%DB%8C%D8%B1%DB%8C%D8%B3

سیریس رات ویلے اسمان تے سب توں چوکھا لشکدا تارہ اے۔ ایہ اپنے توں مگروں لشکدے
تارے کینوپس توں دگنا لشکدا اے۔ ایہ زمین توں 2.6 پارسک (8.6 چانن ورے) دے پینڈے تے
اے۔ ایہ زمین دے گوانڈیاں وچ گنیا جاندا اے۔ سیریس سورجی پربندھ دے نیڑے ہوریا اے
تے اگلے 60,000 وریاں وچ ایدا چانن ودھدا رویگا۔ ایس مگروں ایدا پینڈا زمین توں
ودیگا پر فیر وی ایہ اگلے 210,000 وریاں تک زمین دے اسمان تے سب توں لشکدا تارہ
رویگا۔

پرانے مصر وچ ایہنوں سوپدت کیا جاندا سی۔ اوتھے ایہدے نکلن تے نیل دریا وچ ہڑ آندے
سن۔ سیریس بارے قرآن دی سورت نجم وچ لکھیا ہویا اے۔ ایہنوں عرب پوجدے سن۔ پولینیشی
لوک اینوں سیال دے ان دی نشانی سمجھدے سن تے ماٹھے وڈے سمندر وچ راہد لبھن لئی
ایہنوں تکدے سن۔ایہنوں کتا تارہ وی کیا جاندا اے وڈا کتا تارہ جرمٹ وچ ہون باہجوں۔



https://pnb.wikipedia.org/wiki/%D8%B3%DB%8C%D8%A7%D9%B9%D9%84

سیاٹل امریکہ دے صوبے واشنگٹن دا اک شہر اے۔ اک اندازے دے مطابق 2015 چ 662.400 لوک
گنتی دے نال واشنگٹن تے شمالی امریکہ دا سب توں وڈا شہر اے۔ 2013 چ اک سروے دے
مطابق اے جگ دا سب توں تیز ترقی کردا شہر منیا گیا تے 2015 چ ترقی دی شرح %2.1 دے
نال اے پہلے نمبر تے ریئا۔ سیٹل 2015 ایشیا دے نال تجارت لئی اہم گزرگاہ تے کنٹینر
ہینڈلنگ دے لحاظ توں شمالی امریکہ چ تیجی سب توں وڈی بندرگاہ اے۔

83.9 مربع میل دے رقبہ تے 500,000 لوک گنتی نال سیاٹل امریکہ دا شمال ول سب توں
اخیر علاقہ اے جیدا طول آسٹریا دے علاقہ سالزبرگ دے برابر اے ایس توں اگے کینیڈا دے
شہر ٹورونٹو، اوٹاوا تے مونٹریال اے۔ سیاٹل مجموعی طور تے اک پعاڑی علاقہ اے۔ سارا
شہر پعاڑیاں تے بنیا ہوئیا اے جناں چ کیپیٹل پعاڑی،فرسٹ پعاڑی،ویسٹ سیاٹل پعاڑی،
بیکن پعاڑی،میگنولیا پعاڑی, ڈینی پعاڑی تے کوئین اینی پعاڑی شامل نیں۔

سیاٹل دی معیشت اچ رل مل کے کج پرانے ادارے نال انٹرنیٹ، کمپیوٹر، ڈیزائن تے
ٹکنالوجی دے نویں ادارے شامل نیں۔ 2010 چ ایس شہر دی کُل خام آمدنی $231 بلین دے
نیڑے سی تے ایس سعاب نال اینوں امریکہ دی گیارویں وڈی میٹروپولیٹن معیشت آکھیا گیا۔
سیاٹل پورٹ جتھے ساٹل ٹاکوما انٹرنیشنل ہوائی اڈا وی اے، ایشیا نال تجارت لین دین
تے الاسکا دے سمندری سفر لئ بڑای اہم گزرگاہ اے تے کنٹینر صلاحیت دے سعاب نال ریاست
امریکہ دی اٹھویں سب توں وڈی بندرگاہ اے۔ . حالانکہ اے معیشت امریکہ چ آن آلی عظیم
کساد بازاری دا شکار وی ہوئی پر وقت دے نال سیاٹل نے اپنی معیشت دی مضبوطی نوں قائم
رکھیا تے کاروبار دی شروعات لئی لوکاں دی من پسند تھاں تے گڑھ ریا اے خاص طور تے
سبز عمارتاں تے صفائی ٹیکنالوجی دے بارے چ: اس دی سبز معیشت دے حوالے نال سرکاری
پالیسیاں دی وجہ توں اینوں امریکہ دا پہلے نمبر دا "ہوشیار شہر" منیا جاندا اے۔ .
فروری 2010 چ شہری حکومت نے سیاٹل نوں شمالی امریکہ دا پہلا " غیر جانبدارآب و ہوا"
آلا شہر دا درجہ دتا اے تے آس اے کہ 2030 تک صفر کُل فی کس گرین ہاؤس گیساں دے
اخراج دا حدف پورا کر لیا جائے۔ .



https://pnb.wikipedia.org/wiki/%D8%B3%DA%A9%DA%BE

سکھ مت دے پیروکاراں نوں سکھ کیندے نیں۔ سکھ پنجابی بولی دا بول اے تے سنسکرت توں
آیا اے تے اسدا مطلب اے سکھن والا۔ سکھ سارے جگ وچ پھیلے ہوۓ نیں۔ لیکن اناں دی
بعوتی گنتی ھندستان وچ اے۔ سکھ مت 15 ویں صدی چ پنجاب توں ٹریا تے ہن اے جگ دے وڈے
متاں وچ اے۔

رہت مریادہ (سکھاں دے قنون تے رسماں) دے نیڑے اک سکھ 'کوئی وی انسان ہوسکدا اے جیڑا
اک خدا نوں، گرو نانک توں لے کے گرو گوبند سنگھ تے گرو گرنتھ صاحب نوں مندا ہوے تے
دس گروواں نے جو آکھیا تے دسویں گرو نے جنج پوتر کیتا اونوں منے تے کسے ہور مت نوں
نان منے'۔ سکھ اپنی داڑھی تے پگڑی توں دوروں ای پخھانے جاندے نیں۔ ہرمندر صاحب،
امرتسر پعارتی پنجاب ہندستان چ سکھاں دا سب توں پوتر تھاں اے۔



https://pnb.wikipedia.org/wiki/%D8%B3%D9%88%D8%A7%D8%AD%D9%84%DB%8C

سواحیلی افریقہ وچ بولی جان والی اک بولی ھے۔ اے بانتو بھاشاواں دے پروار نال سمبند
رکھدی ھے لگبھگ 45 توں 100 میلین لوک سواحیلی بولدے ھن۔ اس وچ سواحیلی نو ماں بولی
جاں دوسری بھاشا دے طور تے بولن والے شامل ھن۔

سواحیلی لفظ دا مطلب "سمندر دا کنڈا" ھندا ھے۔ اے نام عربی زبان دے شبد "ساحل" تون
بنیا ھے۔ سواحیلی مکھ طور تے افریکا دے پوربی کندے تے رھن والے لوکا دی مات-بھاشا
ھے۔ سواحیلی اک لوک بھاشا ھے۔ اے اس وقت ھوند وچ آئ جد عرب وپاریاں نے افریکا دے
لوکاں نال وپار کرنا شورو کتا- اس کارن سواحیلی وچ بھت سارے عربی لفظ وی ملدے ھن۔
سواھیلی وچ سب توں پورانی ھست-لکھت اک کوتا ھے۔ اندازا ھے کئ اے کویتا 1728-ی وچ
لکھی گئ سی۔ سواحیلی بھاشا وچ چھپن والے سب توں قدیم اخبار دا نام ھاباری یا مویزی
سی تے اے اخبار عسای پادریاں ولوں 1885 وچ شورو کتا گیا سی۔ یورپی اپنیویشواد توں
پھیلاں سواحیلی نو لکھن لئ عربی حروف دی ورتوں ھندی سی پر ھن سواحیلی لاتینی لیپی
وچ لکھی جاندی ھے۔



https://pnb.wikipedia.org/wiki/%D8%B3%D8%A7%D8%B3%D8%A7%D9%86%DB%8C_%D8%B3%D9%84%D8%B7%D9%86%D8%AA

ساسانی سلطنت اسلام توں پہلاں آخری ایرانی سلطنت سی ۔ ایہہ 400 سال تک لہندے ایشیا
دی 2 مکھ طاقتاں چوں اک رہی اے ۔ ساسانی سلطنت دی بنیاد اردشیر اول نے پارتھیا دے
آخری بادشاہ اردوان چہارم نوں شکست دین دے کے رکھی ۔ ایس دا خاتمہ آخری ساسانی
بادشاہ یزدگرد تے ہوئیا جدوں اوہنے مسلماناں دے کولوں شکست کھادی ۔ ساسانی سلطنت دے
عمومی علاقیاں چ اج دا سارا ایران ، عراق ، آرمینیا ، جنوبی قفقاز ، جنوب مغربی
وسطی ایشیا ، مغربی افغانستان ، ترکی تے شام دے کجھ حصے، جزیرہ نما عرب دے کجھ
ساحلی علاقے، خلیج فارس دے علاقے تے جنوب مغربی پاکستان دے کجھ علاقے شامل سن ۔
ساسانی اپنی سلطنت نوں "ایران شہر" یعنی ایرانی سلطنت آکھدے سن ۔

ساسانی سلطنت دیبنیاد استخر چ اردشیر بابکان نے رکھی ، جہڑا دیوی اناہیتیا دے
کاہناں دی نسل چوں سی ۔ تیجی صدی عیسوی چ اردشیر پرسیس (اج دے صوبہ فارس) دا گورنر
بن گیا ۔

ساسانی سلطنت دا دوجا سنہری دور شہنشاہ کاواد اول دے دوجے دور حکومت دے بعد شروع
ہویا ۔ ہپتالیتاں دی مدد نال کاواد اول نے بازنطینی سلطنت دے خلاف جنگ شروع کیتی ۔
502ء چ اسنے آرمینیا چ تھیوڈوسیوپولس شہر تے مل مار لیا پے بعد چ چھیتی اسنوں
بازنطینیاں نے واپس کھو لیا ۔ 503ء چ اسنے دریاۓ دجلہ دے کنارے آمیدا شہر دے قبضہ
کر لیا ۔

خسرو دوم نے بازنطینی سلطنت دے خلاف جنگ چ اگرچہ کامیابی حاصل کیتی پر اس نال
ایرانی فوج تے خزانہ تے بوہت برا اثر پیا ۔ قومی خزانے نوں بھرن دیاں کوششاں چ خسرو
نے لوکاں تے بھاری ٹیکس عائد کر دتے ۔ ہرکولیس (610ء توں 641ء) نے موقعے دا فیدہ
چکدے ہوئے پوری قوت نال جوابی حملہ کیتا ۔ 622ہ تے 627ء وشکار اناطولیہ تے قفقاز چ
فارسیاں خلاف جنگاں چ اسنوں کامیابیاں ملیاں ۔



