https://tum.wikipedia.org/wiki/Vinyama

Mu chalo cha Malaŵi muli vinyama vya mitundu-mitundu. Pali vinyama vya
m’thengele ivyo vikulya chomene utheka ivo pa Chingelezi bakuvichema herbivores,
ivyo vikulya vinyama vinyakhe ivyo pa Chingelezi bakuvichema carnivores na ivyo
vikulya vinyama vinyakhe na utheka wuwo ivyo bakuti maomnivores. Vinyama ivi ni
vinyama vyapasi na tuyuni wuwo.

Vinyama ivyo vikulya utheka m’Malaŵi ni vinyama ngeti ni ivi: njati (buffalo),
mtundu wa nyiska (antelope), kalulu (hare/rabbit), mbabala (bushbuck), ngulube
(warthog), boli (zebra), chipembele (rhinoceros), chigwele (hippopotamus),
ndlovu (elephant), Ntandala (antelope), chikwiba (waterbuck)

Vinyama vya mtundu uwu ni vinyama ngeti ni nkhalamu (lion), nyalubwe (leopard),
chimbwe (hyena),

Vinyama ivi ni vinyama ngeti ni ba munkhwele (monkeys and apes), kambwe
(jackal), mbeba (rats/mice),

Viyuni navyo m’Malaŵi ni vinandi. Viyuni ivyo vikusangika chomene ni viyuni
ngeti ivi: phululu (owl), kabelu-belu (swallow), njiba (dove), chaholi
(crow/raven), chababi (eagle), nkhanga (guinea fowl), nkhwali (francolin),

Vinyama vinyakhe ivyo vikusangika m’Malaŵi ni vinyama ngeti ni ng’wina
(crocodile), kababa (alligator), njoka (snake) ngeti ni nkhomi (black mamba),
chipili (cobra), chikho (puff adder), nkhukuluzi (cricket), somba za
mitundu-mitundu ngeti ni mulamba (catfish), chambo, sanjika na zinyake-zinyake.



https://tum.wikipedia.org/wiki/AIDS

Matenda yambula kuchiliskika ya AIDS yakwambika na kanthu kamoyo kadoko chomene
kakuti tingakawona na maso yithu pela kwambula wovwiri wa mashini, (masenga ya
bazungu) yayi ako pa chiNgelezi bakukachema kuti vayirasi (virus), panji titi ka
jeremusi, ilo zina lake mu chiTumbuka tingati ni ‘kam’pangiski ka urwali uwo
wukupangiska thupi la munthu kuti litondeke kurwa na matenda’ ndipo mu
chiNgelezi bakukachema ‘Human Immuno-Deficiency Syndrome, pakufupikizga, HIV. Ka
jeremusi aka kakuchimbizgika panji kukomeka mu thupi la munthu yayi chifukwa
nkhachenjezi chomene ndipo kakusintha-sintha mwakuti mankhwala yakutondeka
kukapanizizga makola kuti yakakome.

• Kugonana, panji tidumulizge waka nakuti: kugundana na munthu wakuti wali na
jeremusi la HIV kwambula kugwiliska ntchito chiskango/chakuvikilira chamtundu
wuliwose icho pa chiNgelezi bakuti condom ndiyo nthowa iyo banthu banandi
bakutolera ka jeremusi aka.

Kuchimbilira kuyezga mwanalume panji mwanakazi yayi, nyengo yinu yizenge yakuti
imwe na uyo mwatolana nayo mu chitemwa muzampulika kunowa kwa kugundana,
ntheula, jipwelelereni – chalo chinu chikumukhumbani – jisungeni mwabana
bakwithu!



https://tum.wikipedia.org/wiki/Bakili_Muluzi

Eleson Bakili Muluzi wakawako pa zuba la chikhumi, chinkhondi na chibili mu
mwezi wachitatu (17 March) mu chaka cha 1943, mu boma la Machinga, kumwela kwa
chalo cha Malaŵi..

Mu chaka cha 1968 Muluzi wakakakikapo chifukwa chakwiba ndalama za ku mphala
(court) zakukwana £6 nyengo iyo Muluzi wakaba kalaliki (clerk) ku mphala iyo.

Ndyali za ku Malaŵi zikati zayamba kusintha, apo Kamuzu wakati banthu basankhe
pakati pa kuti mu Malaŵi mube chipani chimoza panji vinandi, Muluzi wakaba
mumoza wa banthu awo bakayamba ka gulu (Pressure Group) ka United Democratic
Front ako pamoza na ka gulu kanyakhe kakuchemeka Alliance for Democracy (AFORD)
bakavwilana kuphalila banthu kuti pa chisankho basankhe kuti kube vipani
vinandi. Mu mwezi wachinkhondi na wumoza pa zuba la chinkhondi na chinayi (14
June) mu chaka cha 1993 banthu bakasankha kuti kube vipani vinandi ndipo gulu la
UDF likazgoka chipani ndipo Muluzi ndiyo wakaba mulongozgi wa UDF.

Mu mwezi wachinkhondi pa zuba la chikhumi, yankhondi na yabili (17 May) mu chaka
cha 1994 Muluzi wakasoleka kuba mulongozgi wa chalo cha Malaŵi. Pa muwoso
wakwamba wa Muluzi wakasintha malango ya chalo (constitution) kuzomelezga munthu
wakuti wali kukakikapo kuba mulongozgi, kuyambiska kuti kube wachitatu kwa
mulongozgi (second vice-president) na malango yanandi kuti vimwendelenge iyo na
chipani chake makola.

Mu mwezi wachinkhondi (May) 1999 Muluzi wakasolekaso kuba mulongozgi wa Malaŵi
kachibili pa chisankho icho banyakhe bakuti Muluzi wakibila na kuti mweneko uyo
wakawina ni Gwanda Chakwamba. Mu chaka cha 2002, Muluzi wakayezeska kuti malango
ya chalo cha Malaŵi yasinthike kuti mulongozgi waleke kukanizgika kukhala vyaka
vyakujumpha khumi. Kweni banthu bakakwiya na ivi ndipo nanga uli wakagula
bayimilili ba ku mphala ya malango ba vipani vinyakhe mphala iyi yikakana kuti
mulongozgi wazomelezgeke kuba mulongozgi vyaka vyakujumpha khumi.

Wati watondeka kusintha malango ya boma kuti wabe mulongozgi vyaka vyakujumpha
khumi limoza, Muluzi wakasankha Bingu wa Mutharika kuti wabe wakwimilila chipani
cha UDF pa chisankho cha mulongozgi. Mumalo mwakuti banthu ba UDF ndiwo basankhe
munthu uyo bakakhumbanga, Muluzi wakabasankhila ndipo banyakhe mu UDF ngeti bena
Aleke Banda, Harry Thomson, Justin Malewezi (uyo wakaba wachibili kwa mulongozgi
nyengo yose ya muwuso wa Muluzi) bakakwiya ndipo bakachileka chipani cha UDF.
Banandi bakuti Muluzi wakasankha Mutharika chifukwa wakaghana-ghananga kuti
wawusenge ndiyo chifukwa Mutharika wamuwopenge iyo Muluzi, kweni Mutharika
wawoneska kuti wakupulikila Muluzi yayi.



https://tum.wikipedia.org/wiki/Hastings_Kamuzu_Banda

Ngwazi Dr. Hastings Kamuzu Banda wakaba mlongozgi (president) wakwamba wa chalo
cha Malaŵi. Dr. Banda wakababika mu March mu chaka cha 1898 ku Mtunthama mu Boma
la Kasungu. Wakati wakumana na bazungu abo bakaba batebeti ba Chiuta
(missionaries) bakufuma ku Scotland ba mpingo wa Church of Scotland uwo sono ku
Malaŵi wukuchemeka CCAP (Church of Central Africa Presbyterian) mu chaka cha
1905 mu mwezi wa chinkhondi na chibiri (July) Dr. Banda wakatemwa chomene
masambiro ndipo wakaluta ku School ya Mtunthama ku Kasungu iyo yikaba pasi pa
Khondowe Mission ya uko sono kukuchemeka Livingstonia. Chifukwa chakutemweseska
masambiro, mu chaka cha 1915 mu April, Dr. Banda wakanyamuka ku Malaŵi paulendo
wakuluta ku Rhodesia (sono Zimbabwe) uko wakafumako mu December 1916 kuluta ku
South Africa. Wakagwirapo zintchito nakupanga masambiro ku South Africa mpaka mu
July 1925 apo wakaluta ku America uko wakapanga masambiro ya ung'anga wachizungu
(Doctor of Medicine)pa Meharry Medical College, ku Nashville, mu chigaba cha
Tennesse ku America ,ndipo wakamalizga mu May 1937. Mu August 1937 Dr. Banda
wakaluta ku chalo cha baNgerezi uko wakalutizga masambiro ghake gha uDoctor ku
Liverpool mu July 1941 na London mu May 1945. Vikati vyalema kukhala na bazungu,
Dr. Banda wakaluta ku Kumasi ku Ghana mu August 1953. Ndyale za ku Nyasaland
zikati zasuzga, Dr. Banda wakawelera ku Nyasaland pa 6 July 1958. Pa 6 July 1964
Nyasaland wakapokera wanangwa kufuma ku England ndipo wakasintha zina la
Nyasaland kuba Malaŵi. Dr. Banda wakaba nduna yakwamba (Prime Minister) wa chalo
cha Malaŵi. Malaŵi wakatola wanangwa wake wose pa 6 July 1966 apo Dr. Banda
wakawa mlongozgi (President) wake. Dr Banda wakaba mlongozgi wa Malaŵi mpaka mu
May 1994 apo Bakili Muluzi wakasankhika kukhala mlongozgi. Mu May 2004 Muluzi
wati watondeka kusintha malango gha Malaŵi (constitution) kuti wabe mlongozgi
vyaka vinandi Bingu wa Mutharika wakasoleka kuba mlongozgi wachitatu wa Malaŵi.
Dr. Banda wakakwezgha chalu cha Malaŵi chomene ndipo wakazenga vinthu vinandi
nyengo iwo wakaba mlongozgi wa Malaŵi. Pa vinyake ivyo wakazenga, ndi ivi:
school ya pachanya chomene ya Kamuzu Academy ku Mtunthama uko wakababikira iyo
yikajulika pa 21 November 1981; University of Malaŵi na nyumba za Boma na vinthu
vinyake vinandi. Dr. Banda wakatayika pa 25 November mu chaka cha 1997.

Sono boma la Malaŵi lamuzengela Kamuzu dindi liweme ilo lijulikenge ku banthu
sono-sono. Dindi ili lili pafupi na malo ghakukumbukilapo bakufwa pa nkhondo
(War Memorial) ya ku Lilongwe. Mulongozgi Bingu wa Mutharika wakuyezga-yezga
kuti wabe nga ndi Kamuzu pavyakuchita vinyake, kweni kuti wafikengepo pa
Nkhwantha yila yayi. Nimwana chomene pa mahala kwa Kamuzu.



https://tum.wikipedia.org/wiki/Bingu_wa_Mutharika

Bingu wa Mutharika wakababika Brightson Ryson Webster Thom mu mwezi wachibili pa
zuba la makhumi yabili na yanayi (24 February) mu chaka cha 1934. Mutharika
kwawo ni mu boma la Thyolo ilo lili pafupi-fupi ma kilomita makhumi yatatu (30)
kufuma mu msumba wa Blantyre. Awiske ba Bingu bakaba basambizgi ba sukulu
yakwamba (primary school). Wati wamalizga masambilo mu Malawi wakaluta na
kukapanga masambilo ku sukulu ya masambilo yapachanya ya ku Delhi (University of
Delhi) ku chalo cha India. Uku, Mutharika wakawukako na masambilo ayo pa
chingelezi bakuti Masters Degree mu vyakukhwaskana na vyuma (Economics). Wati
wamala masambilo ayo, wakapangaso masambilo yapachanya chomene (Doctorate
Degree) ku sukulu ya Pacific Western University ku Los Angeles, mu chalo cha
America.

Mutharika wakagwilapo ntchito mu boma mu vyalo vya Malaŵi na Zambia ndipo mu
chaka cha 1978 Mutharika wakanjila ntchito ku United Nations uko wakakwela
kufika pa kuba mulala wa nkhani ya chuma cha malonda na chitukuko (Director of
Trade and Development Finance) mu Africa. Mu chaka cha 1991 Mutharika
wakalembeka ntchito kuba mulala wa wupu wa vya malonda wa vyalo vya ku mafumilo
ya zuba na ku mwela kwa Africa (Common Market for Eastern and Southern Africa),
COMESA.

Ku Malaŵi kwati kwayamba boma la vipani vinandi mu chaka cha 1993, Mutharika
wakaba mumoza mwa banthu awo bakayamba chipani cha United Democratic Front (UDF)
ndipo wakati wawona kuti wakupulikana yayi na wendeskelo wa Bakili Muluzi pa
nkhani ya chuma cha Malaŵi, Mutharika wakayamba chipani chake chakuchemeka
United Party mu chaka cha 1997. Mu 1999 Mutharika wakayezga kuyima pa chisankho
cha mulongozgi wa Malaŵi kweni wakatondeka.

Bati bamuchimbizga ntchito ku COMESA, Mutharika wakagwilapo ntchito ngeti ni
wachibili kwa mulala wa banki yikulu ya Malaŵi (Reserve Bank of Malaŵi) ndipo mu
2002 wakasoleka kuba nduna ya kunozga vya chuma na chitukuko (Economic Planning
and Development).

Mu chaka cha 2003 Mutharika wakasoleka na Bakili Muluzi kuti wabe muyimilili wa
chipani cha United Democratic Front (UDF) pa chisankho cha mulongozgi wa chalo
cha Malaŵi. Nanga uli banthu banandi mu UDF bakakondwela yayi na kusankhika kwa
Mutharika na Muluzi pa iyo yekha ndiposo banyakhe banandi bakafumamo muxo UDF
chifukwa cha nkhani iyi, Mutharika wakachiyimilila chipani ichi ndipo pa
chisankho icho chikachitika pa zuba la makhumi yabili la mwezi wachinkhondi (20
May) mu chaka cha 2004 Mutharika wakasoleka kuba mulongozgi wa Malaŵi pa
chisankho icho banthu banandi, kusazgilapo bayimilili ba European Union bali
kuti chikaba chakwibila. Pa zuba la makhumi yabili na chinayi mu mwezi wene uwu
wachinkhondi (24 May) Mutharika wakazgoka mulongozgi wachitatu wa Malaŵi.

Pa zuba la 8 February 2006 Mutharika wakaphalila wupu wabaMalawi kuti wachibili
wake Cassim Chilumpha wathula pasi udindo wake (m'machitiro) chifukwa
chakugwenthagwentha mawungano (indaba) ghabalalabalala baboma. Nkhani iyi kuti
yikakondweska baChilumpha chara, ndipo bakalitorela boma kukhoti. Panyengo
yasono, Khoti lilikulamula kuti Khoti la Kendeskero ka charu ndilo liwunike kuti
kasi wachibili kwa president wangathula pasi udindo mwantheura.

Muwoli wa Bingu wa Mutharika, Ethel Mutharika, uyo kwawo kukaba ku Zimbabwe
wakafwa pa 28 May 2007 wakalwalanga matenda ya cancer. Pakwamba, nyumba ya boma
yikakananga kuti muwoli wa Bingu wakulwala.

Pa 19 May 2009 Bingu wakasolekaso kuba mlongozgi wa chalo cha Malaŵi nangauli
banthu banyakhe bakuti wakasoleka chifukwa wakiba ma voti yanandi. Wati
wasolekaso munthu uyu wakayamba ulongozgi wa uchinyama ndipo wakayambiskaso
kusankha pa kusola basambili bakuluta ku ma school ya secondary na ku malo
yakusambililako vya pachanya (university).

Bingu wakatolaso mwanakazi munyakhe pa 17 April 2010 apo wakatolela Callista
Chaponda Chimombo. Banthu banyakhe bakuti chibwezi cha Bingu na Callista
chikayamba ndipo muwoli wakwamba wa Bingu wachali wamoyo.

Bingu wali kukoma banthu 19 pa zuba la 20 July 2011 pa zuba ilo ba Malaŵi
bakawokeskanga kuleka kukondwa na umo chalo cha Malaŵi chikuyendeskekela.

Bingu wakafwa pa 5 April 2012 mtima wake wati waleka kugwira ntchito, icho pa
chingerezi bakuti cardiac arrest ndipo wakayikika mu dindi pa 23 April 2012 ku
munda wake uwo wakazenga na ndalama zakwiba wa Ndata. Banandi mu chalo cha
Malaŵi bakakondwa chomene na nyifwa ya munthu uyu.

Pa zuba la 7 April 2012 mama Joyce Banda wakakhazikiskika kuba mulongozgi wa
chalo cha Malaŵi nanga uli banyakhe bakakhumbanga kumuphanga ulongozgi uwo
malango ya chalo cha Malaŵi yakamupa iyo pa kufwa kwaBingu.



https://tum.wikipedia.org/wiki/Malawi/History

Viwangwa vya banthu awo bakafwa kale chomene vyaka million yimoza (1 million) na
viyabiro vyawo vya malibwe vili kusangikako mu Malaŵi. Ndipo m’mphepete mwa
nyanja ya Malaŵi mukuwoneka kuti mukakhalanga banthu vyaka pakati pa vikhwi
makhumi yankhonde na vikhwi makhumi yankhondi na chimoza (50,000 to 60,000).
Ndiposo viwangwa vya pamalo ghanyakhe vikuwoneska makhaliro gha banthu ngati
banthu bakumafumiro ghazuba kwa Africa. Malo ghanyakheso ghakuwoneska viwangwa
ivyo vikuwoneska banthu bakukozgana na banthu bamazuba ghano na bakukhala
muthondo ivyo vikulongola kuti bakakhalanga malo agho mu vyaka vya muma 1500
Yesu wandaweko.

BaPwitikizi ndiwo bakaba bakwamba kufika ku Malaŵi muvyaka vwa mu vikhwi makhumi
ghankhondi na chimoza (16th century). Kweni Bazungu bakwamba bakaba wati wiza
sing’anga Dr. David Livingstone m’mphepete mwa nyanja ya Malaŵi mu chaka cha
1859. Kufuma apo, bazungu abo bakaba batebeti ba Chiuta baku Scotland bakayamba
mipingo ku Malaŵi. Banthu aba chinthu chimoza icho bakatemwa chomene kukaba
kumalizga malonda gha buzga ku Malaŵi. Ndipo m'chaka cha 1879 bazungu banandi,
banandi ba iwo bakufuma ku Glasgow ku Scotland bakapanga bungwe la African Lakes
kuti liguliskenge malonda ku batebeti ba Chiuta abo. Ndipo batebeti banyakhe,
pamo na vibinda na balimi nawo bakayamba kuluta ku Malaŵi.

Mu chaka cha 1883 myimiliri wa boma la baNgerezi wakasoleka kuba yumoza wa
balongozgi ba Nyasaland ndipo mu chaka cha 1891 Malaŵi, nyengo iyo wali
kuchemeka Nyasaland, wakavumbatirika na baNgelezi kuba pa muwuso wawo (British
Protectorate). Mu chaka cha 1915 John Chilembwe uyo wakatoleka kuluta ku Amerika
na mliska Joseph Booth wakayezga kulimbana nawo baNgerezi aba awo bakachemekanga
basamunda (colonialists) kweni chivundungwere chake chikachitapo chilichose
yayi, ndipo bakamkoma.

Mu chaka cha 1944 banthu ngati ba Levi Ziliro Mumba bakayamba kabungwe ako
bakakachema Nyasaland African Congress na fundo yakususka ivyo baNgelezi
bakachitiranga banthu ba mu Nyasaland. Mu 1953 basamunda bakati basazga vyalo
vya Nyasaland, Northern Rhodesia (sono Zambia) na Southern Rhodesia (sono
Zimbabwe), Federation of Rhodesia and Nyasaland, banthu bakachikana chisazga
ichi, ndipo bakalutizga chomene kugalukira. Dr. Hastings Kamuzu Banda wakati
wafika ku Nyasaland pa 6 July mu chaka cha 1958, wakakwezga nkhongono za
chigaluka ndipo mu 1959 bakamukaka nakumtuma ku Gweru, ku Rhodesia wa ku mwera.
Mu 1960 bakamfumiska ku ukayidi kuti wakabepo pa ungano wakudumbiskana malango
ku London.

Mu mwezi wachinayi pa dazi la chikhumi na chinkhondi mu 1961 chipani cha Malaŵi
Congress (MCP) chikawina mu visankho vya Nyumba ya Malango (Legislative Council)
ndipo chikaba na nkhongono mu bumba wakulamulira (Executive Council) ndipo
chikayamba kunozgekera mubusu wa Nyasaland. Pa ungano wachibiri wakudumbiskana
malango mu mwezi wachikhumi na chimoza (November) mu 1962 baNgerezi bakazomela
kuti banthu ba ku Nyasaland babe wakujiwusa bekha chaka chikwiza chake ndipo pa
dazi lakwamba la mwezi wachibiri (1 February) wa 1963 Kamuzu wakaba nduna yikulu
ya Nyasaland. Mu mwezi wachinkhondi (May) malango ghaphya ghakayamba kugwira
ntchito nakupa banthu ba ku Nyasaland kujiwusa bekha ndipo mu mwezi waumaliro wa
1963 pa dazi lawumaliro (31 December) Chisazga cha ma Rhodesia na Nyasaland
chikamala. Mbwenu pa dazi la chinkhondi na chimoza la mwezi wa chinkhondi na
chibiri (6 July) mu chaka cha 1964 Nyasaland wakapokera wanangwa wakujiwusa
yekha ndipo pakati pajumpha vyaka vibiri (6 July 1966) bakaba malango gha
ulongozgi wa iyo payekha-yekha (republican constitution) ndipo Kamuzu wakaba
mulongozgi wake. Mu 1966 mukaba chivundungwere (cabinet crisis) mu mphala ya
mlongozgi (cabinet) chifukwa banyakhe ngati bina Kanyama Chiume, Yatuta Chisiza,
Henry Chipembere na banyakhe bakatemwa umo Kamuzu wakawusilanga yayi. Banyakhe
bakakomekapo ndipo, banyakheso ngati Kanyama Chiume bakachimbira.

Mu 1970 Kamuzu wakakhala mlongozgi wa umoyo wake wose wa chipani cha Malaŵi
Congress (MCP) ndipo mu 1971 bakamupanga kuti wabe mulongozgi wa Malaŵi umoyo
wake wose.

BaMalaŵi bakatemwa chomene ulongozgi wa Kamuzu, chomene-chomene kuleka kuzomela
kususkika kwake ndipo kuyambiliro ya vyaka vya mu ma 1990 balongozgi ba mpingo
wa baRoma Roman Catholic bakalemba kalata yakususka ulongozgi wa nthena ndipo
banthu bakayamba kuyowoya. Munthu m’moza uyo wakayowoyapo chomene wakaba
Chakufwa Chihana uyo wakayowoyapo chomene apo wakaba kuwalo kwa Malaŵi ndipo
wati wawelera ku Malaŵi bakamkaka.

Vyalo ivo vikuvwira Malaŵi na ndalama navyo vukakondwa yayi na ulongozgi wa
Kamuzu ndipo vikamchichimizga kuti waleke banthu bayowoyenge. Mu 1992 Kamuzu
wakazomelezga kuti banthu bayambe kuyowoya vyakusingo kwawo ndipo banthu
bakapanga tumagulu twakudumba na boma (Pressure Groups) tubiri; kakwamba ka
Alliance for Democracy (AFORD) ndipo kanyakhe ka United Democratic Front (UDF)
nako kakapangika. Tumagulu utu tukachichizga Kamuzu kuti wazomele kuti banthu
basankhe bekha naumo balongozgekerenge (referendum) pakati pa chipani chimoza na
vipani vinandi ndipo Kamuzu wakazomela kuti vibe nthena. Pa chisankho ichi mu
mwezi wachikhondi na chimoza pa dazi la chikhumi na chinayi banthu bakasankha
kuti mu Malaŵi mube vipani vinandi ndipo tumagulu uto tukazgoka vipani.

Mu mwezi wachinkhondi mu 1994 chisankho chikachitika ndipo chipani cha UDF na
mlongozgi wake bakawina. Bakili Muluzi bakaba mlongozgi wachibiri wa Malaŵi.
Muluzi wakasintha malango yanandi, yanyakhe yake kuti pabe muvwiri-mlongozgi
wachibiri (second vice-president) nakuzomelezgaso kuti banthu awo balikukakikapo
bazomelezgeke kuba balongozgi (kwakuyana na malango ayo yakayamba kugwira
ntchito pa 17 May 1994 munthu wanthena uyo wakazomelezgakanga yayi ndipo pakuti
Muluzi wakakakikapo chifukwa cha kwiba mapaundi yankhondi na yimoza (£6) nthena
wakatondeka kuzakayezgaposo kuti banthu bamsanke ulongozgi).

Pa chisankho cha mu 1999 Muluzi wakawinaso nanga uli banyakhe bakuti wakawina
mwakwiba.

Pa nyengo iyi chalo mu cha Malaŵi ukavu wukakula chifukwa chakwiba ndalama za
boma na kuleka kwendeska makola ndalama. Kukabaso kutemwerana na kupokela
vimbundi (kuhonga).

Wati watondeka kuti bimiliri ba m’mphala ya malango basazgirepo vyaka vyakuti
Muluzi wabe mulongozgi wakasankha Bingu wa Mutharika kuti wabe myimiliri wa
chipani cha UDF ndipo pa chisankho cha mu 2004 wa Mutharika wakawina nanga uli
wunenesko wa chisankho ichi wukumanyikwa makola yayi chifukwa kwiba kukaba
kunandi ndipo vipani vyose, kupatulako cha UDF, vikati bendeski ba chisankho
(electoral commission) bakendeska makola yayi chisankho ichi. Batumiki ba wupu
wa European Union nawo bakayowoya nthena.



https://tum.wikipedia.org/wiki/Ukhalilo

Wukhalilo wa baMalaŵi wukuyana waka mu machitilo ya vinthu vinyake kweni
vinyakhe baMalaŵi bakupambana m’machitilo yake kwakuyana na mtundu wa banthu.
Wukhalilo wa banthu ndiwo wukubapangiska kuti batumbikike olo panji baleke
kutumbikika. Pakuti BaMalaŵi ni banthu ba mitundu yinandi wukhalilo wawo
ngwakupambana-pambana kwakuyana mtundu na bazengezgana bakhe. Pala tingati
tilute kumpoto na kumpoto kwa maboma ya m’chigaba chapakati (Kasungu na
Nkhota-kota), tikusanga banthu awo nthengwa zawo bakulowola mwanakazi kweni
mitundu yinandi ya vigaba vyapakati na kumwela yikulowola yayi nanga wuli mu
boma la Nsanje mu chigaba chakumwela malowolo yakusangika. Mitundu iyi
yikulowola mwanakazi wakusama kwawo na kukakhala kwawo kwa mwanalume pala
watengwa m’chitilo uwo pa chiNgelezi bakuti patriarchal system. Mitundu iyo
malowolo kulije mwanalume ndiyo wakusama kwawo na kukazenga kwawo kwa mwanakazi,
m’chitilo uwo baCheŵa bakuti chikamwini. Pa wukhalilo wa mitundu yambula
malowolo pa bana awo bawako pa nthengwa mudumbu wa mwanakazi (sibweni wa bana)
ndiyo wakuba na nkhongono chomene kuluska wiskewo wa bana. Ku mitundu iyo
yikupeleka malowolo, pala nthengwa yamala, nyengo zinandi uyo ngwakwananga
wakuluza bana ndipo wambula kwananga ndiyo wakatola bana.



https://tum.wikipedia.org/wiki/John_Chilembwe

John Nkolongo Chilembwe (1871 – 3 Feburuwar 1915) wakawako mu chaka cha 1871
pafupi na pa Sangano mu boma la Chiradzulu. Awiske bakaba baYao ndipo anyina
bakaba baCheŵa.

Mu chaka cha 1885 Awiske na anyina John Chilembwe bakawukako ku muzi kwawo
kufupi na ku Sangano na kuluta pa malo ayo yakaba ku manjililo ya zuba ya
mulonga wa Mudi – apo sono mphakati-kati pa msumba wa Blantyre. Bakamutumizga
John ku sukulu ya Tchalitchi cha ku Scotland (Church of Scotland) uko Chilembwe
wakapanga sukulu mpaka Standard 3. Mu chaka cha 1892 Chilembwe wakayamba ntchito
ngeti wakuphikila muliska Joseph Booth. Chilembwe wakaba wakutemwa kusambila
ndiposo wakatemwa chomene kusambila unenesko wa uKhristu (Christianity). Pa
chifukwa ichi, Booth wakamuzgola kuba wakumasulila (interpreter) uphalazgi wake.

Joseph Booth wati watondeka kupanga banthu bafipa (African Americans) kuti
bamupe ndalama kuti wayambile ntchito za Chiuta mu British Central Africa,
wakabapempha kuti ipo bamuyike John Chilembwe kuti wabe pa sukulu ndipo
bakazomela na kumuyika Chilembwe pa sukulu ya Virginia Theological Seminary and
College ku malo ya Lynchburg uko wakamalizga masambilo yake na kuba muliska mu
chaka cha 1899. Wati wamalizga masambilo yake, Chilembwe wakawelela ku British
Central Africa. Pakwiza kwake wakayimapo ku London uko wakatola chizomelezgo
chakuti wayambiske uphalazgi wake kuno kukaya. Wati wawela, Chilembwe wakayamba
uliska wake na kuchema tchalitchi chake Ajawa Providence Industrial Mission.
Chifukwa chakuti banthu banandi awo bakaba baChawa yayi bakizanga, wakafupikizga
zina kuti libe waka Providence Industrial Mission.

Chilembwe wakatola Ida uyo wakaba mwana wa mwanakazi wa chiKololo na dada wa
chiPhwitikizi (Portuguese). Nkhondo ya chalo chose chapasi (First World War)
yikati yayamba pa zuba lachinayi la mwezi wa chinkhondi na chibili (4 August
1914), baNgerezi ba mu wato wakuchemeka SS Guendlen bakapoka wato wa baGeremani
wakuchemeka Von Wissmann ndipo baGeremani ba ku German East Africa (sono
Tanzania) bakanjila nakwamba nkhondo ku Karonga ndipo baNgerezi bakayamba
kuchichimizga banthu bakuno kuti babavwile pa nkhondo yawo. Chilembwe
wakatondeka yayi na ivi chifukwa kuchimbizga baGeremani kubafwiska banthu
banandi ba mu Nyasaland. Chilembwe wakalemba kalata mu nyuzi ya Nyasaland Times
yakususka kuchichimizga banthu aba na kufumba chifukwa chakuti bafipa bafwile mu
nkhondo ya bazungu. Mazuba makhumi yabili na yatatu mu mwezi wakwamba (23
January) mu chaka cha 1915, John Chilembwe wakayambiska chivundungwele
chakuwukila baNgerezi. Chilembwe wakaghana-ghananga kuti pakuti baNgerezi bakaba
pa nkhondo na baGeremani babenge na nkhongono zakulimbana na balwi bake yayi.
Wakaghana-ghananga kuti ngeti chalo cha Haiti icho chikapoka wanangwa apo
mulongozgi wa baFalansa (France) Napoleon wakatangwanika na baNgerezi nayo
wangatola wanangwa naumo baNgerezi bakatangwanikila na baGeremani. Chilembwe
wakayamba chivundungwele ichi nyengo iyi chifukwa wakapokela kalata kufuma kwa
Moses Chikwana yakuti bazungu bakakhumbanga kukoma Chilembwe na banthu bake pa
zuba la makhumi yabili na yankhondi mu mwezi wakwamba uwu. Chilembwe wakakhumba
kuti wayambe kubakoma bazungu ndiyo iwo bandakomepo basambili bake.

Mu chaka cha 1897 John Chilembwe wakaluta ku chalo cha America na Joseph Booth.
Maghano-ghano ya Booth pakuluta na Chilembwe yakaba kuti wakamuvwile kupempha
ndalama zakuvwila uphalazgi wake mu British Central Africa (zina la chalo cha
Malaŵi chichali chindachemeke Nyasaland). Chilembwe wakakomeka na bapolisi na
Garnet Kaduya, munung’una wa David Kaduya uyo wakaba munyake chomene wa
Chilembwe, pa zuba lachitatu a mwezi wachibili (3 February) mu chaka cha 1915



https://tum.wikipedia.org/wiki/Malawi/Geography

Malaŵi ni chalo icho chilli kumafumilo ya zuba chakumwelako kwa chalo chikulu
chakuti chili na vyalo vinyakhe (continent) cha Africa. Chalo cha Malaŵi chilli
kuzingirizgika na vyalo vya Tanzania icho chili na mphaka na Malaŵi yakukwana ma
kilometre 475 ku kumafumilo ya zuba cha ku mpoto, chalo cha Zambia kumanjiliro
ya zuba cha kumpoto chili na mphaka ya ma kilometre 837, ndipo chalo cha
Moçambique kumafumilo na kumanjiliro ya zuba chakumwela chili na mphaka na
Malaŵi yakukwana ma kilometre 1,569, kukwaniska mphaka yose ya Malaŵi kuti
yikwane ma kilometre 2,881. Indange ilawana eryelo hensili.

Ku mpoto kuli maboma yankhondi na limoza ayo, kufumila kumpoto kukhilanga, ni
Chitipa, Karonga, Rumphi, Mzimba, Nkhata-Bay na Likoma. Likoma ni boma ilo
likupangika pakusazga tuvilumba twa Likoma na Chizumulo uto tuli mu nyanja ya
Malaŵi, kumafumilo ya zuba ya Nkhata-Bay. Tuvilumba utu tuli kufupi na
Moçambique kuluska na Malaŵi. Banthu banyakhe bakughana-ghana kuti boma la
Likoma likapangikila vifukwa vya ndyale chifukwa banthu awo bakukhala uku
mbanandi vibi yayi. Boma la Mzimba ndilo ndikulu chomene kumpoto na mu Malaŵi
mose. Msumba wa Mzuzu wuli mu Mzimba ndipo ndiko kuli malo yakusambilirako
yapachanya ayo yakuchemeka Mzuzu University. Ku Mzuzu kukukhala banthu cha mu ma
125,000. Kumpoto kose kukughana-ghanika kuti kuli banthu bakukwana 1.4 million
ndipo ndicho chigaba chambula kutukuka chomene ku Malaŵi. Kulije kwakudeka
(chibanja) ndege zikulu ndiposo kulijeso sitima ya pa mtunda (njanji). Boma la
Chitipa ni boma lekha mu Malaŵi lakuti kulije msewu waphula (tarmac). Mu Mzimba
muliso thengere lakuchita kupandika na munthu la Viphya ilo likuba ngeti ni
thengere likulu chomene pa mathengere yose yakupandika na banthu mu Africa mose.
Ku Rumphi kuli malo yakupangila magesi kufuma kumaji (hydroelectric power
station) pamalo yakuchemeka Wovwe.

Pakati pali maboma yankhondi na yanayi ayo, kwambira ya ku mpoto, ni Kasungu
(uko kukaba kwawo kwa a chipondi Dr. H Kamuzu Banda, Nkhota-Kota, Ntchisi,
Salima, Dowa, Mchinji, Lilongwe, Dedza (kwawo kwa John Tembo) na Ntcheu.
Lilongwe ndiwo msumba wukulu wa boma mu Malaŵi (capital city). Kuli chibanja
chikulu cha Kamuzu International Airport, mphala ya malango, chipatala chikulu
na vinthu vinandi vyakwenelera kuba mu msumba wukulu. Lilongwe wali pamalo pa
katondo ntheula vyuvyu ni suzgo chomene mumalo yanandi ya msumba uwu. University
ya Malaŵi yili na vigaba vibiri mu Lilongwe, koleji (college) ya vya ulimi ya
Bunda na koleji ya unesi (nursing) ya Kamuzu. Msumba uwu wukasankhika chifukwa
chakuti wuli pakati pa chalo cha Malaŵi ntheula nkhupusu na kufupiko kuluta
kulikose m’Malaŵi kufuma ku Lilongwe kuluskana na ku Zomba, uwo wukaba msumba
wukulu mpaka mu chaka cha 1975. Boma la Lilongwe ndilo lili na banthu banandi
chomene pa maboma yose mu Malaŵi – muli banthu pafupi-fupi 1.6 million –
Lilongwe payekha wali na banthu bakujumpha chigaba cha kumpoto chose. Banthu
bakukhala mu chigaba ichi bakughanaghanika kuti bali 4.8 million.

Chigaba chakumwela ndicho chigaba chakutukuka chomene m’Malaŵi chigaba ichi
chilli na maboma khumi na yabiri ayo ni Mangochi, Balaka (boma liphya ilo
banyakhe bakuti likapangikira vifukwa vya ndyale), Machinga (uko nkhwawo kwa uyo
wakaba mlongozgi wachibiri wa Malaŵi, Elesoni Bakili Muluzi ), Zomba, Mwanza,
Blantyre, Phalombe (boma liphya linyake), Chiradzulu, Mulanje, Thyolo, Chikwawa
na Nsanje (kwawo kwa Gwanda Chakwamba). Apa, ndiko kuti maboma yose mu Malaŵi
yalipo makhumi yabiri kusazgirapo yankhondi na yabiri Blantyre ndiwo msumba
wukulu chomene m’Malaŵi kwakuyana na unandi wa banthu awo bakukhala mu msumba
uwu. Zina la Blantyre likafumila uko mtebeti wa Chiuta wakufuma ku Scotland, Dr.
David Livingstone wakawila. Ku Blantyre ndiko kuli malo yakulu (headquarters) ya
ma kampani yanandi mu Malaŵi. Ndiko nkhu msumba ukulu wa vyamalonda (commercial
capital). Mu Blantyre imo muli koleji ya ung’anga (medicine), ya bakumanya
kwendeska ndalama za ma kampani na boma (accountancy) na ya maluso (engineering)
na vinyake iyo yikuchemeka Polytechnic. Nyumba yakukhalamo mlongozgi ya Sanjika
yili ku Blantyre ndipo nako kuli chibanja chikulu cha Chileka, chipatala chikulu
cha Fumukazi Elizabeth ya baNgerezi. Ndiwo msumba wekha m’Malaŵi uwo wuli na
kwakusunga vinyama (zoo) na kwakusunga vinthu vyakale (museum). Malo yakupanga
magesi kufuma ku maji ya Nkula, Tedzani na Kapichira yali mu maboma ya Blantyre
na Chikwawa. Malo aya ndiyo yakupanga magesi yanandi chomene mu Malaŵi, ku Wovwe
kukupangika magesi yadoko waka. Ku Mulanje kuli phiri ilo nditali chomene ku
Malaŵi ndipo nditali na ma metre 3002 pachanya pa level ya maji mu nyanja zikulu
chomene (sea level). Boma la Balaka likaba mu Machinga bachali bandalipatule.
Chigaba ichi ndicho chilli na banthu banandi chomene mu Malaŵi awo
bakughanaghanika kuti bakukwana 5.5 million.

Chalo cha Malaŵi chikugomezga ulimi pa nkhani za chuma (ndalama) (economy). Ni
chalo ichi chilije migodi yeneko yakuti yikujima na yikuguliska vinthu vya
mtengo wapachanya. Mbewu iyo yikulimika chomene mu chalo ichi pa chifukwa cha
malonda (cash crop) ni hona. Hona ndilo likulimika chomene ndipo chifukwa cha
nkhani ya umo umoyo wa banthu wukukhwaskikira mwa uheni chifukwa cha kukhweba
hona sono Malaŵi wayamba kuyezga kulima mbewu zinyakhe ngeti sabola uyo
wakuchemeka paprika. Mbewu zinyakhe izi zikulimika ku Malaŵi ni tiyi (tea),
thonje, khofi (coffee) na zinyakhe ngeti ni skaba za m’makuni zakuchemeka skaba
za macadamia na cashew. Ndipo mbewu izo zikulyeka kweniso zikuguliskika ni
ngoma, ntchunga, skaba, mpunga na zinyakhe.

Mu Malaŵi muli viyowoyelo vinandi. Mwaivi, vyakuyowoyeka chomene ni chiTumbuka,
Chicheŵa, Chiyawo, Chisena, Chilomwe, Chitonga, Chingonde na Chilambya. Chingoni
chikuyowoyekako pachoko ku Mpherembe mu boma la Mzimba. Ku mpoto banthu banandi
bakuyowoya chiTumbuka, chomene-chomene mu maboma ya Rumphi, Mzimba na kumpoto
kwa Kasungu. chiTumbuka chikupambana kwakuyana na uko banthu bakukhala. Ku
Rumphi kuli tumitundu (dialects) twa chiTumbuka tunandi ngeti chiPhoka,
chiNkhamanga, chiHenga na vinyakhe. Viyowoyelo ivi nvimoza kuti waka nyengo
yinyakhe mayowoyelo yakupambana pachoko. Chicheŵa chikuyowoyeka chomene
m’chigaba chapakati umo m’maboma yose chikuyowoyeka., nangauli ku Nkhota-Kota
Chitonga nacho chikuyowoyekako. Chiyawo chikuyowoyeka ku Mangochi, Machinga,
Zomba, Chiradzulu na m’mizi ya ku Blantyre. Chilomwe ntcha ku Mulanje na ku
Thyolo apo Chisena ntcha ku Chikwawa na ku Nsanje. Chilambya bakuyowoya ku
Chitipa, Chingonde ku Karonga ndipo Chitonga ku Nkhata-bay na ku Nkhota-Kota.
Mitundu ya ku Malaŵi ni iyi: ba Lambya, Ngonde, Tumbuka, Tonga, Ngoni, Cheŵa,
Yawo, Lomwe na ba Sena. Mitundu yinyakhe yili kulyekeka mu mitundu yikulu-yikulu
ngeti ba Kalanga awo sono bakuyikika mumoza na ba Ngoni.

Mu Malaŵi muli malo yakuvikilirika ya vinyama (game reserves and national parks)
yanandi. Ku mpoto kuli Nyika National Park uko kukusangika babulu (zebra) na
nyama zinyakhe na Vwaza Game Reserve uko kuli tuyuni na nyama zinyakhe.

Kumwela kuli Lake Malaŵi National Park ya zovu, chipembere, somba na vinyama
vinyakhe vya m’maji; Liwonde National Park na Lengwe Game Reserve uko kuli
chipembere chapamtunda (rhinoceros).

Vinyama vinyakhe ivo vikusangika mu Malaŵi ni ivi: njati; nyalubwe; munkhwele;
ngulube; njoka ngeti ni nkhomi, chipili, chikho, mulinga na zinyakhe; kalulu;
fulu, chimbwe; nyiska; tuyuni twa mitundu-mitundu ngeti ni chaholi, kabelubelu,
phululu, chibabi, bwabwalala, kataba, kakowa na tunyakhe.



https://tum.wikipedia.org/wiki/HIV_and_AIDS

Matenda yambula kuchiliskika ya AIDS yakwambika na kanthu kamoyo kadoko chomene
kakuti tingakawona na maso yithu pela kwambula wovwiri wa mashini, (masenga ya
bazungu) yayi ako pa chiNgelezi bakukachema kuti vayirasi (virus), panji titi ka
jeremusi, ilo zina lake mu chiTumbuka tingati ni ‘kam’pangiski ka urwali uwo
wukupangiska thupi la munthu kuti litondeke kurwa na matenda’ ndipo mu
chiNgelezi bakukachema ‘Human Immuno-Deficiency Syndrome, pakufupikizga, HIV. Ka
jeremusi aka kakuchimbizgika panji kukomeka mu thupi la munthu yayi chifukwa
nkhachenjezi chomene ndipo kakusintha-sintha mwakuti mankhwala yakutondeka
kukapanizizga makola kuti yakakome.

• Kugonana, panji tidumulizge waka nakuti: kugundana na munthu wakuti wali na
jeremusi la HIV kwambula kugwiliska ntchito chiskango/chakuvikilira chamtundu
wuliwose icho pa chiNgelezi bakuti condom ndiyo nthowa iyo banthu banandi
bakutolera ka jeremusi aka.

Kuchimbilira kuyezga mwanalume panji mwanakazi yayi, nyengo yinu yizenge yakuti
imwe na uyo mwatolana nayo mu chitemwa muzampulika kunowa kwa kugundana,
ntheula, jipwelelereni – chalo chinu chikumukhumbani – jisungeni mwabana
bakwithu!



https://tum.wikipedia.org/wiki/Mdauko_wa_chalo_cha_Mala%C5%B5i

Viwangwa vya banthu awo bakafwa kale chomene vyaka million yimoza (1 million) na
viyabiro vyawo vya malibwe vili kusangikako mu Malaŵi. Ndipo m’mphepete mwa
nyanja ya Malaŵi mukuwoneka kuti mukakhalanga banthu vyaka pakati pa vikhwi
makhumi yankhonde na vikhwi makhumi yankhondi na chimoza (50,000 to 60,000).
Ndiposo viwangwa vya pamalo ghanyakhe vikuwoneska makhaliro gha banthu ngati
banthu bakumafumiro ghazuba kwa Africa. Malo ghanyakheso ghakuwoneska viwangwa
ivyo vikuwoneska banthu bakukozgana na banthu bamazuba ghano na bakukhala
muthondo ivyo vikulongola kuti bakakhalanga malo agho mu vyaka vya muma 1500
Yesu wandaweko.

BaPwitikizi ndiwo bakaba bakwamba kufika ku Malaŵi muvyaka vwa mu vikhwi makhumi
ghankhondi na chimoza (16th century). Kweni Bazungu bakwamba bakaba wati wiza
sing’anga Dr. David Livingstone m’mphepete mwa nyanja ya Malaŵi mu chaka cha
1859. Kufuma apo, bazungu abo bakaba batebeti ba Chiuta baku Scotland bakayamba
mipingo ku Malaŵi. Banthu aba chinthu chimoza icho bakatemwa chomene kukaba
kumalizga malonda gha buzga ku Malaŵi. Ndipo m'chaka cha 1879 bazungu banandi,
banandi ba iwo bakufuma ku Glasgow ku Scotland bakapanga bungwe la African Lakes
kuti liguliskenge malonda ku batebeti ba Chiuta abo. Ndipo batebeti banyakhe,
pamo na vibinda na balimi nawo bakayamba kuluta ku Malaŵi.

Mu chaka cha 1883 myimiliri wa boma la baNgerezi wakasoleka kuba yumoza wa
balongozgi ba Nyasaland ndipo mu chaka cha 1891 Malaŵi, nyengo iyo wali
kuchemeka Nyasaland, wakavumbatirika na baNgelezi kuba pa muwuso wawo (British
Protectorate). Mu chaka cha 1915 John Chilembwe uyo wakatoleka kuluta ku Amerika
na mliska Joseph Booth wakayezga kulimbana nawo baNgerezi aba awo bakachemekanga
basamunda (colonialists) kweni chivundungwere chake chikachitapo chilichose
yayi, ndipo bakamkoma.

Mu chaka cha 1944 banthu ngati ba Levi Ziliro Mumba bakayamba kabungwe ako
bakakachema Nyasaland African Congress na fundo yakususka ivyo baNgelezi
bakachitiranga banthu ba mu Nyasaland. Mu 1953 basamunda bakati basazga vyalo
vya Nyasaland, Northern Rhodesia (sono Zambia) na Southern Rhodesia (sono
Zimbabwe), Federation of Rhodesia and Nyasaland, banthu bakachikana chisazga
ichi, ndipo bakalutizga chomene kugalukira. Dr. Hastings Kamuzu Banda wakati
wafika ku Nyasaland pa 6 July mu chaka cha 1958, wakakwezga nkhongono za
chigaluka ndipo mu 1959 bakamukaka nakumtuma ku Gweru, ku Rhodesia wa ku mwera.
Mu 1960 bakamfumiska ku ukayidi kuti wakabepo pa ungano wakudumbiskana malango
ku London.

Mu mwezi wachinayi pa dazi la chikhumi na chinkhondi mu 1961 chipani cha Malaŵi
Congress (MCP) chikawina mu visankho vya Nyumba ya Malango (Legislative Council)
ndipo chikaba na nkhongono mu bumba wakulamulira (Executive Council) ndipo
chikayamba kunozgekera mubusu wa Nyasaland. Pa ungano wachibiri wakudumbiskana
malango mu mwezi wachikhumi na chimoza (November) mu 1962 baNgerezi bakazomela
kuti banthu ba ku Nyasaland babe wakujiwusa bekha chaka chikwiza chake ndipo pa
dazi lakwamba la mwezi wachibiri (1 February) wa 1963 Kamuzu wakaba nduna yikulu
ya Nyasaland. Mu mwezi wachinkhondi (May) malango ghaphya ghakayamba kugwira
ntchito nakupa banthu ba ku Nyasaland kujiwusa bekha ndipo mu mwezi waumaliro wa
1963 pa dazi lawumaliro (31 December) Chisazga cha ma Rhodesia na Nyasaland
chikamala. Mbwenu pa dazi la chinkhondi na chimoza la mwezi wa chinkhondi na
chibiri (6 July) mu chaka cha 1964 Nyasaland wakapokera wanangwa wakujiwusa
yekha ndipo pakati pajumpha vyaka vibiri (6 July 1966) bakaba malango gha
ulongozgi wa iyo payekha-yekha (republican constitution) ndipo Kamuzu wakaba
mulongozgi wake. Mu 1966 mukaba chivundungwere (cabinet crisis) mu mphala ya
mlongozgi (cabinet) chifukwa banyakhe ngati bina Kanyama Chiume, Yatuta Chisiza,
Henry Chipembere na banyakhe bakatemwa umo Kamuzu wakawusilanga yayi. Banyakhe
bakakomekapo ndipo, banyakheso ngati Kanyama Chiume bakachimbira.

Mu 1970 Kamuzu wakakhala mlongozgi wa umoyo wake wose wa chipani cha Malaŵi
Congress (MCP) ndipo mu 1971 bakamupanga kuti wabe mulongozgi wa Malaŵi umoyo
wake wose.

BaMalaŵi bakatemwa chomene ulongozgi wa Kamuzu, chomene-chomene kuleka kuzomela
kususkika kwake ndipo kuyambiliro ya vyaka vya mu ma 1990 balongozgi ba mpingo
wa baRoma Roman Catholic bakalemba kalata yakususka ulongozgi wa nthena ndipo
banthu bakayamba kuyowoya. Munthu m’moza uyo wakayowoyapo chomene wakaba
Chakufwa Chihana uyo wakayowoyapo chomene apo wakaba kuwalo kwa Malaŵi ndipo
wati wawelera ku Malaŵi bakamkaka.

Vyalo ivo vikuvwira Malaŵi na ndalama navyo vukakondwa yayi na ulongozgi wa
Kamuzu ndipo vikamchichimizga kuti waleke banthu bayowoyenge. Mu 1992 Kamuzu
wakazomelezga kuti banthu bayambe kuyowoya vyakusingo kwawo ndipo banthu
bakapanga tumagulu twakudumba na boma (Pressure Groups) tubiri; kakwamba ka
Alliance for Democracy (AFORD) ndipo kanyakhe ka United Democratic Front (UDF)
nako kakapangika. Tumagulu utu tukachichizga Kamuzu kuti wazomele kuti banthu
basankhe bekha naumo balongozgekerenge (referendum) pakati pa chipani chimoza na
vipani vinandi ndipo Kamuzu wakazomela kuti vibe nthena. Pa chisankho ichi mu
mwezi wachikhondi na chimoza pa dazi la chikhumi na chinayi banthu bakasankha
kuti mu Malaŵi mube vipani vinandi ndipo tumagulu uto tukazgoka vipani.

Mu mwezi wachinkhondi mu 1994 chisankho chikachitika ndipo chipani cha UDF na
mlongozgi wake bakawina. Bakili Muluzi bakaba mlongozgi wachibiri wa Malaŵi.
Muluzi wakasintha malango yanandi, yanyakhe yake kuti pabe muvwiri-mlongozgi
wachibiri (second vice-president) nakuzomelezgaso kuti banthu awo balikukakikapo
bazomelezgeke kuba balongozgi (kwakuyana na malango ayo yakayamba kugwira
ntchito pa 17 May 1994 munthu wanthena uyo wakazomelezgakanga yayi ndipo pakuti
Muluzi wakakakikapo chifukwa cha kwiba mapaundi yankhondi na yimoza (£6) nthena
wakatondeka kuzakayezgaposo kuti banthu bamsanke ulongozgi).

Pa chisankho cha mu 1999 Muluzi wakawinaso nanga uli banyakhe bakuti wakawina
mwakwiba.

Pa nyengo iyi chalo mu cha Malaŵi ukavu wukakula chifukwa chakwiba ndalama za
boma na kuleka kwendeska makola ndalama. Kukabaso kutemwerana na kupokela
vimbundi (kuhonga).

Wati watondeka kuti bimiliri ba m’mphala ya malango basazgirepo vyaka vyakuti
Muluzi wabe mulongozgi wakasankha Bingu wa Mutharika kuti wabe myimiliri wa
chipani cha UDF ndipo pa chisankho cha mu 2004 wa Mutharika wakawina nanga uli
wunenesko wa chisankho ichi wukumanyikwa makola yayi chifukwa kwiba kukaba
kunandi ndipo vipani vyose, kupatulako cha UDF, vikati bendeski ba chisankho
(electoral commission) bakendeska makola yayi chisankho ichi. Batumiki ba wupu
wa European Union nawo bakayowoya nthena.



https://tum.wikipedia.org/wiki/Uko_chili_chalo_cha_Mala%C5%B5i

Malaŵi ni chalo icho chilli kumafumilo ya zuba chakumwelako kwa chalo chikulu
chakuti chili na vyalo vinyakhe (continent) cha Africa. Chalo cha Malaŵi chilli
kuzingirizgika na vyalo vya Tanzania icho chili na mphaka na Malaŵi yakukwana ma
kilometre 475 ku kumafumilo ya zuba cha ku mpoto, chalo cha Zambia kumanjiliro
ya zuba cha kumpoto chili na mphaka ya ma kilometre 837, ndipo chalo cha
Moçambique kumafumilo na kumanjiliro ya zuba chakumwela chili na mphaka na
Malaŵi yakukwana ma kilometre 1,569, kukwaniska mphaka yose ya Malaŵi kuti
yikwane ma kilometre 2,881. Indange ilawana eryelo hensili.

Ku mpoto kuli maboma yankhondi na limoza ayo, kufumila kumpoto kukhilanga, ni
Chitipa, Karonga, Rumphi, Mzimba, Nkhata-Bay na Likoma. Likoma ni boma ilo
likupangika pakusazga tuvilumba twa Likoma na Chizumulo uto tuli mu nyanja ya
Malaŵi, kumafumilo ya zuba ya Nkhata-Bay. Tuvilumba utu tuli kufupi na
Moçambique kuluska na Malaŵi. Banthu banyakhe bakughana-ghana kuti boma la
Likoma likapangikila vifukwa vya ndyale chifukwa banthu awo bakukhala uku
mbanandi vibi yayi. Boma la Mzimba ndilo ndikulu chomene kumpoto na mu Malaŵi
mose. Msumba wa Mzuzu wuli mu Mzimba ndipo ndiko kuli malo yakusambilirako
yapachanya ayo yakuchemeka Mzuzu University. Ku Mzuzu kukukhala banthu cha mu ma
125,000. Kumpoto kose kukughana-ghanika kuti kuli banthu bakukwana 1.4 million
ndipo ndicho chigaba chambula kutukuka chomene ku Malaŵi. Kulije kwakudeka
(chibanja) ndege zikulu ndiposo kulijeso sitima ya pa mtunda (njanji). Boma la
Chitipa ni boma lekha mu Malaŵi lakuti kulije msewu waphula (tarmac). Mu Mzimba
muliso thengere lakuchita kupandika na munthu la Viphya ilo likuba ngeti ni
thengere likulu chomene pa mathengere yose yakupandika na banthu mu Africa mose.
Ku Rumphi kuli malo yakupangila magesi kufuma kumaji (hydroelectric power
station) pamalo yakuchemeka Wovwe.

Pakati pali maboma yankhondi na yanayi ayo, kwambira ya ku mpoto, ni Kasungu
(uko kukaba kwawo kwa a chipondi Dr. H Kamuzu Banda, Nkhota-Kota, Ntchisi,
Salima, Dowa, Mchinji, Lilongwe, Dedza (kwawo kwa John Tembo) na Ntcheu.
Lilongwe ndiwo msumba wukulu wa boma mu Malaŵi (capital city). Kuli chibanja
chikulu cha Kamuzu International Airport, mphala ya malango, chipatala chikulu
na vinthu vinandi vyakwenelera kuba mu msumba wukulu. Lilongwe wali pamalo pa
katondo ntheula vyuvyu ni suzgo chomene mumalo yanandi ya msumba uwu. University
ya Malaŵi yili na vigaba vibiri mu Lilongwe, koleji (college) ya vya ulimi ya
Bunda na koleji ya unesi (nursing) ya Kamuzu. Msumba uwu wukasankhika chifukwa
chakuti wuli pakati pa chalo cha Malaŵi ntheula nkhupusu na kufupiko kuluta
kulikose m’Malaŵi kufuma ku Lilongwe kuluskana na ku Zomba, uwo wukaba msumba
wukulu mpaka mu chaka cha 1975. Boma la Lilongwe ndilo lili na banthu banandi
chomene pa maboma yose mu Malaŵi – muli banthu pafupi-fupi 1.6 million –
Lilongwe payekha wali na banthu bakujumpha chigaba cha kumpoto chose. Banthu
bakukhala mu chigaba ichi bakughanaghanika kuti bali 4.8 million.

Chigaba chakumwela ndicho chigaba chakutukuka chomene m’Malaŵi chigaba ichi
chilli na maboma khumi na yabiri ayo ni Mangochi, Balaka (boma liphya ilo
banyakhe bakuti likapangikira vifukwa vya ndyale), Machinga (uko nkhwawo kwa uyo
wakaba mlongozgi wachibiri wa Malaŵi, Elesoni Bakili Muluzi ), Zomba, Mwanza,
Blantyre, Phalombe (boma liphya linyake), Chiradzulu, Mulanje, Thyolo, Chikwawa
na Nsanje (kwawo kwa Gwanda Chakwamba). Apa, ndiko kuti maboma yose mu Malaŵi
yalipo makhumi yabiri kusazgirapo yankhondi na yabiri Blantyre ndiwo msumba
wukulu chomene m’Malaŵi kwakuyana na unandi wa banthu awo bakukhala mu msumba
uwu. Zina la Blantyre likafumila uko mtebeti wa Chiuta wakufuma ku Scotland, Dr.
David Livingstone wakawila. Ku Blantyre ndiko kuli malo yakulu (headquarters) ya
ma kampani yanandi mu Malaŵi. Ndiko nkhu msumba ukulu wa vyamalonda (commercial
capital). Mu Blantyre imo muli koleji ya ung’anga (medicine), ya bakumanya
kwendeska ndalama za ma kampani na boma (accountancy) na ya maluso (engineering)
na vinyake iyo yikuchemeka Polytechnic. Nyumba yakukhalamo mlongozgi ya Sanjika
yili ku Blantyre ndipo nako kuli chibanja chikulu cha Chileka, chipatala chikulu
cha Fumukazi Elizabeth ya baNgerezi. Ndiwo msumba wekha m’Malaŵi uwo wuli na
kwakusunga vinyama (zoo) na kwakusunga vinthu vyakale (museum). Malo yakupanga
magesi kufuma ku maji ya Nkula, Tedzani na Kapichira yali mu maboma ya Blantyre
na Chikwawa. Malo aya ndiyo yakupanga magesi yanandi chomene mu Malaŵi, ku Wovwe
kukupangika magesi yadoko waka. Ku Mulanje kuli phiri ilo nditali chomene ku
Malaŵi ndipo nditali na ma metre 3002 pachanya pa level ya maji mu nyanja zikulu
chomene (sea level). Boma la Balaka likaba mu Machinga bachali bandalipatule.
Chigaba ichi ndicho chilli na banthu banandi chomene mu Malaŵi awo
bakughanaghanika kuti bakukwana 5.5 million.

Chalo cha Malaŵi chikugomezga ulimi pa nkhani za chuma (ndalama) (economy). Ni
chalo ichi chilije migodi yeneko yakuti yikujima na yikuguliska vinthu vya
mtengo wapachanya. Mbewu iyo yikulimika chomene mu chalo ichi pa chifukwa cha
malonda (cash crop) ni hona. Hona ndilo likulimika chomene ndipo chifukwa cha
nkhani ya umo umoyo wa banthu wukukhwaskikira mwa uheni chifukwa cha kukhweba
hona sono Malaŵi wayamba kuyezga kulima mbewu zinyakhe ngeti sabola uyo
wakuchemeka paprika. Mbewu zinyakhe izi zikulimika ku Malaŵi ni tiyi (tea),
thonje, khofi (coffee) na zinyakhe ngeti ni skaba za m’makuni zakuchemeka skaba
za macadamia na cashew. Ndipo mbewu izo zikulyeka kweniso zikuguliskika ni
ngoma, ntchunga, skaba, mpunga na zinyakhe.

Mu Malaŵi muli viyowoyelo vinandi. Mwaivi, vyakuyowoyeka chomene ni chiTumbuka,
Chicheŵa, Chiyawo, Chisena, Chilomwe, Chitonga, Chingonde na Chilambya. Chingoni
chikuyowoyekako pachoko ku Mpherembe mu boma la Mzimba. Ku mpoto banthu banandi
bakuyowoya chiTumbuka, chomene-chomene mu maboma ya Rumphi, Mzimba na kumpoto
kwa Kasungu. chiTumbuka chikupambana kwakuyana na uko banthu bakukhala. Ku
Rumphi kuli tumitundu (dialects) twa chiTumbuka tunandi ngeti chiPhoka,
chiNkhamanga, chiHenga na vinyakhe. Viyowoyelo ivi nvimoza kuti waka nyengo
yinyakhe mayowoyelo yakupambana pachoko. Chicheŵa chikuyowoyeka chomene
m’chigaba chapakati umo m’maboma yose chikuyowoyeka., nangauli ku Nkhota-Kota
Chitonga nacho chikuyowoyekako. Chiyawo chikuyowoyeka ku Mangochi, Machinga,
Zomba, Chiradzulu na m’mizi ya ku Blantyre. Chilomwe ntcha ku Mulanje na ku
Thyolo apo Chisena ntcha ku Chikwawa na ku Nsanje. Chilambya bakuyowoya ku
Chitipa, Chingonde ku Karonga ndipo Chitonga ku Nkhata-bay na ku Nkhota-Kota.
Mitundu ya ku Malaŵi ni iyi: ba Lambya, Ngonde, Tumbuka, Tonga, Ngoni, Cheŵa,
Yawo, Lomwe na ba Sena. Mitundu yinyakhe yili kulyekeka mu mitundu yikulu-yikulu
ngeti ba Kalanga awo sono bakuyikika mumoza na ba Ngoni.

Mu Malaŵi muli malo yakuvikilirika ya vinyama (game reserves and national parks)
yanandi. Ku mpoto kuli Nyika National Park uko kukusangika babulu (zebra) na
nyama zinyakhe na Vwaza Game Reserve uko kuli tuyuni na nyama zinyakhe.

Kumwela kuli Lake Malaŵi National Park ya zovu, chipembere, somba na vinyama
vinyakhe vya m’maji; Liwonde National Park na Lengwe Game Reserve uko kuli
chipembere chapamtunda (rhinoceros).

Vinyama vinyakhe ivo vikusangika mu Malaŵi ni ivi: njati; nyalubwe; munkhwele;
ngulube; njoka ngeti ni nkhomi, chipili, chikho, mulinga na zinyakhe; kalulu;
fulu, chimbwe; nyiska; tuyuni twa mitundu-mitundu ngeti ni chaholi, kabelubelu,
phululu, chibabi, bwabwalala, kataba, kakowa na tunyakhe.



https://tum.wikipedia.org/wiki/BaMalawi

Ba Ngoni ni banthu awo mbamoza na mitundu ya ba Xhosa, ba Zulu na ba Swazi ba ku
South Africa. Ba Ngoni bakaba na tumitundu (clans) tubili uto tukaba twa ba Zulu
awo fumu yawo yakaba Tchaka (banyakhe bakulemba ‘Shaka’) na ba Ndwandwe awo fumu
yawo yakaba Zwide. Mu cha 1818 banthu ba Zwide awo bakalongozgeka na Soshangane,
Zwangendaba na Nxaba na banthu ba Tchaka awo bakalongozgeka na Mzilikazi na
Mgobozi. Balwi ba Tchaka bakaba na nkhongono kuluska ba Zwide ndipo balwi ba
Zwide bakati batondeka pa nkhondo iyi Zwide na banthu bake bakachimbilila ku
chalo cha ba Sotho uko Zwide wakafwila. Soshangane wakachimbilila ku Moçambique
ndipo Nxaba na Zwangendaba bakachimbilila ku Zimbabwe. Mu chaka cha 1826
Zwangendaba wakamuvya Tchaka ndipo bakatondekaso ndipo wakachimbilila ku
Moçambique kwa Soshangane. Bakakhala makola nyengo yichoko ndipo mu 1831
bakayambana na kulwa apo Zwangendaba wakawukako na kuluta ku Zimbabwe. Ku
Zimbabwe wakakhalapo na babali bake awo bakaluta ku Zimbabwe na Nxaba kweni
bakapulikana makola yayi ndipo bakalwanaso bekha-bekha. Pakwamba Zwangendaba
wakabatonda banthu awo bakaluta ku Zimbabwe na Nxaba ndipo bakachimbilila kwa
Nxaba. Bati basazgana na Nxaba bakamukonda Zwangendaba ndipo Zwangendaba
wakayenda-yenda mu Zimbabwe nakulwa na ba Shona na ba Kalanga, kugula bespoke ba
mitundu iyi kuba badge na kupoka ng’ombe zawo. Bena Soko, Tembo, Nyangulu,
Chibambo na ba viwongo vinyakhe awo bakusangika pamoza na ba Ngoni mba Kalanga.
Chifukwa cha kuwopa banthu ba Nxaba, ba Soshangane na ba Mzilikazi, Zwangendaba
wakawukako ku Zimbabwe ndipo wakakhupuka mulonga wa Zambezi pa Zumbo, malo ayo
Luangwa wakuthilila mu Zambezi mu mwezi wachikhumi na umoza (November) mu chaka
cha 1835. Wati wakhala mu chalo cha ba Nsenga vyaka vinayi, mu 1839 Zwangendaba
wakanjila mu chalo icho sono ni Malaŵi pa malo yikuchemeka Mabili pafupi na ku
Loudon. Apo ndipo M'mbelwa, mwana wa Zwangendaba na muwoli wake Mnene
wakababikila. Wati walwala, Zwangendaba wakasankha kuti mwana wake wa muwoli
wake Mnene, M’mbelwa ndiyo wabe fumu pala iyo wafwa kuleka mwana wake wakwamba,
Mpezeni. Pa Mabili wati wasanga kuti banthu ba chiCheŵa na ba chiTumbuka balije
ng’ombe, Zwangendaba wakaukapo mu chaka cha 1845 nakuluta ku Tanganyika na
kukakhala ku mafumilo ya zuba ya nyanja ya Tanganyika ndipo wakazenga mu chalo
cha bachiFipa. Ku Tanganyika bana ba Zwangendaba wakapatukana: Mpezeni wakaluta
kumanjililo ya zuba cha ku mwela ku chalo cha ba Bemba na ba Bisa apo M’mbelwa
wakakhala kuko ku Tanganyika. Mpezeni wakamalila ku Chipata na Mchinji mu vyalo
vya Zambia na Malaŵi. Mu chaka cha 1855 banthu awo bakaba na M’mbelwa wakawelako
ku Tanganyika na kukhalapo ku Henga apo M’mbelwa wakazgoka fumu ndipo
bakakhalapo nyengo yidoko. Bakati bafuma pa malo apa bakazakazenga mu Mzimba.

Ba Cheŵa, ngeti ba Tumbuka, bakafumila mu mphepete mwa mulonga wa Congo. Ba
Cheŵa ni bamoza ba banthu bakwamba kwiza mu chalo cha Malaŵi. Nyengo yeneko iyo
ba Cheŵa bakizila mu Malaŵi (na vyalo vya Zambia na Moçambique) yikumanyikwa
makola yayi kweni banyakhe bakughana-ghana kuti ni vyaka vya muma 1400 Yesu wati
wawako (AD). Bakati bafika ku mafumilo ya zuba ya chalo icho sono ni Zambia,
banyakhe bakagonanga pachanya pa phili ndipo banyakhe bakazenganga tu visakasa.
Bakugona mu mapili bakamba kubachema mwa myati kuti mbena Phiri ndipo bakugona
mu visakasa bakachemekanga ba Banda. Kuyambila apa tumagulu tubili twa banthu
aba tukaba na mazina ya bena Banda na bena Phiri. Mu malo ayo ba Cheŵa
bakayendanga bakasanganga banthu banyakhe ngeti ni banthu bafupi chomene awo
bakuchemeka ba bathwa panjiso bakafula. Chifukwa cha nkhani ya malonda, ba Cheŵa
bakalwapo na ba banthu ba chi Phwitikizi mu vyaka muma 1588 ku malo yikuchemeka
Kilwa na Mombasa ndipo bakatondeka padoko waka kupoka malo ya Malindi. Ba
Phwitikizi bati bawona nthena, bakatumizga balwi banyakhe mu chaka cha 1592
kweni nawo bakatondeka kubatonda ba Cheŵa. Ba Cheŵa bakumanyikwa na luso lwa
kuvina ‘Nyau’ uyo ni gule uyo bakuvina bakuvwala chakubisa kumaso. Kweni gule
uyu wakukwaskanaso na vya ufwiti.



