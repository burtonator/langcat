https://ltg.wikipedia.org/wiki/Vikipedeja

Vikipedeja (anglīšu: Wikipedia) — daudzivolūdeiga škārsteikla eņciklopedeja ar
breivu turīni. Jei pīraksteita, izlītojūt wiki tehnologeju. Vikipedejis
infrastrukturu patur napeļneiguo organizaceja 'Wikimedia Foundation', kura daboj
pazīdu nu vysa pasauļa.

Tai var labi konkurēt ar komercialom eņciklopedejom. Anglīšu Vikipedejā 2006
gods beiguos beja kaidys 960 tyukstūšys rakstīņu (5-10 reižu vaira kai
Britannica - lelajā Britu eņciklopedejā). A latgalim izdrukavuotys myuslaiceigys
eņciklopedejis navā vysā, partū Vikipedejai ite var byut unikala role, ka byus
koč nazcik desmišu ļaužu, kuri ite raksteis ap vysaidom zineibys i ļaužu dzeivis
atzarem.

Vikipedeja navā atsaceiga vīnai ļaužu grupai, partū jamā irā daudzipuseiga
dazynuošona i visaidi redzīni. Vītys ite atlycyn, i tys ļaun apsavērt temu
lobuok na parostajuos, drukavuotajuos eņciklopedejuos.

Informaceja Vikipedejā namoksoj nikuo, jei pasūloma sadareibā ar GNU Breivuos
dokumentacejis liceņceju, partū pi juos datikšona irā vysim, kurim gribīs. Cytys
eņciklopedijys duordži moksoj i Latvejā juos moz drukavoj i puordūd.

Vysu breivai papyldomajā eņciklopedejā izagoda i tryukumi, kurus juos kritiki
pīmiņ saceidami, ka Vikipedejis projekts nadereigs voi nūlykts nalūbei. Cieškuok
dzierdātī kritiku argumenti taidi:

Kuri nakuri cylvāki teišom samaitoj Vikipedejis rakstīņus, izsvīž jūs turīni i
leidzeigai. Nazcik kritiku pasasacejuši, ka Vikipedejis projekta raisteiba i
rakstīņu skaita lelynuojums davess da lela vandalizma i projekts nūmiers pats nu
sova haosa i anarhejis. Vys jau irā zynoms, ka ļaužu, kuri grib grīztīs da loba
parāda , irā daudzuok kai vandaļu, deļ tuo samaituotī rakstīni dreiži atsagrīž
da napasenejuos lobuos versejis (tū ļaun Vikipedejis programatura). Atsagrīžūt
pi agruokuos versejis, par nazcik sekunžu var izlobuot sovvaļnīku padareitū
bādu.

Var lomuot Vikipedeju par informacejis naprofesionalumu. Leluma ļaužu dūmi
naatsateik objektivim zineibys faktim. Partū daudzeji parostī datoru lītuotuoji
var napīzeidami akademiskūs autoritetu puortaiseit rakstīņus kaidā naviņ
napareizā atmejā. Tok dzeivē tai goduos reši - taišni autoritets, a na profani
var aizastuot par sovu iņterpretaciju i pīminēt taidus faktus, kirūs i profani
var pazeit kai pareizus i tycamus.



https://ltg.wikipedia.org/wiki/%C5%A0k%C5%ABrsteitivs

Škūrsteitivs (ci Puorstaipteikla škūrsteitivs ci puorsavieriejs) irā softa
aplikaceja kab ruodeitu, navigētu i maklātu informaceju Puorstaipteiklā. Sevkuru
informacejis gabaleņu (resursu) identificej URL adress - tei var byut teikla
lopa, obrazeņš, video ci kaids cits turīņs. Nūruodis (hipersaitys) resursūs ļaun
lītuotuojim vīgli puorīt škūrsteitivā nu vīna resursa da cyta.

Škūrsteitivi gon vysulobuok pīmāruoti, kab puorsavārtu uorejūs teiklu resursus,
bet jūs var lītuot ari privatūs teiklu ci lokalu failu ruodeišanai. Goduos, ka
puorsavārtivam irā eipašs režims (nadaslēdzis režims ci Offline mode), kur
mozuok drūšuma kontroles nakai verūtīs publisku turīni.

Škūrsteitiva viesture suocās 1980-tū godu beiguos, kad nazcik tehnologeju ļuove
Tim'am Berners-Lee radeit pyrmuo puorstaipteikla (World Wide Web) arhitekturu.
Jau ogruok Ted's Nelson's i Douglas Engelbart's beja radejuši hiperteksta
sapratīni. Hiperteksts beja vīns nu centralim konceptim ari Puorstaipteiklā.
Cyti koncepti beja URL adress (Uniform Resource Locator - vīndabeigais resursa
vītruods), HTTP protokols (Hypertext Transfer Protocol - hiperteksta
puorsyuteišonys protokols), i markēšonys volūda HTML.

Pyrmuo ārtuok lītuojamuo i grafisko škūrsteitiva NCSA Mosaic pasaruodeišona
1993.godā nūvede pi Web'a lītuošonys strauja pīauguma. Marc's Andreessen's, kurs
vadeja Mosaic dorbus NCSA organizacejā dreiži suoca sovu uzjāmumu, kū nūsauce
Netscape, i radeja pyrmū komercialū škūrsteitivu Netscape Navigator 1994.godā,
kas dreiži kliva populars, i jū popularitates maksimuma breidī lītova 90% nu
vysim puorstaipteikla lītuotuojim.

Microsoft dreiži radeja sovu škūrsteitivu Internet Explorer 1995.godā, i suocās
pyrmī "škūrsteitivu vaidi" (browser war). Izmantojūt sovu monopola poziceju
operaceju sistemu tiergū, Microsoft varēja audzēt sova škūrsteitiva popularitati
- i ap 2002.godu jū lītova kaidi 95% nu Web'a lītuotuojim. Vāluok, kad
pasaruodēja cyti lobi konkurenti - Firefox, Safari, Opera, Google Chrome, tod
Explorer'a tiergus dale samazynuoja da 56.8%.

Napaseņ škūrsteitivi atsateistej ari iz pruottelefonim. Lītuojūt Web'a
biblioteku WebKit, irā pataiseiti softa rysynuojumi iz Google Android (operaceju
sistema Android), Apple iPhone (operaceju sistema iOS), Nokia (softa platforma
S60) i iz Palm (operaceju sistema webOS). Nu vysu jaunuokais škūrsteitivs irā
Google pataiseitais Google Chrome (ari lītuoj tū pošu WebKit biblioteku). Tierga
dale jam strauji aug.

Leluo dale škūrsteitivu atbolsta HTTPS protokolu i pīduovuoj veidus, kai iztreit
Web'a kešu, glabiņus i puorsavieršonys viesturi.

Ogruok škūrsteitivi lītoja vīnkuoršu HTML verseji, vāluok jī paplatynova HTML
volūdys vareibu, irā ari atspaids GIF, JPEG, PNG obrazeņu formatim, CSS stiļam,
nazcik mediju formatim. Suocūt nu HTML5 Web'a lopu autori var īlikt audio i
video failus (pīvadumam, Ogg Vorbis formatā), nalītuojūt Adobe Flash, ci cytus
papiļdejumus.



https://ltg.wikipedia.org/wiki/Latgali

Latgali aba latgalīši – baltu etniskuo grupa, dzeivojūša pa lelumam Latvejis
teritorejā i runojūša pa lelumam latgaļu volūdā. Raksteitūs olūtūs (kai
Let'gola) pīmynāti jau XI godusymtā. Viesturiskai aizjēme plotuokys teritorejis
i aiz šudinejūs Latgolys rūbežu (Drysys, Sebeža, Pītuolovys, Modyunis,
Olyuksnys, Guļbinis, Cāsu, Valkys, Īlyukstis, Jākubmīsta apleicīnēs), kuramuos
niule lelā mārā asimilāti. Pīsadaleja vokorlatvīšu aba baļtīšu volūdys
atsarasšonā. Viesturē tradicionalai saukti par latgalim aba latvīšim (izškireibā
nu kūrzemnīku i zemgalīšu, kurūs da XVII gs. par latvīšim nasauce).

Niulejuos Latgolys latgali vysulobuok izglobuojuši nu senejūs latgaļu
puormontuotū volūdu i kulturu da poš XX godusymtam, tok piec 1917 gods deļ
politiskuos apmīgšonys (latvīšu šovinistu i krīvu rusifikatoru realizātuo
etnocida) bejuši padūti krušai asimiļacejai: lela daļa latgaļu par varis
īsaliejuse latvīšu tautys formiešonā, vēļ daļa – puorsakrīvuojuse.

Latgaliski rokstūšī i runojūšī latgali sevi parostai īskaita par atseviškys,
sovpateigys kulturys pīstuovim i saprūt sovys volūdys izškireibu nu vokorlatvīšu
aba baļtīšu volūdys. Tok deļ viesturisku i politisku īmešļu latgaļu kai baltu
etniskuos grupys statuss Latvejis Republikā vysod bejs oficialai nanūsaceits.

Myuslaikūs tī latgali, kurī beiguši latvīšvolūdeiguos školys, parostai politiskā
zinē sevi daskaita pi „latvīšu tautys” kai Latvejis vaļstiskū pamatu sataisūšuos
„pamatnacejis”. Tamlaikam tī latgali, kurī beiguši krīvvolūdeiguos školys,
cieški seve nadaskaita pi „latvīšu tautys”. Jī parostai viņ pastreipoj sovu
etniskū pīdareibu Latgolys regionam i iz tīseibu lītuot krīvu volūdu verās caur
praktisku īdeveigumu. Taidu pasavierīni vadynoj fakts, ka deļ ideologisku īmešļu
(etnocida politikys tradicejis) Latvejis školu programuos īslāgts cīši moz
informacejis ap Latgolu i latgalim.

Latvejis vaļsteibys oficialuos institucejis vys ignorej latgaļu volūdys statusa
(i kūpā ar jū – latgaļu ideņtiteta pīzeišonys i izglobuošonys) vaicuojumu. Tys
radejs „nūbūrtuo skrytuļa” efektu: vaļsteibys pasivumu latgaļu vaicuojumā
pošeigai izlītoj tī politiskī spāki, kurī ceikstīs par krīvu volūdys lītuojuma i
Krīvejis politiskuo īspaida palelynuošonu Latvejā. Itaidu prokrīvyskūs spāku
darbeibu otkon Latvejis vaļsteibys pīstuovi (volūdu politikys formātuoji)
nūruoda kai attaisnuojumu sovam pasivumam i vys tuoļuok nasper nikaidu byutysku
sūļu, kab latgaļu diskriminiešona beigtūs. Tuo rezultatā jau vaira kai 20 godu
Latvejis Republika apmīdz Latgolys pamatdzeivuotuoju – latgaļu –
vysāciļvieciskuos tīseibys iz vareibu vuiceit sovim bārnim sovu volūdu
vaļsteibys apmoksuotā školā i dabuot nu vaļsteibys informacejis sovā volūdā.

Viesturis olūtūs latgali (Letgola) niulejuos Latgolys teritorejā pyrmū reizi
pīmynāti XI gs. Nestora krīvu kronikā.

Da XVI godusymtam apzeimīni latgaļs i latvīts lītuoti kai sinonimi i par
latgalim-latvīšim saukti viņ Daugovys lobuos molys dzeivuotuoji, t. i., tī, kurī
beja šudiņdīnys Latgolā i Vydzemē. A Daugovys kairuos molys (niulejuos Kūrzemis
i Zemgolys) dzeivuotuoju par latvīšim nasauce.



https://ltg.wikipedia.org/wiki/%C5%A0vedeja

Švedeja, oficialai Švedejis Kieneste (švedu: Konungariket Sverige) - vaļsteiba
Pūstumu Europā pi Baļtejis jiurys. Vaļsteiba tur rūbežu ar Norvegeju i Suomeju,
a dīnavydūs ar Oresunda tyltu saškierta ar Daneju. Baltejis jiurā vaļsteibai
namoz solu, pošys leluos - Gotlandeja i Elandeja.

Pa vaļsteibys pluotam 450,295 km², Švedeja irā trešuo poša leluo vaļsteiba
Europys Savīneibā, kuramā dzeivoj 9,2 miljoni dzeivuotuoju. Švedejā cieški moza
dzeivuotuoju bīzeiba - tik 21 cylvāks iz vīnu km². Vaļsteibys dīnavydūs dzeivoj
labtik vaira cylvāku kai pūstumūs. 85% dzeivuotuoju dzeivoj mīstūs i guodojams,
atīsmē itys skaits pasalelynuos. Švedejis Kienestis golvysmīsts irā Stokholmys,
kurs taipoš irā pošu lelais vaļsteibys mīsts ar 9 223 766 dzeivuotuojim. Ūtrais
pa lelumam mīsts irā Geteborgs, trešais - Maļme.

Švedejis vaļsteiba īstateita vydslaikūs. 17 godu symtā jei pasaplateja sovys
teritorejis i tyka par Švedejis Impereju. Tei beja vīna nu pošu zeimeiguo
vaļsteibu Europā 17 i 18 godu symtā. Lelumu teritoreju uors Skaņdinavejis
pussolys Švedeja pagaisynuoja. Taipoš Reitu Švedeju, myuslaiku Suomeju puorjēme
Krīvejis Impereja 1809 godā. Pa 1814 goda vaidim pi Švedejis tyka daškierta i
Norvegeja, tok obadiveju vaļsteibu savīneiba dreiži izjuka. Nu tuo laika Švedeja
napīsadola nivīnūs vaidūs i vysod raudzej īvāruot neutraliteta politiku.

Daudzejuos pasauļa volūduos Švedejis pasauka skaņ leidzeigai. Varams, pasauka
izacēluse nu vuordu "Sweon/Sweonas" (Vacnorvegu volūdā Sviar, latiņu Suiones) i
suokuos vīnkuoršai lītuota kai "Švedu ļauds". Švedu pošu pasauka Sverige
sasadora nu diveju vuordu "Svea" i "Rike", kas zeimoj "Švedu Kieneste", tok
laika guojumā izsoka puorsamejuse. Latgaliskuo pasaukys variaceja sadar ar
lītaunīku volūdys pasauku i irā vīna nu daudzejom vuorda "Sweden" variacejom.

Suomu-ugru volūduos švedu i Švedejis pasauka izacēluse nu švedu volūdys vuorda
roþs - iertīs. Itū pasauku lītuoja i skaņdinavu varjagim, kuri īstateja
Novgoroda mīstu. Kod varjagus slavi asimilēja, Suomu-ugru pasauka izaglobuoja
(Rus - anglīšu Russia).



https://ltg.wikipedia.org/wiki/I%C5%86deja

Iņdejis Republika (भारत गणराज्य, Bhārat Gaṇarājya) — vaļsteiba Dīnavydazejā. Tei
irā septeituo leluokuo vaļsteiba piec geografiskuo pluota, ūtruo leluokuo
vaļsteiba piec dzeivuotuoju skaita, i vysapdzeivuotuokuo demokrateja pasauļā.
Rūbežojās ar Iņdejis okeānu dīnavydūs, Arābejis jiuru dīnavydvokorūs, i
Bengālejis Leici dīnavydreitūs, tur rūbežu ar Pakistānu reitūs, Butānu, Kinys
Tautys Republiku i Napālu pūstumvokorūs, i Bangladešu i Birmu reitūs. Iņdejis
okeānā Iņdejis tyvumā atsarūn Šrilanka i Maļdivys, pi tam Iņdejis Aņdamani i
Nikobaru solom irā jiurys rūbeža ar Taizemi i Indonēzeju.

Senuos Indys Īlejis Civilizācejis muojvīta i viesturisku tirdznīceibys ceļu i
plotu impiereju regions, Iņdejis subkontinents cīši lelu sovys viesturys daļu
bejis saisteits ar sovu komercialū i kulturālū boguoteibu. Četrys nu pasauļa
leluokojom reliģejom: Hinduisms, Budisms, Džainisms i Sikhisms, aizasuokušuos
ite, cikom Zoroastriuonisms, Kristīteiba i Islams īsarodušuos myusu ērys pyrmā
godu tyukstūšā, pīpaleidzūt regiona kulturys dažuodeibai. Koč jū nu 18 godu
symta pamozom aneksieja i administrieja Britu Ostiņdejis Kompaneja i nu 19 godu
symta vyda tīši puorvaļdeja Lelbritaneja, 1949 godā Iņdeja kļiva par
napuorvaļdeitu vaļsteibu, piec Mahatmys Gandeja vadeituos bezvarmuoceibys
kusteibys.



https://ltg.wikipedia.org/wiki/HTML

HTML (Hyper text Markup Language "Hiperteksta īzeimuošonys volūda") – datorūs
lītuota teksta īzeimuošonys (markēšonys) volūda, ar kū īzeimuot saturu
Internetā. Bīžuokī lītuojumi - puorstaipteikla škūrsteitivim, pruottelefonim,
e-posta viestim. Volūdu standartizej W3 konsorcijs. Dokumenti, kas raksteiti
HTML formatā atsaškir nu Open Office Writer, MS Word ci Adobe PDF dokumentim ar
tū, ka HTML aproksta vīn dokumenta saturu i daļu saturiskū nūzeimi, bet (eipaši
HTML 4 i 5) naapzeimoj ituo dokumenta grafiskuos eipateibys - tuos var elasteigi
pīmāruot datora videi, kur itys HTML dokuments lītuots. Pīvadumam, HTML
apzeimoj, ka teksta gabaleņš irā pyrmuo leidzīņa vyrsroksts, bet naapzeimoj ar
kaida fonta burtim, cik lels, kai izleidzynuots, i.t.t.

Pomota vīneiba HTML volūdā irā elements. Kai ari XML volūdā, HTML elementam var
byut atributi i īkšpuse. Īkšpusē var byut teksts ci cyti elementi. Sevkuram
elementa atributam ir sovs nūsaukums i nūzeime. Atributi bīži puormej
nūklusātuos vierteibys. Pīvadumam, HTML fragments:

irā 2 elementi. Vīns nu elementu (font) puorslādz kruosu nu nūklusātuos (malnys)
iz sorkonu. Ituo elementa īkšpusē asūšais elements (strong), puormej fontu nu
nūklusāta iz trakna. Pyrmais elements ir ar vīnu atributu (style) i ituo
atributa vierteibu color:red. Cytam elementam atributu navā.

HTML versijā nūruoda versejis (i reizim zamversejis) numurus. Pīvadumam, HTML
3.2, HTML 4.01, HTML 5. Pādējuos W3C versejis irā HTML versija 4.01. Versejai
HTML 5 irā skices statuss, bet puorsavierieji jau nazcik elementu nu HTML 5
atbolsta. Bejuši centīni HTML raksteit ari teirā XML sintaksē (a ne SGML) - itū
projektu sauc XHTML (verseja XHTML 1.0).

2009 godā suoca dorbu WWW arhitektu padūme, i apstyprynova HTML 5 malnrokstu.
HTML 5 irā pīmāruots pruottelefonim; tymā irā puors jaunu elementu (pīvadumam
canvas), var bez Adobe Flash i leidzeigim līdzeklim attāluot ari audio i video.



https://ltg.wikipedia.org/wiki/Latgola

Geografiskai Latgola izalikaliejuse iz Latgolys i Sielejis augstīņu i
Reitulatvejis, Mudovys, Polacka zamīņu. Tipiskīs Latgolys zemisvierīņs ar
kauprim i līknem veidūjīs kai laduoja veicis rezultats geologiskajūs ladslaikūs.
Latgolys pošys augstuos viersyunis pa vyscaureigajam (absolutajam) augstumam –
Lelais līpkolns (289 m augšuok jiuru leidzīņa) i Dzierkaļu kolns (286 m augšuok
jiuru leidzīņa) Rēznis nūvoda Kaunatys pogostā. Pa samiereigajam (relativajam)
augstumam pyrmū vītu aizjam Dzierkaļu kolns, jis pasaceļ augšuok apleicīnis par
89 metri.

Latgolu arī sauc par Zylūs azaru zemi, Azarzemi. Regiona līknēs atrassim kaidu
tyukstūšu azaru, nu jūs poši lelī – Lubuons (viersas plotums 8070 ha) i Rāzna
(5756 ha). Vysudziļais Latgolys azars (65 m) – Dreidzs. Nu sovys pusis, Dagdys
nūvodā asūšais Ješs tur vysuvaira azarsolu (69). Pa skaitam lelums Latgolys
azaru saguluši Latgolys augstainē.

Reitulatvejis zamīnē izaplātuši leli pūri i peisi. Teiču pūrs aizjam lelu daļu
Krystapiļs i Varakļuonu nūvoda.

Meži sadz apmāram trešu daļu Latgolys teritorejis. Pūstumlatgolā stīpās egļu
skuti, a gar Daugovu – prīžu syli. Dīnavydlatgolys leluos dalis zemisvierīņam
soveigys bārzu bierzs.

Latgolā irā nazcik vaļsteibys sorgojamu dobys objektu – Teiču rezervats,
sorgojamuos teritorejis apleik Dreidža, Istrys, Pildys i Odumovys azaru, taipoš
3 sorgojama zemisvierīņa apvydi – Sielejis, Viersdaugovys i Daugovys lūku. Jī
izslyvuši caur sovpateigajim, daudzatmejeigajim vierīnim i sevišku dobys
skaistumu. Bez tuo Latgolā irā daudzi cylvāka īriedeitu parku, a Daugpiļs nūvoda
Neicgaļa pogostā atsaguļs miļža akmiņs (apleikmārs 30,5 m, augstums 3,5 m).



https://ltg.wikipedia.org/wiki/Norvegeja

Norvegeja, oficialai Norvegejis Kieneste (norvegu: Kongeriket Norge) - vaļsteiba
Pūstumu Europā, Skaņdinavejis pussolys vokorūs. Vaļsteiba tur rūbežu ar Švedeju
(1619 km), Suomeju (727 km) i Krīveju (196 km). Dīnavydūs Norvegeju skaloj
Pūstumu jiura, vokorūs Norvegu jiura, a pošūs vaļsteibys pūstumūs Barenca jiura.
Norvegejai pīdar Svalbarda i Jana Majena sola Arktikā, taipoš Buvē sola, Pītera
I sola i Kienenīnis Modys Zeme Antarktidā.

Norvegeja irā pīktuo pa lelumam vaļsteiba Europā ar 386 958 km² pluotu, kurymā
dzeivoj 4,9 miljoni dzeivuotuoju. Tei irā vīna nu rešuok apdzeivuotojom
vaļsteibom Europā. Golvysmīsts i leluokais mīsts - Oslys. Vaļsteibys volūda irā
norvegu ar divejom rokstu volūdys tradicejom - bukmolu i jaunnorvegu. Obadivejis
tur vīnaidys tīseibys vysūs vaļsteibys i pošvoldu leidzīņūs. Maja mieneša 17
dīnā norvegi svin konstitucejis pījimšonys dīnu.

Norvegejis teritorejā ļauds apsadzeivovuši jau nu 6 godu symta. 872 gods kuovē
pi Hafrsforda kieneņš Harolds Skaiškmots (norvegu: Harald Hårfagre) apvīnumova
norvegu zemis. Nu tuo aizasuoce "Vikingu laiki". 1319 godā Norvegeja īsastuoja
Kalmarys Savīneibā, kuramā beja Daneja i Švedeja. Kod 1521 godā Švedeja
izastuoja nu savīneibys, Norvegeja palyka Danejis Kienestis pavaļdeibā. Piečuok
Norvegeja puorguoja Švedejis pavaļdeibā, a napavaļdeiga vaļsteiba tyka 1905
godā, kod par pyrmū kieneņu tyka Hokons VII. 1940 gods apreļa mieneša 9 dīnā
vaļsteibu okupēja Nacistiskuo Vuoceja, tok jau 1945 gods maja mieneša 8 dīnā
norvegim izadeve atjaunynuot napavaļdeibu.

Nu Ūtrajim pasauļa vaidim Norvegeja cīši dreiži izaraisteja, kuo pamatā irā
naftys i dobysgazys atrostuvis Pūstumu i Norvegu jiurā, kurys atrostys 1970
godā. Norvegeja irā catūrtuo poša leluo naftys eksporta vaļsteiba i vīna nu pošu
boguotū vaļsteibu pasaulī. Tok vysleidza 99% energejis Norvegeja īgiust nu HES.
Norvegejis krona teik īskaiteita kai pasauļa stabiluokuo valuta. 2007 godā
vaļsteibu pīzyna kai pasauļa mīreiguokū zemi. Kūpā ar Švedeju jei aizajim vīnu
nu pyrmajom vītom pasaulī pa demokratejis iņdeksam. Myuslaikūs Norvegeja irā
konstitucionala monarheja ar parlamentarisku demokratisku vaļdeibu. Koč i
divejūs referendumūs Norvegejis dzeivuotuoji nūbalsova pret īstuošonu Europys
Savīneibā, vaļsteibai irā nūtalejis i styprys saitys ar Savīneibu i tuos
dalineicom. Norvegeja irā pīsadalejuse nazcik vydtautisku organizaceju
īstateošonā - Saškiertūs Naceju Organizacejā (SNO), NATO, Europys Padūmē (EP) i
Pūstumu vaļsteibu Padūmē (PVP), taipoš Norvegeja irā Europys Ekonomiskuos Zonys
(EEZ), Pasauļa Tierdzeibys organizacejis (PTO) i Vydtautiskuos ekonomiskuos
kūpādareibys i raisteibys organizacejis (VEKRO) dalineica.

Lelums etnologu guodoj, ka vaļsteibys pasauka irā izacēluse nu pūstumu germanu
volūdom i zeimoj "pūstumu ceļš", kas senejuo norvegu volūdā byutu nord veg ar
norð vegri. Norvegeja senajuo norvegu volūdā irā Nóreegr, anglosaksu - Norþ weg,
a vydslaiku latiņu - Nhorvegia. Niule Norvegejis vaļsteibys pasauka norvegu
bukmolā irā Norge, a jaunnorvegu volūdā Noreg. Senejū norvegu i jaunnorvegu
formys irā leidzeigys senejū samu vuordam ar zeimeibu "pa jiurmolai" ci "pa
jiurai". Myuslaiku Lule samu volūdā tys irā nuorrek. Arkaiskuos vuorda formys
ļaun guoduot, ka vuords navā izacēls nu germanu volūdom.

Norvegeja irā konstitucionala monarheja ar parlamentarisku demokratisku
vaļdeibu. Norvegejis Kieneņš irā vaļsteibys golva, a Ministru Prezidents irā
vaļdeibys golva. Piļdeituojvaļdi izpiļda Kieneņa padūmis kabinets, kura
vadeituojs irā Ministru Prezidents. Lykumlaideibys vaļdi tur kai vaļdeiba, tai
parlaments – Stortings (latgaliskai: Leluo Saīsme). Stortingu ībolsoj taisnā
proporceigā ībolsuošonā iz četrim godim, kurs sadora nu 169 deputatim.

Ļutarticeiba irā oficialuo vaļsteibys religeja, kurai tic 86% Norvegejis
dzeivuotuoju. Cyti protestaņti irā 3,5% nu dzeivuotuoju, Romys katuoli 1%,
musulmoni 2% I cytu religeju ticeigī 1% (vysuvaira budisti, hinduisti I
judaisti). Cyti natur kaidu naviņ religeju. Pa 2005 gods apklausys datim, 32%
Norvegejis dzeivuotuoju „tic, ka ekzistej Dīvs”, 47% % „tic, ka irā kaids naviņ
gors ci dvēseliska energeja”, 17% % „natic ni kaidam naviņ dīvam, ni goram ci
dvēseliskai energejai”, a 4% „nazyna”.



https://ltg.wikipedia.org/wiki/Daugpi%C4%BCs

Daugpiļs — mīsts Latgolys dīnavydūs pi Daugovys. Pats lelais mīsts Latgolā,
ūtrais pa lelumam mīsts (piec Reigys) Latvejis Republikā. Latgolys regiona
ekonomiskais i vuiceibys centrys, vīns nu diveju (sūpluok Rēznis) golvonūs
Latgolys kulturys centru, Daugpiļs nūvoda administrativais centrys.

Daugpiļs — vītejuos baltu volūduos (latgaļu, lītaunīku) tradiceigai lītuota
senejuo mīsta pasauka.

Dynaburgs — Daugpiļs mīsta oficialuo pasauka nu XIII da XIX g., cālusēs nu
vuocīšu volūdys.

Ar vuordu Dünaburg vuocīšu volūdā viesturis olūtūs suokta apzeimuot myurine
piļs, kuru Livonejis ordyna magistrys Ernsts fon Ratsenbergs (Ernst von
Ratsenberg) 1275 g. pastateja latgaļu piļs Naujinis vītā i kuru īskaita par
Daugpiļs mīsta suokom.

Dynaburga vuords vuocīšu volūdā, taipoš cytuos volūduos (puoļu: Dyneburg, krīvu:
Динабург) Daugpilei apzeimuot oficialai lītuots da poš 1893 g., kod cara
vaļdeiba mīsta puorsauce par Dvinsku (Двинск), a runuvolūdā – vēļ i XX gs.
suokuos.

Borisoglebskys (krīvu: Борисоглебск) — laiceiguo Daugpiļs pasauka nu 1656 da
1667 g.

Daugpiļs tai puorsauce piec tuo, kod 1656 g. jū aizjēme Krīvejis cars Aleksejs
Mihailovičs. 1667 g. Krīveja atdeve Daugpili atpakaļ Puolejai, i mīstam otkon
atjaunynuota pyrma tuo bejušuo pasauka – Dynaburgs (puoļu Dyneburg nu vuocīšu
Dünaburg). Cytys pasaukys: Oficialuo pasauka latvīšu volūdā – Daugavpils.

Daugpiļs irā Latgolys dīnavydūs, pi leluokuos Latgolys upis — Daugovys, natuoļ
nu Lītovys i Boltkrīvejis rūbežu.



https://ltg.wikipedia.org/wiki/Puoleja

Puolejis Republika (puoļu: Rzeczpospolita Polska) - napavaļdeiga vaļsteiba
Centralajā Europā. Tur rūbežu ar Vuoceju vokorūs, Čeheju i Slovakeju dīnavydūs,
Ukrainu i Boltkrīveju reitūs, ar Lītovu i Krīveju (Kaliningragys apgabali)
pūstumūs. Taipoš nu pūstumu vaļsteibai dasaglauž Baļtejis jiura. Puolejis 312
679 km² pluotā dzeivoj vaira kai 38 milijoni dzeivuotuoju, i ite 70-tuo pa
lelumam vaļsteiba pasaulī i 9 pa lelumam Europā. Puoleja irā 6 vītā Europys
Savīneibā pa dzeivuotuoju bīzeibai. Daudzi dzeivuotuoju sasakūpuši lelajūs
mīstūs - Varšovā, Krakovā i Lodzē.

Niule Puoleja demokratiska parlamentariska republika, padaleita sešpadsmit
vaivadejuos (puoļu: województwo). Golvysmīsts - Varšova. Puoleja irā Europys
Savīneibys, NATO, Saškiertūs Naceju Organizacejys (SNO), Pasauļa Tierdzeibys
Organizacejys (PTO) i cytu vydtautisku organizaceju dalineica.

Puolejis pošu pasauka, varama līta, izacēle nu slavu patautys poļanu (puoļu:
polanie) pasaukys, kura zeimoj "gailumu ļauds". Nazkod Puoleja beja zynoma ar
latiņu pasaukom Terra Poloniae ("Puolejis zeme") i Regnum Poloniae ("Puolejis
Kieneste"). Latgaliskai, taipoš kai cytuos daudzejuos pasauļa volūduos, Puolejis
pasauka izacēluse nu poļanu patautys ci puoļu pošu pasaukys. A lītavyskai i
persiskai pamatā cytys slavu patautys pasauka - Lechites (Lehici, puoļu:
lędzianie), partū itamuos volūduos Puolejis vaļsteiba irā Lenkija lītavyskai i
Lachistan persiskai.



https://ltg.wikipedia.org/wiki/Leld%C4%ABne

Leldīne – senejim latgaļu tautys svātkim damāruoti kristīšu svātki, kuri
simbolizej Jezus Krystus augšanceļšonūs nu myrūņu piec pīkaļšonys krystā, kai
aizraksteits Jaunajā Testamentā. Tys nūtics trešā dīnā piec Krystus mieršonys
(nuovis dīnu skaitūt kai pyrmū dīnu).

Leldīne navā atzeimojama svietejamuo gods dīna pa Gregora kaleņderam. Jūs data
damāruota pi žydu svātku, kurūs datu nūstota pa mienesnīka kaleņderam. Leldīni
svietej pyrmajā svātdīnē nu pyrmuos pylnats piec pavasara leidzalaika
(ekvinokcejis). Deļtuo gods nu goda Leldīnis data izaškir i byun nu pavasara
mieneša 22 da sulu mieneša 25 dīnai.

Reitu pravoslavu bazneicā, kuramā lītoj Juleja kaleņderi, Leldīnis data saīt nu
sulu mieneša 4 dīnys da lopu mieneša 8 dīnai. Tok izagoda i taidi godi, kod
katuoļu, pravoslavu i staroveru Leldīne saīt vīnā datā.

Nazcik tautys īrodumi irā izaglobuojušs nu poguonu pavasara atīšonys svātkim i
sasalejušs ar Jezus Krystus augšonceļšonuos svātkim, sataisūt myuslaiku latgaļu
Leldīnis svātku tradicejis. Senejūs laikūs pavasara atīšona (Leluo dīna)
sveiteita, kod dīnys i nakts garums vīnaids (pavasara ekvinokceja) i tys saīt
pavasara mieneša 20 ci 21 dīnā.



https://ltg.wikipedia.org/wiki/Igauneja

Igaunejis Republika (igauņu: Eesti Vabariik) — vaļsteiba Pūstumu Europā pi
Baļtejis jiurys. Vaļsteiba tur rūbežu ar Latveju dīnavydūs (343 km) i Krīveju
reitūs (338 km). Baļtejis jiura skoloj Igaunejis molys vokorūs, pūstumūs Suomu
leics, a dīnavydvokorūs – Reigys leics. Vaļsteibys 45 226 km² pluotā dzeivoj tik
1,31 milijoni dzeivuotuoju, ite vīns nu vysuzamuokūs bīzeibys ruodejumu Europā.
Igauneja irā demokratiska parlamentariska republika, padaleita pīcpadsmit
apleiciņūs. Golvysmīsts i leluokais mīsts — Talins.

Igauni vīna nu Baļtejis suomu tautu, kura etniskai radneiga suomu, līvu, votu i
cytom tautom. Viesturiskai i kulturiskai igauņu zeme sasīta ar Švedeju, Daneju,
Suomeju i Latveju. Igauņu volūda pīdar Suomugru volūdu saimei, jei leidzeiga
suomu volūdai i tuoleimai leidzeiga vengru volūdai, tok natur radneibys ar
latgaļu ci latvīšu volūdu. Igauņu, suomu, vengru i maltīšu volūdys vīneiguos
vaļsteibys volūdys Europys Savīneibā, kurys napīdar pi Indoeuropīšu volūdu
saimys.

Igaunejis pošu pasauka ‘’Eesti’’, varama līta, izacēle nu romīšu viesturnīka
Tacita dorba „Germania”, kurymā apraksteitys kai germaņu tautys, tai i reitu
patautys ar pasauku „aisti” (latiņu: ‘’Aesti’’). Tacits jūs aprakstejs kai cīši
barbaryskys patautys, runojūšys vysā izškireigā volūdā kai cytys itamā
apleicīnē. Taipoš skandinavu saguos Igauneja cieški apraksteita kai
‘’Eistland’’. Latiņvolūdeigajūs rakstīņūs igauņu zemis cieški pasauktys kai
‘’Estia’’ ci ‘’Hestia’’. Igauņu pošu tautys pasauka beja ‘’maarahvas’’ (zemis
tauta). Tik 19 godu symtā, kab styprynuotu sovu nacionalū ideņtitetu, igauņi
sovu tautu i zemi suoce saukt pa cytu volūdu paraugam ‘’Eesti’’. Latgaliskuo i
latvyskuo pasauka „Igauneja” izacāluse nu Henrika kronikā apraksteituos
Ugaunejis pasaukys, kura pa latvīšu lingvista Juoņa Eņdzelina guodim, bejuse
izrunojama kai ‘’Ügaunija ‘’

Igauneja jau 13 godu symta suokuos pīmynāta kai igauņu patautu apdzeivuota
teritoreja, sasadorūša nu 8 zemu. Piec pyrmūs krysta vaidu Baļtejā (13 godu
symta suokuos) Igaunejis zeme padaleita pa pusei – Dīnavydu Igauneju īslēdze
Livonejis Konfederacejā, a Pūstumu Igaunejā nu 1219 da 1346 īstateja Igaunejis
gercogisti kai Danejis vaļsteibys daļu, a piečuok puordeve vuocīšu Teutonu
ordynam. Jau par godu itei zeme atdūta Livonejis ordynam. Livonejis
Konfederacejā nalītova Igaunejis pasaukys. Jei atdzeivynuota 1583 godā, kod
pūstumu Igauneju puorjēme Švedeja i juos sadorā beja pa sevim voldoma Igaunejis
gercogiste (piečuok proviņceja). Dīnavydu Igauneja 1561 godā tyka Lītovys
Lelajai Kunigaitejai (LDK, nu 1569 goda Obeju Tautu Republikai). Piec Obeju
Tautu Republikys i Švedejis vaidu (1600-1629) dīnavydu Igauneja ītyka Švedejis
sadorā, tok nabeja sasīta ar Igaunejis proviņceju, a kūpā ar pūstumu Latveju
(Vydzeme i Reigys mīsts) īguoja Livonejis proviņcejā.

Nu 1645 goda, kod Švedeja puorjēme nu Danejis Sāremys solu, da Pūstumu vaidu
beigom (1721) vysa igauņu apdzeivuotuo teritoreja pīdarēja Švedejai (lelums
švedyskai runojūšu dzeivuotuoju beja repatriāti da Švedejis piec vuocīšu
okupacejis Ūtrūs pasauļa vaidu godūs). 1721 godā vysys piec Pūstumu vaidu švedu
vaļdeituos igauņu i latvīšu zemis tyka Krīvejis imperejai. Nazkodejuo švedu
Igaunejis proviņceja pasadareja par Igaunejis guberneju, a Livonejis proviņceja
– par Liflandejis guberneju.

Nu 2004 gods maja 1 dīnys Igauneja irā Europys Savīneibys i nu 2004 gods marta
29 dīnys NATO dalinīkvaļsteiba. Nu 2011 gods janvara mieneša oficialais
atsaskaitīņu leidzieklis Igaunejis Republikā irā eura.

Igaunejis rūbežs ar Latveju dīnavydūs irā 343 km, reitūs ar Krīveju 338 km. Nu
1920 da 1945 godam Igaunejis rūbežs ar Krīveju, pījimts pa 1920 goda Tarbatys
Mīra Dasarunu, beja aiz Narvys upis pūstumreitūs i aiz Petseru mīsta
dīnavydreitūs. Ituo teritoreja, aizjamūt 2,300 km² lelu pluotu, Stalins
nalykumeigai daškīre Krīvejai Ūtrūs pasauļa vaidu beiguos. Deļ tam rūbežs iz
vyds Igaunejis i Krīvejis navā nūstateits da myuslaikim.

Igauneja irā Baļtejis jiurys reitu molā taišni preteim Suomejai par Suomu jiurys
leici iz daaugūšuos Reitu Europys platformys iz vyds 57,3 ° i 59,5 ° pūstumu
paralelem i 21,5 ° i 28,1 ° reitu meridianim. Reļjefs zams, vydyskai tik 50 m
viers jiuru leidzīņa. Vaļsteibys pošu augstais kolns – Lelais Munamegs (Suur
Munamägi) dīnavydreitūs pasaceļ 318 m viers jiuru leidzīņa. Jiurmalis garums
dasnīdz 3,794 km – ite jiurai daudzi leiču i šauru. Taipoš Igauneja tur vaira
kai 1,500 solu (10% vaļsteibys pluota), tok dzeivoj tik kaiduos 9-10 soluos.
Leluokuos irā Sāremā i Hījumā solys, kurys kūpā ar cytom mozuokom solom sataisa
div apleicīņus.

Igaunejis klimats irā pūstumu dalis māranajuo zonā i puorīmys zonā iz vyds jiuru
i koņtinentaluo klimata. Igaunejā irā četri godslaiki, vysi gondreiž vīna
garuma. Vydyskuo temperatura sveirej nu 16.3 °C Baļtejis jiurys soluos da
18.1 °C zemisvidīnī juļa mienesī, goda pošuo syltuokajuo mienesī, i nu −3.5 °C
soluos da −7.6 °C zemisvidīnī pebraļa mienesī, pošuo soltuokajuo mienesī.
Vydyskuo goda temperatura Igaunejā irā 5.2 °C. Vydyskais krytuļu daudzums nu
1961 da 1990 godam beja nu 535 da 727 mm par godu. Snīga bīzums, kurs vysu
bīzuokais irā dīnavydreitu Igaunejā, parostai byun nu dekabra mieneša vyds da
vāleimom marta mieneša dīnom. Igaunejā irā vaira kai 1400 azaru, kuri pa lelumam
mozi. Leluokais azars Peipuss (Peipsi) - 3,555 km2 pluotā. Vaļsteibys teritorejā
i daudzi upu, tok vysys nalelys. Pošys garuokuos upis Vyhandu (162 km), Pernova
(144 km) i Pyltsama (135 km). Taipoš byun daudzi pūri i peisi.

Igaunejis Republika irā parlamentariska demokrateja, kuramā prezidentu ībolsoj
parlaments (ībolsuošona kas pīktū godu), Vaļdeibu taisa premjerministris, kuru
pazeimoj prezidents, i 14 ministri. Lykumlaideibys vaļdi tur parlaments
Riigikogu, kurs sadora nu 101 deputata. Parlamentu ībolsoj taisnā proporceigā
ībolsuošonā iz četrim godim. Tīsu vaļdis pošu augstuokais organs irā Riigikohus
ar 17 tīsnešim, kuru prīškinīku pazeimoj prezidents, a piečuok apstyprynoj
parlaments da myužu.

Igaunejis Republika padaleita 15 apleiciņūs (maakond). Itaids dalejums irā nu
1990 gods, kod Igauneja atjaunynova napavaļdeibu nu Sovetu Savīneibys. Apleicīni
seikuok padaleiti 33 mīstūs (linn) i 194 pogostūs (vald). 13 nu Igaunejis mīstim
natur izškireigu pošvolda tīseibu i sadora kaudu nu pogosta pluotim.

Igauneja irā jauna Europys i Pasauļa Tierdzeibys organizacejis dalinīkvaļsteiba,
lūbeigai puorguojuse pi paveiceigys tierga ekonomikys i tur styprys saitys ar
Vokoru Europu vaļsteibom. Pyrmuo nu Baļtejis vaļsteibom, kura īdzeivynoja euru
kai vaļsteibys valutu. Pa Krīvejis krizei 1998-1999 godā, taipoš kai cytu
Baļtejis vaļsteibu ekonomika, mudrai pīauga (vydyskai 5% par godu, 2004 godā –
6,2%). Inflaceja 2004 godā beja 3%.

Igaunejā 2009 godā dzeivova 1 340 415 dzeivuotuoju. Dzeivuotuoju bīzeiba 29
cylv./km². Gondreiž vīna trešdale nu vysu dzeivuotuoju dzeivoj golvysmīstā
Talinā. Cyti leluoki mīsti irā studentu mīsts i dīnavydu golvonais centrys
Tarbata, industrejis rūbežmīsts Narva i vosorys atpyutys centrys Pernova.
Vaļsteibā dreiži mazynojās dzeivuotuoju skaits deļ emigracejis, zama dzymstamuma
leidzīņa i lela mierstamuma. Vydyskais vaļsteibys dzeivuotuoja vacums irā 39,9
godu. Samārā ar pasauļa ruodejumim, vydyskais pasauļa dzeivuotuoja vacums irā
28,4 godu. Vydyskais dzeivis garums 72,82 godu. 2008 godā 69% vaļsteibys
dzeivuotuoju dzeivova mīstūs, cyti soluos.

Oficialuo Igaunejis Republikys volūda irā igauņu. Pa 200 goda datim, tei irā
dzymtuo volūda 83,4% Igaunejis dzeivuotuoju. Igauņu volūda pīdar Suomugru volūdu
saimei, jei irā radnesteiga suomu, līvu, votu, samu, vengru i cytom volūdom, tok
navā leidzeiga sovu sābru latgaļu, latvīšu, krīvu i švedu volūdom, kurys pīdar
indoeuropīšu volūdu saimei.

15,3 % Igaunejis dzeivuotuoju dzymtuo volūda irā krīvu. Taipoš jū zyna lelums
vacuoku godu igauņu, kas dzeivovuši sovetu okupacejis laikā. 2006 gods apklausys
dati līcynoj, ka krīvyskai runuot var 66% vaļsteibys dzeivuotuoju, kurim krīvu
volūda navā dzymtuo. Taipoš 46% runoj angliskai i 22% vuocyskai.

Igauneja irā vīna nu mozuok religiskajom vaļsteibom pasaulī. Pa 2000 gods datim
tik 32 % dzeivuotuoju īskaiteja sevi pi kaidys konkretys ticeibys:

Pa 2005 gods apklausys datim, 16% Igaunejis dzeivuotuoju „tic, ka ekzistej
Dīvs”, 49% „tic, ka irā kaids naviņ gors ci dvēseliska energeja” i 10% „natic ni
kaidam naviņ dīvam, ni goram ci dvēseliskai energejai”. Pa itim datim, Igaunejā
irā mozuokais Dīvam ticeigū cylvāku skaits Europys Savīneibā.

Sports irā zeimeiga Igaunejis kulturys dale. Pa napavaļdeibys paslūdynuošonai
1918 godā, Igauneja kai naceja pīsadaleja 1920 gods Vosorys Olimpiskajuos
kaituos, koč i Olimpiskuo komiteja tyka īstateita 1923 godā. Pyrmuos Zīmys
Olimpiskuos kaitys beja 1924 godā. Igaunejis atleti pīsadaleja Olimpiskajuos
kaituos da 1940 goda sovetu okupacejai. 1980 gods Vosorys Olimpiskuo kaitu
buruošonys regata nūtyka golvysmīstā Talinā. Atjaunynūt napavaļdeibu, Igauneja
pīsadalejuse vysuos Olimpiskajuos kaituos. Vysuvaira medaļnīku Igaunejai irā
vīglatletikā, ceiksteišonuos i leidzonumu sleižuošonā.



https://ltg.wikipedia.org/wiki/Daneja

Daneja (danīšu: Danmark) – vaļsteiba Pūstumu Europā. Kūpā ar Grenlandeju i
Fareru Salom veidoj Danejis Kienesti (danīšu: Kongeriget Danmark). Daneja irā iz
dīnavydim vysuvaira byunūša Skaņdinavejis vaļsteiba iz vyds Baļtejis i Pūstumu
jiurys. Vaļsteibys teritoreju veidoj Jutlandejis pussola i nazcik solu –
Zelandejis, Fina, Langelana, Bornholma i cytys mozys. Jutlandejis dīnavydūs
rūbežs ar Vuoceju (68 km). Kategata i Eresuna jiuru šauris škir Daneju nu
Švedejis, Skageraka jiuru šauris – nu Norvegejis. Pyrma Kīļa kanala izkasšonys,
vīneigais kuģu ceļš nu Baļtejis jiurys da Pūstumu jiurai beja varams pa itym
trejim kanalim, zynomim kai „Danīšu šauri”.

Myuslaikūs Daneja irā konstitucionala monarheja ar parlamentarisku demokratisku
vaļdeibu. Danejai irā vaļsteibys leidzīņa vaļdeiba i 98 vītejuos vaļdeibys
(pošvoldi). Koč i nu 1973 gods Daneja irā Europys Savīneibys dalineica, jei navā
dasaškieruse pi eurys zonys i vys vēļ vaļsteibys oficialuo valuta irā Danejis
krona. Daneja irā nazcik vydtautisku organizaceju dalineica nu pošys
īstateošonys dīnys – NATO i Vydtautiskuos ekonomiskuos kūpādareibys i raisteibys
organizacejā (VEKRO). Taipoš jei irā Europys Drūsuma i Kūpādareibys
organizacejis (EDKO) dalineica. Byuteigai atguoduot, ka Grenaldeja i Fareru
Solys, teritorejis ar lelu autonomeju, navā Europys Savīneibys dalineicys.



https://ltg.wikipedia.org/wiki/Vol%C5%ABda

Volūda (ari mēle voi runa) var zeimuot konkretai cylvāka vareigumu apjimt i
lītuot kompleksys komunikaciju sistemys voi ari konkretu itaidys kompleksys
komunikaceju sistemys gadīni. Volūdys zineiba sevkurā juos zeimeibā teik saukta
par lingvistiku aba volūdzineibu.

Apmāram 3000—6000 volūdu, kuruos cylvāki myuslaikūs runoj, irā vysuīvāruojamuokī
pīvadumi, tok dobyskuo volūda var byut baļsteita ari iz vizualu, a na tik
dzierdeibys stimulu kai, pīvadumam, zeimu volūdys i rokstu volūda. Kodus i cytus
muoksleigai radeitu komunikacejis sistemu veidus kai tūs, kas teik lītuoti
datoru programiešonā, ari var saukt par volūdom. Volūdā itamā zeimeibā irā zeimu
sistema informacejis kodiešonai i dekodiešonai.

Teik īskaiteits, ka cylvāka volūda irā fundamentalai izškireiga nu cytu
dzeivnīku škiru volūdu, i jai pīmeit daudz augstuoks komplicātums. Cylvāka
volūda irā cīši sapeita ar tū, ka jei irā baļsteita iz vērtiņa nūsacejumu, kas
saista simbolus ar jū zeimeibu, taidejaidai rodūt bezgaleigu varamū izasacīņu
skaitu nu aprūbežuotūs elementu skaita. Teik īskaiteits, ka volūda roduos, kod
agreimī hominidi pyrmūreiz suoka sasadorbuot, damāruojūt agruokys komunikaceju
sistemys, baļsteitys iz izsaceigu zeimu, tymā skaitā suzinis teorejis i kūpeigū
iņteņcionaliteta.



https://ltg.wikipedia.org/wiki/Pruottelefons

Pruottelefons aba pruotinīks (anglīšu: smartphone) — daudzifunkcionals mobilais
telefons ar datora soveibom.

Cytim vuordim, parostī mobilī telefoni vys cīšuok tyvynojās pruottelefonim
(saucamim i par "komunikatorim").

Nu ūtrys pusis, šudinejī miniaturī datoreiši - plaukstinīki (saucami taipoš
"PDA") zvaneišonys zinē nadaudzi izaškir nu pruottelefonu.

1992 - korporaceja IBM datoreibys tierdzeibys paruodē COMDEX Lasvegasā (Nevadys
pavaļstē, ASV) stateja prīškā pasaulī pyrmū pruottelefonu "Simon". Sūpluok
parostūs mobiluo telefona soveibu jis turēja kaleņderi, adresu gruomateņu,
stuņdinīku (kurs ruodeja vysa pasauļa laiku), skaitļuotivi, aizrakstini, e-postu
i kaitys. "Simon" naturēja eistynūs mīgteņu zvaneišonai, lītuotuojam vajadzeigū
funkceju vajadzēja izalaseit mīdzūt atsateikūšū vītu dadurekranā ar pierstu voi
strupuleiti.

1993 - amerikanīšu holdings "BellSouth" suoce pyrmuo pruottelefona "Simon"
serejeigu pīgatavi i puordūšonu.

1996 - korporaceja "Nokia" (pasaulī vysuleluokuo mobilūs telefonu pīgatavātuoja)
izlaide sovu pyrmū pruottelefonu "Nokia 9000", pasaukdama juo ""Nokia"
komunikatora" ("Nokia communicator").

2001 - "Nokia" izlaistais modeļs "Nokia 7650" beja pyrmais pruottelefons ar
pylnai valeimu operātuojsistemu.

Operātuojsistema irā zeimeiga pruottelefonu soveiba, kura jūs izškir nu parostūs
mobilūs telefonu i ļaun īstateit datorā daudzi papyldomu programu (parostai -
trešūs pušu programaturu), pīvadumam:



https://ltg.wikipedia.org/wiki/P%C4%ABterpi%C4%BCs

Pīterpiļs aba Pīterburga, aba Sanktpeterburga — mīsts pūstumvokoru Krīvejā,
Nevys upis greivā pi Baļtejis jiuru Suomu leiča, Leningrada apgabaļa centrys,
ūtrais pa lielumam Krīvejis mīsts (piec Moskovys).

Mīstam sova gaisūsta (Pulkova), jiuru ūsta (pi Suomu leiča) i upis ūstys (pi
Nevys greivys). Izraisteita mašinindustreja, malnuo i kruosojuo metalurgeja,
kimejis, vīgluo, puortykys i poligrafejis industreja. Nu 1955 g. mīstā dorbojās
metra. Pīterpiļs irā Krīvejis zineibu akademejis centrys, mīstā daudzi zineibys
īstotu, 43 augstškolys (jūs vydā – universitets, konservatoreja). Dorbojās 16
profesionalu teatru (zemeiguokī – operys i baleta, dramys), lelys bibliotekys
(Nacionaluo biblioteka, Zineibu Akademejis biblioteka), 43 muzeji (zeimeiguokī –
Ermitažs, antropologejis i etnografejis, zineibys i tiemiejumu). Pīterpilī nu
2008 gods dora Krīvejis konstitucionaluo tīsa.

Da XVIII gs. — niulejuos Pīterpiļs teritorejā Nevys greivā dzeivuoja suomugru
tautys (saukti par vepsim, čūdarim i ct.).

XVII i XVIII gs. meitovuos — Krīvejis cars Pīters I caur ceikstīnim itū
teritoreju atjēme nu Zvīdrejis.

1703 g. maja 27 d. — Pīters I itamā vītā suoce stateit jaunū Krīvejis
golvysmīstu i deve jam sova aizguodnīka Sv. Pītera vuordu.

1713 – 1728 g. i 1732 — 1918 g. – Pīterpiļs beja Krīvejis imperejis golvysmīsts
(piečuok itys statuss tyka Moskovai) i svareigs ūstys mīsts Krīvejis tierdzeibai
ar Vokorim.

1852 – 1862 g. — pastateits Pīterpiļs – Varšovys dzeļžaceļš, jis vadynuoja i
Pīterpiļs raisteibu vysumā, i latgalīšu apsadzeivuošonu Pīterpilī leluokā
skaitā.

1879 – 1917 g. — Pīterpiļs beja svareigs latgaļu nacionaluos kulturys centrys.
Ite suoce izīt pyrmuo latgalīšu periodika, vuicejuos i dorbuojuos spūdri
latgalīšu atmūdys dareituoji, beja īstateits ap 30 latgalīšu školu, nūtyka
šoluotuoju kursi, beja taiseiti latgalīšu bīdreibu saguojumi i kulturys
sariedīni.

1905 – 1907 g. — Pīterpilī nūtyka pyrmais nu treju lelūs vaļstiskūs apvārsumu –
1905 g. revoļuceja.

1917 g. — Pīterpilī nūtyka ūtrais i trešais lelais vaļstiskais apvārsums:
Februara revoļuceja, kuramā nu trona puordzyna caru, i Oktobra revoļuceja,
kuramā Krīvejis vaļdeišonu puorjēme lelinīki (komunisti).

1924 g. — pīcys dīnys piec Lenina nūmieršonys Petrograda puorsauce par
Leningradu.

1934 – 1938 g. — Stalina režima laikā Pīterpilī i juos apleicīnē nūtyka
"etniskuos teireišonys", kuramuos nu krīvu rūkys lelā skaitā cīte i senejī ituos
apleicīnis suomugriskuos ciļmis dzeivuotuoji, i nu jauna mīstā apsadzeivuojušī
mozumtautu pīstuovi, īskaitūt latgaļus.

1941 – 1945 g. — Ūtrūs Pasauļa vaidu laikā Pīterpili apmāram 900 dīnu ilgai beja
apguluse vuocīšu armeja, i mīsts dzeivuoja blokadys apstuokļūs, caur kū vaira
kai 600 000 pīterpilīšu nūmyra nu bods. Deļ kara laika varūneiguos iztvereibys
1945 godā Pīterpilei daškierts varūņmīsta vuords.

1991 g. juņa 12 d. — Pīterpiļs dzeivuotuoji referendumā nūbolsuoja, kab vītā
Leningrada mīstam byutu atdūta atpakaļ viesturiskuo pasauka Sanktpeterburga.

1879 g. — suoce dorbu Pīterpiļs katuoļu goreigais seminars, kurymā nu 1884 g.
vuiceja latgalīšu volūdu (seminārā studēja zeimeigi latgalīšu nacionaluos
atmūdys dareituoji: A. Platpīrs, J. Višnevskis, F. Trasuns, A. Kaņtinīks, S.
Tukišs, P. Smeļters, F. Laizāns, M. Dukaļskis, N. Rancāns, K. Skrynda, F. Kemps,
P. Tukišs i ct.).

1901 – 1906 g. — Pīterpilī dorbuojuos N. Rancāna kūpdzeive jaunīšim nu Latgolys.

1903 g. — Pīterpilī nūtyka pyrmuo latgalīšu pareizraksteibys sprīža, kuramā
atsasaceits nu nazcik puoliskūs grafikys elementu izlītuošonys.

1903 g. — Pīterpilī suoce izīt pyrmuo latgalīšu periodika („Zvaigzne" 1903 g.,
„Gaisma" 1905 – 1906 g., „Sākla" 1906 g., „Dryva" 1908 – 1918 g., „Jaunys Zinis"
1912 – 1914 g.).

1903 – 1913 g. — Pīterpilī dorbuojuos „Pīterburgys latvīšu muzykalyskuo
sabīdreiba" — latgalīšu bīdreiba ar koru, kūkļuotuoju ansambli, simfoniskū
orkestri, teatra pulceņu, koņcertim, dramatiskajim pastatejumim, tematiskajim
vokorim i biblioteku.

1906 g. — F. Trasuns tyka par Latgolys pīstuovi pyrmajā Krīvejis Vaļstiskajā
Dūmā.

1906 g. — Pīterpilī bruoli K. i O. Skryndys organizēja latgalīšu volūdys stuņdis
(pi Sv. Katris bazneicys).

1907 – 1909 g. — Pīterpilī dorbuojuos K. Skryndys vadeiti latgalīšu školuotuoju
sagataviešonys kursi.

1906 g. — Pīterpilī O. Skrynda un F. Obšteins izdeve pyrmū latgalīšu tautudzīšmu
apdarīņu lasejumu „Dzīšmu vuoceleite".

1908 g. — Pīterpilī izdūta pyrmuo pošu latgalīšu sagatavātuo latgalīšu volūdys
gramatika — O. Skryndys „Latvīšu volūdys gramatika" („Латышская грамматика
летгальскаго нарѣчiя").

1909 g. — F. Trasuns Pīterpilī izdeve pyrmū latgalīšu skaitomgruomotu —
hrestomateju sātai i školai „Školys Duorzs".

1915 – 1919 g. — Pīterpilī dorbuojuos „Latgalīšu paleidzeibys bīdreiba kara
uperem" (ādynuošona, naktsvītys, dareitovys, medicīniskais paleigs, školys
(vaira kai 30) i pedagogiskī kursi).



https://ltg.wikipedia.org/wiki/Pl%C4%ABksnis

Plīksnis (anglīšu: (geological) rock, subsurface rock, geological material,
latvīšu: iezis, lītaunīku: uoliena, krīvu: горная порода) - vīnmuka litosferys
daļa, sasadorūša nu vīna tuo poša voi nazcik tūs pošu mineralu (mineralu škiru).
Plīkšņus klasificej pa jūs izaceļšonai (genezei), mineraliskajam kimiskajam
sadoram i pa strukturai (sataisūšūs daleņu teksturai). Pa izaceļšonai plīkšņus
padola iz magmatiskajim plīkšnim, nūsādplīkšnim i metamorfiskajim plīkšnim. Ar
plīkšņu tiemiešonu aizajam geologejis atzaris petrologeja i petrografeja,
nūsādplīkšņu tiemej i litologeja.

Magmatiskī plīkšni atsarūn nu magmys sasadola iz divejom pamatkategorejom:
intruzivī plīkšni aba plutoniskī plīkšni, dzilīņplīkšni i efuzivī plīkšni aba
vulkaniskī plīkšni. Intruzivī plīkšni ceļās, kod magma izalej pa Zemis viersu,
atsaļ i kristalizejās. Efuzivī (vulkaniskī) plīkšni atsarūn tūlaik, kod magma
dasnādz Zemes viersu kai lava. Intruzivī plīkšni kristalizejās lānas, atsoldami
godu tyukstūšu i milijonu garumā, aiztuo vulkaniskī plīkšni atsaļ i sacītej par
nazcik dīnu ci nedeļu.

Nūsādplīkšni ceļās, izalikalejūt klastiskajom nūsādom, organiskajai lītnai voi
kimiskajom nūsādom (evaporitim). Piec izalikaliešonys dalenis sapluokšt i
cemeņtejās — ituo procesa sauc par diagenezi. Nūsādplīkšni pasataisa iz Zemis
viersa ci tyvai da jam.

Metamorfiskī plīkšni atsarūn tūreiz, kod sevkura plīkšņu atmeja (īskaitūt i
metamorfiskū plīksni, pasadarejušu jau agruok) teik izškireigūs temperaturys i
spīdīņa apstuokļūs. Itei temperatura i spīdīņs vysod augstuoki na pi Zemis
viersa, i jim vajaga byut gona augstim, kab puormeitu plīksnī asūšūs mineralus
par cyta tipa mineralim, a voi cytom tūs pošu mineralu formom.



https://ltg.wikipedia.org/wiki/Pyrmaviesture

Pyrmaviesture (anglīšu: prehistory, pre-history; krīvu: предыстория;
доисторическая эпоха; latvīšu aizvēsture) — tradiceigai itai sauc ciļviecis
viesturis pyrma roksta izguoduošonys. Pa cytam, šudiņ aktualuokam, redzīņam
pyrmaviesture irā ciļviecis viesture da agrokulturys atsarasšonai. Vēļ irā
redzīņs, pa kuram par pyrmaviesturi sauc ciļviecis viesturis da ļaudeibys lūmu
atsarasšonai.

Pyrmaviesturis terminu pyrmū reizi izlītuoja praņcīšu zininīki (praņciskai
pré-historique) XIX gs. suokuos, apraksteidami atradīņus Dīnavydpraņcejis oluos.
Ciļviecis pyrmaviesturis tiemej arheologeja, paleoantropologeja i jūs
sūpluokatzaris.

Tradiceigai pyrmaviesturi dola itaidūs danīšu zininīka K. J. Tomsena (C. J.
Thomsen) pasūleitūs laikavydūs:

XX godusymtā pyrmaviesturis termina zemeigums sasamazynuoja. Ciļviecis viesturis
styngra daleišona laikavydūs da roksta atsarašonai i piec juos suoce
naatsataisnuot, vairynojūtīs arheologejis datim ap boguotom kulturom,
dzeivuojušom da roksta izguoduošonys i pasaplotūt radejaktivajai datiešonai,
kura ļuove „viesturiskajim laikim“ pasastumt vys tuoļuok puorīsmē. Vīnulaik,
„globalizejūtīs“ pasauļa viesturei, dalejums pa roksta izguoduošonai šaļtim
davad da absurdiskim dalaidumim. Pīvadumam, itai dolūt, izītu, ka Egipts
viesturiskajūs laikūs īsūļuojs jau 3500 godā pr. m. e., a Jaungvineja – tik XIX
godusymtā.

Šudinejai kritikai pavaļdeiga i pa daļai savecejušuo Tomsena periodizaceja.
Saceisim, šumeru civilizaceja rokstu turēja vēļ pyrma bronzlaiku. Nu ūtrys
pusis, arheologiskī atradīni centralajā Anatolejā (Turcejā) ruoda, ka tīnis
agreimuo neolita kultura jau muocēja apdareit varu (8000 g. pr. m. e.).



https://ltg.wikipedia.org/wiki/Iudi%C5%86a_cyklys

Zemis iudiņa cyklys aba hidrologiskais cyklys (anglīšu: water cycle, hydrologic
cycle; krīvu: круговорот воды, гидрологический круговорот, влагооборот; latvīšu
ūdens cikls, hidroloģiskais cikls) — iudiņa nanūstuojūša cirkulaceja Zemis
hidrosferā saulis syltuma ītakā. Cytaiž pasokūt, ite vīns nu pošsvareigūs dobys
procesu, kura īmā iudiņs nu zemisviersa, reagādams iz Saulis syltumu, pasaceļ
gaisā suta formā i atsaļs grīžās da zemisviersa krytuļu formā.

Saulis syltuma ītakā iudiņs nu Zemis iudiņtveru, augzemis i vegetacejis pasaceļ
gaisā kai suts. Jis pasaceļ atmosferā, atsaļ i byudams vēļ škeistā stātē voi jau
lads formā, sataisa muokuļus. Kod iudiņa lasis voi lads kristaleni teik par leli
i gryuti, jī grīžās da Zemis kai krytuli. Daļa nu krytuļu iudiņa sasadzer
augzemē, auguoji juo pīsasyuc, a voi jis izafiļtrej da zamzemis iudiņu.
Palykušuo daļa īteik ryučūs, upēs i, vysa golā, okeanūs. Zemisviersa iudiņs
izgaroj i suoc cyklu nu jauna.



https://ltg.wikipedia.org/wiki/Ezs

Ezs, parostais ezs (latiņu: Erinaceus europaeus) - kustūņāduoju (Insectivora)
ailis dzeivinīks, pīdarūšs eziņu (Erinaceidae) saimei. Latgolā dzeivoj div ežu
škirys - boltys kryuts (reitu) ezs i bryunys kryuts (parostais) ezs. Boltys
kryuts ezs irā gona cieškys vysā Latgolā, a bryunys kryuts ezs cīši reši - tik
pošūs Latgolys pūstumūs. Bryunys kryuts ezs īraksteits Latvejis Sorkonuos
gruomotys 3 kategorejā i Baļtejis jiuru regiona Sorkonajā gruomotā. Dzeivinīki
aktivi pakrieslī i naktī. Vysāduoji, tok vysuvaira ād dzeivinīku barūkli - pelis
i cytus seikus grauziejus, vardivis, škierzlotus, vysaižys vabalis i kuopurus.

Ezs paplateits vysā Europā. Boltys kryuts ezs paplateits nu Centraluos Europys
vokorūs da Sibiram (Uralu dīnavydim) reitūs. Dīnavydūs jis dzeivoj da Turcejai,
Kaukazam, kazahejai, Izraeļam i Iranam. Pūstumūs jis dzeivoj da Latvejai i
Moskvys apgabaļam Krīvejā.

Bryunys kryuts ezs paplateits Latvejis pūstumūs, Igaunejā, Skaņdinavejis
dīnavydūs i tyvai jiurom, taipoš vysā Vokoru Europā nu Atlaņtejis okeana da
Čekejai i Puolejis, Austrejis vokorim.



https://ltg.wikipedia.org/wiki/Pal%C4%81kais_vylks

Palākais vylks (latiņu: Canis lupus; anglīšu: Gray Wolf; latvīšu: Pelēkais
vilks; lītaunīku: Pilkasis vilkas) aba vylks — irā leluokais suņu saimis
(Canidae) plieseigais zviers. Palākais vylks kai dzeivinīks zynoms nu pādejūs
ladslaiku, jis dzeivovs jau pyrma 300 000 godu, Latgolys teritorejā atsarads
tiuleņ piec ladslaiku.

Vītuos, kur dzeivoj vylki, jī irā golvonī pliesieji. Palākais vylks, koč i
dasamāruodams apleicis puormejom na tai vīgli kai kojots (Canis latrans),
dzeivoj kai mežūs, kolnūs i tundrā, tai tukšnešūs, stepēs i prerejuos, net
apdzeivu tyvumā.

Nazkod vylki dzeivova vysā Eurazejā i Pūstumu Amerikā, tok myuslaikūs jūs
dzeivojamuo teritoreja labviņ mazynuojusēs. Cylvākam vylks nikod nabeja meilams
sābris, kam kreit viersā lūpim, a kod nakod i cylvākim. Jis vysod bejs medeibys
dzeivinīks.

Vylki byun da 150 ceņtimetru garuma, placu augstums 0,6-0,95 metri i svors 30-65
kilogrami (rekords - 79 kilogrami). Augums apaug ar rupim palākim motim, tok
byun taipoš i malni, bolti, pavoskoni moti (pīdar nu vylku paškirys,
hibridizacejis). Auss nagarys, goli šauri. Golvyskauss masivs, zūbi stypri i gon
gari iļkni. Mežogumā vylki vysucieškuok dzeivoj 6-9 godus, a nabreivē vydyskai
16 godu (rekords - 20 godu).

Viesturiskai vylki pa teritorejai pasaplatejuši kuoni vysuos cylvāka
dzeivojamuos vītuos iz pūstumim nu ekvatora. Europā palākais vylks pa lelumam
byun tik Spanejā, Portugalejā, Italejā, Puolejā, Pūstumu i Reitu Europys
vaļsteibuos i Krīvejā. Latvejā itūšaļt dzeivoj 500 - 600 vylku. Latvejā i
Latgolā dzeivoj tik Eurazejis palākais vylks (Canis lupus lupus).

Azejā vylki dzeivoj vysā pūstumu daļā - nu Krīvejis da Kinejai. Pūstumu Amerikā
nu Aļaskys da Meksikai.



https://ltg.wikipedia.org/wiki/Siejamais_lyns

Siejamais lyns (Linum usitatissimum L.) liniņu (Linaceae) saimis lynu (Linum)
giņts auguojs. Vīngadeigs zuoluoju auguojs, 50-120 cm augstumā. Arheologiskajūs
izkasumūs dazynuots, ka siejamais lyns bejs vīna nu pošu pyrmū cylvāka
kuļtivietū solsaimisteibys kulturu. Lyns jau kuļtiviets vaira kai 5000 godu
pyrma Krystus pīdzimšonys Tyvajūs Reitūs, Egiptā i Kinejā.

Siejamūs lynus nu tū lītuošonys padola div tipūs – oleja lyni i škīznys lyni.
Škīznys lynu kuots 75-135 cm augstumā, tīvs, cilinddryskys, zarains tik
augstīnē. Sieklineicys dūbu sataisa mozuok kai oleja lyni, taipoš sāklys
mozuokys. Sakņu sistema mītsakne ar vuoji izraisteitom suonu saknem. Oleja lyni
eisuoki, rasnuoku i cīši zarainu kuotu jau nu zamoškys. Cīši daudzi zīdu. Oleja
lynu sakņu sistema zaraina. Lopys obadiveju tipu lynim puormeiš. Siedūšys,
laņcetiskys, ar leidzonu mali i trejom dzeislom. Lopa 2-3 cm gara, 0,4-3,0 cm
plota.

Lynu zīdi irā nu vysaižu zylu pakruosu da liļovu ci boltu. Cytuos vaļsteibuos
irā net dzaltonom krūņlopom. Zīdi vācakleņā ci skrajeniskā saliktā čačē.
Divkuortu zīdi ar pīcom krūņlopom, kauslopom, putekšņlopom i augļlopom. Zīd
vosorys i sīna mienesī . Skiadrā, syltā dīnā saplaukst agrai nu reita i ap
desmitim nu reita krūnlopys jau nūbierst. Vāsā i volgonā laikā zīd da dīnavydam.
Kod lynu zīdi prozīd, beidzuos i lynu kuota augšona garumā.

Sāklys ploskonys, ūlveida. Viersa speidona i leidzona. Kruosa parostai tymsai
bryuna, rešuok dzaltona ci cytuos pakruosuos. Sāklys 0,6-0,8 cm garuos ūlveioda
pūgaļuos. Pūgaļai irā pīci sieklineicys dūbi, sevkuru dūbu škārsīna padola div
daļuos, partū kod nakod soka, ka pūgaļai irā 10 sieklineicys dūbu. Sevkurā daļā
pa vīnai sāklai, sāklys gotovys labeibys i rudiņa mienesī. Lynu sāklys podtur
33-40% (kod nakod i 46-48%) oleja.

Lynu šķiznu padola garā i eisā škīznā. Garū šķīznu lītoj škīznu industrejā –
audaklu, fiļtru, viervu, maisu, apavis, dīgu, špaleru, oboru i buru pīgatavē.
Eisū šķīznu lītoj stateibmaterialu iņdustrejā – skaidu pluotu, guņsdrūšu durovu,
škīznys cymenta pluotu, sausys vapnys, šykaturkys, dūbū cegļu i cytu materialu
pīgatavē. Taipoš lynu škīznu lītoj kai jumta saguma i skonu izolacejis
materialu.

Lynu oleju lītoj i medicinā, i iedīņūs, i kruosu, laku, kitu pīgatavē. Taipoš
papeira i ceratys pīgatavē vajag lynu oleja. Olejs irā lels taukskuobu olūts.
Saimisteibā lynu oleju lītoj laka, kruosys i muoksleiguos uodys pīgatavē, taipoš
i apavis, papeira, linoleja i cytuos industrejuos . Linolejs irā vīns nu pošu
senejū lynu oleja lītuojuma pajiemīņu. Tū gatavej nu lyna oleja svečim, smolkai
samolta styra, kūknys i pigmenta maisejuma. Linoleju kai greidys sagumu
vysaižuos ustobuos lītoj jau vaira kai 100 godu.

Jau nu senejim laikim Latgolā ļauds aizajieme ar lynu audziešonu i taišni
Latgola beja golvonais lynu saimisteibys regions Latvejā . Myusu dīnuos lynu
saimisteiba cīši sasamazynuojuse. Tān vīneiguo vīta Latgolā i vysā Latvejā, kur
aizajim ar lynu selekceju, irā Latgolys solsaimisteibys zineibu centrys. Lynu
puordaris fabriki dora Kruoslovā, Ludzā, Preiļūs, Rēznī i Vilekī. Pošu lelī
lynuoji myuslaikūs aug Kruoslovys apleicīnī.



https://ltg.wikipedia.org/wiki/Malnuo_%C5%BEugure

Malnuo žugure (latiņu: Ciconia nigra; anglīšu: Black Stork; latvīšu: Melnais
stārķis; lītaunīku: Juodasis gandras) — žuguriņu (Ciconiidae) ailis putnys,
vīglai apmonoms pa malnajom spolvom. Augumā drupeit mozuoka kai Boltuo žugure.
Augums 52-58 ceņtimetru augsts, svors vydyskai 3 kilogrami. Golva, koklys,
pakakle, auguma viersejuo puse malna ar pazali sorkonu metalisku myrgumu.
Kryuteža, spolvys, zamaste i spuornu zamoška bolta. Gnēze, kuojis i ocu gradzyni
sorkoni. Maneigs i izsardzeigs putyns, izasorgoj nu cylvāku. Auguma sadors i
izavedīņs leidzeigs Boltajai žugurei.

Iz Latveju atskrīn martā, aprelī, nūskrīn da zīmuošonys vītom Afrikā seņtebrī.
Zemeiguokuo Latgolys žuguru zīmuošonys vīta - Etiopeja.

Bolss kluss, gnēzi klabynoj rešuok kai Boltuo žugure. Dzeivoj vacūs, tymsūs
mežūs i pūrūs, cylvākam gryuši daīmamuos vītuos. Perekli vyn lelu lopukūku
viersyunēs, rešuok nūlīktūs zorūs. Perekļu atostumam tam nu tuo vajagbyut na
tyvuok kai 6 kilometri. Malnuos žuguris cīši koņservativys i sovu perekli lītoj
daudzi godu. Latvejā vysuilguok zynomais pereklis lītuots kūna 57 godu.

Diej 3-5 boltai pazalis ūlys. Perej 30 dīnu. Žugurāns izīt nu perekļa par 65
dīnys, kod jau izavuicejs skrīt. Puori monogami, atskrīn kūpā i dzeivoj divejūs
daudzi godu. Mežogumā malnuos žugures myužs var viļktīs da poš 26 godu. Latvejā
kūpeigais malnūs žuguru daudzums 500 — 700 puoru .

Malnuo žugure Latvejā 2008 gods pavasarī izalaseita par goda putynu. Īīt
Latvejis seviški sorgojamūs škiru sarokstā i Latvejis Sorkonajā gruomotā.
Žuguris popuļacejai gražejās vacūs mežu izciersšona, vacūs kūku maituošonuos,
mikronūlīgtiņu tryukums i urbanizaceja. Nu 1991 gods malnuos žuguris skaitlis
Latvejā sasamazynuojs kūna div reizis.



https://ltg.wikipedia.org/wiki/Laikvuords

Laikvuords (anglīšu: verb; krīvu: глагол; latvīšu: darbības vārds; verbs) —
runysdaļa, kura izsoka darbeibu voi stāti kai laikā nūteikūšu procesu i atsoka
iz vaicuojumu kū dora?, kū dareja?, kū dareis?, taipoš iz vaicuojumu kas nūteik?

Pīvadumi: (leits) lej, (jis) brauc, dzīd; nagribēja, volkuojuos, bļuzneja,
raksteis, ruodeis, ass, beja guojs, asūte guojuse).

Vītā latvīšu vajadzeibys izsaceibys tradicionalajā latgaļu volūdā lītoj
konstrukcejis ar vajadzēt voi daīt, dasaīt, dasavest i laikvuordu nanūsaceibā
(latvīšu man jāēd, tev jāēd, viņam/viņai jāēd, mums jāēd, jums jāēd,
viņiem/viņām jāēd - latgaļu maņ vajag ēst, tev vajag ēst, jam/jai vajag ēst,
mums vajag ēst, jums vajag ēst, jim/jom vajag ēst; maņ daīt ēst, tev daīt ēst,
jam/jai daīt ēst, mums daīt ēst, jums daīt ēst, jim/jom daīt ēst).

Konstrukcejis ar daīt, dasaīt, dasavest lītoj tūlaik, kod vajadzeiba irā
mīdzama, aizstotoma. Pīvadumam: latvīšu man jāēd vairāk dārzeņu, tad būšu
veselāks - latgaļu maņ vajag ēst daudzuok duorzuoju, tūlaik byušu veseliškuoks,
bet: latvīšu es taču vecmāmiņu pazīstu, pie viņas atkal būs daudz jāēd - latgaļu
es tok vaceiti pazeistu, pi juos otkon daīs/dasaīs daudzi ēst.

Atlasynuotuos formys var darynuot nu 3 pamtformu - nanūsaceibys, 3 personys
vīnskaita niulejuo laika, 3 personys vīnskaita puorguojušuo laika. Pīvadumam,
skaiteit-skaita-skaiteja, stateit-stota-stateja. Latgalīšu volūda itamā zinē
leidzeiga lejislatvīšu i litaunīku volūdai - laikvuordu pamata formys vīgļuok
izavuiceit sevkuram laikvuordam pa sevim nakai izavuiceit gryutu lykumu, kurs
nūsoka, kaidys formys lītuot sevkuram laikvuordam. (Anglīšu i vuocīšu volūdā irā
saroksts ar nazcik symtu naregularūs laikvuordu, a latgalim naregulari irā
lelums laikvuordu).

Laikvuordi var byut atsagrīžami aba refleksivi. Taidu laikvuordu nanūsaceiba tur
golyuni "-tīs". Pīvadumam, "mozguotīs", "prīcuotīs". Atsagrīžamī laikvuordi
cieški izsoka darbeibu, kurys objekts irā i darbeibys subjekts (pīvadumam, jis
mozgojās, nasās) ci izsoka sovā vydā doromu darbeibu (jī stumduos).

Laikvuordūs ar prīdieklim dasalīk atsagrīžamuo daleņa "-sa-" voi (piec "iz-",
"aiz-") "-a-", pīvadumam, pasaraksteit, atsastuot, pasajimt, izavuiceit,
aizavērt. A ka prīdēkļa navā, tūlaik rokstoma atsagrīžamuo golyune: smītīs,
ceļtīs.



https://ltg.wikipedia.org/wiki/Petanks

Petanks (praņcīšu: pétanque) — Provansa praņcīšu nacionaluo sporta atmeja,
bumbuļu svaideišona.

Kaitys snāgs irā diveju komandu kaitaunīkim 15 reiz 4 m pluota laukumeņā pa
ailei voda metaliņus bumbuleišus raudzeit dastumt sovu bumbuleiti kai varams
tyvuok da kūciņa bumbuleiša — košoneta (praņcīšu cochonnet — cyuceņa). Pi tuo,
metaliņam bumbuleišam nabreiv aizgiut košoneta, tok sasaveicieja bumbuleiti jis
var izsist nu vītys, kab puorstumtu jū tuoļuok nu košoneta. Kaita tuoļuojās da
13 ocu.

Petankam leidzeigys kaitys beja jau Senejā Grekejā i Romā. Eladā parostai
izlītuoja opolus akmiņus i lumdynuojuos tuoļsvīsšonā, a romīši svaideja ar
dzeļzi apkoltus kūciņus bumbuleišus kurs taisnuok ītruopeis.

Piec Romys imperejis krisšonys itei kaita beja aizmiersta i atdzyma viņ
Vydslaikūs ar pasauku ([Test-Praņcīšu volūda|praņciskai]] bouleurs. Jei tyka
taida populara, ka XIV godusymtā beja nūlīgta, kab pavaļdini aizajimtu ar
nūdareiguokom sporta atmejom - fehtuošonu voi lūksaušonu.

Koč i bejuši nīlūgumi, kaita atguojuse da myusu dīnu. Vysaiduos formuos, ar
vysaodom pasaukom, jei ekzistej vysaiduos Vydsjiuru vaļsteibuos, taipoš
Lelbritanejā. Niulejā atmejā petanks atsaroda 1907 godā.



https://ltg.wikipedia.org/wiki/Vikipedeja%3aD%C5%ABmu_meits

P.S. :) atrodu augšejā lobajā styurī, kai dasaregistrēt - tagad pieteju itū lopu
tuoļuok...

Kai zynoms, žemaišim i vyrovīšim jau ir sovys vikipedejis - [1] i [2]. Prūtams,
varim i tuoļuok roksteit ite - inkubatorā, bet pošim sovs Vikipedejis muižys
vuords ari byutu loba līta ari kuplynuotu myusu skaiteituoju i roksteituoju
kūpu. Pa munam, byutu vajadzeigi kaidi 2-3 raksteituoji, kurim latgalīšu volūda
ir dzymtuo (kai vīgli saprast, es taids naasmu). Kod byus latgalīšu vikipedejis
ībolsuošona, tod vysi native speakers varēs pi sova bolsa dalikt literu N - ar
bolsuošonu na vysod īt vīgli - [3]. Stiernīts jau šmukus tekstus dalika i nazcik
agruokūs klaidu puorlobuoja. Nu taipoš vajadzeiga i infrastruktura - rakstīņs
par wiki-markiešonu jaunajim autorim, rakstīņs par pareizraksteibu. Kod byus
skaidri tī pamata vaicuojumi, tod ilguok gaideit, pa munam, navajag.
Kalvis.apsitis 18:03, 10 October 2006 (UTC)

Latgalīšu Vikipedejis projekts lūbeigai ībolsuots. [8] Paļdis vysim, kuri
bolsova! Vacajā vītā nikuo ap latgalīšu Vikipedeju navā - nasabeistit verūtīs iz
[9]. Dazynuošona/informaceja tān ir ite: [10].

Klausimas Zordsdavini i kitiems žemaičiams: Ar ilgai laukti už srities vardą
(DNS)? Ar bus reikalingas latgalų administratorius? Vaicuojums nu Zordsdavini i
cytu žemaišu: ci ilgai vajag gaideit muižys vuorda (DNS)? Ci byus vajadzeigs
latgalīšu administrators?

Prīš dā koront būtom gerā ėškart pasakītė kuokė kalba pradiuo būs. Ėš onglu
jauto verstė īr napatuogē, ta gal geriau nuruodītė latviu. Namespace liktās
vadėnas. Zordsdavini 14:07, 30 November 2006 (UTC)

Registrieju jaunu dasacejumu latgalīšu vikipedejai. (Pasėkeitė taisīklės ė vėsks
vielek nu pradiū) Zordsdavini 08:40, 12 February 2007 (UTC)

Prosu vysu (i eistyn tūs, kurim latgalīšu volūda dzymtuo i kurim nasagrib redzēt
ite daudzi taidu rakstīņu, ap kurim nazynuosim - treit iz reizis uorē ci
puorlobuot da pošu pamatu) pīsadaleitu stiļa pamatu (style guidelines)
raksteišonā. Ka autors nazkaidā situacejā navā drūss, vajag pasūleit jam
izsprīdumu. Tys varātu byut i kolektivs sasprīdums, i kaida autoritativa
rekomendaceja. Pa munam, lobuok, ka irā koč napiļneigs parāds, nakai piļneigs
haoss (Prudons to saceja: Anarheja ir parāds ci Хаос - мать порядка - Proudhon).
Ka rakstīnī ap pareizraksteibu irā klaidys voi duraceibys, tod lyudzu tū
puormeit. Kalvis.apsitis 19:39, 10 October 2006 (UTC)

Vikipedeja jau 6 godus ekzistej bez lelu gryutumu. I piec sovvaļnīku/vandaļu
dorbu (kod jī puormej rakstīņus i vītā roksta aptuomeibys) vysod bejs vīgli
atsagrīzt atpakaļ da pareizuo teksta. Tok drūss teik baileigs - varbyut
vajadzeigs pagluobis puorspīdums? Pīvadumam, robots, kurs puorstaigoj latgalīšu
vikipedejis rakstīņus ; i turīni izgloboj iz atsaceiga cylvāka lokaluo diska.
Robots varātu ari skaiteit bīžuokuos pareizraksteibys klaidys (pīvadumam, ka
kurs cieški lītoj tūs pošus napareizūs baļticizmus voi rusicizmus...). I
apsaver, voi nūruodis vēļ dora; voi napropulst (i voi nav puormeiti) lobi
teksti. Varbyut kam ir zynomi roboti, kuri varātu automatiski tū dareit, kab mes
napagaisynuotumem nikuo loba i vierteiga? 15.207.255.7 20:07, 10 October 2006
(UTC)

Ar īr pradiets ISO kuoda prašīms? Voi irā aizsuokts ISO koda dasacejums?
Zordsdavini 08:30, 13 October 2006 (UTC)

Rēk sokortė wiki logo. Kap latgalėškā: "Wikipedia/free enciklopedia"? Vajag
sataiseit wiki logo. Kai byus latgaliskai "Wikipedia/free enciklopedia"?
Zordsdavini 07:35, 17 October 2006 (UTC)

Итак, создаю эту тему, чтобы на первых парах узнать о количестве активистов
этого раздела. --Dark Eagle (runuot · devīņs) 12:58, 9 January 2011 (UTC)

Среди нас или наших знакомых / друзей есть специалисты по латгальскому языку?
Andrijko Z. 20:09, 9 January 2011 (UTC)

Старые раны о главном... Высказываем своё мнение (желательно с аргументами)
--Dark Eagle (runuot · devīņs) 19:05, 12 January 2011 (UTC)

If you already wrote something about it, please share a link. Thank you. --Amir
E. Aharoni 01:50, 11 February 2011 (UTC)

The domain ltg.wikipedia.org will be created soon. Until then we recommended to
continue working in the incubator. --Amir E. Aharoni 08:46, 13 February 2011
(UTC)

Pasūleišu sevi kai pirmū kaņdidatu =) arī Gleb Borisov vor kļūt par adminu...
--Dark Eagle (runuot · devīņs) 18:47, 15 February 2011 (UTC)

Viereibys! Varbyut gols golā sataisam sovu administraceju? Tān Vikipedeja
atdareita, var ībolsuot vysakū. --Roalds 11:30, 6 sulu mieness 2011 (EEST)

Vysim gribu pīvierst uzmaneibu ap NAMESPACES. Kaidi būs prīkšlikumi? --Dark
Eagle 18:13, 20 Marts / Pavasara mieness 2011 (UTC)

Vaicuojums ap sprīžām: kai pereizuok būs Vikipedejis sprīža ci Sprīža ap
Vikipedeju(?), tys saisteits ar vuordu pluotu atjaunynuošonu --Dark Eagle 12:20,
22 Pavasara mieness 2011 (EET)

Hello. To facilitate steward granting of bot access, I suggest implementing the
standard bot policy on this wiki. In particular, this policy allows stewards to
automatically flag known interlanguage linking bots (if this page says that is
acceptable), which form the vast majority of such requests. The policy also
enables global bots on this wiki (if this page says that is acceptable), which
are trusted bots that will be given bot access on every wiki that allows global
bots.

This policy makes bot access requesting much easier for local users, operators,
and stewards. To implement it we only need to create a redirect to this page
from Project:Bot policy, and add a line at the top noting that it is used here.
Please read the text at m:Bot policy before commenting. If you object, please
say so; I hope to implement in two weeks if there is no objection, since it is
particularly written to streamline bot requests on wikis with little or no
community interested in bot access requests. Manuelt15 22:13, 20 Marts /
Pavasara mieness 2011 (EET)

Vajadzātu taid puorvērst m:Bot policy latgaliskai, i sataiseit puslopu
Vikipedeja:Boti --Dark Eagle 12:16, 22 Pavasara mieness 2011 (EET)

Es nemāku izteikties latgaliešu valodā, bet vēlīni sveicieni visiem ar latgaļu
Vikipēdijas oficiālo izveidi! ;) Jau sen to vajadzēja izdarīt! --GreenZeb 00:39,
21 Marts / Pavasara mieness 2011 (EET)

Itymā lopā latgalīšu Vikipedejis navā - [18] (jai vajadzātu byut nazkur starp
bazneicslavu i karakalpaku volūdom). Nu suoku dūmuoju, ka tī rezultati ir nu
nazkaida keša i paīs nedele i byus. Nu ūtrys pusis, verūs, ka
http://s23.org/wikistats/wikipedias_html - Vikipedeju statistikys lopā latgalīšu
Vikipedejis verseja ir apzeimuota ar sorkonu (navā normaluos vērteibys
"1.16wmf4"). Varbyut nazkas navā vēļ izdareits? Kalvis 19:47, 23 Pavasara
mieness 2011 (EET)

Kai puorvast frazi "Current events" - Īmamie nūtikšonys? --Dark Eagle 14:54, 26
Pavasara mieness 2011 (EET)

Vasals, Latgalians, it's grate to see that you have now Vikipedeja in your own
language! My small gift to you is an article I wrote today to the Võro
vikipeediä about the Latgalian language:
http://fiu-vro.wikipedia.org/wiki/Latgali_kiil With best wishes, your northern
neighbour --Võrok 23:11, 30 Pavasara mieness 2011 (EEST) (from the Võro
vikipeediä).

Vasali, Vikiļauds! Kuo guodojit, kai cieški myusim vajag puormeit suoku puslopys
atvaigu i rakstīni? Žemaiši nazcik ilgai jau namej, izaver, ka tymā Vikipedejā
nivīns nadora. Tū ļauds vysod ītēmej. Tok vierteigu, pylnu rakstīņu myusim navā
daudzi, a atvaigu nu Vikitekys vīglai dabuot. Varbyut sataiseit sarokstu, kurymā
kaņdidej atvaigi i rakstīni iz prīšku? I vēļ - izguoduoju, ka atvaigu var jimt
tik tod, ka byus koč i 4 sacīni ap itū temu. Tai izaraisteisim. --Roalds 01:44,
11 sulu mieness 2011 (EEST)

Sastateju pīprasējumu metā ap bota statusa dašķieršanu DEagleBot. Lyudzams
paturēt itū ideju, kab namāsluot padaļu "Nasenejis puormejis". Paļdis --Dark
Eagle 18:13, 3 labeibys mieness 2011 (EEST)

Vasali! Parkū taida atjaunynuošona? Es saprūtu, ka myusu ite navā daudzi i moz
irā taidu, kas aktivai pīsadola, tok suoku puslopys dizains irā koč kas cīši
svareigs. Pyrma puormeju jau varātum sasprīst kūpā jaunu izavierīni, na tai?
Nui, maņ napateik jaunais. Naārtai rytynuot iz leju, kab apsavārtu vysu atvaigu.
A tān koč kaidu pusi redzu. Tys nabyutum logiskai, ka atdoru puslopu i radzu
vpylnu atvaigu i pylnu vierteigu rakstīni? Maņ kategorejis vysā naizaver tik
svareigys. Moš taisom cytu puslopys dizainu vysā nu jauna? --Roalds 15:27, 6
rudiņa mieness 2011 (EEST)

Thank you for consideration! --Hedwig in Washington 06:52, 13 rudiņa mieness
2011 (EEST)

Gribēju tikai minēt, ka gadījumā, ja meklējat avotu biogrāfijām, tad šo to var
atrast Latgolas Vordā, piemēram, te ministru prezidenta Alberinga biogrāfija. 70
gadi ir apkārt un autortiesības nav. Līdz ar to pie nelielas apdares var pārlikt
šeit, kas būtu vismaz sākumam okok variants :) --Zemgalietis 04:21, 8 leita
mieness 2011 (EEST)

Niule latgaļu Vikipedejā vajadzātu ībolsuot patstāveigu administraceju, kab itys
projekts vaira nabūtu atkareigs nu metys. --Dark Eagle 07:58, 12 leita mieness
2011 (EEST)

The Wikimedia Foundation has brought together a new team of developers who are
dedicated to language support. This team is to support all the languages and
consequently it is not realistic to expect that the team members can provide
proper support for your language. It is for this reason that we are looking for
volunteers who will make up a language support team.

As much of the activity will be concentrated on translatewiki.net, it will be a
plus when team members know how to localise at translatewiki.net. Thanks,
Gmeijssen 21:06, 22 jaunagods mieness 2012 (EET)

Hello Latgalian Wikipedians, congratulations, today it is now 1 year since the
ltg.wikipedia.org subdomain was created. From the Wikimedia Incubator & Language
Committee, we would like to get some feedback from newer wikis about their
situation.

Vāga sastateit sorokstu, kuru personeibu fotografejis salykt latgaļu kūpeiguo
atvaigā. Cytaiš File:Latgalians in 20th - 21st century.png irā kaut kaids
pīsasmīklis --Dark Eagle (talk) 21:48, 1 sulu mieness 2012 (EEST)

Labdien. Vai kāds man spētu palīdzēt pārtulkot vārdu lv:Morāvija uz latgaliešu
valodu? Vai tas ir Morāveja? Paldies, Magairlin (talk) 19:56, 2 zīmys mieness
2012 (EET)

С большим интересом слежу за выполняемой Вами, крайне важной работе. Предлагаю
свою помощь в реализации проекта латгальской Википедии. Только что издал с
коллегой книгу "Латгалия: в поисках иного бытия", в которой дается взгляд
русских на проблемы, которые стоят перед латгалами и Латгалией (
http://www.iarex.ru/news/31752.html). Книга не претендует на полноту, но впервые
на русском языке системно излагает проблематику. При написании книги
использовались и материалы, которые публиковались в созданнном Вами разделе
Википедии. Свой взгляд на проблематику навязывать не буду, сориентируюсь на
требования Википедии к подготовке материалов. На латгальском только читаю, но не
пишу. Готов популяризировать латгальский раздел Виипедии в латвийских и мировых
СМИ, имею опыт в такого рода работе. Могу написать статьи по экономической,
социальной, демографической тематике Латгалии и Латвии, в которых
профессионально разбираюсь. Готов привлечь к реализации проекта специалистов и
найти деньги на оплату их труда, перевод наработаных материалов на латгальский.
Имею опыт написания проектов в ЕС, получения средств и управления ими. Можем
совместно подготовить запрос на финансирование данного раздела Википедии. Могу
организовать международные конференции и семинары по латгальской тематике, найти
средства на их проведение. Рекомендации для включения в проект мне могут дать
латгальцы Янис Тутинс, Янис Урбанович, Виктор Авотиньш.

Welcome to the Ido Wikipedia. Ido was first known as reformed Esperanto and was
created in 1907 after seven years of deliberation by a committee of professors
and linguists. You may notice that Ido looks somewhat like Esperanto, but with a
number of differences including a complete lack of diacritical marks, the use of
the letter 'q', along with many of the words themselves. If you are studying Ido
and want to write for our Wikipedia, feel free! There are people here to correct
your Ido should you make a mistake. Just use the Taiss:Revizo tag whenever you
think your article could use some grammatical revision. The main site for the
Ido language is located here, Ido publications are located here, and the English
Wikipedia article on Ido is located here. A complete list of sites in Ido on the
internet is located here. Lastly, the main reasons for choosing Ido over the
more well-known Esperanto are summed up in this article.

The Catalan-speaking world... Want to find out more? From March 16 to April 15
we will organise the Catalan Culture Challenge, a Wikipedia editing contest in
which victory will go to those who start and improve the greatest number of
articles about 50 key figures of Catalan culture. You can take part by creating
or expanding articles on these people in your native language (or any other one
you speak). It would be lovely to have you on board. :-)

There is a current discussion on German Wikipedia on a decision of Asaf Bartov,
Head of WMF Grants and Global South Partnerships, Wikimedia Foundation, who
rejected a request for funding a proposal from wikipedians from eowiki one year
ago with the explanation the existence, cultivation, and growth of the Esperanto
Wikipedia does not advance our educational mission. No one needs free knowledge
in Esperanto. On meta there has also started a discussion about that decision.
--Holder (talk) 13:38, 5 lopu mieness 2014 (EEST)

Hello and sorry for writing in English. Can anyone help me translate a small
article (2 paragraphs) from English to your language and create the article in
your wiki? Please, fell free to answer in my talk page in your wiki anytime.
Thanks! Xaris333 (talk) 04:08, 13 labeibys mieness 2014 (EEST)

Greetings! The Individual Engagement Grants program is accepting proposals for
funding new experiments from September 1st to 30th. Your idea could improve
Wikimedia projects with a new tool or gadget, a better process to support
community-building on your wiki, research on an important issue, or something
else we haven't thought of yet. Whether you need $200 or $30,000 USD, Individual
Engagement Grants can cover your own project development time in addition to
hiring others to help you.

Hello, Dear wikipedians. I invite you to edit and improve this article and to
add information about your and other country.--Kaiyr (talk) 14:21, 31 leita
mieness 2014 (EET)

Приглашаю всех в вики-сабантуй который пройдет 24-26 апреля 2015 года в Уфе.
Регистрация тут. Срок подачи заявок: до 31 марта 2015 года включительно. --Kaiyr
(talk) 20:11, 2 zīmys mieness 2014 (EET)

(Sorry for the English - please translate this message!) MediaWiki message
delivery (talk) 22:01, 4 pavasara mieness 2015 (EET)

Hello, I made a proposal on Meta to change the rules for the steward
confirmations. Currently consensus to remove is required for a steward to lose
his status, however I think it's fairer to the community if every steward needed
the consensus to keep. As this is an issue that affects all WMF wikis, I'm
sending this notification to let people know & be able to participate. Best
regards, --MF-W 19:12, 10 sulu mieness 2015 (EEST)

This is a message from the 2015 Wikimedia Foundation Elections Committee.
Translations are available.

I am pleased to announce that nominations are now being accepted for the 2015
Wikimedia Foundation Elections. This year the Board and the FDC Staff are
looking for a diverse set of candidates from regions and projects that are
traditionally under-represented on the board and in the movement as well as
candidates with experience in technology, product or finance. To this end they
have published letters describing what they think is needed and, recognizing
that those who know the community the best are the community themselves, the
election committee is accepting nominations for community members you think
should run and will reach out to those nominated to provide them with
information about the job and the election process.

Board of Trustees The Board of Trustees is the decision-making body that is
ultimately responsible for the long term sustainability of the Foundation, so we
value wide input into its selection. There are three positions being filled.
More information about this role can be found at the board elections page.

Funds Dissemination Committee (FDC) The Funds Dissemination Committee (FDC)
makes recommendations about how to allocate Wikimedia movement funds to eligible
entities. There are five positions being filled. More information about this
role can be found at the FDC elections page.

Funds Dissemination Committee (FDC) Ombud The FDC Ombud receives complaints and
feedback about the FDC process, investigates complaints at the request of the
Board of Trustees, and summarizes the investigations and feedback for the Board
of Trustees on an annual basis. One position is being filled. More information
about this role can be found at the FDC Ombudsperson elections page.

The candidacy submission phase lasts from 00:00 UTC April 20 to 23:59 UTC May 5
for the Board and from 00:00 UTCApril 20 to 23:59 UTC April 30 for the FDC and
FDC Ombudsperson. This year, we are accepting both self-nominations and
nominations of others. More information on this election and the nomination
process can be found on the 2015 Wikimedia elections page on Meta-Wiki.

On behalf of the Elections Committee, -Gregory Varnum (User:Varnent)
Coordinator, 2015 Wikimedia Foundation Elections Committee

Posted by the MediaWiki message delivery on behalf of the 2015 Wikimedia
Foundation Elections Committee, 05:03, 21 April 2015 (UTC) • Translate • Get
help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Funds
Dissemination Committee (FDC) and FDC Ombudsperson. Questions and discussion
with the candidates for the Funds Dissemination Committee (FDC) and FDC
Ombudsperson will continue during the voting. Nominations for the Board of
Trustees will be accepted until 23:59 UTC May 5.

The Funds Dissemination Committee (FDC) makes recommendations about how to
allocate Wikimedia movement funds to eligible entities. There are five positions
on the committee being filled.

The FDC Ombudsperson receives complaints and feedback about the FDC process,
investigates complaints at the request of the Board of Trustees, and summarizes
the investigations and feedback for the Board of Trustees on an annual basis.
One position is being filled.

The voting phase lasts from 00:00 UTC May 3 to 23:59 UTC May 10. Click here to
vote. Questions and discussion with the candidates will continue during that
time. Click here to ask the FDC candidates a question. Click here to ask the FDC
Ombudsperson candidates a question. More information on the candidates and the
elections can be found on the 2015 FDC election page, the 2015 FDC Ombudsperson
election page, and the 2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 03:45, 4 May 2015 (UTC) • Translate •
Get help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Wikimedia
Foundation Board of Trustees. Questions and discussion with the candidates for
the Board will continue during the voting.

The Wikimedia Foundation Board of Trustees is the ultimate governing authority
of the Wikimedia Foundation, a 501(c)(3) non-profit organization registered in
the United States. The Wikimedia Foundation manages many diverse projects such
as Wikipedia and Commons.

The voting phase lasts from 00:00 UTC May 17 to 23:59 UTC May 31. Click here to
vote. More information on the candidates and the elections can be found on the
2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 17:20, 17 May 2015 (UTC) • Translate •
Get help

Инструмент Content Translation был включен как бета-функция в Википедии на вашем
языке. Чтобы переводить, включите бета-функцию и пройдите на страницу вашего
вклада или прямо на страницу перевода, выберите язык, с которого вы переводите,
и напишите название статьи, которую вы хотите перевести. Если такая статья уже
есть на вашем языке, будет показано предупреждение. Когда вы закончите писать
перевод, вы можете опубликовать её как полноценную страницу в Википедии. Если
страница с таким же названием будет создана пока вы переводите, вам будет
предложено сохранить ваш перевод как черновик в вашем пространстве пользователя.
Количество созданных статей показано на странице статистики.

Это первая проба этого инструмента на вашем языке, и возможно, что вы обнаружите
неисправности, о которых мы ещё не знаем. Мы будем отслеживать как инструмент
используется здесь, но мы просим вас сообщать нам о найденных вами
неисправностях на странице обсуждения, или через Фабрикатор. Вы можете найти
дополнительную информацию на странице описания проекта.

Hello, Content Translation has now been enabled as an opt-in beta feature on
this Wikipedia. To start translating, enable the beta feature and go to
Special:ContentTranslation or to your contributions page and create a new
translation by selecting the source language, the article name and target
language. If the article already exists then a warning will be displayed. After
you translate the article, you can publish it directly as a new page on the
Wikipedia. In case the article gets created by another user while you were
translating, you will see an option to save the newly published translation
under your user namespace. The number of published pages can be seen on the
Content Translation stats page.

Since, this is the first time we have installed the tool on this Wikipedia,
there are chances that there may be some problems or service disruptions which
we are not yet aware of. We will be monitoring the usage to check for any
failures or issues, but please do let us know on the Content Translation talk
page or through Phabricator if you spot any problems that prevent you from using
the tool. For more information, please read about how to use the tool. You can
also view a short screencast on how to use Content Translation. My apologies for
writing this announcement only in English and Russian. Please feel free to
translate this message for wider distribution. Thank you.--Runab WMF (diskusija)
19:20, 18 lopu mieness 2015 (EEST)

I want to help out. Any admins that can translate pages from English to
Latgalian? IllogicMink (diskusija) 05:24, 23 vosorys mieness 2015 (EEST)

My apologies for posting this message in English. Please help translate it if
you can.

The Wikimedia Foundation would like your feedback about how we can reimagine
Wikimedia Foundation grants, to better support people and ideas in your
Wikimedia project. Ways to participate:

(Opt-out Instructions) This message was sent by I JethroBT (WMF) through
MediaWiki message delivery. 03:56, 19 labeibys mieness 2015 (EEST)

My apologies for posting this message in English. Please help translate it if
you can.

The Wikimedia Foundation would like your feedback about how we can reimagine
Wikimedia Foundation grants, to better support people and ideas in your
Wikimedia project. Ways to participate:

(Opt-out Instructions) This message was sent by Taiss:User through MediaWiki
message delivery. 04:03, 19 labeibys mieness 2015 (EEST)

Please help translate the statements on Meta Wiki. You can read more on the
Wikimedia blog.

My apologies for posting this message in English. Please help translate it if
you can.

Greetings! The Individual Engagement Grants program is accepting proposals until
September 29th to fund new tools, community-building processes, and other
experimental ideas that enhance the work of Wikimedia volunteers. Whether you
need a small or large amount of funds (up to $30,000 USD), Individual Engagement
Grants can support you and your team’s project development time in addition to
project expenses such as materials, travel, and rental space.

I JethroBT (WMF), Community Resources, Wikimedia Foundation. 2015. gada 4.
rudiņa mieness, plkst. 23.52 (EEST)

(Opt-out Instructions) This message was sent by I JethroBT (WMF) (talk) through
MediaWiki message delivery.

There is still one week left to submit Individual Engagement Grant (IEG)
proposals before the September 29th deadline. If you have ideas for new tools,
community-building processes, and other experimental projects that enhance the
work of Wikimedia volunteers, start your proposal today! Please encourage others
who have great ideas to apply as well. Support is available if you want help
turning your idea into a grant request.

I JethroBT (WMF), Community Resources 2015. gada 23. rudiņa mieness, plkst.
00.01 (EEST)

Last month, we asked for community feedback on a proposal to change the
structure of WMF grant programs. Thanks to the 200+ people who participated! A
report on what we learned and changed based on this consultation is now
available.

Come read about the findings and next steps as WMF’s Community Resources team
begins to implement changes based on your feedback. Your questions and comments
are welcome on the outcomes discussion page.

With thanks, I JethroBT (WMF) 2015. gada 28. rudiņa mieness, plkst. 19.57 (EEST)

The Community Advocacy team the Wikimedia Foundation has opened a consultation
on the topic of harassment on Meta. The consultation period is intended to run
for one month from today, November 16, and end on December 17. Please share your
thoughts there on harassment-related issues facing our communities and potential
solutions. (Note: this consultation is not intended to evaluate specific cases
of harassment, but rather to discuss the problem of harassment itself.)

This is a message regarding the proposed 2015 Free Bassel banner. Translations
are available.

This is to inform all Wikimedia contributors that a straw poll seeking your
involvement has just been started on Meta-Wiki.

As some of your might be aware, a small group of Wikimedia volunteers have
proposed a banner campaign informing Wikipedia readers about the urgent
situation of our fellow Wikipedian, open source software developer and Creative
Commons activist, Bassel Khartabil. An exemplary banner and an explanatory page
have now been prepared, and translated into about half a dozen languages by
volunteer translators.

We are seeking your involvement to decide if the global Wikimedia community
approves starting a banner campaign asking Wikipedia readers to call on the
Syrian government to release Bassel from prison. We understand that a campaign
like this would be unprecedented in Wikipedia's history, which is why we're
seeking the widest possible consensus among the community.

Given Bassel's urgent situation and the resulting tight schedule, we ask
everyone to get involved with the poll and the discussion to the widest possible
extent, and to promote it among your communities as soon as possible.

(Apologies for writing in English; please kindly translate this message into
your own language.)

Posted by the MediaWiki message delivery 21:47, 25 November 2015 (UTC) •
Translate • Get help

MediaWiki message delivery (diskusija) 2015. gada 1. zīmys mieness, plkst. 16.39
(EET)

Patrick Earley (WMF) via MediaWiki message delivery (diskusija) 2016. gada 5.
jaunagods mieness, plkst. 03.49 (EET)

Your input is welcome (and greatly desired) at the Meta discussion, 2016
Strategy/Community consultation.

Apologies for English, where this is posted on a non-English project. We thought
it was more important to get the consultation translated as much as possible,
and good headway has been made there in some languages. There is still much to
do, however! We created m:2016 Strategy/Translations to try to help coordinate
what needs translation and what progress is being made. :)

I hope you'll join us! Maggie Dennis via MediaWiki message delivery (diskusija)
2016. gada 18. jaunagods mieness, plkst. 21.06 (EET)

Latgalian is missing from this page:
https://meta.wikimedia.org/wiki/There_is_also_a_Wikipedia_in_your_language More
than 100 languages are now listed. Thank you, Varlaam (diskusija) 2016. gada 3.
svacainis mieness, plkst. 17.53 (EET)

Greetings! The Individual Engagement Grants (IEG) program is accepting proposals
until April 12th to fund new tools, research, outreach efforts, and other
experiments that enhance the work of Wikimedia volunteers. Whether you need a
small or large amount of funds (up to $30,000 USD), IEGs can support you and
your team’s project development time in addition to project expenses such as
materials, travel, and rental space.

With thanks, I JethroBT (WMF) 2016. gada 31. pavasara mieness, plkst. 20.48
(EEST)

Hello, after six weeks of community discussion about Wikipedia to the Moon,
there are now 10 different proposals for content for the mission. Starting
today, you can vote for them on Meta-Wiki, and decide what we will work on: a
Wikipedia canon, different lists, the Moon in 300 languages, an astronomy
editathon, featured articles, articles about technology, endangered things, or
DNA-related topics. You can even vote against community involvement. Voting is
open until 24 June. Sorry that this message is again in English only, but we are
using village pumps to reach as many communities as possible, so that everyone
knows they can vote. Best, Moon team at Wikimedia Deutschland 2016. gada 10.
vosorys mieness, plkst. 18.31 (EEST)

Greetings! The Project Grants program is currently accepting proposals for
funding. There is just over a week left to submit before the October 11
deadline. If you have ideas for software, offline outreach, research, online
community organizing, or other projects that enhance the work of Wikimedia
volunteers, start your proposal today! Please encourage others who have great
ideas to apply as well. Support is available if you want help turning your idea
into a grant request.

Hello! I'm writing from the Wikimedia Foundation to invite you to give your
feedback on a proposed move from CC BY-SA 3.0 to a CC BY-SA 4.0 license across
all Wikimedia projects. The consultation will run from October 5 to November 8,
and we hope to receive a wide range of viewpoints and opinions. Please, if you
are interested, take part in the discussion on Meta-Wiki.

Apologies that this message is only in English. This message can be read and
translated in more languages here. Joe Sutherland (talk) 2016. gada 6. leita
mieness, plkst. 04.35 (EEST)

I apologise that this message is in English.
⧼Centralnotice-shared-help-translate⧽

Select strong passwords – eight or more characters long, and containing letters,
numbers, and punctuation. Joe Sutherland (sprīža) / MediaWiki message delivery
(diskusija) 2016. gada 14. solnys mieness, plkst. 01.59 (EET)

Please accept my apologies - that first line should read "Help with
translations!". Joe Sutherland (WMF) (talk) / MediaWiki message delivery
(diskusija) 2016. gada 14. solnys mieness, plkst. 02.11 (EET)

James Forrester (Product Manager, Editing department, Wikimedia Foundation)
--2016. gada 14. zīmys mieness, plkst. 21.31 (EET)

Last year your community missed to participate at CEE Spring in Latgalian and we
invite you to participate in this year’s contest! Local organisers, please
subscribe to the mailing list at
https://lists.wikimedia.bg/mailman/listinfo/ceespring-localorganisers, add your
community at the Meta page with the participants and discuss this year’s edition
of the contest on its talk page (Talk:Wikimedia CEE Spring 2017/Participants).
There you will also find information on some of the things expected from the
local organisers. We are looking forward to reading from you soon!

On behalf of the international organisers, -- Алиса Селезньова (diskusija) 2017.
gada 17. jaunagods mieness, plkst. 16.38 (EET)



https://ltg.wikipedia.org/wiki/Kr%C4%ABvejis_Nacionaluo_biblioteka

Krīvejis Nacionaluo biblioteka (krīvyskai Росси́йская национа́льная библиоте́ка)
— vīna nu vysuleluokūs biblioteku pasaulī, vīna nu pyrmūs valeimūs bibliotēku
Reitu Europā. Īstateita 1795 godā. Fondūs globoj vaira kai 35 milijonus vīneibu,
godā apkolpoj vaira kai 1 milijonu skaiteituoju. Izalikaliejuse nazcik nomūs
Pīterpilī.

1795 g. — pa carīnis Katris II pīsacejumam sasprīsts Pīterpilī īriedeit
Imperatoriskū valeimū biblioteku (krīvyskai Импера́торская публи́чная
библиотека). Par bibliotekys pamatu tyka Varšovā krīvu pazogtī Zalusku
bibliotekys 420 000 siejumu lelī fondi. Jūs sagruobe generala A. Suvorova vodomī
Krīvejis karapulki, 1794 godā apguluši Varšovu i apmīguši Tadeuša Koscjuškys
vadeitū puoļu buntu.

1795 – 1814 g. pastateits bibliotekys kuorms pa arhitekta J. Sokolova projektam.
Jis beja guoduots na viņ kai gruomotu laiceišonys vīta, a i kai plotai ļaudeibai
daīmams tautys vuiceibys centrys. Beja plans pīlaseit vysys gruomotys, izdūtuos
Krīvejā, izdūtuos uorzemē krīvu volūdā, taipoš gruomotys uorzemis volūduos ap
Krīveju. Katre II personeigai saksteja bibliotekys stateibu i pīsadaleja
gruomotu laseišonā bibliotekys fondam.

1814 g. — Imperatoriskuo valeimuo biblioteka svieteigai atdareita vysim
iņteresentim.

1917 g. — puorsaukta par Krīvejis Valeimū bibliotēku (krīvyskai Российская
публичная библиотека).

1925 g. — puorsaukta par Vaļstiskū valeimū biblioteku (krīvyskai Государственная
публичная библиотека).

1941 – 1945 g. — pošuos gryutuokajuos blokadys dīnuos biblioteka nanūstuoja
dareit. Caur gryutu prācu i stypru aizalikšonu, daguļa i elektrejis tryukuma
apstuokļūs bibliotekys dareituoji izglobuoja bibliotekys unikalūs fondus.

1992 g. — puorsaukta par Krīvejis Nacionalū biblioteku (krīvyskai Росси́йская
национа́льная библиоте́ка)

Krīvejis nacionaluos bibliotekys fondi — vīni nu pošu leluokūs pasaulī. Jī apjam
vaira kai 35 mln. globuošonys vīneibu (2010): ap 15 mln. gruomotu, 13 mln.
žurnalu, 0,6 mln. gazetu gods komplektu i ct.

Vīna nu pošu vierteiguokūs kolekceju Krīvejis Nacionaluos bibliotekys fondūs –
XVIII gs. prancuzu apgaisminīka, rakstinīka, viesturnīka i filosofa F. M. A.
Voļtera biblioteka. Jamā 6814 siejumu gruomotu ar Voļtera padareitom aizziemem i
darakstejumim, taipoš juo dorbu rūkroksti i malnroksti. Itū bibliotēku 1778 godā
Katre II nūpierka nu Voļtera plemineicys i puormaņtineicys. 1779 godā ar
specialu lellaivu jū atvede iz Pīterpili i nu reizis pastateja Ermitažā. Cara
Nikolaja I laikā daīšona Voļtera bibliotekai beja aizdareita, a 1861 godā pa
cara Aleksandra II riedejumam Voļtera biblioteka puorcalta iz Imperatoriskū
valeimū biblioteku.

Krīvejis Nacionaluos bibliotekys fondūs globojās vaira kai 100 izškireigu
pasauku izdavumu latgaļu volūdā, kuri sagatavāti i nūdrukavuoti Krīvejis
teritorejā (vuiceibys gruomotys školom, daiļliteratura, religiskuo literatura,
žurnali, laikroksti, vīnreizeiguos gazetys i ct.). Taipoš bibliotekys fondūs irā
Viļnē, Reigā i cytur XVIII i XIX godusymtūs izdūtuos latgaļu gruomotys.

Daļa nu Krīvejis latgaļu izdavumu izguoja pošā Pīterpilī – laikā, kod itymā
mīstā formējuos i aizzīdēja latgaļu nacionaluo kusteiba (nu 1849 da 1917 godam
Pīterpilī izguoja apmāram 120 izdavumu latgaļu volūdā , jūs sagatavēja I. Asāns,
D. Bončkovskis, Ceļaveirs, M. Jackevičs, F. Kemps, P. Laizāns, A. Laurinoviča,
Naaizmierstule, A. Novickis, M. Olūteņš, N. Rancāns, V. Rubuļs, M. Silenbahs, B.
Skrynda, K. Skrynda, O. Skrynda, F. Trasuns, P. Tukišs, S. Zīmeļs (O.Laizāns) i
ct.).

Cyta daļa Krīvejis latgaļu izdavumu nūdrukavuota cytūs mīstūs – Pliskovā aba
Opskovā, Moskovā i Novosibirskā – 20 godu laikā, cikom sovetu Krīvejā beja
labtik vieleigi apstuokli mozumtautu kulturai raisteitīs (nu 1917 da 1937 godam
Krīvejā izguoja apmāram 100 izdavumu latgaļu volūdā, jūs sagatavēja J. Bite, A.
Čangalīts, V. Daškeviča, A. Eisuļs, M. Eņdzeņa, S. Jerumāne, J. Kolps, S.
Kovaleņčiks, I. Kūkuojs, P. Līpeņš, D. Logins, J. Meikšāns, K. Mežuļs, A.
Mežule, J. Opyncāns, J. Silinīks, I. Vucāns, A. Zarkevičs, V. Zeimaļs, J. Zvīdra
i ct.). Sūpluok daudzejūs gruomotu latgali Krīvejā da 1937 godam izdeve i sovu
periodiku – laikrokstu „Taisneiba” (Novosibirskā) i žurnalu „Ceinis Karūgs”
(Moskovā).

Gruomotu i presis izdūšonu latgaļu volūdā Krīvejā puotrauce Stalina režima 1937
– 1938 g. represejis, kurys beja seviški osai pagrīztys pret mozumtautu
iņteligeņceju i vadynuoja mozumtautu (tymā vydā latgaļu) mudruoku
puorkrīvuošonu.



https://ltg.wikipedia.org/wiki/Antons_Rupainis

Ontons Rupaiņs (Antons Rupainis) — „dzims 1906. godā 13. septembrī Bieržgalis
pogostā, Pūrišķu cīmā. Mirs 1976. goda 20. aprelī Lakrosā, Viskonsinā, ASV,
1976. godā urna ar palnim puorapbedeita Miķeļa kopūs Reigā, 1991. godā
puorabedeits Bieržgalis kopūs.”

Teatris maņ īpatikās jau nu pusaudža godim. Kod suoku uzastuotīs pamatskūlys
sareikuojumūs, bet vysā nūpītneibā suoku tam pīsavērstīs skūluotuoju institutā,
kur beja īvasta obligatuo teatra muokslys studeja kai muoceibu prīkšmets. Pirmūs
divus godus muocejūs pi vacuos patosa skūlys aktīra V. Segleņa, kurš tanī laikā
beja ari Latgalys Teatra režisors Rēzeknē. (..) Bez šytom studejom as tiku ari
muocejīs teatra kursūs Reigā gon pi Zaltmota, kurš koriģēje munu dikceju; gon pi
E. Feldmaņa, kurš iz Latgalys Teatra direktora liugumu gatavuoja mani režisora
amatam Latgalys Teatrī. Šitajā pošā nūliukā as apmeklieju ari slavenū
muokslinīku Čehova i Gromova reikuotū teatra seminaru Reigā Latvejys
konservatorejā, kur muocejūs cīneit Staņislavska skūlu Moskovā, ar dziļu
nūpītneibu analizēt dramatiskūs dorbus i ījustīs lūmuos. (..)

Skūla, Latgalys Teatris, draudzys kūrs, Latgalys skūluotuoju centrālbīdreiba,
kūrs i teatris Bārzgalē i cytūs pogostūs, dzīduošonys skūluotuojs Varakļuonu
ģimnazejā laikrokstu „Latgales Vārds”, „Zīdūnis” i „Sauleite” redakcejys – tī
beja muna dorba golvonī pīturys punkti. I kod kluot nuoce Katūļu Jaunatnys
bīdreiba, kas ar puori simtu nūdaļom i 10 000 bīdrym beja plašuokuo organizāceja
Latgalē, as izsieju spākus iz vysom pusem. (..) As uzņiemūs vadeit Reigys Katūļu
bīdreibys kūri. (..)

Lai īgiutu liluoku popularitati tautā, as mudinuoju Katūļu Jaunatnys
organizāceju reikuot Dzīšmu svātkus Agliunē. (..) 15. augustā Agliunē beja
svātki. Iz estrādys stuovēje 2000 dzīduotuoju – lauku jaunatne ar suleigom
balsim. (..)

Nu 1927. goda O. Rupaiņs regulari publicēja dzejūļus, tāluojumus, skicis
latgalīšu periodiskajūs izdavumūs. Pyrmuo publikaceja – roksts „Kai apspīž
Latgolas skolas” laikrokstā „Latgolas Vōrds” (1922, Nr. 40). Pyrmī īspīstī
dzejūli – „Mōkūneits” i „Piec godim” – žurnalā "Zīdūnis" (1927, Nr. 1). O.
Rupaiņs raksteja cīši daudz gon latgalīšu, gon puornūvoda literārajā volūdā.
Sadzeivis luga „Laikmetu maiņā” („Zīdūnis”, 1930, 2-8) i komedejis „Dzymtuo
zeme” (1936) i „Jaunuo audze” (1939) ir muokslinīciski samārā naizstruodotys,
Latgolā cīš popularys i vairuokkuort īstudātys. Vairuokys 30. godūs Reigā i
Latgolā izruodeituos lugys („Teātris bez teātra”, „Lels cylvāks un sovs pat
latgalīts” u.c.) nav sasaglobuojušuos. 1937. žurnalā „Atpūta” publicāts
nūzeimeigs O. Rupaiņa dorbs, plašs viesturiskais romans par viduslaikim Latgolā,
par dominikaņu klūstera dybynuošonu Aglyunā „Baltie tēvi” (1 - 2, 1963 – 64).
Ūtruo pasauļa kara godūs pazuduši vairuoki humoristiski dorbi.

Leluokajā daļā O. Rupaiņa dorbu ir viesturiska tematika. Drukys aizlīguma laiks
Latgolā attāluots juo lugā par Pīteri Miglinīku „Kod pyrmī gaili dzīdōja”
(1946). Vāluok itys materials izmontuots viesturiskuo romana trilogejā „Māra
mostas” („Poļu dumpis”, 1951, „Gaiļi pusnaktī”, 1952, „Pēteris Miglenieks”,
1956) i gruomotā „Pīters Miglinīks” (Minhenē 1953, Latvejā 2000). Par Latgolys
atmūdys darbinīkim Pīterburgā 20. gs. suokumā viestej romans „Tauta grib
dzeivōt” (1963, Latvejā 1991). Napabeigts palyka viesturiskais romans par
Latgolu 14. gs. – „Rēzeknes rekviēms”.

Bieržgalis nūvodpietnīceibys muzejā apskotama pastuoveigo ekspoziceja, veļteita
ivāruojamuo Latgolys rakstnīka Ontona Rupaiņa dzeivei i darbeibai." Pseidonimi:
Skolotājs, Stabiņu Kepīts, O. Vīntūļs. Gruomota „Bērzgales novads” veļteita O.
Rupaiņa symtgadei.



https://ltg.wikipedia.org/wiki/Roberts_Anc%C4%81ns

Roberts Ancāns (1919.g. 11.nov. — 1982.g. 1.janv.) — beja Latvīšu legiona
viersnīks, sajēmis Dzeļža krysta Bruninīka krysta ordeni.

Roberts Ancāns pīdzyma 1919.goda 11.nojabrī Latvejā, Ludzys apleiciņa Tiļžys
pogostā. Vuicejīs bruoļu Skryndu pamatškolā i vīnu godu Aglyunys gimnazejā.
Tuoļuok vuicejās Kuorsovys piļsāta gimnazejā, kū pabeidze 1938.godā.

Tuo poša goda rudinī suoca vuiceitīs Latvejis universitates saimesteibys i
tīseibu fakuļtetā, saimesteibys (lv:tautsaimniecības) nūdaļā.

1939.goda rudinī labvaleigi īsastuoja Latvejis armijā, cereibā byut kara
jurists. Itū nūdūmu iztrauceja Latvejis okupaceja 1940.godā.

1941.godā, kad suocās Trešuo reiha i PSRS vaidi, labvaleigi pīsateice latvīšu
brūņuotuo spāku vydā, kab ceineitūs pret boļševikim. 1941.goda oktobrī
16.Zemgales policejas bataljona vydā beja nūsyuteits iz austrumu fronti kai vada
seržants.

1941./1942.goda zīmā pi Holmas (Veļikajas krostā) karaveirus apstuoja sorkonuo
armeja i jis beja pyrmū reizi sarānuots. Piec izdzeidēšonys beja nūsyuteits iz
viersnīku kursim, i piec tūs beigom jis byudams latvīšu legiona leitnants
pīsadaleja ceiņuos pi Leningradys, Volhovys purvūs, pi Ostrovys i Kurzemis
kotlā. Vairuok reižu beja sarānuots i sajēme ordiņus.

1944.goda zīmyssvātku ceiņu laikā Kurzemis kotlā, Ancāna vadeituo 19.divizejis
ceiņu škola, pi Lestenis stacejas treis dīnu apstuojuma ceiņuos ar kājnīku
īrūčim izneicynova 14 padūmu tankus. Par ituos ceinis varūneibu Robertu Ancānu
1945.goda janvarī apdovanoja ar vuocu armejis vysaugstū militarū ordini -
Bruninīka pakuopis dzeļža krystu.

1945.goda pebralī organizejūt Latvejis tamlaiceiguo vaļdeibu (Latvejis
nacionaluo komiteja) kai vīnu nu delegatim, puorstuovūt legiona 19.divizeju,
izaraudzeja arī Robertu Ancānu. Generaļs Rudolfs Bangerskis jū īcēle par
vaļdeibys piļs komandantu. Vaļdeibys byutuve beja paradzāta Ēduolis pilī.

Sastuo Kurzemes lelojā kuovē (1945.goda marts/apreļs), pi Blīdenis dzeļžaceļa
stacejis Ancānu astūtū reizi sarānova. Jis beja nūsyuteits iz Līpuojis vaidu
slimneicu. 1945.goda 8.maijā ar vuocu minu lellaivu beja izvasts iz Vuoceju.
Vaidus beidze kai viersleitnants.

Vuocejā nu suoku dzeivova Bādverishofenē (Badwörishofen), tod Neištatē
(Neustadt) i beidzūt Augsburgā. Neištatē bejis administrators IRO (International
Refugee Organization- Vydtautiskuo bāgaļu organizacejā) vaidu invalidu vuiceibys
centrā, kur omotus vuicejuos vaira nakai 300 latvīšu i igauņu vaidu invalidu.
1950.godā puorsacēle iz Augsburgu, kur piļdeja Latvīšu komitejis prīškinīka i
latvīšu tautys školys (pamatškolys un gimnazejis) riednīka daguojumus. 1955.godā
Hamburgā atsajaunoja Latvejis vaidu invalidu apvīneibys dorbs, Ancānu ībolsova
par tuos apvīneibys prīškinīku, itū omotu jis piļdeja 15 godus.

1955.godā brauca iz ASV i dzeivova Ņujorkā. Tur struoduoja firmā Otis Elevators
kai tehniskais zeimuotuojs. Aktivi pīsadaleja vaidu veteranu atpyutys centra
Rota i Bruoļu kopu stateibā.

Roberts Ancāns nūmira 1982.goda 1.janvarī Ņujorkā. Apbedeits Ņujorkys štatā,
Katskiļu bruoļu kapūs.



https://ltg.wikipedia.org/wiki/Posta_karte%C5%86a

Posta karteņa aba karteņa - posta syutejuma forma ar rakstisku viestejumu. kuru
var nūsuyteit bez kuvera. Pataiseita iz bīza papeira ci kartona. Parostai posta
karteņai vīnā pusē irā atvaigs, a ūtrā pusē vīta tekstam, sajiemieja adresam i
posta štempeļam. Vysuvaira pīlītoj kai svātku apsveikumu ci pīminis duovanu nu
kaida ceļuojuma. Kuruos nakuruos vaļsteibuos posta karteņu syuteišona irā
liešuoka kai viestuļu nūsyuteišona. Myuslaikūs, izaraistejūt modernajom
tehnologejom, pasaruodejušs i elektroniskuos posta kartenis, kurys nūsyuta pa
e-postim ci SMS formā.

Gryuši pasaceit, kas izdrukavuojs pyrmū posta karteņu. Itys vaicuojums irā vīns
nu pošu popularuokūs i pretruneigūs filokartejis tiemiešonā. Tys izaškir nu
iņterpretacejis, kas irā karteņa, a kas vaira nā. Par pyrmū posta karteņu
pījimts īskaiteit Desmainsons graviru nu Praņcejis, kura nūsyuteita 1777 godā.
Tys beja atzeimuots "l. "Almanach de la Petite Poste de Paris" (Parizis posta
atdalē).



https://ltg.wikipedia.org/wiki/Ontons_Zv%C4%ABdris_(muokslin%C4%ABks,_literats)

Dzims Rēznis apleiciņa Makašānu pogosta Lelpujatūs. Vuicejīs Rogoukys
pamatškolā, beidzs Tukuma vaļstiskū pīnsaimesteibys školu. Darejs Jaunkolsnovys
pīnineicā, Reigys golvonajā postā, Vaļmerys autobusu parkā. Ūtruo pasauļa kara
laikā 1942 g. nūsyuteits dorbūs iz Vuoceju, tics bāgaļu siedeibā Flensburgā,
vuicejīs Diseļdorfa muokslys akademejā. Izbraucs iz Angleju, nu 1949 g.
dzeivuojs Kanadā, Torontā. 1962 godā ar paraudzeibu beidzs muokslys školu,
piečuok aktivai tepiejs, riedejs paruodis Torontys bibliotekumuokslys
galerejuos.

Oleja tepiejumūs, kūka skulpturuos, taipoš poezejā i publicistikā O. Zvīdris
atvaiguojs Latgolys viesturi, tāvainis tveikys, religiskus motivus,
zemisvierīņus i pučis, radejs latgaļu kulturyskūs i ļaudyskūs dareituoju,
izslyvušu bazneicnīku portretus. O. Zvīdra tepiejumim soveigs gaišs i valeims
pasavierīņs iz ļaužu i dobys, sovus guodus muokslinīkam meiliejīs izsaceit caur
alegorejom. Juo tepiejumu kolorits atspeidynoj ideju emocionalū īkruovīni nu
gaišai sauļuotu da dramatiskai tymsu, nu naramūni viestejūšu da trāpu i mīronu
kruosu salykumu.

1991 godā O. Zvīdris paduovynuoja Latgolys kulturviesturis muzejs 33 sovus
tepiejumus i 8 skulpturys.



https://ltg.wikipedia.org/wiki/Latga%C4%BCu_vol%C5%ABda_ISO_standart%C5%ABs

Datorzineibā i cytur cieški lītoj 2-literu apzeimīņus volūdom i vaļsteibom.
Pīvadumam, en irā cieškuok pīzeitais anglīšu volūdys kods, a GB i US - vaļsteibu
kodi. Šaļtim vīnai volūdai eksistej nazcik variantu, i tūlaik roksta
kombinacejis, saceisim, en-GB (britu anglīšu volūda) ci en-US (ASV anglīšu
volūda). Taidys pasaukys var paleidzēt, pīvadumam, apzeimojūt teksta volūdu MS
Office dokumentūs, kab ar tekstu labi dareitu pareizraksteibys lobuotivs
(spelling-checker). Vaļsteibys kodu pījimts raksteit ar lelajim literim (pasaver
standarta ISO-3166), a volūdys kodu - ar mozajim literim (pasaver, pīvadumam,
standarta ISO639-2).

Nu 2 literu teoretiskai var sataiseit viņ 26*26=676 kombinacejis. Pīvadumam,
lv-LV ir Latvejis latvīšu (baļtīšu) volūda, a lt-LT - Lītovys lītaunīku volūda.
Volūdu vysā pasaulī ir, mozuokais, 3000. Partū taidu 2-literu kodu nagona.
Pīvadumam, kods lg irā aizjimts Ganda aba Luganda volūdai Afrikā, i tod irā
problema, ka gribīs lg lītuot i latgaļu volūdai apzeimuot (pasaver rakstīņa ap
latgaļu volūdu). ISO 639/2 standarts lītoj 3-literu eisynuojumus, tok jimā i
volūdu skaits vēļ napiļneigs.

ISO standartūs tapipoš irā vareiba raksteit kodus volūdu dialektim. Pīvadumam,
en-scouse zeimoj Scouse anglīšu dialektu, kurū runoj pi Liverpuļa, a kinīšu i
arabu volūdom taidus kūpāsalaistus vuordus lītoj vēļ cieškuok. Ka mes latgaļu
volūdu īskaiteitumem par latvīšu volūdys dialektu, tūlaik varātu raksteit,
pīvadumam, lv-ltg voi lv-lg. (Koda lv-latgalian lītuot pa ISO standartam navar:
dialekta pasauka ari vajadzeiga eisa, i na garuoka kai 8 literi.). Tys zeimoj,
ka dialekta kodu suokt lītuot irā parostuok; i navajag ni nu kuo atļuovis. Vys
tik latgaļu volūdys apzeimuošona ar lv-xxx atmejis kodu byutu napiļneiga. Vysu
pyrma, tys zeimoj zynomu etnoligvistiskū ideņtitetu, a lels daudzums latgaļu
nadūmoj, ka jī runoj latvīšu volūdys dialektā. I datorlingvistikys sprīdumi labi
nadora - partū ka volūdu dialekti pasaulī cieški da gola nastandartizāti; i MS
Word voi cytuos programuos pareizraksteibys lobuotivi var dalikt viņ sovrūčai
volūdai, a na dialektam. Kai līcynoj Māris Laureckis, kurs aizajēme ar Mandrive
Linux standartizaceju, Linux'ā navar lītuot volūdys koda, kurymā ir minusa zeime
(-). I taidu vītu programiešonā var byut vēļ vairuok. Ite vēļ vīns arguments
preteimā latgaļu volūdys dialekta apzeimuošonai.

Irā taidi sapratīni, atguojuši nu vuocīšu filologu - Ausbausprache -
Abstandsprache - Dachsprache. Abstandsprache (volūda deļ atostuma) ir taida
volūda, kura nu city cīši izaškir caur sovu strukturu. Pīvadumam, basku volūda
irā vysā izolāta nu cytu volūdu Iberejis pussolā; ite tipiska Abstandsprache. A
lels daudzums volūdu atsarūn dialektu kontinuumā (t.i. saprūtameiba ekzistej iz
vyds tyvuoku sābru, a īmūt tuoļuok, saprūtameiba var gaist). Pīvadumam,
olaņdīšu-frīzīšu-lejisvuocīšu-kolnavuocīšu - ite saksteiba, kuramā tyvuokys
volūdys irā sovā vydā saprūtamys, a, pīvadumam, vuocīšu i olaņdīšu - nā.
Leidzeigi i nu
portugalīšu-galisīšu-spanīšu-provaņsīšu-korsikanīšu-sardinīšu-italīšu volūdu
sasadora kontinuums. Voi
islandīšu-jaunnorvegīšu(nynorsk)-vacnorvegīšu(bokmal)-danīšu-švedru. Tod goduos,
ka nazkurs dialekts standartizejams, kod jam irā politiska zeimeiba. Ekzistej
pat taids Max'a Weinreich'a pasacīņs a language is a dialect with an army and a
navy (volūda - ite dialekts ar sovu armeju i floti). Tūlaik latgaļu irā taida
Ausbausprache (volūda deļ paplatynuojuma/konstrukcejis). Jei beja standartizāta
deļ katuoļu misionaru darbeibys 18 i 19 godusymtūs, i deļ latgaļu nacionaluos
atdzimšonys 20 godusymtā.). Izagoda, ka taidys Ausbausprache var vieļuok byut
otkon dialekti, a cieškuk izīt ūtraiž. Pīvadumam, rakstīņs Glocalization and the
Ausbau sociolinguistics of modern Europe stuosta ap setu/vyrovīšu volūdu
Igaunejā; kai jei nu igauņu dialekta 20 godusymtā tyka par sovrūču volūdu.

Taids kods (izškireibā nu 2-literu koda, kurūs teik na vysom volūdom), ISO/DIS
639/3 kodu irā gona: teoretiski varams sataseit 17576 kodus - t.i. byus gona
vysom pasauļa volūdom). Ar ISO standartizej i viesturiskys volūdys, pīvadumam,
vandaļu volūdu. Ap ISO/DIS 639/3 standartu vēļ raksteits ite: [1]. Taidi kodi
jau daškierti 7600 volūdu vysā pasaulī. Tān latgaļu koda tī vēļ navā (apsaver
[2]). Nu Latvejis volūdu tī irā latvīšu (Latvian, ISO 639-3 kods "LAV"; i ISO
639-1 kods "LV"), latvīšu žestu volūda (Latvian sign language, ISO kods "LSL") i
līvu volūda (Liv, ISO kods ari "LIV"). Tys kods latgalim varātu byut, pīvadumam,
ltg, a varbyut i cyts, kurū standartizacejis specialisti pasūla. Pa munam,
latgaļu volūdai lobuok byut ar kaidu naviņ vydtautyskū kodu, nakai bez koda.
Cikom oficiala koda latgali vēļ natur, varim lītuot kodu lv-ltg. Koč tys i
zeimoj, ka iz latgaļu volūdys veramēs kai iz latvīšu dialekta: ite piec minusa
zeimis roksta dialekta tipu, a lv ir latvīšu volūdys ISO 639-1 kods. When there
was discution about code of samogitian we decided to use Baltic language +
samogitian = bat-smg. So, may be it has look like bat-ltg.

[3] - resurss ap dzeivajom volūdom Latvejā. Ethnologue redakceja tī var dalikt
vysa kuo jauna. Tūs ISO/DIS 639/3 kodus var daškiert vysom volūdom, kurys ir
Ethnologue'ā. Vīgli pasavērt, ka latgaļu volūdys tī vēļ navā. Ethnologue'ā dūts
nazcik kritereju, kab volūda byutu izškierta nu cytu [4]: kab 2 volūdys/varianti
skaiteitūs kai 2 volūdys, vajadzeiga sovvideiga nasaprūtameiba ci izškireigs
etnolingvistiskais ideņtitets. Vajadzeigs tiemiejums, kurymā tys vaicuojums
izsprīsts tai voi cytaiž.

[5] i [6] dūd 2 variantus, kai rokstoms latgaļu vuords. Varbyut "latgali",
senejī Latgolys ļauds, irā Latgallians (ar divejim "L"), a "latgali" - parostai
"Latgalians"? Ka kuram zynoms pareizais termins, lyudzu, pīrokstit.



https://ltg.wikipedia.org/wiki/Eliezers_Ben-Jehuda

Eliezers Ben-Jehuda (žydu: אֱלִיעֶזֶר בֶּן־יְהוּדָה; anglīšu: Eliezer
Ben-Yehuda; 1858.07.01 — 1922.12.16) — myuslaiceiguos žydu volūdys (vaļstiskuos
volūdys Izraelī) atjaunynuotuojs. Ideja ap senejuos žydu volūdys kai nacejis
volūdys atdzimšonu E. Ben-Jehudai atsaroduse vuicūtīs školā Latgolā, Daugpilī.

E. Ben-Jehuda dzims Boltkrīvejā, Lužkūs. Senejūs žydu volūdu vuicejīs nu 3 godu
vacuma, skaitejs Toru, Mišnu i Talmudu. Vuicejīs vītejā žydu parapejis školā,
piečuok laidīs iz Latgolu. Byudams škoļnīks Daugpilī, skaitejs laikrokstu
"Ha-Shahar" žydu volūdā, i tai jam atsarads dūms, ka senejuos žydu volūdys
atdzimšona Izraeļa zemē varātu vīnumeiguot žydu diasporys i apsorguot žydus nu
asimilacejis.

Piec Daugpiļs školys beigšonys laidīs iz Parižu studātu Sorbona universitetā.
Cyta vydā tī studiejs žydu volūdu i idzierds juos runojamū formu. Tys da gola
ītyvcynuojs Ben-Jehudu, ka žydu volūdys kai nacejis volūdys atdzimšona irā
praktiskai varama. Nu Pariža laidīs iz Aļžiru i ar vītejim žydim runuojs senejūs
žydu volūdā, dabuodams lobys praktikys kasdīneigajā runā.



https://ltg.wikipedia.org/wiki/Cyblys_n%C5%ABvods

Cyblys nūvods — administrativa i kulturviesturiska teritoreja natuoli nu Ludzys
mīsta pi Krīvejis rūbeža. Nūvodā īīt Blontu, Cyblys, Leidumnīku, Pušmycovys i
Zviergzdiņa pogosti. Nūvoda centrys - Cybla.

Cyblys nūvoda reitu daļa izalikaliejuse Mudovys zamainis Sīnuojis leidzonainē,
reitu daļa apjam Latgolys augstainis pūstumreitu styuri - Būrzovys kaupraini,
kura pasadrejuse nu laduoju iudiņu guliejuma, partū ite vaira kaupru na nūvoda
vokoru daļā. Augšuok apleicīnis vysucīšuok pasaceļ Kopukolns (samiereigais
augstums - 32 m). Pa vyscaureigajam augstumam nūvoda vysuaugstais punkts -
Vabaļu kolns (172 m augšuok jiuru leidzīņa).

Māronuos jūstys koņtinentalais klimata tips. Vydyskuo temperatura janvara
mienesī -7oC, juļa mienesī +17oC. krytuļu daudzums ap 650 - 700 mm godā. Snīgs
turīs vydyskai 118 dīnu par godu. Kienejūšī vieji vosor - vokoru i
dīnavydvokoru, zīm - dīnavydreitu i dīnavydu.

Pamatplīkšni - viersejuo devona Daugovys svitys karbonatplīkšni, dolomiti,
taipoš rati dolomitmergeļu i muola vydkluoški. Iz dīnavydim nu Kurjis upis -
Salaspiļs svitys dolomiti, dolomitmegeli i vapnakmini. Pamatplīkšni viersā
naatsasadz, jūs apkluoj vysaida vacuma, bīzuma (5 - 35 m ) i ciļmis kvatara
nūsādys.



https://ltg.wikipedia.org/wiki/Batve%C5%86a

Batveņa aba botva, aba batviņu virīņs, aba batvini - nūmīļuots tradicionalais
iedīņs Latgolā i Sielejā. Batviņu virīni var ēst i syltu, i soltu.

Jaunūs sorkonūs batviņu virīni vard kūpā ar vysom batviņu lapeņom. Kapcātu gali
pavard, daber ozboru. Vysaidu duorzuoju (batviņu, cukrabatviņu, kuopustu) lopys,
leidz vareibai jaunuokys, nūmozgoj i smolkai sagrīž kūpā ar sauveiti zaļūs
cybuļu. Kod gale i ozbors pa pusei meiksti, sagatavātūs zaļumus līk pūdā, deļ
garžys damat pypyru i lauru lopu. Vard, cikom vyss meiksts. Ād ar kriejumu.

Gavieņa laikā Latgolā batviņu virīni taisa bez galis: batviņus izvard i
nūlaupej, sagrīž škēlem i salīk vyrtā atsaldātā iudinī. Itymā škeistumā īlīk
nazcik maizis gorūzeņu deļ skuobuma i ryugšonys. Škeistumu tur muolinī pūdā, i
par kaidom 24 stuņdem tys jau gotovs virīņs ar soldonskuobu garžu. Ād ar
lizeikom, dakūzdami maizi. Kurūs nakurūs apvydūs itaida batviņu virīņa bez galis
sauce Uboga asnis.



https://ltg.wikipedia.org/wiki/Vuocejis_himnys

Vuocejis Federativuos Republikys himnys nu 1952 gods irā "Vuocīšu dzīsmis"
(Austrejis himnam pīraksteituo J. Haidna muzyka, A. H. Hofmaņa fon Falerslebena
vuordi) 3 vārsna. Veimara Republikys himnys beja vysa dzīsme, Trešuo reiha
himnys — pyrmuo vārsna. VDR himnys beja dzīsme "Auferstanden aus Ruinen", kurys
vuordi beja damāruoti i Haidna muzykai.

Deutschland, Deutschland über alles, Über alles in der Welt, Wenn es stets zum
Schutz und Trutze Brüderlich zusammenhält, Von der Maas bis an die Memel, Von
der Etsch bis an den Belt - Deutschland, Deutschland über alles, Über alles in
der Welt!

Deutsche Frauen, deutsche Treue, Deutscher Wein und deutscher Sang Sollen in der
Welt behalten Ihren alten schönen Klang, Uns zu edler Tat begeistern Unser
ganzes Leben lang - Deutsche Frauen, deutsche Treue, Deutscher Wein und
deutscher Sang!

Einigkeit und Recht und Freiheit Für das deutsche Vaterland! Danach laßt uns
alle streben Brüderlich mit Herz und Hand! Einigkeit und Recht und Freiheit Sind
des Glückes Unterpfand - Blüh im Glanze dieses Glückes, Blühe, deutsches
Vaterland!



https://ltg.wikipedia.org/wiki/Studi%C5%86s

Studiņs aba studzine, aba steivineica - sakreciejs, sasteivynuots galis voi zivs
izvyrums ar pīdavom, tradicionals latgaļu iedīņs. Parostai Latgolā studini taisa
nu cyukys, teļa i vuškys kuoju i golvys dalis, tok, pīvadumam, pa Daugovys molai
dzeivojūšī latgali tradicionalai vard studini i nu soma (Silurus glanis).

Vardpūdā salīk nūlaupeitu cybuli, casnāgu zūbeņus, damat suoļa, pypyru pa garžai
(saceisim, 7 smuordeigūs i 10 parostūs pypyru). Nūmozgoj stuļpeiti, auss i
kuojis, līk vydā vardpūdā. Dalej iudiņa viņ tai daudzi, kab jis apjimtu gali (ka
iudiņa byus par daudzi, studiņs nasakrecēs. Vard iz lelys guņs, kod jau aizvard,
puorlīk iz mozuokys guņs, nūsmeļ putys i vard 1,5 - 2 stuņdis. (Var dalikt
būrkuonu, ar kurū piec studini īrūšt.) Kod gale izvyruse, studini izjam nu pūda,
škeistums palīk vydā. Ausi sagrīž gabalenim, tūlaik skrubynoj gali nu kauleņu i
līk bļūdeņā. Kod gale nūskrybynuot, apjauc. Tūlaik jam traukus, kurymūs grib
studini padūt da goldam (ka grib īpuškuot, trauka zamoškā kluoj būrkuona
ripenis, pīterzuolis lapenis i leidz.). Kod gale salykta pa traukim, nu vardpūdā
asūšuo buļjona izsmeļ pypyrus, cybuli, lauru lopys i casnāgu, i puorlej ar
buļjonu traukūs salyktū gali tai, kab jis apjimtu vysu gali. Pagaida, cikom
atsaļ, i līk soltaunīkā.

Studiņam vysuluobuokī mozī somi, kurī sver ni vaira kai 1 kg. Somu sagrīž
gobolim, pamat ar vysu uodu i mugorkauli, nu golvys izgrīž viņ žaunys. Vysu līk
vardpūdeņā mozā iudinī, damat suoļa, pypyru, garžu. Kod zivs meiksta, salīk
mozūs trauceņūs, puorlej ar puorkuostu buļjonu. Kod buļjons sasteiviejs, studiņs
gotovs.



https://ltg.wikipedia.org/wiki/Saldus

Saldus irā mīsts Latvejā, Kūrzemis nūvodā pa obejom pusem Cīceris upei. Saldus
nūvoda administrativais centrys. Atstotums nu Reigys 119 km, a nu sābru mīsta
Bruocānim tik 7 km. Pyrmū reizi mīsta vuords raksteitūs olūtūs atrūnams 13 godu
symtā, tok par mīsta īstateišonu īskaita 1856 godu. Mīsta tīseibys nu 1917 goda,
kod Saldus beja Kuļdeigys apleicinī. Pa dzeivuotuoju skaitam Saldus irā 16
lelais mīsts Latvejā.

Pyrmū reizi viesturiskūs dokumentūs mīsts aizraksteits 1253 godā. Da 13 godu
symta mīsta apleicīnē bejs senejū kuršu piļskolns, kas radazms mīsta gerbā. Da
1914 godam mīsta oficialuo pasauka bejuse Frauenburga (nu vuocīšu volūdys: Buobu
piļs). Ap 1314 godu natuoli nu Saldus piļskolna Livonejis ordiņs pastateja pili,
ap kuru suoce ceļtīs dzeivojama vīta. mīsts cīši suoce pasalelynuot Kūrzemis
gercoga Jākuba vaļdeišonys laikā (nu 1642 da 1682 godam). Tū veicynova īdeveiguo
vīta, kur nu Meitovys-Klaipiedys ceļa atguoja ceļš iz ūtrejū gercogistis
golvysmīstu Kuļdeigu. Par Saldus īstateišonys godu īskaita 1856 godu, kod suoce
atjaunynuot Pūstumu vaidūs nūgrautū mīstu. mīsta tīseibys daškiertys 1917 godā
vuocu okupacejis laikā. Saldus beja pyrmais Latvejis mīsts, kuru nu boļševikim
atbreivova Latvejis armejis Kalpaka bataļjons.



https://ltg.wikipedia.org/wiki/R%C4%93znis_gerbs

Rēznis gerbs irā Rēznis mīsta simbols. 2000 gods pavasara mienesī Rēznis dūma
pījama sasprīdumu ap mīsta simbolikys apstyprynuošonu. Deputati nūbolsuoja ap
Rēznis gerba variantu, kas beja pījimts Latvejis pyrmuos breivuos vaļsteibys
laikā.

Tai kai vairuoki apdzeivuotu vītu vacī gerbi nabeja sadareigi ar napavaļdeigys
vaļsteibys ideju, 1923 godā Latvejā sataisieja sovpateigu heraldikys komiseju.
Itymā laikā Latgolys oficialais simbols beja grifs (iz lobū pusi), kas rūkā tur
zūbynu. Tys pots grifs ījama centraluo vītu Rēznis mīsta gerbā, kas tyka pījamts
1925 godā. Iz pazyla fona atvaiguots zalta (dzaltons) grifs — senejs mitologisks
radejums ar ļova augumu i ereļa spuornim.

Grifs ira miļzeigs, lels i špetnys radejums. Mitologejā tys cieški veic zalta
sorguotuoja funkcejis. Itys ira vareiguma i dreizuma simbols. Piec heraldikys
nūsacejumim grifs atvaiguots ar zūbynu, a Rēznis gerbā zūbynu puormeja iz škīdu
Latvejis karūga nūdoruos, pastreipojūt mīsta pīdereibu vaļsteibai. Pazylais fons
piec heraldikys nūsacejumim zeimoj cālsirdeibu, gūdeigumu, paticeibu i
napīmeteigumu.



https://ltg.wikipedia.org/wiki/Osotys_piliskolns

Osotys piliskolns — senejs latgaļu piliskolns Krystapiļs nūvoda Kūku pogostā,
sūpluok nazkodejuos Osotys muižys vītys, 4 km augš Jākubmīsta. Pasaceļ Daugovys
lobajā molā, morenu augstainis golā. Nazkodejuos latgaļu zemis Osotys
administrativais centris. Samiereigais augstums (augšuok apleicīnis) – 10 m.

Piliskolns - morenu kauprys, paaugstynuots par 10 metrim. Pūstumu, reitu i
dīnavydu pusis pīkaļnis aptak Duorzupeite (seņuok Lagzde). Piliskolna laukums
ovals, 67,5 x 55 m. Vokoru pusē 2 m augsta vale, iz kura izkosts gruovs.
Pūstumreitu i dīnavydu pusē ap 1,5 dekteru pluotā bejuse dzeivojamuo vīta,
vokoru pusē - kopuvīta.

Apdzeivuots nu 1 godu tyukstūšys pyrma Krystus da 13 godusymtam. Latgaļu
apdzeivuotuo Osotys piļsnūvoda administrativais i militariskais centris, kurs
beja pavaļdeigs Gersikys kieneņam. Piliskolnā bejušuo piļs pīmynāta 1211 i 1225
godā. Pīdariejuse Reigys veiskupam. 1211 godā Osotys piļsnūvods daškierts
Livonejis veiskupejai. 1237 godā Reigys veiskups natuoli nu Osotys pastateja
Krysta pili (vuocīšu: Kreutzburg), nu tuo laika Osotys piliskolns sovu ītaku
pagaisynoj. 1511 godā jau pīmynāts Krystapiļs mīsts.



https://ltg.wikipedia.org/wiki/Oskars_Kal%C4%93js

Oskars Kalējs (1902 — 1993) — latvīšu tapātuojs, dzims i darejs Latgolā, tepiejs
Latgolys zemisvierīņus. Daugpiļs nūvodtēmis i muokslys muzeja īstateituojs.

Dzims 1902 g. apreļa 24 d. Rēznis apleiciņa Bieržgalī latvīšu īriedņa saimē.
Pyrmuo pasauļa kara godūs kūpā ar saimi laidīs bāgaleibā iz Krīveju. Vuicejīs
Moskvys augstajā muokslys i taiseibys školā muokslyskai tehniskajuos dareitovuos
(1920 – 1921 g.). Studiejs Latvejis muokslys akademejā (1921 – 1931 g.), beidzs
dobysvierīņu meistradareitovu ar diplomdorbu Sakstygols – Latgolys zemisvierīņs
(vad. V. Purvīts).

Studeju godūs aizadedzs ar viesturis tiemiešonu, Ernesta Brastiņa vodoms
pīsadalejs Zemgolys piliskolnu aizmiereišonā. Piec studeju dzeivuojs Daugpilī,
darejs Daugpiļs vaļstiskajā školuotuoju institutā par zeimiešonys docātuoju,
taipoš Daugpiļs krīvu i boltkrīvu gimnazejuos par školuotuoju. Nu 1927 g.
pīsadalejs paruodēs.

O. Kalējs organiziejs Latvejis vaļstiskuo viesturis muzeja Daugpiļs atdaļu
(niule – Daugpiļs nūvodtēmis i muokslys muzejs) i nu 1938 da 1941 gods bejs
Daugpiļs muzeja viersinīks. Jis pīlasejs lelu i zeimeigu Latgolys keramikys
kolekceju. 1940 godā O. Kalējs pīsadaleja Latgolys dzīšmusvātku organiziešonā.
1941 godā pajimts navaļā i izsyuteits, da Latvejis grīzīs 1958 godā. Paruodēs
juo dorbi otkon izstotomi nu 1970 gods. Latvejis muokslinīku savīneibys bīdrys
nu 1991 g. personalparuode sariedeita Reigā 1992 godā. Mirs 1993 g. janvara 16
d. Reigā.

Tepiejs Latgolys zemisvierīņus smolkai tonātā izsaceibā, soveigai 30-tūs godu
stiļam.



https://ltg.wikipedia.org/wiki/Latgolys_doba

Geografiskai Latgola izalikaliejuse iz Latgolys i Sielejis augstaiņu i
Reitulatvejis, Mudovys, Polacka zamaiņu. Karaktereigais Latgolys zemisvierīņs ar
kauprim i līknem pasadarejs kai laduoja veicis rezultats geologiskajūs
ladslaikūs.

Latgolys pareizi sauc Zylūs azaru zemis, Azarzemis - regiona līknēs atrassim net
kaidu tyukstūšu azaru. Regionā taipoš namoz upu, tok juos vysumā napalelys.
Reitulatvejis zamainē izaplātuši leli pūri i peisi. Teiču pūrs aizjim lelu daļu
Krystapiļs i Varakļuonu nūvoda, taipoš nalelu daļu Modyunis nūvoda.

Klimats Latgolā koņtinentaluoks kai cytā Latvejis teritorejis daļā. Zīmys vys
byun drupeit soltuokys i snīga pīkreit dreižuok i juo pasadora bīzuoka kuorta
kai palykušajā Latvejis daļā, a vosorys syltuokys. Dagdā i Daugpilī registrāta
vysuzamuo temperatura (–43 gradi C), i Daugpilī – absoluotuo vysuaugstuo (+36
gradi C).

Deļ plotuo iudiņbaseina Latgolā lela iudiņa putnu, iudiņa kustūnis i molusku
vysaideiba, a deļ pūru i peisu – lela pūstumu dzeivinīku i auguoju škiru
vysaideiba. Lelajūs meža masivūs Latgolā apteikamys daudzejis taigys dzeivinīku
škirys, kuru pīstuovi īceļoj nu Krīvejis (luoči, taigys kustūne i ct.). A
Daugovys vacupē, Pīdrujis sausajuos pļovuos i cytuos smiļkšuotuos i atdareituos
vītuos sateikamys daudzejis stepu i cytu dīnavydu dzeivinīku i auguoju škirys
(tauryni, vabalis, voguli, sieņs i ct.). Latgolā pīskaiteits vaira kai 1850
vabaļu i vogulu škiru.

Latgolā irā nazcik vaļsteibys sorgojamu dobys objektu – Rāznys nacionalais
parks, Teiču rezervats, sorgojamuos teritorejis apleik Dreidža, Istrys, Pildys i
Odumovys azaru, taipoš 3 sorgojama zemisvierīņa apvydi – Sielejis, Viersdaugovys
i Daugovys lūku. Jī izslyvuši caur sovpateigajim, daudzatmejeigajim vierīnim i
sevišku dobys skaistumu.



https://ltg.wikipedia.org/wiki/Zipfa_lykums

Sovā suoku versejā Zipfa lykums soka, ka dabeigys cylvāka volūdys tekstu
korpusā, vuorda relativais bīžums ir apgrīzti proporcionals juo kuortas numuram
vuordu bīžuma sarokstā. Pīmāram, vysbīžuok lītuotais vuords tekstūs pasaruodēs
divtik bīži nakai ūtrais bīžuokais, a ūtrais bīžuokais pasaruoda divtik bīži
nakai caturtais, i.t.t. Myusu dīnuos tū sapratīni lītoj kab apzeimuotu vasalu
saimi ar varbyuteibu sadalejumim. Itū empiriskuo lykumu pyrmū reizi lika prīškā
Harvarda lingvists Zipfs (Zipf).

Pīvadumam, Brauna korpusā ar anglīšu tekstim, "the" ir bīžuok aptiktais vuords,
i jis vīns pats sastata 7% nu vysim vuordim tymūs tekstūs (69971 "the"
eksemplari iz drupeit vairuok nakai 1 miļjona vuordu kūpskaita). Lobi atbiļst
Zipf'a lykumam ūtrys bīžuokais vuords "of", kurs sastata 3.5% nu vysu korpusa
vuordu (36411 eksemplari), a tuoļuok īt "and" (28852). Vīn 135 bīžuokī vuordi
jau ir vairuok nakai puse nu vysim Brauna korpusā atrūnamajim vuordim. Zipfa
lykums ir ceisti empirisks a na teoretisks. Zipfa sadalejumus nūvāroj i puors
cytuos vītuos. Cālūni tam nava vēļ piļneigi saprasti.

Varbyut tys sadalejums juosauc par Cipfa (na Zipfa) sadalejumu, kai tys dareits
krīvu volūdā? Pavuorde varātu byut vuocu, a jis dzeivova Amerikā ir juo vuords
byutu skaitoms angliski.



https://ltg.wikipedia.org/wiki/Uorai%C5%A1u_azara_pi%C4%BCs

Uoraišu azara piļs ir 9.-10.gs. latgaļu piļs - arheologu dokumentēta i pa dalei
restaurēta (1975.-1979.g. i vēļuok). Itei dzeļža laiku mītne atsarūn Uoraišu
azara (natuoli nu Cāsu) zamā saleņā. Tymā vītā lobi izglobuojušys senejūs kuormu
palīkys i daudzi tuo laika prīkšmati. Tān populars viesturiskuo turisma objekts
Latvejā.

Piec Jāņa Apala - izrokumu vadeituoja dūmom, Uoraišu piļs ustobys ir leidzeigys
vydslaiku Lītuvā izplateitajam kuormu veidam. Apmetnē vyslobuok saskaglobuojuse
pyurmuo (nu pīcu) apbyuve. Tei ruodeja, ka t.s. azara piļs beja dūmuota senejūs
latgaļu ikdīnys dzeivei i pasagluobšonai nu īnaidnīka (tei navā piļs
reprezentacejai). Pili apjūze aozsorgvaļņs ar sīnu. Ar krostu savīnuoja vītom
kūka tylts, vītom granta i akmiņu uzbārums iz dobys veiduotuo siekļa. Pietnīki
dūmoj, ka piļs 10.g.s. tykuse nūdadzynuota i vairs nav atjaunynuota. Azaru
mītnis kai jauns cylvāku apsamesšonys veids Latvejā pasaruodeja 1.g.t. 2.pusē.



https://ltg.wikipedia.org/wiki/Sokolku_pogosts

Sokolku pogosts irā Viļānu nūvoda teritoriskais padalīņs Latgolā. Pogostā dora
tautys noms i biblioteka, feļčeru punkts, div puordūtuvis, solu sīvīšu apvīneiba
"Ūdzeņa". Kai 2008 godā aizdareja Dylmaņu pamatškolu, pogostā nadora nivīns
vuiceibu īstots. Lelums Sokolku pogosta škoļnīku vuicuos Cyskuodu vydsškolā.
Pogostā dora vīna katuoļu parapeja, tok lelums dzeivuotuoju irā staroveri i
apmeklej Sakstygola ci Sylmolys pogosta cierkvys.

Viesturiskai Sokolku pogosta teritoreja bejuse Rēznis apleiciņa Viļānu pogostā.
1945 godā Viļānu pogostā īstateja Sokolku solys padūmi. Nu 1947 gods da 1949
godam bejs Viļānu apleicinī, nu 1949 da 1962 godam Viļānu rajonā, a nu 1962 gods
Rēznis rajonā. 1954 godā Sokolku solai daškiera likvidātū Skudnovkys solu. 1990
godā solu reorganizej kai pogostu. 2009 godā kai administrativu teritoreju
pogostu daškir Viļānu nūvodam.

Sokolku pogostā nadaudzi irā kudrys, smiļkts i žvyra atrostuvis, a mežu cīši
moz. Dīnavydvokorūs plota leidzonaine, a dīnavydreitūs iz Cyskuodu azara pusi
zeme kaupraina. Pogosta teritorejā navā nivīna azara.

Sokolku pogostā dzeivoj 856 ļauds, nu jū 74% krīvu i 23% latvīšu. Pyrma 300 godu
Sokolku pogosta teritorejā iz dzeivi atguoja nu cara represejom bāgūšī
staroveri, partū lelums pogosta dzeivuotuoju irā etniskī Latgolys krīvi.

Pogosta teritoreju škārsoj vīns vaļsteibys zeimebys autoceļš Viļāni-Ružyna-Malta
(P59) i nazcik vītejuos zeimeibys celi. Pūstumūs īt Krystapiļs-Sīnuojis
dzeļžaceļa lineja, tok pogosta teritorejā nivīnys stacejis navā. Ļauds izmontoj
tyvuokū staceju Viļānūs.



https://ltg.wikipedia.org/wiki/Sarjanka

Sarja (latvīšu: Sarjanka, boltkrīvu: Сар’янка) - upe Latgolā i Boltkrīvejā,
Daugovys lobuos upmalis dataka. Tak car Dagdys nūvodu i Ludzys nūvodu Latvejā i
Vicebskys apgabaļa Drysys (Verhņadzvinskys) rajonu Boltkrīvejā. Iztak nu Bižys
azara Rundānu pogostā. Latvejis teritorejā upe 15 km garumā melioriāta, a
Boltkrīvejis teritorejā cīši moz cylvāka puorgrūzeita. Zamyn datakys Muoļneicys
7 km garumā Sarja sadora Latvejis i Boltkrīvejis rūbežu. Upe aizasuoc Rāznovys
kauprainē, tuoļuok tak car Dagdys kaupraini, a Boltkrīvejā car Polocka zamaini.
Ītak Daugovā puors kilometru zamyn Drysys (Verhņadzvinskys).

Upis teciejuma vydsdaļā nadzeivojams apvyds, nazkodejuos solys tukšys, tok
atrūnami vierteigi dobys i vaidu laiku pīminiekli. Upmalis prīžu mežūs i kluonu
pļovuos daudzi ratu auguoju i dzeivinīku škiru, kurys īraksteitys Latvejis i
Boltkrīvejis Sorkonajā gruomotā - mežoguo gladiola, malnuo žugure, bryunais
luocs, zyvu dzeneits i cyti.



https://ltg.wikipedia.org/wiki/Rubyns

Rubyns (latiņu: Tetrao tetrix) — vystiņu (Tetraonidae) ailis putyns, kurs pa
lelumam dzeivoj Europys i Azejis skujukūku mežu jūstā. Latgolā paplateits gon
cieški, tok jū skaits mazynojās.

Rubyns samārā ar cytim putynim irā lels i masivs, lelu gnēzi. Tāvaini leluoki
kai muotainis, garums dasnēdz 49-58 cm, spuornu paplēsums da 80cm, svors da 1,4
kg. Muotaiņu garums da 45 cm, svors da 1 kg. Taipoš cīši izškireigi obeju kuortu
kruosuojums. Tāvainim spolvuojums malns ar metalisku speidīni, tik puor spuornu
bolta jūsta. Seviški izaškir sorkonī uzači. Tāvaiņu astei izcylys suonu spolvys.
Rubynu muotainis na tik spūdrys - spolvuojuma kruosuojums ryusaini palāks,
vīngabaleigai raibs. Gryuts izaškirt nu medņu muotainem, kurys irā leluokys pa
augstumam. Jaunī rubyni taipoš leidzeigi muotainem.

Dzeivoj vysūs Eurazejis pūstumūs i Centralajuo Europā, Krīvejā da Tuoleimim
Reitim. Paplateibys areala vokoru rūbežs irā Vokoru Europa (Lelbretaneja,
Beļgeja, Alpu kolni), tok Europys rubynu populaceja irā fragemntara, partū ka
labvieleigi biotopi lelā mārā irā nycynuoti i cylvāku darbeibys puormeiti.

Rubyns paplateits vysā Latgolā, pīdareigūs biotopūs gona parosts dzeivuotuojs.
Pādejū treisdesmit godūs sasamazynoj jū skaits. Seviški zeimeigys rubynu
dzeivuošonys vītys irā Teiču pūrā (Vokoru Latgolā) i Vacumu mežūs (Pūstumu
Latgolā). Rubyni Latgolā pīdar nominalajai zamškirai T. t. tetrix. Škira
īraksteita Baltejis jiurys regiona Sorkonajuo gruomotā i Latvejis Sorkonuos
gruomotys 3. kategorejā.



https://ltg.wikipedia.org/wiki/Purynu_pogosts

Purynu pogosts irā Ludzys nūvoda teritoriskais padalīņs Latgolā. Pogosta centrys
Kiudolovā. Pogostā dora tautys noms, biblioteka i feļčeru punkts. Pogosta
vīneigais vuiceibu īstots - Purynu suokuškola - 2008 godā aizdareits.

Viesturiskai Purynu pogosta teritoreja bejuse Rēznis apleiciņa Kaunotys pogostā.
1945 godā Kaunotys pogostā īstateja Gaveikys solys padūmi. Nu 1949 gods da 1962
godam Gaveikys sola bejus Rēznis rajonā, a nu 1962 gods Ludzys rajonā. 1962 godā
solai davīnova Stolerovys solys kolkoza "Zarja" teritoreju. 1975 godā nūtyka
zemu puorsameišona ar Ņukšu solu, deļtuo centrys Gaveiki nūguoja cytā pošvoldā.
Gaveiku solu puorsauce par Purynu solu. 1990 godā solu reorganizej kai pogostu.
2009 godā kai administrativu teritoreju pogostu daškir Ludzys nūvodam.

Purynu pogosta ļauds dzeivoj 44 soluos. Pošu leluos solys - Auzeni, Kiudolova,
Železnīki.

Purynu pogosta teritoreju apkalpoj vīna posta atdale "Strumpe" Kiudolovys solā
(LV-5745).



https://ltg.wikipedia.org/wiki/Neicga%C4%BCa_Lelais_akmi%C5%86s

Neicgaļa Lelais akmiņs aba Neicgaļa Boltais akmiņs — diervakmiņs Neicgaļa
pogostā, vysuleluokais akmiņs Latgolā i vysā Latvejis Republikys teritorejā.

Akmiņs atsaguļs Daugpiļs nūvoda Neicgaļa pogostā, meža ceļu kristcelēs 6 km iz R
nu Neicgaļa dzeļžaceļa stacejis. Jis labi īsalej apleicejā zemisvierīnī, papylda
jū ar sovu sovpateigū formu. Akmiņa viersā izlauzta lela sproga, suonā īkolti 3
pakuopīni.

Akmiņs aptykts Neicgaļa mežu dzilīnē ap 1812 godu, tok itymā vītā stuoviejs godu
tyukstūšys. Guodojams, ka jū atness laduojs - akmiņs irā labi saopoluojs,
saškailuojs, leļkristaliskys rapakivi granita blučs. Valkūt rūbežu iz vyds
Neicgaļa i Kolupa pogostu, akmiņs izlītuots kai rūbeža zeime. Nu 1977 gods jis
apsorgojams kai vaļstiskuos zeimeibys dobys pīminieklis.

Daugpiļs apleicinī aizraksteitī pīstuoški viestej, ka Valns saguoduojs aizdambēt
Daugovu i atrads cīši lelu akmini. Jis bejs par lels i par gryuts, partū izkrits
Valnam nu rūku i palics guļūt tī, kur irā vēļ šudiņ.



https://ltg.wikipedia.org/wiki/Med%C5%86ovys_pogosts

Medņovys pogosts irā Vileks nūvoda teritoriskais padalīņs Latgolā. Pogosta
centrys Semanovā. Pogostā dora Viduču pamatškola, pyrmaškoliņs īstots,
biblioteka, tautys noms, apleicis vuiceibys centrys, jaunīšu centrys
"Sauliszīds" i invalidu sporta i rehabilitacejis centrys. Bazneicu ci cierkvu
pogosta teritorejā navā.

1945 godā Abrinis apleiciņa Vileks pogostā īstateja Medņovys solys padūmi.
Medņovys sola bejuse Vileks apleicinī (1945-1949), Abrinis rajonā (1949-1959) i
Bolvu rajonā (nu 1959 gods). 1954 godā Medņovai davīnova likvidātū Vyduču solu.
1990 godā solu reorganizej kai pogostu. 2009 godā kai administrativu teritoreju
pogostu daškir Vileks nūvodam.

Pogosta vokoru daļa irā Reitulatvejis zamainis Atzolys pacylumā, a reitu daļa
Mudovys zamainis Abrinis pacyluma pazamynuojumā. Pošu augstuo kaupre - Kanguru
kolns (144 m vjl) pogosta dīnavydūs, Kanguru solā. Klimats koņtinentals.
Gaisalaiks, samārojūt ar cytim Latgolys pogostim gon buorgs. Solsaimesteibai
lītojamuo zeme sadora 37% pogosta teritorejis, a meži 50,9% pogosta zemu.

Medņovys pogostā dzeivoj 790 ļauds, nu jū 95% latvīšu, 4% krīvu i 1% cytu
tauteibu ļauds. Administrativajuo centrā Semanovā dzeivoj 30% pogosta ļauds.

Medņovys pogosta ļauds dzeivoj 31 solā. Pošu leluos solys - Semanova (pogosta
centrys), Rači, Vyduči.

Pogosta teritoreju škārsoj vaļsteibys zeimebys autoceļš Vileks-Kuorsova (P45), a
iz rūbeža ar Vacumu pogostu īt autoceļš Guļbine-Bolvi-Vileks-Krīvejis rūbežs
(P35). Taipoš pogostā nazcik vītejuos zeimeibys celi. Dzeļžaceļa linejis pogosta
teritoreju naškārsoj.

Medņovys pogosta teritoreju apkalpoj vīna posta atdale "Medņova" Semanovys solā
(LV-4586).



https://ltg.wikipedia.org/wiki/Me%C5%BEuoris_pogosts

Viesturiskai Mežuoris pogosta zeme bejuse Daugpiļs apleiciņa Veipa pogostā, kas
1941 godā daškiersts Jākubmīsta apleicinim. 1945 godā Jākubmīsta apleiciņa Veipa
pogostā īstateja Mežuoris solys padūmi. Nu 1949 gods da 1962 godam Mežuoris sola
bejuse Krystapiļs rajonā, a nu 1962 goda Jākubmīsta rajonā. 1954 godā Mežuoris
solai daškiera likvidātū Buntiku solu i Gruomaļtu solys kolkoza "Molodaja
gvardija" teritoreju, 1964 godā Mātrainis solys sovetu saimisteibys "Mežuore"
teritoreju, a 1973 godā daļu Kūku solys. 1977 godā daškiera vēļ daļu Kūku i
Veipa solys teritorejis, a daļu Mežuoris solys daškiera Atašinis solai. 1990
godā solu reorganizej kai pogostu. 2009 godā kai administrativu teritoreju
pogostu daškir Krystapiļs nūvodam.

Mežuoris pogostā dzeivoj 918 ļauds, nu jū 33% latvīšu, 63% krīvu, 1,7% boltkrīvu
i puoļu 0,8%. Lelums pogosta dzeivuotuoju irā etniskī Latgolys krīvi. Bezdorba
leidzīņs 10,10%.

Mežuoris pogosta ļauds dzeivoj 41 solā. Pošu leluos solys - Mežuore (pogosta
centrys), Eņdželi, Rateitis, Seikstuli.

Pogosta teritoreju škārsoj vaļsteibys zeimebys autoceļš
Jākubmīsts-Rēzne-Terehova (A12) i nazcik vītejuos zeimeibys celi. Mežuoris
pogostu škārsoj dzeļžaceļa lineja Krystapiļs-Sīnuoja, iz kurys vīna staceja
"Mežuore".



https://ltg.wikipedia.org/wiki/Me%C5%BEa_saskys

Meža saskys aba tik saskys (latiņu: Mustela putorius; anglīšu: European polecat;
latvīšu: Meža sesks; lītaunīku: Juodasis šeškas) irā cauņu saimis (Mustelidae)
plieseigais zviers nu sasku giņtis (Mustela). Taipoš zynoms kai Malnais saskys
ci Europys saskys. Saski radneigi luoseicom, caunem i sormulim. Sātā dajaucātī
saski saucomi par fretkom aba sātys saskim. Saski paplateiti kūna vysā Europā da
Uralu kolnim Krīvejā, atskaitūt Skaņdinavejis pūstumus i jiuru solys - Airejā,
Īslaņdejā, Sicilejā i cytuos jiursoluos jī nadzeivoj. Saskys vīns nu treju
Latgolā dzeivojūšūs sasku giņtis dzeivinīku - sūpluok luoseicys i sormuļa.

Saskys, taipoš kai cyti cauņu saimis dzeivinīki, irā smuidra, spieceiga auguma,
ar eisom kuojom i plotom golvom. Meža sasku tāvaini labtik leluoki kai
muotainis. Tāvaiņu svors ūtratik leluoks kai muotaiņu, auguma garums kūna
treštik garuoks. Saska garums byun 35-45 cm, svors muotainem 0,7 kg, tāvainim
1,7 kg. Kažuks tymsai bryuns ci malns. Iz vaiga gaišuoks, ap acim pasataisa
taida kai maska, izaverūša kai tymsi okuleri. Zīmā kažuks nūaug bīzs i spūdrys,
a vosorā pluons i naskaists. Taipoš kai cytim cauņu saimis pīstuovim, i saskim
byun analī dzīdzeri, kurī izdola osu smuorda sekretu. Itei reakceja nūteik viņ
tod, kod dzeivinīks sajiut baili par sovu dzeiveibu.



https://ltg.wikipedia.org/wiki/M%C5%ABrmastinis_pogosts

Mūrmastinis pogosts irā Varakļuonu nūvoda teritoriskais padalīņs Latgolā.
Pogostā dora biblioteka, feļčeru punkts i pamatškola. Nivīnys bazneicys pogostā
navā, ticeigī pīdar Barkovys ci Varakļuonu katuoļu parapejom.

Mūrmastinis pogosts irā Reitulatvejis zamainē. Lelumu zemu aizjim Jersikys
leidzonaine, a pūstumreitu daļu Lubuona leidzonaine. Jersikys leidzonainē zemis
vydyskai viļnainis, pa pūstumreitu - dīnavydvokoru tecīņam īt 3-12 m augsti
kaupri, kas pūrā iztaisa garonys solys. Poša leluo nu jū Siksola dzeivojama. Iz
solys pogosta poša augstuo viersyune 115 m vjl.

Pogosta teritoreju 7205 dekteru pluotā aizjim Teiču dobys rezervats i daļa nu
Borkovys ūzuluoja.

Mūrmastinis pogostā dzeivoj 878 ļauds, nu jū 94,8% latvīšu, 3,1% krīvu i 1,1%
ukraiņu.

Pogosta teritoreju škārsoj vīns vaļsteibys zeimebys autoceļš Modyune-Varakļuoni
(P84) i nazcik vītejuos zeimeibys celi. Mūrmastinis naškārsoj nivīna dzeļžaceļa
lineja, pogosta centram tyvuokuo staceja Stirnīne 16 km atstotumā.



https://ltg.wikipedia.org/wiki/Latgolys_kar%C5%ABgs

Latgolys karūgs aba latgaļu karūgs, aba latgalīšu karūgs (baļtīšu: Latgales
karogs, latgaliešu karogs, latgaļu karogs, anglīšu: Latgalian flag, flag of
Latgola, flag of Latgalians, krīvu: латгальский флаг, флаг Латгалии, флаг
латгальцев) — nu 16 godusymta zynomuo Latgolys gerba (bolts grifs iz sorkona
fona) myuslaiceigs izpiļdejums iz Latvejis vaļstiskuo karūga samārā izlykalātu
latgalīšim soveiguos tymsai zyluos i boltuos kruosys streipu fona.

Karūgā radzamais gerbs ar boltu grifu iz sorkona fona kai Latgolys (Infļaņtejis)
gerbs lītuots nu 16 godusymta da 1921 godam, cikom Reigā oficialai
naapstyprynuoja cytaida Latgolys gerba , kurs izaškir nu viesturiskuo. Zyluo
kruosa latgalīšu karūgā simbolizej senejūs latgalīšu muokslu (mieļu vylnainis),
Latgolys azarus i upis, naktineicu zīdus i lynazīdus. Kruosu streipu samārs
izlītuots taids pat kai Latvejis vaļsteibys karūgā, līvu karūgā i Sielejis
karūgā, tai simbolizejūt Latvejis regionalūs kulturu vīneibu. Pa heraļdikys
princypim, praktikā varams lītuot i zylai-boltai-zyluo latgalīšu karūga
variaceju bez grifa.

Latgalīšu karūgs apstyprynuots latgalīšu pīstuoveibys organizacejā "Latgolys
Saeima" Rēznē 2010 godā, īsvieteits Aglyunā 2011 godā. Latgolys planavuošonys
regiona raisteibys padūme 2011 godā suokuse sarunys ar Latvejis Heraļdikys
komiseju ap latgalīšu karūga apstyprynuošonu taipoš par Latgolys regiona karūgu.



https://ltg.wikipedia.org/wiki/L%C4%ABga_Rund%C4%81ne

Līga Rundāne (dzymuse 1970 gods juņa 24 dīnā Kuorsovā) — latgalīšu ailineica,
latgaliskuo puormaņtīņa apzynuotuoja i popularizātuoja.

Dzymdynuotuoji: tāvs – Ontons Zvīdris, muote – Genovefa Zvīdre. Auguse i
vuicejusēs Nautrānu pogostā. Beiguse Nautrānu vydsškolu (1988), studiejuse
Rēznis Augstškolā, jū beiguse 1996 godā ar bakalaura gradu filologejā. Nu 2007
gods da 2010 godam studiejuse Reigys Stradiņa universitetā, dabuojuse magistra
grada veseleibys davērē pa dramys terapeuta (vīna nu muokslys terapejis atzaru)
specialitetam. Dzeivoj Kuorsovā, dora Kuorsovys vydsškolā par latvīšu volūdys i
literaturys školuotuoju. Div bārni: Laurs i Beāte.

Radeigajai izaugsmei ītaku darejs Oskars Seiksts i cyti juos audzis jaunī
latgalīšu literati. Pamudrynuojumu aktivuok raksteit dzeivuļus davuši vosorys
kursi latgalīšu volūdys i kulturys školuotuojim Vosoruošona. Div reizis Līgai
Rundānei daškierts latgalīšu kulturys apduovaņs Boņuks: 2008 godā – nominacejā
Vysulobuokuos ailis i 2010 godā – nominacejā Gods Školuotuojs.

Dzeivuli publicāti periodikā i kūplasīņūs. 2004 godā izguojs autoris aiļu lasīņs
Leluos atlaidys. Jam soveiga surreala i modernistiska izsaceiba, kurū roda
romaņtiskuo suope, baime nu naeistynuma sevī, ambivalents i paradoksals pasauļa
jutums, radeišonys suope i svātums. Pazeistamys i publikys nūmīļuotys tykušys
Sovvaļnīka dzīsmis ar Līgys Rundānis vuordim - Vysi vieji , Atrasšu tevi , i
Vosoruošonai . Diskā Sūpluok īguoja i iņterveja ar Līgu Rundāni.



https://ltg.wikipedia.org/wiki/Kumbu%C4%BCa_pogosts

Kumbuļa pogosts irā Kruoslovys nūvoda teritoriskais padalīņs Latgolā. Pogostā
dora Sauliskolnu pamatškola, biblioteka, feļčeru punkts i tautys noms. Kumbulī
atdareitys treis puordūtuvys i braukalej autolauka. Pogostā četri gatari,
patmalis i nazcik gostu sātus turistim. Pogosta centrā Svātuo Jezupa Kumbuļa
katuoļu bazneica, pastateita 1820 godā.

Viesturiskai Kumbuļa pogosta teritoreja bejuse Daugpiļs apleiciņa Kruoslovys
pogostā. 1945 godā Kruoslovys pogostā īstateja Kumbuļa solys padūmi. 1959 godā
Kruoslovys rajona Kumbuļu solai daškiera likvidātū Ludzeišu solu.. 1990 godā
solu reorganizej kai pogostu. 2009 godā kai administrativu teritoreju pogostu
daškir Kruoslovys nūvodam..

Kumbuļa pogosta ļauds dzeivoj 56 soluos. Pošu leluos solys - Kumbuļs (pogosta
centrys), Lelī Unguri, Vyrveli, Suoleimi.

Pogosta teritoreju škārsoj vaļsteibys zeimebys autoceļš Kruoslova-Preili-Modyune
(P62) i nazcik vītejuos zeimeibys celi. Pošūs pogosta dīnavydūs iz rūbeža ar
Kruoslovys pogostu īt dzeļžaceļa lineja Reiga-Daugpiļs-Vicebskys, tok pasažiru
sative itymā puosmā aizdareita. Stacejis ci nūstuošonys pogostā navā bejušs.



https://ltg.wikipedia.org/wiki/Konsta%C5%86tinovys_pogosts

Konstaņtinovys pogosts irā Dagdys nūvoda teritoriskais padalīņs Latgolā. Pogostā
dora tautys noms, biblioteka, feļčeru punkts. Konstaņtinovā dora pamatškola, a
Aleksandrovā specialuo internatškola.

Viesturiskai Konstaņtinovys pogosta teritorejā da 1920 zemis reformai beja
Daugpiļs apleiciņa Aleksandrovys, Ignatovys, Konstaņtinovys, Magnusovys i
Sivergola muiža. 1971 godā Kruoslovys rajonā saškir Aulejis, Dagdys i Ignatovys
sovetu saimisteibys "Iskra" zemis, īstotūt Iskrys solu. 1979 god`a Iskrys solai
davīnova daļu likvidātuos Jaunokrys solys. 1990 godā solu reorganizej kai
pogostu i tymā pošā godā pasauc par Konstaņtinovys pogostu. 2009 godā kai
administrativu teritoreju pogostu daškir Dagdys nūvodam.

Konstaņtinovys pogosts atsarūn Latgolys augstainis Dagdys kauprainē, zeme
viļnaina. Pogosta pluots 79,1 km2, nu tuo solsaimesteibai lītojamuo zeme 4225,1
dekteru, meži 2776,9 dekteru i kriumuoji 106,8 dekteru. Pogostā 1999 godā
īstateits dobys nūlīgtiņs "Ojuota azars", taipoš lela daļa Sivera pussolys irā
sorgojamuo dobys teritoreja.

Konstaņtinovys pogosta ļauds dzeivoj 31 soluos. Pošu leluos solys -
Konstaņtinova, Aleksandrova, Eisaki, Sivergols, Nartiši.

Konstaņtinovys pogosta teritoreju apkalpoj vīna posta atdale "Kriumuoji"
Konstaņtinovys solā (LV-5680).



https://ltg.wikipedia.org/wiki/Kat%C5%8D%C4%BCu_Dzeive

Katōļu Dzeive aba Katuoļu Dzeive beja religiski ļaudyskys žurnals, kuru izdūd
SIA "Katoļu Dzeive" Viļānu mīstā. Žurnals izīt 11 reižu godā, sīna i labeibys
mienešu numuru izlaižūt kūpā sīna mienesī. Materiali žurnalā tyka publicāti
latvīšu i latgaļu volūdā. Rakstīni irā na tik ap religejis temom, a taipoš
stuosta ap psihologiskom i cytom gareigom cylvāka nabyušonom i jū izsprīsšonu.
Regularai tyka publicāti rakstīni ap Latgolys ļaužu dzeivi, stuosti ap bazņeicu
viesturi, nūvoda kulturviesturi, volūdu, vuiceibu, solsaimesteibu i cytom
svareigom temom. Laikrokstā beja cieški atrūnami ari literarī dorbi latgaļu
volūdā. Žurnals tur zeimeigu vītu latgaļu rokstu volūdys popuļariziešonā i
izglobuošonā myuslaiku lītuošonai.

Pyrmais "Katuoļu Dzeivis" laidīņs izguoja 1926 gods pavasara mienesī, vysys
publikacejis tymā beja tik latgaļu volūdā. Da 1940 godam žurnals izguoja Reigā,
nu suoku naregularai. Tok jau nu 1929 gods laikroksts suoce izīt vīnu reizi par
mienesi. Pyrmais redaktors da 1928 godam beja Dominiks Jaudzems - bazneicnīks,
Rēznis Školuotuoju instituta direktors. Nu 1929 gods da 1938 godam žurnalu
vadeja A. Novickais, a da 1940 godam P. Laurinovičs.

1940 godā sovetu vaļdeiba žurnala darbeibu nūlīdze i tei tyka atjaunynuota tik
1989 godā, taišni pyrma pošu zeimeiguokū katuoļu svātku Leldīņu. Nu ituo goda
žurnala redakceja irā Viļānūs. Da 1999 godam laikroksta laidiejs beja Reigys
metropolojeis kureja, a tuoļuok pasajāmums SIA "Katoļu Dzeive". Nu 2000 gods
golvonais redaktors irā A. Ševeļs, a ilglaiceiguo redaktore Maruta Latkovskuo -
tautā labi zynomuo žurnala dareituoja.

2010 godā tika atdareita žurnala skaitleiguo verseja. Sevkurs var dasasaceit
sajimt "Katōļu Dzeivi" sovā e-postā PDF formatā.



https://ltg.wikipedia.org/wiki/K%C5%ABku_pogosts

Kūku pogosts irā Krystapiļs nūvoda teritoriskais padalīņs Latgolā. Pogostā dora
kulturys noms i biblioteka Zylānu solā i Syunu pamatškola, biblioteka i izstatis
zala Kūku solā. Pogosta centrys Zylānūs. Bazneicys ci cierkvys pogosta
teritorejā navā.

Viesturiskai Kūku pogosta teritoreja bejuse Daugpiļs apleiciņa Krystapiļs
pogostā, kas 1941 godā daškiersts Jākubmīsta apleicinim. 1945 godā Jākubmīsta
apleiciņa Krystapiļs pogostā īstateja Kūku solys padūmi. Nu 1949 gods da 1962
godam bejs Krystapiļs rajonā, a nu 1962 goda Jākubmīsta rajonā. 1954 godā Kūku
solai daškiera likvidātuos Gromoltu solys kolkoza "Sovetu Latveja" teritoreju.
1963 godā Azarīšu solys kolkoza "Zylāni" teritoreju. 1973 godā daškiera daļu
Veipa solys teritorejis, a daļu Kūku solys daškiera Mežuoris solai. Vēļ daļu
teritorejis daškiera Mežuorei i 1977 godā. 1990 godā solu reorganizej kai
pogostu. 2009 godā kai administrativu teritoreju pogostu daškir Krystapiļs
nūvodam.

Kūku pogosts irā Reitulatvejis zamainē, zeme viļnaina ci ploskona leidzonaine.
Pogosta pluots 114,5 km2, nu tuo solsaimesteibai lītojamuo zeme 4829 dekteru,
meži 3893 dekteru, pūri i peisi 385, a iudini 749 dekteru. Pogosta teritorejā
327 dekteru pluotu sorgoj "Laukazara dobys parks".

Kūku pogostā dzeivoj 878 ļauds, nu jū 73,6% latvīšu, 18,1% krīvu, 3,3%
boltkrīvu, 2,7% puoļu, 1% lītaunīku.

Pogosta teritoreju škārsoj vaļsteibys zeimebys autoceļš
Reiga-Daugpiļs-Puotarnīki (A6) i Jākubmīsts-Rēzne-Terehova (A12), taipoš nazcik
vītejuos zeimeibys celi. Kūku pogostu škārsoj div dzeļžaceļa linejis
Reiga-Daugpiļs (staceju ci nūstuošonu pogosta teritorejā navā) i
Krystapiļs-Sīnuoja, iz kurys vīna staceja "Kūki".



https://ltg.wikipedia.org/wiki/Indreicys_pogosts

Indreicys pogosts irā Kruoslovys nūvoda teritoriskais padalīņs Latgolā. Pogostā
dora vydsškola, muzikys i dailis škola, tautys noms, biblioteka, feļčeru punkts
i dzeļžaceļa rūbežkontrolis punkts.Indrys pogostā div bazņeicys - Baļbynovys
katuoļu i Indreicys ļutaru.

Da 1920 gods agrarajai reformai tānejuo Indreicys pogosta teritorejā beja
Baļbynovys i Dvorčānu muiža. 1937 godā Daugpiļs apleiciņa Pīdrujis pogostu
puorsauce par Indreicys pogostu. Tymā laikā pogosta pluots beja 164,86 km² i
dzeivova 6793 ļauds. 1945 godā pogostā īstateja Dvorčānu, Indreicys, Kelovys,
Kuzminu, Pīdrujis i Voicuļovys solu padūmi, a pošu pogostu 1949 godā
likvidieja.Kruoslovys rajona Indreicys solai 1950 godā daškiera likvidātū
Kuzminu solu, 1961 godā likvidātū Voicuļovys solu.ref>Okupātuos Latvejis
administrativi teritoriskais dalejums. 1990 godā solu reorganizej kai pogostu.
2009 godā kai administrativu teritoreju pogostu daškir Kruoslovys nūvodam.

Indreicys pogosta ļauds dzeivoj 52 soluos. Pošu leluos solys - Indreica (pogosta
centrys), Boltuo, Darguļova, Vaivodi, Voicuļova.

Pogosta teritoreju naškārsoj nivīns vaļsteibys zeimebys ceļš, sative nūteik pa
nazcik vītejuos zeimeibys celim. 10 km atostumā nu pogosta centra īt vaļsteibys
zeimebys autoceļš Reiga-Daugpiļs-Puotarnīki (A6). Indreicys pogostu škārsoj
dzeļžaceļa lineja Reiga-Daugpiļs-Vicebskys, iz kurys rūbežkontrolis punkts.
Pasažiru sative puosmā Daugpiļs-Indra aizdareita 2000 godā.



https://ltg.wikipedia.org/wiki/Blontu_pogosts

Blontu pogosts irā Cyblys nūvoda teritoriskais padalīņs Latgolā. Pogostā dora
tautys noms, suokuškola, biblioteka, felčeru punkts i sporta zala.

Viesturiskai Blontu pogosta teritoreja bejuse Ludzys apleiciņa Mērddzinis
pogostā. 1945 godā īstateita Blontu solys padūme. 1954 godā Blontu solai
daškiersta likvidātuo Degļovys sola. 1979 godā daļa Blontu solys daškiersta
Golyšovys i Zviergzdiņa solai. 1990 godā solu reorganizej kai pogostu. 2009 godā
kai administrativu teritoreju pogostu daškir Cyblys nūvodam.

Pogosta vokoru daļa irā Mudovys zamainis Sīnuojis leidzonainē, a reitu daļa
Latgolys augstainis Būrzovys kauprainē. Pogosta pošu augstuos kaupris 163,8 m
vjl pi Kicovkys solys i 166,2 m vjl pi Būbynu solys. Pošu zamuo vīta Kreiču pūrā
- 106,8 m vjl.

Pogosta reitu daļu škārsoj vīns vaļsteibys zeimebys autoceļš
Kuorsova-Ludza-Bukmuiža (P49) i nazcik vītejuos zeimeibys celi vysā pogosta
teritorejā. Blontu pogostu naškārsoj nivīna dzeļžaceļa lineja. Tyvuokuo staceja
"Ludza" linejā Krystapiļs-Sīnuoja 11 kilometru nu pogosta centra.



https://ltg.wikipedia.org/wiki/Anna_Ranc%C4%81ne

Anna Rancāne (1959) — latgaļu ailineica i publiciste, vīna nu pošu zeimeiguokūs
Latgolys liriku, latgaļu himnys vuordu autore. Rakstejuse latgaļīšu i latvīšu
volūdā.

Dzymuse 1959. gods juņa 12 dīnā Miglinīku pogosta Lyuzinīku solā. Vuicejusēs
Lyuzinīku pamatškolā (1966-1970), Nautrānu vydsškolā (1970-1977), Latvejis
vaļstiskuo universiteta Ekonomikys fakuļtetā (1977-1982) i Moskvys Gorkeja
Literaturys institutā (1983-1988). Darejuse par programātuoju Reigā, Infomacejis
i skaitļuošonys centrī (1982-1984, 1985-1986), par ekonomisti Reigys TEC-1
(1984-1985), par laistivis Liesma redaktori (1986-1989). Nu 1989. da 2000. gods
dzeivuojuse Daugpilī, darejuse Daugpiļs teatrī par literariskuos dalis
vadeituoju, piec - par laikroksta Latgales Laiks golvonū redaktori. Nu 2000.
gads dzeivoj Rēznē i dora laikroksta Diena Rēznis birojā.

Annys Rancānis dzejūļu vuordi ir izmontuoti dažu izpildeituoju muzikā, pīmāram,
„Aizlyugums” – grupa „Tranzīts”, „Nanuocit kluot maņ rudinī” – Laima Vaikule,
„Skaidra volūda” – naoficaluo latgalīšu himna, muzikys autors ir E. Karūdznīks.

Ed.Veidenbauma premeja (1993). Juliana Kardinala Vaivoda bolva (1995). Aspazejys
premeja (2000.g.). a/s «Presis noms» gūdolga par manuskriptu «Svātdīne» (2002).

- Mēs bijām kā zāle, ko nomin,/bet celsimies spārnos kā putni,/ticība būs mūsu
spārni, rokstat dzejūļu cykla "Ar paļuoveibu pi žielesteibys trūņa"("Ar paļāvību
pie žēlastības troņa") nūslāgumā, kas velteits Rūmys pāvesta Juoņa Puovula II
vizeitei Latvejā 1993. godā. Kam tycot myusu dīnuos? Latvejis pyrmuos
breivvaļsts laika politikis, goreidznīks i vaļstsveirs Fraņcs Trasuns saceja
tai: es tycu Dīvam i tautai. Es jam pīsavīnojūs. Tagad ir izškireigs breids,
gluži kai tod, kod beja vaidi, pieckora godi - voi tauta izdzeivuos? Izdzeivuoja
tod, izdzeivuos ari tān.



https://ltg.wikipedia.org/wiki/Andrejs_Vi%C5%A1inskis

Andrejs Višinskis (Андрей Януарьевич Вышинский, 1883.goda 10.dekabris /
28.novembris (v.stiļs) – 1954.goda 22.novembris) — krīvu i padūmu jurists i
diplomats. PSRS uorlītu ministrs nu 1949. da 1953. godam.

Īsastuoja Krīvejis Komunistiskajuo (boļševiku) partejā vīn 1920.godā. Da
1923.godam struoduoja Maskavys pārtikys voldā. Beja profeesors Maskavys
universitatē i Tautys Saimnīceibys iņstitutā. 1923.-1925.g. Augstuokuos tīsys
prokurors, 1925-1928.g. - Maskavys Vaļsts universitatis rektors. 1935.godā kliva
par PSRS generalprokuroru. Pīsadalejs vysūs pazeistamajūs tīsys procesūs - jūs
vydā ari safabricātajuos procesūs "Šahtinskys līta" ("Шахтинское дело", 1928),
"'Prompartijys' līta" ("Дело 'Промпартии'", 1930). Pīsadaleja ari pazeistamajūs
politiskajūs procesūs 1936., 1937. i 1938.g. Politiskū procesu uperim veļteja
nažeileigu retoriku. Zinovjeva-Kameņeva procesa nūbeigumā jis saceja pazeistamū
frazi "Aptrakušūs suņus pīprasu nūšaut - piļneigi vysus!" (Взбесившихся собак я
требую расстрелять - всех до одного!).

A.Višinskys izstruoduoja likumiskū pomotu Staļina represejom. Vīns nu A.Višinska
teorejis principim beja atzeit kriminalū lykumu kai reiku škiru ceiņā. Gruomota,
kur juo dūmys apraksteitys - Tīsys daruodejumu teoreja PSRS justicejā (Теория
судебных доказательств в советской юстиции) sajēme Staļina premeju 1947.godā.
Padūmu tīsu sistemai i ari A.Višinskim bīži pīroksta principu "apsyudzātuo
atsazeišona - daruodejumu karalīne" (признание обвиняемого - царица
доказательств). No A.Višinska zynuotniskajā dorbā raksteja piļneigi citaiž -
vaineiguo atsazeišonai PSRS tīseibu praksē asūt vīn nalela nūzeime.



https://ltg.wikipedia.org/wiki/%C5%A0kilb%C4%81nu_pogosts

Škilbānu pogosts irā Vileks nūvoda teritoriskais padalīņs Latgolā. Pogostā dora
vydsškola, biblioteka, Romys katuoļu bazņeica, socialuos apryupis sāta i maizis
muzejs Rekovys solā, pamatškola, biblioteka, tautys noms i kulturviesturis
muzejs Upeitis solā, pravoslavu cierkva Škilbānu solā i Balkanu kolnu muzejs
Balkanūs.

Škilbānu pogosts īstateits 1930 godā, padalūt Baļtinovys i Vileks pogostu zemis.
1935 godā pogosta pluots beja 216 km² i tymā dzeivova 6423 ļauds. 1945 godā
pogostā īstateja Egļovys, Loginu, Stabļovys, Škilbānu i Zaļčupis solu padūmis, a
pošu pogostu 1949 godā likvidieja. Loginu sola bejuse Vileks apleicīnī
(1945-1949), Abrinis rajonā (1949-1958) i Bolvu rajonā (nu 1959 gods). Loginu
solai 1945 godā davīnova likvidātū Zaļčupis solu, 1962 godā Medņovys i Škilbānu
solys sovetu siamisteibys "Škilbāni" teritoreju. 1968 godā Loginu solu puorsauce
par Škilbānu solu. 1971 godā davīnova daļu Lozdulejis solys sovetu saimisteibys
"Škilbāni" teritoreju, a sovetu saimisteibu "Medņova" davīnova Medņovys solai.
1977 godā Škilbānu solai davīnova daļu likvidātuo Upeitis solys teritorejis.
1990 godā solu reorganizej kai pogostu. 2009 godā kai administrativu teritoreju
pogostu daškir Vileks nūvodam.

Pogosta teritoreja irā Atzolys pacyluma vokorūs i Mudovys zamainis Abrinis
pacyluma pazamynuojumā. Gaisalaiks, samārojūt ar cytim Latgolys pogostim gon
buorgs. Vydyskuo temperatura jaunagods mienesī -9° pa Celseja skolai, sīna
mienesī +18° pa Celseja skolai. Bezsola periods saīt 135 dīnys godā.
Solsaimesteibai lītojamuo zeme sadora 73% pogosta teritorejis (1376,4 dekteru).
14% pogosta zemu (1376,4 dekteru) irā meži, tok vaļsteibys mežu navā. 30 dekteru
meža tur pogosta pošvolds, cytus zemnīku saimisteibys i privatī zemu saiminīki.
Škilbānu Pogosta teritorejā zeimeigu pūru navā, viņ tik peisi ap Reikys upi.

Škilbānu pogostā dzeivoj 1268 ļauds, nu jū 83% latvīšu, 16% krīvu i 1% cytu
tauteibu ļauds.

Škilbānu pogosta ļauds dzeivoj 64 soluos. Pošu leluos solys - Rekova (pogosta
centrys), Škilbāni, Upeite.

Pogosta teritoreju škārsoj vaļsteibys zeimebys autoceli Vileks-Kuorsova (P45) i
Dubļova-Cierpīne (P46), taipoš nazcik vītejuos zeimeibys celi. Dzeļžaceļa
linejis pogosta teritoreju naškārsoj.

Škilbānu pogosta teritoreju apkalpoj vīna posta atdale "Škilbani" Rekovys solā
(LV-4587).



https://ltg.wikipedia.org/wiki/%C5%A0ke%C4%BCti%C5%86u_pravoslavu_cierkva

Škeļtiņu Svātuo Nikolaja pravoslavu cierkva irā pravoslavu dīvanoms Aglyunys
nūvoda Škeļtiņu pogostā, Škeļtiņu solys centrā. Cierkva pastateita 1836 godā
ampira stilī - kvadrata forma ar četrim portikim, kas skaistyunuoti ar boltom
kolonom i zamu, sferisku kupolu. Sovu originalū vierīni pagluobuse da
myuslaikim. Cierkva irā vaļsteibys sorgojamais arhitekturys pīminieklis. 1996
gods zīmys mieneša 19 dīnā, 160 godu jubilejī, cierkva īstyprynuota. Tān
Škeļtiņu parapejai (i vēl četrom cytom) kolpoj Tāvs Mihails.

Škeļtiņu parapejā 35 godus darejs Tāvs Vasiiļs Nazarevskais. Jis ar sovu
asketizmu i lelu padīveibu īdvāsmuojs na tik pravoslavu, a i staroveru i katuoļu
ļauds. Jis nūmyrs 1909 gods jaunagods mieneša 6 dīnā (19 dīnā pa myuslaikim) pa
iudiņa svieteišonai cierkvā dīvakolpuošonys drēbuos, sūpluok nazcik pravoslavu i
staroveru ļaudim. Taida padīveiga nuove ļauds cīši īdvāsmuojuse. Tāvs Vasiļs
paglobuots tīpat cierkvā.



https://ltg.wikipedia.org/wiki/%C4%80da%C5%BEu_n%C5%ABvods

Ādažu nūvods irā pošvolds Vydzemis vokorūs, natuoli nu Gaujis ītakys jiurā. Tur
rūbežu ar Saulismalis nūvodu pūstumūs, Siejis nūvodu pūstumūs i reitūs,
Iņčukolna nūvodu reitūs, Garkaļnis nūvodu dīnavydūs i Carnikovys nūvodu vokorūs.
Pošys leluos nūvoda solys irā Ādaži (nūvoda centrys), Aļderi, Atari, Āni,
Boltaisazars, Birzinīki, Garkaļne, Kadaga, Staprini, Divazari, Iļkine, Eimuri.

1935 godā Reigys apleiciņa Ādažu pogosta pluots beja 402 km² i tymā dzeivova
3338 cylvāki. 1945 godā pogostā roduos Ādažu, Berģu, Carnikovys i Garkaļnis
solys pošvolds, a pogostu 1949 godā likvidieja. Ādažu sola bejuse Saulismalis
(1949—1956) i Reigys (par 1956 gods) rajonā. Ādažu solai 1954 godā daškiera
Carnikovys solu. 1974 godā daškiera likvidātū Mangaļu solys kolkoza «Ādaži»
teritoreju, a dali teritorejis daškiera Berģu solai. 1977 godā daškiera dali nu
likvidātuos Berģu solys i dali nu Garkaļnis i Vangažu solys teritorejis. 1990
godā solu otkon puorsauce par pogostu. 1992 godā nu Ādažu pogosta atškiera nu
jauna veiduotū Carnikovys pogosta teritoreju. 2006 godā pogostu puorsauce par
Ādažu nūvodu.



https://ltg.wikipedia.org/wiki/Uralu_pal%C4%81da

Uralu palāda (latiņu: Trix uralensis; anglīšu: Ural Owl; latvīšu: Urālpūce;
lītaunīku: Uralinė pelėda) — peliediņu saimis (Strigidae) palādu ciļts putnys.
Perekli taisa Pūstumu Eurazejā nu Skaņdinavejis leidz Tuoleimim Reitim, gon
cieški sateikams putyns Latgolā i pūstumu Vydzemē.

Vīna nu pošu leluokū palādu, spuornu paplatīņs byun net 125 cm, garums da 62
centimetrim i aste 30 cm. Pamata kruosa gaišai palāka ar bryunom streipom.
Taipoš kai cytom palādom, zeimeiguokuo pīzeime škiru nūsaceišonā irā bolss.
Uralinis palādys gon labi redz i gaismā, kod nakod medej i dīnys laikā.

Pacīši augsts "hau... hau... hau", muotaine kod nakod augstuoku "vak-vak" skonu.
Rūjis laikā tāvainim dūbs "ūūūu u u-hu".

Pa lelam dzeivoj nasausūs lelūs skujukūku ci jauktūs mežūs, mežamoluos,
pūrmoluos, pi mežapļovom i lyuzūs. Perekli taisa kūku dūbūs, cylvāka taiseitūs
puļciņuos, vacuos cytu plieseigu putynu perekļuos, iz kūku stubuļnem. Nu apreļa
mieneša pereklī 3-4 boltys ūlys.

Perekli taisa vysā Eurazejis skujukūku jūstā, taipoš Skaņdinavejā kai areala
vokoru rūbežā i Latgolā kai golvonuo Europys areala dīnavydu rūbežā. Napalelā
skaitā dzeivoj Reitu Europys i Vydseuropys kolnu regionūs, taipoš i Balkanu
dīnavydūs. Lītovā cīši rats putyns. Azejā perekli taisa Sibira taigā, Krīvejis
Pijiurys nūvodā, Pūstumu Korejā i vysā Japonejā.



https://ltg.wikipedia.org/wiki/Svare%C5%86u_pogosts

Svareņu pogosts irā Dagdys nūvoda teritoriskais padalīņs Latgolā. Pogostā dora
tautys noms i biblioteka, feļčeru punkts. Pogosta vīneiguo škola Labīšu
pamatškola aizdareita.

Viesturiskai lelums Svareņu pogosta teritorejis bejs Daugpiļs apleiciņa
Bukmuižys pogostā. 1945 godā Bukmuižys pogostā īstateja Svareņu solys padūmi.
1954 godā Svareņu solai daškiera Žogotovys solu. 1960 goda daškiera Pareču solys
sovetu saimisteibys "Ceiņa" teritoreju, a Svareņu solys Lelina kolkoza zemis
davīnova Bukmuižys pogostam. 1990 godā solu reorganizej kai pogostu. 2009 godā
kai administrativu teritoreju pogostu daškir Dagdys nūvodam.

Svareņu pogostā dzeivoj 444 ļauds, nu jū 51,0% latvīšu, 24,9% krīvu i 13,2%
boltkrīvu. 82,3% pogosta dzeivuotuoju irā Latvejis Republikys vaļščuonu.

Svareņu pogosta ļauds dzeivoj 36 soluos. Pošu leluos solys - Svareni, Bunčova,
Kairiši, Luoci, Panova.

Svareņu pogosta teritoreju apkalpoj vīna posta atdale "Dabra" Svareņu solā
(LV-5698).



https://ltg.wikipedia.org/wiki/S%C4%ABnuojis_n%C5%ABvods

Sīnuojis nūvods irā pošvolds Latgolys reitūs pi Krīvejis rūbeža. Pošvolda
centrys — Sīnuojis mīsts. Nūvods tur rūbežu ar Dagdys i Ludzys nūvodu, taipoš ar
Krīvejis Federacejis Opskovys i Boltkrīvejis Vitebska apgabali.

Nūvoda pasauka cālusēs nu Sīnuojis mīsta, a tys sovu pasauku dabovs nu upis —
Sīnuojis (sīna upe). Baļtīšu volūdā vuords Zylupe (latvīšu: Zilupe) atsarads 20
godusymtā kai agruokuos latgaliskuos pasaukys Sīnuoja aba Sīnupe tuoļuoks
napareizs „puorcālums” krīvu volūdys ītakā (krīvu: Синяя).

Sīnuojis nūvoda teritorejis pūstumu i reitu daļa īīt Mudovys zamainis Sīnuojis
leidzonainē, a dīnavydi i vokori Latgolys augstainē. Poša augstuo nūvoda
viersyune - Rudovys kolns (244 m). Nūvoda centrys Sīnuoja 62 km atostumā nu
Rēznis i 302 km atostumā nu Reigys. Atostumi da nūvoda centram - nu Ļauderim i
Posyunis 12 km, nu Zaļesis 7 km.

Sīnuojis nūvodā dzeivoj 3 655 dzeivuotuoju (2011 gods), nu jūs 868 latvīši, 1994
krīvi 574 boltkrīvi, 89 puoli i 131 cytys tauteibys. 48% (1748 cylvāki) nu vysu
dzeivuotuoju dzeivoj Sīnuojis mīstā, 23% (825 cylvāki) Zaļesis pogostā, a
tuoļuok nu nūvoda centra Posyunis pogostā 19% (685 cylvāki), Ļauderu pogostā 10%
(397 cylvāki). Nūvodā dzeivoj 1741 veirīts i 1914 sīvītys. Lelums dzeivuotuoju
irā Romys katuoļu ci pravoslavu ticeigī.

Vysuvaira nūvodā daraksteiti iņdividualī pasajāmumi i zemnīku saimisteibys,
taipoš sabīdreibys ar aprūbežuotu atsaceigumu (SIA). Pasajāmumi aizajim ar
solsaimesteibu i mežsaimisteibu. Zeimeigu vītu aizajim transporta pakaļpīni,
partū ka nūvodā irā īdeveigi tranzita celi. Mīstā dora nazcik sātysparāda
pakaļpīņu pasajāmumi.



https://ltg.wikipedia.org/wiki/Rudz%C4%81tu_pogosts

Rudzātu pogosts irā Leivuona nūvoda teritoriskais padalīņs Latgolā. Pogostā dora
biblioteka i div vuiceibu īstoti - Rudzātu vydsškola i Rudzātu specialuo
iņternatpamatškola. Partū ka pogostā navā nivīna tautys ci kulturys noma, ļauds
lītoj vydšskolys ustobys.

Rudzātu pogosts īstateits 1920 godā, padalūt Stirnīnis pogosta teritoreju. 1925
godā pogostam daškiera pa dalei nu Preiļu, Vuorkovys i Leivuona pogosta zemu.
1935 godā pogosta pluots beja 141 km² i tymā dzeivova 3355 dzeivuotuoju. 1945
godā pogostā īstateja Aizupis, Muolkolna, Rudzātu i Vyds solys padūmi, a pošu
pogostu 1949 godā likvidieja. Rudzātu sola nu 1949 gods da 1959 godam bejuse
Leivuona rajona, a nu 1959 gods Preiļu rajona sadorā. 1954 godā Rudzātu solai
davīnova likvidātū Muolkolna i Vyds solu, 1962 godā i Stirnīnis solys kolkoza
"Pa Lenina ceļu" teritoreju. 1975 godā solai davīnova daļu Turku solys kolkoza
"Narata" teritorejis. 1990 godā solu reorganizej kai pogostu. 2009 godā kai
administrativu teritoreju pogostu daškir Leivuona nūvodam.



https://ltg.wikipedia.org/wiki/Pyldys_pogosts

Pyldys pogosts irā Ludzys nūvoda teritoriskais padalīņs Latgolā. Pogostā dora
tautys noms, biblioteka, feļčeru punkts, pamatškola i pyrmaškolys īstots.
Brodaižūs dora katuoļu i pravoslavu parapejis.

Viesturiskai Pyldys pogosta teritoreja bejuse Ludzys apleicinī. 1935 godā
pogosta pluots beja 188,1 km² i tymā dzeivova 7527 ļauds. 1945 godā Pyldys
pogostā īstateja Brodaižu, Egluoju, Ņukšu, Ostrovys, Pyldys i Purynu solys
padūmi, a pošu pogostu 1949 godā likvidieja. 1956 godā Ludzys rajona Pyldys
solai davīnova likvidātū Brodaižu solu i dali Sīnuojis rajona sovetu
saimisteibys "Komunars" teritorejis. 1958 godā sovetu saimisteibis "Komunars" 5
i 6 atdali davīnova Egluoju solai. 1975 godā davīnova dali likvidātuos Lūrupu
solys. 1990 godā solu reorganizej kai pogostu. 2009 godā kai administrativu
teritoreju pogostu daškir Ludzys nūvodam.

Pyldys pogosta ļauds dzeivoj 77 soluos. Pošu leluos solys - Boldyuni, Brodaiži,
Gajova, Pylda, Tjapši.

Pogosta teritoreju škārsoj vaļsteibys zeimebys ceļš Kuorsova-Ludza-Bukmuiža
(P49), kas irā dale nu ceļu projekta "Reitu styga". Taipoš sative nūteik pa
nazcik vītejuos zeimeibys celim. Dzeļžaceļa linejis pogostā navā.

Pyldys pogosta teritoreju apkalpoj vīna posta atdale "Pylda" Pyldys solā
(LV-5733).



https://ltg.wikipedia.org/wiki/Ontons_Sly%C5%A1%C4%81ns

Ontons Slyšāns — ailinīks, eisprozys autors, folklorys vuociejs i pietnīks,
publicists, kulturys darbinīks.

O. Slyšāns dzims 1948. goda 28. decembrī Šķilbānu pogosta Stabļovys cīmā zemnīku
Dominika i Annys Slyšānu giminī. Laikā nu 1948. goda da 1964. goda vuicejīs
Upeitis ostoņgadeigajā školā, nu 1964. da 1968. godam – Bulduru duorzkūpeibys
tehnikumā, īgivs duorzkūpa i biškūpa kvalifikaceju. Nu 1974. goda da 1980.
nakluotīnē vuicejīs gleznīceibu i grafiku Moskovys Muokslys tautys universitatē,
nu 1978. da 1984. goda nakluotīnē studiejs LLA, Jelgavā īgivs agronoma
specialitati.

Nu 1995. goda – Upeitis bibliotekys bibliotekars i Kulturviesturis muzeja
sabīdriskais vadeituojs. 1989. godā O. Slyšāns nūdybynuoja Rekavys i Upeitis
etnografiskūs ansambļus; nu 1989. goda jis voda Bolvu rajona Latgalīšu kulturys
bīdreibu, organizej i voda Upeitis kasgodejūs Kūkovys nūvoda bārnu i jaunīšu
kulturys svātkus, aiļu dīnys, kai ari mīlesteibys aiļu i dzīšmu festivalu
„Upeitis Uobeļduorzs”. O. Slyšāns organizej ari Zīmeļlatgolys muokslinīku dorbu
izstuodis. Kūpš 1994. goda – Rakstnīku savīneibys bīdrs. Juo vadeituos zemnīku
saimnīceibys Jākupuoni GIGR (gruomotu izdūšonys rodūšuo grupa) izdūd ari O.
Slyšāna gruomotys.

Literarū daiļradi Ontons aizsuoka Buldurūs, vadeidams žurnalu "Jaunība" 1972.
godā pīsadalejs Jaunūs autoru seminarā Laidzē. Pyrmuos publikacejis Bolvu rajona
laikrokstā "Vaduguns"(1981, 27. jūnijā – treis ailis Škilbānu pogosta izlūksnē,
16. julī – feļetons „Sīna laika bādys”. Aiļu kūpa „Rūtoj, sauleit…” publicāta
žurnālā "Karogs"(1984, Nr. 10). 1991.godā ailis publicātys ari Ludzys Literatu
apvīneibys kūpkruojumā „Saule izkapts kuotā”. Izdūtys aiļu gruomotys obuos
latvīšu volūdys tradicejuos – bārnim: „Raibī panti”(1991), „Lyugums
sapneišam”(1992), „Pār gadskārtu Jānīts nāca”(1993), „Cik vējam krāsu?”(1994),
„Zynomōs meikleitis”(1995), „Ziemneši”(1996), „Rūtaļu gods” (1997),
„Rotaļa”(1998), „Nepareizais”(2000), „Laiks”(2001), „12”(2006); ailis
pīaugušajim: „Tāvaine muna”(1992), „Lela ceļa maleņā”(1995), „Sovu liktini
izsuopūt”(1996), „Ar myužeibu sasarunoj”(1997), „Upītes ābeļdārzs”(1998),
„Liktiņdorbs”(1999), poēma „Olūta smielieja”(2000), „Tītupats”, (2007), „Salve
Regina” (poema par radeišonu, 2008). Proza: eisfeļetonu gruomota „Šērve jeb kur
tavi ideāli?”(1995), „Atnadzis jeb šis labvēlīgais latgaliskums”(2003),
„Čipierkstneits jeb Apcirsto sakņu pieaudzēšana”(2010); ceļveds „No Balviem līdz
Balkāniem”(1997), kūpkruojumūs – „Olūti” i „Tāvu zemis kalendārs”

Kūpā ar sīvu školuotuoju Irēnu izaudzynuojuši četrus bārnus i tagad paleidz
audzynuot mozbārnus. 2000. godā Ontons Slyšāns apbolvuots ar Lelū folklorys goda
bolvu.

2008. godā Vaļsts Kulturkapitala fonds(VKKF) Ontonam Slyšānam pīškeira myuža
stipendeju i Ordiņu kapituls apbolvuojs jū ar V škirys Atzineibys krystu.
Latgalīšu kulturys goda bolvā "BOŅUKS" īgivs bolvu nominacejā 2009. goda
kulturys darbinīks .

Prozā figurej dzeivē nūsavārts personāžs – sābri, „pošu ļauds”. Centrā ir ideja
par apdraudātajom pamatvierteibom – par dzimtū volūdu, zemi, tāvu sātu.

Pseidonimi: Ceceļānu Ontiks, Jākupānu Jezups Mežavydūs, O.S., Petru Pīters,
Ventnāburgu Jānis, Zars.



https://ltg.wikipedia.org/wiki/Nikodems_Ranc%C4%81ns

Nikodems Rancāns (1870 — 1933) — bazneicnīks, poets, vuiceibnīks, vīns nu pošu
zeimeigokūs latgaļu ļaudyskūs dareituoju.

Dzims 1870 gods septembra 15 d. Zaļmuižys (piečuok - Nautrānu) pogosta Miglinīku
solā. Beidzs Pīterpiļs dvēseliskū seminaru. Nu 1920 da 1929 g. dzeivuojs
Preiļūs. Bejs Preiļu parapejis bazneickungs (1920-1929), Aglyunys seminarejis
docātuojs(1922-1924), Aglyunys reaļgimnazejis direktors (1923-1929),
Jaunaglyunys sīvīšu gimnazejis direktors (1928-1929), Rēznis vaļstiskuo
školuotuoju instituta direktors (1929-1933). Mirs Rēznē, paglobuots Rēznis Mīra
ūļneicys kopūs.

Izlaids religiska tecīņa latgaļu gazetu Sākla (1906). Puorvierss latgaliskai
tautā nūmīļuotu gruomotu Genovefa (1907). Pīrakstejs prozys lasejumu Ceļuojums
pa Latgolu (1924), kurs pīzineigai viertejams latgaļu literaturā, adaptiejumu
“Kungs Tvardovskys” (1929), vuiceibu gruomotu Latvejis viesture (1921), latgaļu
lementari (Lementars deļ mozim bārnim, 1923).

N. Rancāns daudzi dasalics pi latgaļu vuiceibys raisteibys: bejs atdarejs
kūpdzeivi Pīterpilī jaunīšim nu Latgolys (1901–1906), organiziejs kursus i
lekcejis, pats rakstejs i puorvierss vuceibu gruomotys školu jauneibai, i
vadynojs cytus tū dareit, Preiļūs bejs īriedejs školānim vuiceibu bišu dravu i
augļu suodu, materialiskai atspaiduojs pītryuceigūs škoļnīkus, paliedziejs
voduot bārnus da školys.



https://ltg.wikipedia.org/wiki/Nierzys_pogosts

Nierzys pogosts irā Ludzys nūvoda teritoriskais padalīņs Latgolā. Pogosta centrā
dora tautys noms, biblioteka, feļčeru punkts i Nierzys pamatškola. Raipolē dora
katuoļu bazneica.

Viesturiskai Nierzys pogosta teritoreja bejuse Ludzys apleicinī. 1935 godā
pogosta pluots beja 112 km² i tymā dzeivova 1405 ļauds. 1945 godā pogostā
īstateja Lūrupu, Nierzys, Seiļu, Tymuļu i Skryņu solys padūmi, a pošu pogostu
1949 godā likvidieja. Nu 1949 gods da 1959 godam Nierzys sola bejuse Sīnuojis
rajonā, a nu 1959 goda Ludzys rajonā. 1954 godā Nierzai davīnova likvidātū
Tymuļu solu, 1971 godā likvidātuos Rgluoju solys sovetu saimisteibys "Nierza"
teritoreju, a 1975 godā likvidātū Lūrupu solu. 1990 godā solu reorganizej kai
pogostu. 2009 godā kai administrativu teritoreju pogostu daškir Ludzys nūvodam.

Nierzys pogosta ļauds dzeivoj 39 soluos. Pošu leluos solys - Kušneri, Marlina,
Nierza, Raipole, Vonogi.

Pogosta teritoreju škārsoj vaļsteibys zeimebys autoceļš
Jākubmīsts-Rēzne-Terehova (A12), taipoš nazcik vītejuos zeimeibys celi. Nierzys
pogostu škārsoj dzeļžaceļa lineja Krystapiļs-Sīnuoja, iz kurys vīna staceja
"Nierza".

Nierzys pogosta teritoreju apkalpoj vīna posta atdale "Nierza" Nierzys solā
(LV-5729).



https://ltg.wikipedia.org/wiki/Mari%C5%86dzis_pi%C4%BCs

Mariņdzis aba Marinzejis muižys piļs pastateita nu 1845 da 1847 godam klasicizma
arhitekturā. Vaļsteibys zeimeibys arhitekturys pīminieklis irā Krystapiļs nūvoda
Atašinis pogostā. Muiža bejs vīns nu daudzeju fon der Borhu sovumu Latgolā.
Muižys centra pīstateiba sataiseita ap regularu prīškys pogolmu. Nu ībraucamuo
ceļa pusis pogolmu apjieme akmiņu sātmaļs, a tuoļuok beja muižys kliete, staļs i
ūtrā pogolma golā piļs. Tān pilī dora Atašinis pogosta Bruoļu Skryndu vydsškola.

Mikaels fon der Borhs, zininīks, kolekcionars i literats, beja Varakļuonu muižys
sovinīks. Sovim dālim jis atstuoja puormaņtīņus - vīnam Varakļuonu muižu, ūtram
Borkovys, a trešam Juzefam fon der Borham Mariņdzis muižu. Mariņdzis grafs
apsaženieja lelciļteigu damu Emu Holinsku, Aleksandra Puškina radineicu. 19 godu
symta pilij stateibā izlītuoti i vītejī sorkonī cegli, i nu Suomejis atvasts
granits. Piļs pudameņte stateita šulim nu Teiču pūra Buorboļu pussolys ūzulim.
Pilī izaglobuojuši senejī cepli i pa doļai interjera apskaiste. Pilij vyds doļā
bejs vierīņtūrneits aba beļveders, tok Ūtruo pasauļa vaidu godūs sagrauduots i
vaira naatjaunynuots. Deļ Latvejis zemis reformys pili puorjieme nu grafim i nu
1924 gods pilī dora škola.

Tymā pošā laikā, kod stateja pili, Mariņdzis azarmalē suoce radeit i muižys
suodu. Anglīšu i praņcīšu jaukta stiļa parkā sādynuoti nu Vuocejis atvasti kūki.
Suodā daudzi ratu kūku škiru. Tuoļuok parks aizīt mežaparkā. Izaglobuojuši i
puors muižys saimisteibys kuormi. 2 kilometru garumā nu Atašinis da muižai vad
kūku aleja. Senejais suods i azars sataisa breineigu apleicīnis vierīni. Car
suodu tak Osoru upe.

2008 gods sīna mieneša 14 dīnā Latgolys vokoru doļā - Leivuona i Krystapiļs
nūvodā - graudova vārputvīsyuls . Tys iznycynova lelu doļu Mariņdzis muižys
suoda, izguozdams vaira kai 150 godus vacus kūkus ar vysom saknem.



https://ltg.wikipedia.org/wiki/MPLS

IP MPLS aba IP/MPLS (anglīšu: Internet Protocol / Multi Protocol Label
Switching), aba MPLS (anglīšu: Multi Protocol Label Switching) irā standartizāta
tehnologeja, kura ļaun padreizynuot datu tekmi teiklūs i atvīglynuot juos
vaļdeišonu.

Lītojūt MPLS, zynomai datu paketu vērtinei irā sataisoms specials ceļš, kuru
atpazeist sevkurā paketā vydā asūša aizzeime. Tai sasataupa laiks, kurs
vajadzeigs, kab maršrutātivs atrostu cyta mozga adresu i varātu da juo tuoļuok
nūsyuteit paketu. Tehnologeja MPLS daudziprotokoleiga, jei dora ar IP, ATM i FR
teikla protokolim.

Parostuo modeļa (OSI modeļa) teiklā MPLS ļaun 2-ajā kluoškā (komutacejis
leidzīnī) puorsyuteit daudzuok paketu na 3-ajā kluoškā (maršrutiešonys
leidzīnī).

Deļ itūs īmešļu MPLS tehnologeja irā līteiga teiklim, pa kurim suoc īt vairuok i
izškireiguoku datu, tymā vydā vierīņpakaļpīni i VoIP. Partū MPLS dabuojs
nagaidomu mozūs i vydyskūs pasajāmumu i vydtautyskūs biznesa teiklu pīzeišonu.

Eksperti taipoš skaituos ar faktu, ka lītojūt IP-MPLS tehnologeju VPN
taiseišonā, navā vajadzeibys lītuot šifriešonys shemys (pīvadumam, IPSec).



https://ltg.wikipedia.org/wiki/Leiksnys_katuo%C4%BCu_bazneica

Leiksnys Vysusvātuokuos Jezus Sirds Romys katuoļu bazneica irā katuoļu dīvanoms
Daugpiļs nūvoda Leiksnys pogostā. Atsarūn Vaikulīšu solā pi Daugpiļs — Reigys
autoceļa, 1 km nu pogosta centra Leiksnys.

Leiksna jau nu XVIII gs. bejuse zeimeigs katuoļu centrys. 1749—1789 godūs ite
dorbuojuos jezuiti. Pyrmuo Leiksnys bazneica stateita 1748 godā pi
Līdinghauzenu-Volfu muižys, bet 1789 godā Juzefs Zibergs jū puortaiseja par
kapleicu. XIX gs. 70 godu Napoleona Ordys Leiksnys tepiejumā redzīs, ka jis bejs
nalels, kompakts statīņs ar oltorgolā nūšļauptu divsleipu jumtu i barokalu jumta
tūrneiti augš īejis fasada trejstyuru zelmiņa.

Kod Leiksna daguoja Zibergu, piečuok — grafu Plateru-Zibergu sovumā, suocēs
jaunys lelys bazneicys stateiba, kū dabeidze 1798 i pasvieteja 1801 godā. Kuormu
pa daļai nūjauce piec 1913 goda, a materiali tyka izlītuoti plebanejis
stateibai. Niulejuo bazneica stateita 1909—1913 godūs piec bazneickunga, piečuok
arciveiskupa Ontona Springoviča iniciativys. Bazneica cīte Pyrmuo pasauļa kara
laikā, bet pūstejumi tyka likvidēti XX gs. 20 godūs.

Nu vacuos bazneicys irā sasaglobuojuši XVIII gs. biktssūls i 1793 goda
klasicizma stiļā darynuota monstrace.

Leiksnys bazneica irā apmāreigs latiņu krysta formys plana neogotikys stiļa
statīņs ar trim garonyskim jūmim, škārsjūmu, poligonalu apsidu i divtūrņu
fasadu. Divtūrņu fasads rysynuots izvārstuos proporcejuos: neogotiskū zelmini
īramej slaiki, ažuriski tūrņi ar telts formys smaili, a centraluo īeja teik
izceļta ar portalu i rūžys lūgu. Jūmu krystpunkts teik īzeimuots ar dekorativu
tūrneiti jumta kūrē. Uorsīnu vertikalū dalejumu akcentej kontraforsi. Bazneicys
apskaiste i ītaise veidoj vīnuotu ansambli.

Bazneicys varganis darynuotys 1931 godā Vaclava Bernacka Varšovys-Viļnis vargaņu
fabrykā. Koņcertinstrumentam irā 27 registri i divi manuali. Jis ir vīns nu
leluokajim puoļu vargaņmeistru budavuotim instrumentim Latvejā.



https://ltg.wikipedia.org/wiki/Latgolys_gaisma

Latgolys gaisma (latvīšu: Latgales gaisma) — vīna nu īteceiguokūs Latgolys
parteju piec Latvejis napavaļdeibys atjaunynuošonys (1988). Pats lelais
dasnāgums - īveice Daugpiļs pošvolda ībolsuošonā.

Registrāta 2000 g. marta 21 d., partejis aizsuociejs i pirminīks beja Daugpiļs
pasajāmuma Stalker prezidents Rihards Eigims.

Latgolys gaisma dabuoja viersa 2000 gods Daugpiļs pošvolda ībolsuošonā (7
deputatu vītys), aplīcūt Daugpiļs mīsta partejis i partejis Latvijas ceļš
kūpeigū sarokstu (nu juo pošvoldā ītyka 5 deputati, jūs vydā i pyrmuokais
Daugpiļs mers Aleksandrs Vidavskis), PCTVL (2 deputati) i LSDSP (1 deputats).
Piec ībolsuošonys Latgolys gaisma Daugpiļs pošvoldā sataiseja koaliceju ar PCTVL
i socialdemokatim, a par mīsta meru tyka Latgolys gaismys viersinīks Rihards
Eigims.

Parteja pīsadaleja Latvejis 8 Seimys ībolsuošonā 2002 gods oktobra 5 dīnā. Par
Latgolys gaismu Latgolā nūbolsuoja 9,3 % izlaseituoju, tok vysys Latvejis mārā
parteja dabuoja viņ 1,5 % bolsu i partū navierseja 5 % slīkšņa, kab ītyktu
Seimā.

2003 godā R. Eigimam daguoja atsastateit nu mīsta mera daguojumu deļ
pagaisynuotuos atsadūšonys iz juo - daudzeji juo partejis bīdri pošvoldā beja
tykuši par cīši škaļdeigi. Nu 2003 da 2007 g. Latgolys gaisma beja golvonuo
opozicejis parteja Daugpilī.



https://ltg.wikipedia.org/wiki/Kat%C5%8D%C4%BCu_dzeive

Katōļu Dzeive aba Katuoļu Dzeive beja religiski ļaudyskys žurnals, kuru izdūd
SIA "Katoļu Dzeive" Viļānu mīstā. Žurnals izīt 11 reižu godā, sīna i labeibys
mienešu numuru izlaižūt kūpā sīna mienesī. Materiali žurnalā tyka publicāti
latvīšu i latgaļu volūdā. Rakstīni irā na tik ap religejis temom, a taipoš
stuosta ap psihologiskom i cytom gareigom cylvāka nabyušonom i jū izsprīsšonu.
Regularai tyka publicāti rakstīni ap Latgolys ļaužu dzeivi, stuosti ap bazņeicu
viesturi, nūvoda kulturviesturi, volūdu, vuiceibu, solsaimesteibu i cytom
svareigom temom. Laikrokstā beja cieški atrūnami ari literarī dorbi latgaļu
volūdā. Žurnals tur zeimeigu vītu latgaļu rokstu volūdys popuļariziešonā i
izglobuošonā myuslaiku lītuošonai.

Pyrmais "Katuoļu Dzeivis" laidīņs izguoja 1926 gods pavasara mienesī, vysys
publikacejis tymā beja tik latgaļu volūdā. Da 1940 godam žurnals izguoja Reigā,
nu suoku naregularai. Tok jau nu 1929 gods laikroksts suoce izīt vīnu reizi par
mienesi. Pyrmais redaktors da 1928 godam beja Dominiks Jaudzems - bazneicnīks,
Rēznis Školuotuoju instituta direktors. Nu 1929 gods da 1938 godam žurnalu
vadeja A. Novickais, a da 1940 godam P. Laurinovičs.

1940 godā sovetu vaļdeiba žurnala darbeibu nūlīdze i tei tyka atjaunynuota tik
1989 godā, taišni pyrma pošu zeimeiguokū katuoļu svātku Leldīņu. Nu ituo goda
žurnala redakceja irā Viļānūs. Da 1999 godam laikroksta laidiejs beja Reigys
metropolojeis kureja, a tuoļuok pasajāmums SIA "Katoļu Dzeive". Nu 2000 gods
golvonais redaktors irā A. Ševeļs, a ilglaiceiguo redaktore Maruta Latkovskuo -
tautā labi zynomuo žurnala dareituoja.

2010 godā tika atdareita žurnala skaitleiguo verseja. Sevkurs var dasasaceit
sajimt "Katōļu Dzeivi" sovā e-postā PDF formatā.



https://ltg.wikipedia.org/wiki/Je%C5%A1s

Ješa azars aba Ješs – azars Latgolys dīnavydu daļā, Dagdys nūvoda Bukmuižys i
Aņdzeļu pogostūs. Tur vysuvaira azarsolu par vysim Baļtejis vaļsteibu azarim.
Ješam i juo apleicīnei soveigi daili vierīni.

Nu 1928 gods azars vaļsteibys apsardzeibā kai dobys pīminieklis. Nu 1977 da 1999
godam Ješa azarsolys īguoja botaniskajā nūlīgtinī "Ežezera salas", nu 1999 da
2004 godam – dobys nūlīgtinī "Ežezers", nu 2004 g. – Rāznys dobys parkā. Nu 2006
gods azars īslāgts Rāznys nacionaluo parka teritorejā.

Azarmalis linejis garums – 39,5 km, a kūpā ar azarsolu molys lineju – vaira kai
50 km. Azarmalis kur lāvys, a kur stuovonys. Iztak Narūta – pi Daugovys baseina
pīdarūša upe. Dybyns akmiņuots i smiļkšuots, kur nakur 0,5 – 1 m bīzs dyunis
kluoškys.

Pa izškireigim saskaitejumim, Ješs tur 33 – 36 eistynuos azarsolys (jūs
kūpeigais pluots 77,6 gekteri) i ap 70 azarsalom leidzeigu sataisejumu, puse nu
jūs – nīdrom i stībrim apauguši saklumi. Šimanska pussolā īriedeita atpyutys
baza. Daudzums eistynūs azarsolu irā azara pūstumreitu daļā, poša leluokuo nu
jūs – Leluo Luoča azarsola (pluots 45 ha). Da XX gs. 70-tūs godu iz ituos
azarsolys beja apleicīnis vysuvacuokuo vīnsēte ar kūka kuormim, stateitim bez
noglu.



https://ltg.wikipedia.org/wiki/Ingrida_T%C4%81rauda

Ingrida Tārauda (dzymuse 1971 g. juņa 30 d. Rēznis rajona (niule — Rēznis
nūvods) Drycānu pogosta Kuzmu solā) — latgalīšu ailineica, lirike. Davuse
zeimeigu īlicīni latgalīšu lirikys raisteibā, siņtezādama latgalīšu literarū
tradiceju ar myuslaiceigom izsaceibys formom.

Par Ingridu Tāraudu vairuok var izlaseit juos sātys lopā iinngrida.wordpress.com

Vuicejusēs Drycānu vydškolā, studiejuse Daugpiļs Universitetā filologeju.
Darejuse Vacstrūžānu pamatškolā, Cyskodu vydsškolā, Cyskodu bārnunomā, Gaujīnis
vydsškolā. Radeigajai izaugsmei ītaku darejs Oskars Seiksts, Valentins
Lukaševics i cyti juos audzis jaunī latgalīšu literati. Latvejis Rakstinīku
savīneibys bīdre nu 2007 gods.

Pyrmuo publikaceja – dzeivuļs baļtīšu volūdā laikrokstā Latvijas Jaunatne 1987
godā. Pyrmuo leluokuo publikaceja (latgalīšu volūdā) — jaunūs autoru kūplasīnī
Pagrauda (1999). Ailis taipoš publicātys laikagruomotā Tāvu zemes kalendars,
rokstu lasīnī Olūts, aļmanahūs Rēzekne i Luna, latgalīšu poezejis antologejuos
(Latgalīšu dzejas antologija (2001, sast. V. Valeinis), i Susātivs (2008, sast.
I. Šuplinska), škārsteikla laikrokstā LaKuGa i cytur. Sovi lirikys lasīni -
Vīgla byušonys ironeja (2000) i Izdadzynuota sirds (2001).

Poezejai soveigi pasauļa dazinis paradoksi, iņtimūs puordzeivuojumu atspeidīni.
Izsaceiba dobyska i breiva, liriskuo varūne pasamona dūt i jimt vīnulaik -
atsaļaudama runuot ap sovu dobyskū sīvīteibu.



https://ltg.wikipedia.org/wiki/IP_MPLS

IP MPLS aba IP/MPLS (anglīšu: Internet Protocol / Multi Protocol Label
Switching), aba MPLS (anglīšu: Multi Protocol Label Switching) irā standartizāta
tehnologeja, kura ļaun padreizynuot datu tekmi teiklūs i atvīglynuot juos
vaļdeišonu.

Lītojūt MPLS, zynomai datu paketu vērtinei irā sataisoms specials ceļš, kuru
atpazeist sevkurā paketā vydā asūša aizzeime. Tai sasataupa laiks, kurs
vajadzeigs, kab maršrutātivs atrostu cyta mozga adresu i varātu da juo tuoļuok
nūsyuteit paketu. Tehnologeja MPLS daudziprotokoleiga, jei dora ar IP, ATM i FR
teikla protokolim.

Parostuo modeļa (OSI modeļa) teiklā MPLS ļaun 2-ajā kluoškā (komutacejis
leidzīnī) puorsyuteit daudzuok paketu na 3-ajā kluoškā (maršrutiešonys
leidzīnī).

Deļ itūs īmešļu MPLS tehnologeja irā līteiga teiklim, pa kurim suoc īt vairuok i
izškireiguoku datu, tymā vydā vierīņpakaļpīni i VoIP. Partū MPLS dabuojs
nagaidomu mozūs i vydyskūs pasajāmumu i vydtautyskūs biznesa teiklu pīzeišonu.

Eksperti taipoš skaituos ar faktu, ka lītojūt IP-MPLS tehnologeju VPN
taiseišonā, navā vajadzeibys lītuot šifriešonys shemys (pīvadumam, IPSec).



https://ltg.wikipedia.org/wiki/Fra%C5%86cs_Trasuns

Fraņcs Trasuns (latvīšu: Francis Trasuns; 1864 gods leita m. 16 d. Sakstagolā —
1926 gods sulu m. 6 d. Reigā) — zeimeigs latgalīšu i latvīšu kulturys i
gareigais dareituojs, vaļstsveirs i literats. Vysu myužu aizajiems ar latgaļu
volūdys i kulturys aizstuoviešonu.

Cikom Latgola bejuse Vitebskys guberņā, cīši ceikstiejīs par tīseibom izdūt
gazetys latgalīšu volūdā ar lateiņu, a na kirelicys literim.

1906 godā ībolsuots Krīvejis Vaļsteibys Dumā, kur kai pyrmais nu latvīšim
aizaprasejīs muižnīku privilegeju nūceļšonu, 1905 goda revoļucejā cītušū
amnesteju i arhaiskūs Latgolys agruoruos sistemys reformu.

Jiems daļeibu 1917 goda lopu m. 9 i 10 d. Latgolys kongresa organiziešonā, kur
sakstiejs dasaškieršonu cytim Latvejis kulturviesturiskim nūvodim, ībolsuots nu
kongresa Latgolys Tamlaiceiguo Zemis Padūmē. Vīnulaik dorbuojīs Nacionaluos
Tamlaiceiguos Padūmis komitetā, kas sastota Satversmis projektu.

1918 goda solnys m. 18 d. kai Tautys Padūmis bīdrys pīsadoluos Latvejis
Republikys napavaļdeibys pasludynuošonā.

Pyrmuos i Ūtruos Seimys deputats, Pyrmuos Seimys prezideja bīdris, īkšlītu
ministra bīdris Kārļa Ulmaņa Tamlaiceiguo Vaļdeibā. Ūtrajā Seimā ībolsuots ar
vairuok bolsim kai Kārlis Ulmanis, Rainis ci Juoņs Čakste. Kai deputats īģivs
finansisku atspaidu Rēznis Tautys Piļs stateibai i Latgolys teatra satasei.

Akteivs publycists i literats, dybynuojs i vadeijs žurnalu „Zemnīka draugs”
(1920) i laikrokstu „Zemnīka Bolss” (1924—1926).

Pretivējīs Latgolys rusifikacejis i polonizacejis centīnīm, par kū arī ītics
konfliktā ar cīši puolskuos katuoleibys vadeibu, 1926 godā piec papeiža Pija IX
bullis atstateits nu katuoļu bazneicys. Mierst Reigā tai pošā godā ar sirdstrīku
piec tam, kod tūp prodzeits nu Leldīnu dīvakolpuošonys Reigys Jākoba bazneicā.

1998 godā piec Seimys deputātu dadaris bazneicys kliera kongregaceja izzeist
ekskomunikaceju par nadybynuotu.

Juoņs Čakste par jū saciejs: „Fraņcs Trasuns īlyka Latvejis ģerbā trešū zvaigzni
— Latgolu”.



https://ltg.wikipedia.org/wiki/Bezsvors

Bezsvors (anglīšu weightlessness, latvīšu bezsvara stāvoklis, lītaunīku
nesvarumas, krīvu невесомость) – stāte, kuramā lītyns natur svora, t. i. spāks,
ar kurū atspaids veic lītynu, leidzynojās nullei. Itaida stāte ceļās tūlaik, kod
lītyns breivajā krisšonā, a voi lītyna atspaida padreizīņs teik vīnaids ar
breivuos krisšonys padreizīni. Bezsvorā irā sevkurs orbitā palaists kosmiskais
aparats, kuruo dzeitivi izslāgti (naskaitūt Zemes atmosferys, Saulis gaismas
spīdīņa i ct. samārā mozzeimeigu spāku veicis).

Kod nakod svora gaisšonu jauc ar gravitacejis gaisšonu; irā net sapratīni
"nullis gravitaceja" i "mikrogravitacija", tok nu ziniskuo redzīņa itys
aptuomeņ. Pīvadumam, var apsavērt Vydtautyskū kosmiskū staceju (VKS), kuruos
orbitys augstums apmāram 350 km. Itymā atostumā breivuos krisšonys padreizīņs
irā 8,8 m/s², ite viņ par 10% mozuok na pi Zemis viersa. VKS bezsvors ceļās deļ
stacejis kusteibys orbitā ar pyrmū kosmiskū dreizumu.



https://ltg.wikipedia.org/wiki/%C5%85uk%C5%A1u_pogosts

Ņukšu pogosts irā Ludzys nūvoda teritoriskais padalīņs Latgolā. Pogostā dora
tautys noms, biblioteka, feļčeru punkts. 2011 godā Ņukšu pamatškolu davīnova
Pyldys pamatškolai i tān pogosta teritorejā nivīna vuiceibu īstota navā.

Viesturiskai Ņukšu pogosta teritoreja bejuse Ludzys apleiciņa Pyldys pogostā.
1945 godā Pyldys pogostā īstateja Nukšys solys padūmi. 1954 godā solai davīnova
likvidātū Purynu solu, a 1975 godā nūtyka zemu puorsameišona ar Gaveiku solu.
1990 godā solu reorganizej kai pogostu. 2009 godā kai administrativu teritoreju
pogostu daškir Ludzys nūvodam.

Ņukšu pogosts atsarūn Latgolys augstainis Rāznovys kauprainis pūstumu molā.
Pogosta pluots 68,52 km2, nu tuo solsaimesteibai lītojamuo zeme vaira kai 3
tyukstūšys dekteru, meži 2050 dekteru i kriumuoji 110 dekteru. Pogostā 1999 godā
1999 godā īstateits dobys nūlīgtiņs "Pyldys azars", četrys Pyldys azarsolys irā
vaļsteibys sorgojamī dobys pīminiekli jau nu 1924 gods (tān sorgoj 5 azarsolys).

Ņukšu pogosta ļauds dzeivoj 41 soluos. Pošu leluos solys - Belomoiki, Gaveiki,
Juzefinova, Ņukši, Pylda.

Pogosta teritoreju škārsoj vaļsteibys zeimebys ceļš Kuorsova-Ludza-Bukmuiža
(P49), kas irā dale nu ceļu projekta "Reitu styga". Taipoš sative nūteik pa
nazcik vītejuos zeimeibys celim. Dzeļžaceļa linejis pogostā navā.

Ņukšu pogosta teritoreju apkalpoj vīna posta atdale "Ņukši" pogosta centrā
(LV-5730).



https://ltg.wikipedia.org/wiki/Veipa_pogosts

Veipa pogosts irā Krystapiļs nūvoda teritoriskais padalīņs Latgolā. Pogostā dora
feļčeru punkts, pamatškola, biblioteka, klubs (tautys noms) i amateibys centrys
"Māzers". Bazneicu ci cierkvu pogosta teritorejā navā. Uors administrativuos
atzaris, pogosta ļauds vysuvaira aizajim kūkapdarē.

Viesturiskai Veipa pogosta teritoreja bejuse Daugpiļs apleiciņa Mežamuižys
pogostā, kas 1925 godā pasaukts par Veipa pogostu. 1941 godā pogosts daškiersts
Jākubmīsta apleicinim. Veipa pogosta pluots bejs 81,9 km² i tymā dzeivova 2366
ļauds. 1945 godā Veipa pogostā īstateja Veipa i Mežuoris solys padūmi, a pošu
pogostu likvidēja. Nu 1949 gods da 1962 godam Veipa sola bejuse Krystapiļs
rajonā, a nu 1962 goda Jākubmīsta rajonā. 1966 godā Veipa solai daškiera
likvidātū Azarīšu solu, a 1973 godā daļu Veipa solys teritorejis daškiera Kūku
solai i 1977 godā Mežuoris solai. 1990 godā solu reorganizej kai pogostu. 2009
godā kai administrativu teritoreju pogostu daškir Krystapiļs nūvodam.

Veipa pogostā dzeivoj 788 ļauds. Nu jū 15,3 % (122) da dorbuotnuma vacumam,
63,5 % (509) dorbuotnuma vacumā, a 21,2 % (170) viers dorbuotnuma vacuma.
Bezdorba leidzīņs 5,2%.

Veipa pogosta ļauds dzeivoj 17 soluos. Pošu leluos solys - Veips (pogosta
centrys), Poļakys, Trepe.

Pogosta teritoreju škārsoj vaļsteibys zeimebys autoceļš
Reiga-Daugpiļs-Puotarnīki (A6), taipoš nazcik vītejuos zeimeibys celi. Veipa
pogostu škārsoj vīna dzeļžaceļa lineja Reiga-Daugpiļs, iz kurys vīna staceja
"Trepe".



https://ltg.wikipedia.org/wiki/Vale%C5%86tins_Luka%C5%A1evi%C4%8Ds

Valeņtins Lukaševičs (dzims 1968 g. oktobra 27 d. Rēznē) – latgalīšu ailinīks,
rakstinīks, literaturzininīks, latgalīšu postmodernuos literaturys aizsuociejs.

Beidzs Rēznis 5 vydsškolu (1986), Daugpiļs Universitetu (bakalaura grads 1993,
magistra grads 1996). Nu 1993 gods dora Daugpiļs Universitetā par vuiceituoju.
2008 godā dabuojs filologejis doktora grada par disertaceju Latgalīšu 20
godusymta proza Latgolys literariskajā pluotā. Niule Daugpiļs Universiteta
docents, vuica literaturu.

Pyrmuo publikaceja – Rēznis rajona laikrokstā Darba Karogs 1989 g. Dzeivuli
publicāti laikagruomotā Tāvu zemes kalendars, laikrokstā Mōras Zeme, žurnalā
Jaunuo Dzeive, almanahā Luna, latgalīšu jaunūs literatu kūplasīnī Pagrauda
(1999) i ct. Caur sovu pyrmū gruomotu Seppuku iz saulis vādara (1995, kūpā ar
Oskaru Seikstu) devs kvalitativai jaunu pagrīzīni latgalīšu poezejā – i
tematikys, i muokslyskuos izsaceibys, i auteņtiskuos volūdys vierteibu lītuojuma
zinē. Pīrakstejs pyrmū postmodernizma romanu latgalīšu literaturā Valerjana
dzeive i redzīni (1996, kūpā ar Oskaru Seikstu)

Latgalīšu rokmuzykants Sovvaļnīks 2009 i 2011 godā izlaids ar Valeņtina
Lukaševiča vuordim komponātys dzīsmis.



https://ltg.wikipedia.org/wiki/Upeitis_Uobe%C4%BCduorzs

Meilys aiļu i dzīšmu festivaļs "Upeitis Uobeļduorzs" irā pošu vacais regularais
latgaļu kulturys festivaļs. Tys nūteik kas gods rudiņa mieneša trešajuo sastdinē
Upeitys Tautys nomā, Vileks nūvoda Škilbanu pogostā.

Pyrmais festivaļa sariedīņs nūtyka 2002 godā, kura iniciators beja ailinīks
Ontons Slyšāns. Jis izguoduoja, ka rudiņa mienesī vysapleik nūteik aiļu dīnys, a
nikur eisti jaunīši naapmeklej. Tod vīns pajiemīņs kai daviļkt jaunīšus
klauseitīs aiļu, byutu vīnā sariedīnī jaunīšim pošu aktualuo laikā dalykt nazcik
lītu - vysaižu stiļu muzyku, ailis i latgaļu volūdu. I vēļ sariedīnim kai
dastateigs nūsacejums byutu, ka vysuvaira ailem i muzykai vajag byut
latgaliskai.

Itys irā sovpateigs festivaļs latgaļu volūdā kuramā vīnuvīt skaņ ailis i muzyka.
Zeimeigai, ka sariedīnī pīstuov vysu stiļu muzykai - i folkloram, i rokam.
Festivaļs irā zeimeigs, ka bejs pyrmuo vareiba uzastuot iz vīnys scenys kai labi
zynomom grupom i alininīkim, tai i suociejim. Nu "Upeitis Uobeļduorza" īdvēsmi
dabovuši nazcik cyti tautys kulturys dareituoji, atdorūt jaunus latgaliskuos
kulturys sariedīņus, taipoš tys irā vadynuojs izaraisteit jaunom grupom i
literatim.



https://ltg.wikipedia.org/wiki/Solujuo%C5%86u_pogosts

Solujuoņu pogosts irā Ribinišku nūvoda teritoriskais padalīņs Latgolā. Pogostā
dora Sylajuoņu pamatškola, kulturys noms, biblioteka Sylajuoņu i Kotļarovys
solā, feļčeru punkts. Pogosta centrys Solujuoni.

Viesturiskai Solujuoņu pogosta teritoreja bejuse Rēznis apleicinī. 1935 godā
Sylajuoņu pogosta pluots beja 249,2 km² i tymā dzeivova 9684 dzeivuotuoju. 1945
godā pogosta teritorejā īstateja Antonišku, Kausys, Kotļarovys, Nikitišku,
Ribinišku, Rušonicys Sylajuoņu, Timošyšku i Vīmyna solys padūmi, a pošu pogostu
likvidēja. 1954 godā Sylajuoņu solai daškiera likvidātū Kotļarovys solu. 1990
godā solu reorganizej kai pogostu. 2004 godā kai administrativa teritoreja
pogosts dasaškiera Ribinišku nūvodam.

Solujuoņu pogosta ļauds dzeivoj 30 soluos. Pošu leluos solys - Bykova,
Čirvinīki, Kotļarova, Rozalina, Solujuoni (pogosta centrys).

Pogosta teritoreju škārsoj tik vītejuos zeimeibys celi - Malta-Solujuoni (V570),
Pušs-Vīmyns-Solujuoni-Ribiniški (V577) i cyti mozuoki. Dzeļžaceļa linejis
pogosta teritoreju naškārsoj.



https://ltg.wikipedia.org/wiki/Sarja

Sarja (latvīšu: Sarjanka, boltkrīvu: Сар’янка) - upe Latgolā i Boltkrīvejā,
Daugovys lobuos upmalis dataka. Tak car Dagdys nūvodu i Ludzys nūvodu Latvejā i
Vicebskys apgabaļa Drysys (Verhņadzvinskys) rajonu Boltkrīvejā. Iztak nu Bižys
azara Rundānu pogostā. Latvejis teritorejā upe 15 km garumā melioriāta, a
Boltkrīvejis teritorejā cīši moz cylvāka puorgrūzeita. Zamyn datakys Muoļneicys
7 km garumā Sarja sadora Latvejis i Boltkrīvejis rūbežu. Upe aizasuoc Rāznovys
kauprainē, tuoļuok tak car Dagdys kaupraini, a Boltkrīvejā car Polocka zamaini.
Ītak Daugovā puors kilometru zamyn Drysys (Verhņadzvinskys).

Upis teciejuma vydsdaļā nadzeivojams apvyds, nazkodejuos solys tukšys, tok
atrūnami vierteigi dobys i vaidu laiku pīminiekli. Upmalis prīžu mežūs i kluonu
pļovuos daudzi ratu auguoju i dzeivinīku škiru, kurys īraksteitys Latvejis i
Boltkrīvejis Sorkonajā gruomotā - mežoguo gladiola, malnuo žugure, bryunais
luocs, zyvu dzeneits i cyti.



https://ltg.wikipedia.org/wiki/P%C4%ABters_Miglin%C4%ABks

Pīters Miglinīks (1850 — 1883) — tautys varūņs i ceineituojs par sovu ļaužu
tīseibom. Dzims dryumajā drukys aizlīguma i socialuos nataisneibys laikā, 1850.
goda 13. decembrī Ludzys apriņča Nautrānu draudzis Miglinīkūs. Kristeibā jam
dūti treis vuordi – Pīters, Andrivs, Meikuls. Bez Pītera Andrivam i Agatai
Miglinīkim beja vel treis bārni: Anna ir devuse Latgolai pašaizlīdzeigū
jaunatnis i visys tautys audzynuotuoju, sabīdriskū darbinīku Fraņci Kempu. P.
Miglinīka bruoļs Andrivs ir aukliejs puorogri myrušū sabīdriskū darbinīku
Boļeslavu i taipat puorogri myužeibā aizguojušū talanteigū jaunatnis
audzynuotuoju prīsteri Dr. theol. Juoni Miglinīku.

Nu 1865.–1867. godam P. Miglinīks ir guojs Rēzeknis piļsātys školā. Teicami
vuicuos i školu beidz ar zalta medaļu. Škola tūreiz deva tīseibys byut par
tautškoluotuoju, bet ituos tīseibys natika dūtys, jo jys beja katūļs i latvīts.
Piec piļsātys školys beigšonys izavieleja maizis orūdam skrīvera dorbu. Nu 1868.
goda da 1870. godam ir struoduojs par pogosta rakstvedi Zaļmuižā, bet piečuok
Viļakā i Makašānūs.

Sova eisā i vātrainā myuža laikā izaug par nauzpierkamu i nasamīrinuomu zemnīku
aizstuovi. Centīnus piec taisneibys izsoka juo sacarātuos i tautā pazeistamuos
dzīsmis: Bodu cīst mes pīroduši, mōkam treisēt soltumā, Ej, ej, nabādoj,
pōrdzeivōsim vysu. Piec rakstura bejs akteivs i sabīdrisks cylvāks, partū vysod
ir lyugts zemnīku gūdeibuos plašā apleicīnī. Juo muzikalitate, prasme spēlēt
vijoli i gitaru, dzīsminīka talants, mudynojumi piec taisneibys i gora gaismys,
patīseibys mīlesteiba i zemnīku aizstuoveiba pret puoresteibom - tautys vydā
radeja jam legendara varūņa slavi.

Piec vysa puordzeivuotuo pleirīts i tuberkuloze uotri sagruove Pītera Miglinīka
veseleibu. Sovys trauksmainuos dzeivis piedejūs mienešus jys pavadeja slimeibys
gultā tāva sātā i myra 1883. goda 17. fevralī. Iz juo izvadeišanu Rogovkys
draudzis Desetnīku kopūs īsarada miļzeigs ļaužu pulks nu tuvys i tuolys
apkuortnis, aplīcynojūt sovu apbreinu i mīlesteibu cylvākam, kurš tautys apziņā
īdadzynuoja myužeigū līsmu ceiņā par cylvāka tīseibom.

P. Miglinīka pīmiņai Desetnīku kopūs uzstuodeits tielnīku B.Bula un A.Velikāna
granitā veiduots pīminekļs. Nautrānu vydsškolā īkuortuots nalels muzejs,
veļteits A. Jūrdža un P. Miglinīka i cytu rogovkīšu darbeibai.

Pīters Miglinīks saceriejs dzejūļus (dzīšmu tekstus), nu kurim sasaglobuojuse
tik nalela daļa. amatā juo tekstus ir pīrakstejs A.Jūrdžs. Sovu sociali osūs i
humoristiskūs dzejūļu dieļ ir saucams par latgalīšu dzejis klasiki. P.Miglinīks
školā vuicejuos drukys aizlīguma laikā, partū sovus dzejūļus rakstejs kiriļicā
(krīvu burtim). Nav zynuoms, cik eisti dzejūļu jys ir uzrakstejs, ilggadiejuo
latgalīšu rokstu aizlīguma i poša autora puoragruos nuovis dieļ, leidz
publiciešonai vāluokūs laikūs beja saglobuojušīs tikai daži manuskripti.

P. MIglinīks ir publiciejs ari rokstus par Latgolys zemnīku gryutū stuovūkli i
muižnīku nacylvieceibu tūreizejuos Pīterpiļs liberaluo vierzīņa krīvu aveizēs.



https://ltg.wikipedia.org/wiki/P%C4%ABdrujis_pogosts

Pīdrujis pogosts irā Kruoslovys nūvoda teritoriskais padalīņs Latgolā. Pogostā
dora biblioteka, pamatškola, feļčeru punkts i div rūbežkontrolis punkti. Tautys
noma ci cyta kulturys īstota navā, pogosta pasuocīni nūteik pamatškolā. Pogosta
centrā Svātuos Jaunovys Marejis katuoļu bazneica i Svātuo Nikolaja pravoslavu
cierkva.

1935 godā Daugpiļs apleiciņa Pīdrujis pogosta pluots beja 164,86 km² i tymā
dzeivova 6793 ļauds. 1939 godā Pīdrujis pogostu puorsauce par Indreicys pogostu.
1945 godā pogostā īstateja Dvorčānu, Indreicys, Kelovys, Kuzminu, Pīdrujis i
Voicuļovys solys padūmi, a pogostu 1949 godā likvidieja. 1954 godā Kruoslovys
rajona Pīdrujis solai daškiera likvidātū Dvorčānu solu. 1990 godā solu
reorganizej kai pogostu. Myuslaiku Pīdrujis pogosts irā nazkodejuo Pīdrujis
pogosta dīnavydu doļa. 2009 godā pogostu kai administrativu teritoreju daškir
Kruoslovys nūvodam.

Pīdrujis pogosta ļauds dzeivoj 23 soluos. Pošu leluos solys - Pīdruja (pogosta
centrys), Aleksandrova, Lupandi, Berjozki, Dvorčani.

Pogosta teritoreju škārsoj vīns vaļsteibys zeimebys autoceļš
Reiga-Daugpiļs-Puotarnīki (A6) i treis vītejuos zeimeibys celi. Iz autoceļa A6
rūbežkontrolis punkts. Dzeļžaceļa linejis pogostā navā. Ar Boltkrīvejis mīstu
Druju par Daugovu dora upu puorvozu sative, pi kurys rūbežkontrolis punkts.



https://ltg.wikipedia.org/wiki/Osvalds_Krava%C4%BCs

Osvalds Kravaļs (dzims 1942 g. apreļa 27 d. Pyldys pogosta Puotorovā – mirs
Daugpilī 2008 g. juņa 30 d.) – latgalīšu ailinīks, literaturys kritiks.
Sagvuordi Ontunejs Rīkstāns, Ašvolds Dveiņuvs. Vadynuojs latgaliskai rokstūšūs
literatu audzis atsarasšonu piec 1988 gods, darejs ītaku Oskara Seiksta,
Valeņtina Lukaševiča, Juoņa Ryučāna i ct. myuslaiceigūs latgalīšu autoru
dailradei.

Beidzs Puotorovys 7-gadeigū školu, Ludzys solsaimesteibys tehnikumu, Latvejis
vaļstiskuo universiteta (niule – Latvejis universitets) Viesturis i filologejis
fakuļtetu. Darejs laikroksta Literatūra un Māksla redakcejā, Zineibu akademejis
Volūdys i literaturys institutā. Myuža pādejū laikavydu puorlaids Daugpilī.
Darejs par Daugpiļs teatra literaruos dalis vedieju, Rakstinīku savīneibys
Daugpiļs atdalis sekretaru. Organiziejs Ludzys literarū savīneibu. Laids
progresivū latgalīšu žurnalu Jaunuo Dzeive. Bejs Latvejis Rakstinīku savīneibys
bīdris (nu 1979 g.), latgalīšu literatu savīneibys Dveiņuva bīdris. 2009 godā
Osvaldam Kravaļam daškierts latgalīšu kulturys apduovaņs Boņuks 2008 nominacejā
Par īlicīni latgalīšu literaturys raisteibā.

Latgalīšu trešuo druka nulīguma laikā publiciejīs baļtīšu volūdā, a latgaliskai
raksteitī dorbi palykuši rūkrokstūs da poš Atdzimšonai 1988 godā. Pyrmuo
publikaceja — receņzeja Veireigais kuojinīks (Vīrišķīgais kājāmgājējs) —
laikrokstā Padomju Students 1967 godā. Presē nūdrukavuojs daudzi dzeivuļu i
rokstu ap Latgolu. Roksti ap poezeju apkūpuoti gruomotā Vajag byut (Jābūt,
1984). Sastatejs rokstu lasīņus ap bārnu literaturu Sudabreigais vuords
(Sudrabotais vārds, 1982), Padūms (Padoms, 1986, 1988), fabulu izlasi bārnim
Trešuo aste ( 'Trešā aste, 1981).

Latgalīšu volūdā dzeivuli i roksti ap Latgolu publicāti, suocūt nu 1988 gods:
žurnalā Jaunu Dzeive, laikagruomotā Tāvu zemes kalendars, rokstu lasīnī Olūts,
Ludzys literatu apvīneibys kūplasīnī Saule iz izkapts kuota (Saule izkapts kātā,
1991) i cytur. Populara Osvalda Kravaļa kulturviesturiskuo poema Bruoļ, pīmiņ!.



https://ltg.wikipedia.org/wiki/Oskars_Seiksts

Oskars Seiksts (dzims 1973 g. novembra 15 d. Rēznē) – latgalīšu ailinīks,
rakstinīks, literaturys kritiks, latgalīšu postmodernuos literaturys
aizsuociejs. Darejs lelu ītaku cytim myuslaiku latgalīšu autorim – Ingridai
Tāraudai, Valeņtinam Lukaševičam, Līgai Rundānei, Juoņam Ryučānam, Līgai
Gagainei-Deksnei (Leigai Seikstai) i ct.

Beidzs Rēznis 5 vydsškolu, vuicejīs Rēznis Augstškolā. Dzeivoj Rēznē i Rēznis
nūvodā. Latvejis rakstinīku savīneibys bīdris nu 1998 gods.

Dzeivuļus jiems raksteit vydsškolys laikā. Pyrmuos publikacejis – Rēznis rajona
laikrokstā Darba Karogs (1990) i Mōras Zeme (1991). Dzeivuli, eisproza, rakstīni
ap latgalīšu volūdu i literaturu nūdrukavuoti laikrokstūs Latgolas Bolss,
Zemturs, žurnalā Jaunuo Dzeive, laikagruomotā Tāvu zemes kalendars i cytur.

Caur sovu pyrmū gruomotu Seppuku iz saulis vādara (1995, kūpā ar Valeņtinu
Lukaševiču) devs kvalitativai jaunu pagrīzīni latgalīšu poezejā – i tematikys, i
muokslyskuos izsaceibys, i auteņtiskuos volūdys vierteibu lītuojuma zinē.
Pīrakstejs pyrmū postmodernizma romanu latgalīšu literaturā Valerjana dzeive i
redzīni (1996, kūpā ar Valeņtinu Lukaševiču). Kūplasīnī Pagrauda (1999)
publiciejs vierteigys esejis, pasūleidams novatorisku, myuslaiceigu pasavierīni
iz latgalīšu literaturys viesturis.

Ar Oskara Seiksta vuordim komponātys dzīsmis 2009 i 2011 godā izlaids Latgalīšu
rokmuzykants Sovvaļnīks (īguoja albumūs Sūpluok i Bolts susātivs).



https://ltg.wikipedia.org/wiki/Os%C5%ABtis_piliskolns

Osotys piliskolns — senejs latgaļu piliskolns Krystapiļs nūvoda Kūku pogostā,
sūpluok nazkodejuos Osotys muižys vītys, 4 km augš Jākubmīsta. Pasaceļ Daugovys
lobajā molā, morenu augstainis golā. Nazkodejuos latgaļu zemis Osotys
administrativais centris. Samiereigais augstums (augšuok apleicīnis) – 10 m.

Piliskolns - morenu kauprys, paaugstynuots par 10 metrim. Pūstumu, reitu i
dīnavydu pusis pīkaļnis aptak Duorzupeite (seņuok Lagzde). Piliskolna laukums
ovals, 67,5 x 55 m. Vokoru pusē 2 m augsta vale, iz kura izkosts gruovs.
Pūstumreitu i dīnavydu pusē ap 1,5 dekteru pluotā bejuse dzeivojamuo vīta,
vokoru pusē - kopuvīta.

Apdzeivuots nu 1 godu tyukstūšys pyrma Krystus da 13 godusymtam. Latgaļu
apdzeivuotuo Osotys piļsnūvoda administrativais i militariskais centris, kurs
beja pavaļdeigs Gersikys kieneņam. Piliskolnā bejušuo piļs pīmynāta 1211 i 1225
godā. Pīdariejuse Reigys veiskupam. 1211 godā Osotys piļsnūvods daškierts
Livonejis veiskupejai. 1237 godā Reigys veiskups natuoli nu Osotys pastateja
Krysta pili (vuocīšu: Kreutzburg), nu tuo laika Osotys piliskolns sovu ītaku
pagaisynoj. 1511 godā jau pīmynāts Krystapiļs mīsts.



https://ltg.wikipedia.org/wiki/Ontons_Breidaks

Ontons Breidaks (1932 — 2002) — vysuzeimeiguokais latgaļu volūdzininīks, vīns nu
pošu zeimeigūs baltu leidzynojamuos viesturiskuos volūdzineibys specialistu,
ceikstinīks par latgaļu literaruos volūdys tīseibom, latgaļu ortografejis
raisteituojs.

Nu 1967 g. darejs Zineibu akademejis Volūdys i literaturys instituta Folklora
sektorā par ziniskū leidzadari. Tiemiejs latgaļu tautysdzīšmu volūdu. 1970
aizastuojs disertaceju ap latgaļu leksiku i juos viesturiskajom saitom, dabuojs
filologejis zineibu kaņdidata cylys. Nu 1970 g. dociejs Latvejis universiteta
Pedagogejis fakuļtetā. 1981 –1983 darejs laistivē "Zinātne" (Zineiba). Nu 1983
gods bejs docātuojs Daugpiļs pedagogiskajā institutā (niu Daugpiļs
universitets), Rēznis augstškolā, Latvejis vaļstiskuo univeristeta Pedagogejis
fakuļtetā. Dociejs viesturiskū gramatiku, baltu voūdzineibys īvodu, baltu
etniskū vēsturi i latiņu volūdu.

Nu 1994 gods darejs Latvīšu volūdys institutā pi latgaliskuos leksikys i
fonetikys materialu. Pīrakstejs monografejis Latgaliskūs vītrunu fonetikys
atlass ("Augšzemnieku dialekta latgalisko izlokšņu fonētikas atlants" (1996),
Baltu volūdzineibys īvods("Ievads baltu valodniecībā", 1 daļa 1998), 2 daļa
1999). Publiciejs ap 200 ziniskūs rakstīņu, tymā vydā, vydtautyskai pīzeitūs
laidīņūs Baltistica (Lītovā), Linguistica Baltica (Puolejā), Lingua Posnaniensis
(Puolejā), Acta Baltico-Slavica (Puolejā), Linguistic and Oriental Studies from
Poznan (Puolejā), Linguistique Balkanique (Bulgarejā), Балто-славянские
исследования (Krīvejā). O. Breidaks taipoš beja laidīņu Linguistica Baltica i
Балто-славянские исследования vydtautyskuos redkolegejis bīdrys.



https://ltg.wikipedia.org/wiki/Nacionaluo_biblioteka

Krīvejis Nacionaluo biblioteka (krīvyskai Росси́йская национа́льная библиоте́ка)
— vīna nu vysuleluokūs biblioteku pasaulī, vīna nu pyrmūs valeimūs bibliotēku
Reitu Europā. Īstateita 1795 godā. Fondūs globoj vaira kai 35 milijonus vīneibu,
godā apkolpoj vaira kai 1 milijonu skaiteituoju. Izalikaliejuse nazcik nomūs
Pīterpilī.

1795 g. — pa carīnis Katris II pīsacejumam sasprīsts Pīterpilī īriedeit
Imperatoriskū valeimū biblioteku (krīvyskai Импера́торская публи́чная
библиотека). Par bibliotekys pamatu tyka Varšovā krīvu pazogtī Zalusku
bibliotekys 420 000 siejumu lelī fondi. Jūs sagruobe generala A. Suvorova vodomī
Krīvejis karapulki, 1794 godā apguluši Varšovu i apmīguši Tadeuša Koscjuškys
vadeitū puoļu buntu.

1795 – 1814 g. pastateits bibliotekys kuorms pa arhitekta J. Sokolova projektam.
Jis beja guoduots na viņ kai gruomotu laiceišonys vīta, a i kai plotai ļaudeibai
daīmams tautys vuiceibys centrys. Beja plans pīlaseit vysys gruomotys, izdūtuos
Krīvejā, izdūtuos uorzemē krīvu volūdā, taipoš gruomotys uorzemis volūduos ap
Krīveju. Katre II personeigai saksteja bibliotekys stateibu i pīsadaleja
gruomotu laseišonā bibliotekys fondam.

1814 g. — Imperatoriskuo valeimuo biblioteka svieteigai atdareita vysim
iņteresentim.

1917 g. — puorsaukta par Krīvejis Valeimū bibliotēku (krīvyskai Российская
публичная библиотека).

1925 g. — puorsaukta par Vaļstiskū valeimū biblioteku (krīvyskai Государственная
публичная библиотека).

1941 – 1945 g. — pošuos gryutuokajuos blokadys dīnuos biblioteka nanūstuoja
dareit. Caur gryutu prācu i stypru aizalikšonu, daguļa i elektrejis tryukuma
apstuokļūs bibliotekys dareituoji izglobuoja bibliotekys unikalūs fondus.

1992 g. — puorsaukta par Krīvejis Nacionalū biblioteku (krīvyskai Росси́йская
национа́льная библиоте́ка)

Krīvejis nacionaluos bibliotekys fondi — vīni nu pošu leluokūs pasaulī. Jī apjam
vaira kai 35 mln. globuošonys vīneibu (2010): ap 15 mln. gruomotu, 13 mln.
žurnalu, 0,6 mln. gazetu gods komplektu i ct.

Vīna nu pošu vierteiguokūs kolekceju Krīvejis Nacionaluos bibliotekys fondūs –
XVIII gs. prancuzu apgaisminīka, rakstinīka, viesturnīka i filosofa F. M. A.
Voļtera biblioteka. Jamā 6814 siejumu gruomotu ar Voļtera padareitom aizziemem i
darakstejumim, taipoš juo dorbu rūkroksti i malnroksti. Itū bibliotēku 1778 godā
Katre II nūpierka nu Voļtera plemineicys i puormaņtineicys. 1779 godā ar
specialu lellaivu jū atvede iz Pīterpili i nu reizis pastateja Ermitažā. Cara
Nikolaja I laikā daīšona Voļtera bibliotekai beja aizdareita, a 1861 godā pa
cara Aleksandra II riedejumam Voļtera biblioteka puorcalta iz Imperatoriskū
valeimū biblioteku.

Krīvejis Nacionaluos bibliotekys fondūs globojās vaira kai 100 izškireigu
pasauku izdavumu latgaļu volūdā, kuri sagatavāti i nūdrukavuoti Krīvejis
teritorejā (vuiceibys gruomotys školom, daiļliteratura, religiskuo literatura,
žurnali, laikroksti, vīnreizeiguos gazetys i ct.). Taipoš bibliotekys fondūs irā
Viļnē, Reigā i cytur XVIII i XIX godusymtūs izdūtuos latgaļu gruomotys.

Daļa nu Krīvejis latgaļu izdavumu izguoja pošā Pīterpilī – laikā, kod itymā
mīstā formējuos i aizzīdēja latgaļu nacionaluo kusteiba (nu 1849 da 1917 godam
Pīterpilī izguoja apmāram 120 izdavumu latgaļu volūdā , jūs sagatavēja I. Asāns,
D. Bončkovskis, Ceļaveirs, M. Jackevičs, F. Kemps, P. Laizāns, A. Laurinoviča,
Naaizmierstule, A. Novickis, M. Olūteņš, N. Rancāns, V. Rubuļs, M. Silenbahs, B.
Skrynda, K. Skrynda, O. Skrynda, F. Trasuns, P. Tukišs, S. Zīmeļs (O.Laizāns) i
ct.).

Cyta daļa Krīvejis latgaļu izdavumu nūdrukavuota cytūs mīstūs – Pliskovā aba
Opskovā, Moskovā i Novosibirskā – 20 godu laikā, cikom sovetu Krīvejā beja
labtik vieleigi apstuokli mozumtautu kulturai raisteitīs (nu 1917 da 1937 godam
Krīvejā izguoja apmāram 100 izdavumu latgaļu volūdā, jūs sagatavēja J. Bite, A.
Čangalīts, V. Daškeviča, A. Eisuļs, M. Eņdzeņa, S. Jerumāne, J. Kolps, S.
Kovaleņčiks, I. Kūkuojs, P. Līpeņš, D. Logins, J. Meikšāns, K. Mežuļs, A.
Mežule, J. Opyncāns, J. Silinīks, I. Vucāns, A. Zarkevičs, V. Zeimaļs, J. Zvīdra
i ct.). Sūpluok daudzejūs gruomotu latgali Krīvejā da 1937 godam izdeve i sovu
periodiku – laikrokstu „Taisneiba” (Novosibirskā) i žurnalu „Ceinis Karūgs”
(Moskovā).

Gruomotu i presis izdūšonu latgaļu volūdā Krīvejā puotrauce Stalina režima 1937
– 1938 g. represejis, kurys beja seviški osai pagrīztys pret mozumtautu
iņteligeņceju i vadynuoja mozumtautu (tymā vydā latgaļu) mudruoku
puorkrīvuošonu.



https://ltg.wikipedia.org/wiki/Muoku%C4%BCkolns

Muokuļkolns (aba Voļkenbergs; viesturis dokumentūs vuocyskuo pasauka Wolkenberg)
— kaupris Latgolys augstainē, Rēznis nūvoda Muokuļkolna pogostā, Rāznys
Nacionaluo parka teritorejā, tyvai da Rāznys azara. Vyscaureigais (absolutais)
augstums – 247,9 m augšuok jiuru leidzīņa. Samiereigais (relativais) augstums –
57,9 m.

Muokuļkolns izslivs deļ skaistuo i tuoleimuo vierīņa nu juo viersyunis, deļ iz
juo bejušuos Voļkenberga piļs i deļ pīstuošku, kuri sīnās ar kolnu. Turistu
nūmīļuota vīta. Iz kolna apsaveramys Voļkenberga piļskrytys - izaglobuojuši piļs
sorgmyura fragmenti i aizgrauduotys zamzemys īmys. Nu kolna viersyunis acim
pasaruoda vierīņs iz Rāznys azara.

Viesturis dokumenti līcynoj, ka Voļkenberga piļs iz Muokuļkolna pastateita 1236
godā. Ar pili sasīta legenda viestej, ka piec Voļkenberga piļs vaļdeituoja i juo
sīvys nūmieršonys plotī piļs nūvoda sovumi sadaleiti trejom jūs meitom - Rūžai,
Ļucejai i Marejai. Sevkura nu muosu iz puormonuotuos zemis pasastatejuse pa
jaunai pilei: Rūža - Rēzni (Rositten), Ļuceja - Ludzu (Lutsin) i Mareja - Vileki
(Marienhaus). A nazkod vareiguo Voļkenberga piļs piec muosu nūīšonys paceli pa
druponai sakrytuse.



https://ltg.wikipedia.org/wiki/Marija_And%C5%BE%C4%81ne

Marija Andžāne (prec. Strode) (1909—1988) — dzymuse zemnīku saimē 1909. goda 8.
septembrī, Ludzys apriņča (myusu dīnuos Dagdys nūvoda) Škaunis pogosta Maču solā
kai caturtais bārns solys vacuokuo Leonarda i muojsaimneicys Agnesis Andžānu
saimē.(Šķaunē ir arī iekārtota viņas piemiņas istaba) Piec Landskoronys
pagastškolys beigšonys īsastuoj Rēzeknis školuotuoju institutā (myusu dīnuos –
Rēzeknis Augstškola), kur aktivi pīsavērsuse literarajai darbeibai, publiciejuse
instituta literarajā žurnalā ”Daile”.

Kara laiku kūpā ar saimi pavoda Varakļuonūs. Aktivi sasadarboj ar rokstu
kruojumu „Olūts”, publicej savus darbus avīzēs „Rēzeknes Ziņas” i „Latgolas
Bolss”. 1944. godā V. Luoča izdevnīceibys reikoutajā literarūs dorbu konkursā
drukys aizlīguma atceļšonys 40 godu atcerei M. Andžānis dzejis kruojums
„Dzeiveibai” īgyva ūtrū gūdolgu. Nu 1944.goda dzeivojuse Vuocejā bēgļu nometnē
Grēvenē, Langerfeldē. Kopā ar vīru strādājusi par skolotāju izveidotajā latviešu
bēgļu nometnes skolā Oberkaselē.

Rakstniece ir rakstījusi arī kādu plašāku romānu, tomēr tas netika pabeigts.
Romāns saturēja autobiogrāfiskus materiālus un labu sava laika sabiedriskās
dzīves fonu. Šis darbs daudz būtu devis arī Latgales kultūras vēsturei.



https://ltg.wikipedia.org/wiki/Mareja_And%C5%BE%C4%81ne

Marija Andžāne (prec. Strode) (1909—1988) — dzymuse zemnīku saimē 1909. goda 8.
septembrī, Ludzys apriņča (myusu dīnuos Dagdys nūvoda) Škaunis pogosta Maču solā
kai caturtais bārns solys vacuokuo Leonarda i muojsaimneicys Agnesis Andžānu
saimē.(Šķaunē ir arī iekārtota viņas piemiņas istaba) Piec Landskoronys
pagastškolys beigšonys īsastuoj Rēzeknis školuotuoju institutā (myusu dīnuos –
Rēzeknis Augstškola), kur aktivi pīsavērsuse literarajai darbeibai, publiciejuse
instituta literarajā žurnalā ”Daile”.

Kara laiku kūpā ar saimi pavoda Varakļuonūs. Aktivi sasadarboj ar rokstu
kruojumu „Olūts”, publicej savus darbus avīzēs „Rēzeknes Ziņas” i „Latgolas
Bolss”. 1944. godā V. Luoča izdevnīceibys reikoutajā literarūs dorbu konkursā
drukys aizlīguma atceļšonys 40 godu atcerei M. Andžānis dzejis kruojums
„Dzeiveibai” īgyva ūtrū gūdolgu. Nu 1944.goda dzeivojuse Vuocejā bēgļu nometnē
Grēvenē, Langerfeldē. Kopā ar vīru strādājusi par skolotāju izveidotajā latviešu
bēgļu nometnes skolā Oberkaselē.

Rakstniece ir rakstījusi arī kādu plašāku romānu, tomēr tas netika pabeigts.
Romāns saturēja autobiogrāfiskus materiālus un labu sava laika sabiedriskās
dzīves fonu. Šis darbs daudz būtu devis arī Latgales kultūras vēsturei.



https://ltg.wikipedia.org/wiki/Latgolys_geografeja

Geografiskai Latgola izalikaliejuse iz Latgolys i Sielejis augstaiņu i
Reitulatvejis, Mudovys, Polacka zamaiņu. Karaktereigais Latgolys zemisvierīņs ar
kauprim i līknem pasadarejs kai laduoja veicis rezultats geologiskajūs
ladslaikūs. Latgolys pošys augstuos viersyunis pa vyscaureigajam (absolutajam)
augstumam – Lelais līpkolns (289 m augšuok jiuru leidzīņa) i Dzierkaļu kolns
(286 m augšuok jiuru leidzīņa) Rēznis nūvoda Kaunatys pogostā. Pa samiereigajam
(relativajam) augstumam pyrmū vītu aizjam Dzierkaļu kolns, jis pasaceļ augšuok
apleicīnis par 89 metri.

Latgolys pareizi sauc Zylūs azaru zemis, Azarzemis. Regiona līknēs atrassim net
kaidu tyukstūšu azaru, nu jūs vysulelī – Lubuons (viersa laukums 8070 ha) i
Rāzna (5756 ha). Vysudziļais Latgolys azars (65 m) – Dreidzs. Nu sovys pusis,
Dagdys nūvodā asūšais Ješs tur vysuvaira azarsolu (69). Pa skaitam lelums
Latgolys azaru saguluši Latgolys augstainē.

Regionā taipoš namoz upu, tok juos vysumā napalelys. Poša leluo, poša skaistuo i
kulturviesturiskai vysusvareiguo upe – Daugova, ītakūša Latgolā nu Boltkrīvejis
teritorejis. Gobola iz vyds Kruoslovys i Daugpiļs, kurymā upe taisa pīcus
leikumus i tak pa apmāram 40 m dziļu upleju, kod nakod sauc Latgolys
Šveicarejis. Svareiguokys Daugovys datakys – Aivīkste, Rēzne, Dubna, Malta.

Reitulatvejis zamainē izaplātuši leli pūri i peisi. Teiču pūrs aizjam lelu daļu
Varakļuonu i Krystapiļs nūvodu.

Meži sadz apmāram trešu daļu Latgolys teritorejis. Pūstumlatgolā stīpās egļu
skuti, a car Daugovu – prīžu syli. Dīnavydlatgolys leluos dalis zemisvierīņam
soveigys bārzu bierzs.

Klimats Latgolā koņtinentaluoks kai cytā Latvejis teritorejis daļā. Zīmys vys
byun drupeit soltuokys i snīga pīkreit dreižuok i juo pasadora bīzuoka kuorta
kai palykušajā Latvejis daļā, a vosorys syltuokys. Dagdā i Daugpilī registrāta
vysuzamuo temperatura (–43 gradi C), i Daugpilī – absoluotuo vysuaugstuo (+36
gradi C).

Latgolā irā nazcik vaļsteibys sorgojamu dobys objektu – Teiču rezervats,
sorgojamuos teritorejis apleik Dreidža, Istrys, Pildys i Odumovys azaru, taipoš
3 sorgojama zemisvierīņa apvydi – Sielejis, Viersdaugovys i Daugovys lūku. Jī
izslyvuši caur sovpateigajim, daudzatmejeigajim vierīnim i sevišku dobys
skaistumu. Bez tuo Latgolā irā daudzi cylvāka īriedeitu parku, a Daugpiļs nūvoda
Neicgaļa pogostā atsaguļs miļža akmiņs (apleikmārs – 30,5 m, augstums 3,5 m).



https://ltg.wikipedia.org/wiki/Kaunotys_pogosts

Kaunotys pogosts ir Rēznis nūvoda teritoriāluo vīņeiba tuo dīnvidaustrumūs,
Rāznys azara austrumu krostā. Pogosta kūpejo plateiba - 16994,3 ha. Īdzeivuotoju
skaits iz 2011. godu – 1327. 2002.godā Kaunatys cīms sviņā 100 godu jubiļeju,
bet piļskolni, vālo dzelzs laikmeta uzkolnu kopulaiku ļīcinoj, ka jau sanūs
laikūs Kaunota beja nūvoda centrs. Rūbežojas zīmeļūs ar Stoļerovys pogostu,
austrumūs ar Ludzys nūvoda Pildys i Rundēnu pogostim, dīnvidūs ar Dagdys nūvoda
Azarnīkim i Andzeļu pogostim, rītumūs ar Muokūņkolna i Čornajis pogostim.
Pogosta centrs atsarūn Kaunotā.

Upis: Rēzne, Pārtova, Orehovka. Azari – kūpā Kaunotys pogostā ir 32 azari ,
leluokī - Rāzna, Kanatys azars, Idzipoles azars, Partovys azars, Marguču azars,
Vaišļu azars, Dubuļu azars, Joniku azars, Akminīšu azars, Silvestrinas azars,
Zabeļjes azars, Antropovas azars. Kaunotys pogosts atsarūn Rāznys nacionālajā
dobys parkā, pogosta teritorejā ir Lelais Ļīpukolns (289,4 m viers jiurys
ļeimeņa). Īvāruojamuokī dobys pīmiņekļi - Vecslobodys piļskolns (220,1 m, viers
jiurys ļeimeņa), Lelais Mukonu akmiņs (apkuortmārs 20,88 m, augstums 5 m).

1935.godā Rēznis apriņķa Kaunotys pogosta plateiba beja 244,2 km² i tajā
dzeivuoja 10 028 īdzeivuotoji. 1945.godā pogostā izveiduoja Antropovas, Dubuļu,
Foļvarkovys, Goveikas, Kaunatys, Marguču, Matuļu i Viršu cīma padūmis, bet
pogostu 1949. godā ļikvidāja. Rēznis rajūna Kaunotys cīmam 1954. godā pīvīnuoja
Viršu cīma kolhoza "Ļeņina ceļš" teritoreju, 1956. godā - likvidātūs Marguču i
Dubuļu cīmus, 1965.godā kolhoza "30 лет октября" teritoreju pīvīnuoja Stoļerovys
cīmam, 1981. godā pīvīnuoja Rundēnu cīma teritorejas. 1990.godā cīmu
reorganizāja par pogostu. 2009.godā Kaunotys pogostu kai admiņistrateivū
teritoreju īkļuova Rēznis nūvodā.



https://ltg.wikipedia.org/wiki/Kaunatys_pogosts

Kaunotys pogosts ir Rēznis nūvoda teritoriāluo vīņeiba tuo dīnvidaustrumūs,
Rāznys azara austrumu krostā. Pogosta kūpejo plateiba - 16994,3 ha. Īdzeivuotoju
skaits iz 2011. godu – 1327. 2002.godā Kaunatys cīms sviņā 100 godu jubiļeju,
bet piļskolni, vālo dzelzs laikmeta uzkolnu kopulaiku ļīcinoj, ka jau sanūs
laikūs Kaunota beja nūvoda centrs. Rūbežojas zīmeļūs ar Stoļerovys pogostu,
austrumūs ar Ludzys nūvoda Pildys i Rundēnu pogostim, dīnvidūs ar Dagdys nūvoda
Azarnīkim i Andzeļu pogostim, rītumūs ar Muokūņkolna i Čornajis pogostim.
Pogosta centrs atsarūn Kaunotā.

Upis: Rēzne, Pārtova, Orehovka. Azari – kūpā Kaunotys pogostā ir 32 azari ,
leluokī - Rāzna, Kanatys azars, Idzipoles azars, Partovys azars, Marguču azars,
Vaišļu azars, Dubuļu azars, Joniku azars, Akminīšu azars, Silvestrinas azars,
Zabeļjes azars, Antropovas azars. Kaunotys pogosts atsarūn Rāznys nacionālajā
dobys parkā, pogosta teritorejā ir Lelais Ļīpukolns (289,4 m viers jiurys
ļeimeņa). Īvāruojamuokī dobys pīmiņekļi - Vecslobodys piļskolns (220,1 m, viers
jiurys ļeimeņa), Lelais Mukonu akmiņs (apkuortmārs 20,88 m, augstums 5 m).

1935.godā Rēznis apriņķa Kaunotys pogosta plateiba beja 244,2 km² i tajā
dzeivuoja 10 028 īdzeivuotoji. 1945.godā pogostā izveiduoja Antropovas, Dubuļu,
Foļvarkovys, Goveikas, Kaunatys, Marguču, Matuļu i Viršu cīma padūmis, bet
pogostu 1949. godā ļikvidāja. Rēznis rajūna Kaunotys cīmam 1954. godā pīvīnuoja
Viršu cīma kolhoza "Ļeņina ceļš" teritoreju, 1956. godā - likvidātūs Marguču i
Dubuļu cīmus, 1965.godā kolhoza "30 лет октября" teritoreju pīvīnuoja Stoļerovys
cīmam, 1981. godā pīvīnuoja Rundēnu cīma teritorejas. 1990.godā cīmu
reorganizāja par pogostu. 2009.godā Kaunotys pogostu kai admiņistrateivū
teritoreju īkļuova Rēznis nūvodā.



https://ltg.wikipedia.org/wiki/Gedimina_ordi%C5%86s

Leluo Lītovys Kunigaikšta Gedimina ordiņs aba Gedimina ordiņs (lītovyskai:
Didžiojo Lietuvos Kunigaikščio Gedimino ordinas, Gedimino ordinas) — vīns nu
pošu zeimeigūs Lītovys vaļstiskūs apduovaņu.

Ar ordini apduovanej Lītovys ļauds voi uorzemis pilīšus, kuri tur peļnejumus
Lītovys lobam i davuši lelu īlicīni vaļstiskajā voi ļaudyskajā darbeibā.

Ordiņs īstateits 1928 godā, 1930 jis beja cik nacik reformāts. Pyrmuos ordiņa
zeimis radeja muokslinīks Andrius Lopuchins. Gedimina ordiņs nu jauna suoce
daškiert piec Lītovys napavaļdeibys atjaunynuošonys, i pyrmuos pīcys personys
beja apduovanātys 1993 gods februara 16 d.: ailinīki Justins Marcinkevičs i
Bernards Brazdzioņs, bazneicnīks Ričards Mikutavičs, muokslinīks Vītauts
Kazimers Jonīns, muokslinīks Juoņs Kubiļus. Vysā nu 1993 gods ar Lītovys
Kunigaikšta Gedimina ordini pagūdynuoti vaira kai 1030 Lītovys i uorvaļsteibu
pilīšu. Iz vyds apduovanātūs irā Vydtautyskuo olimpiskuo komiteta prezidents H.
Samarančs, izslyvšais filantrops Dž. Sorošs, pasaulī zynomais muziks M.
Rostropovičs. Nu latgaļu Gedimina ordiņa dabuojuse Janina Kūrseite.



https://ltg.wikipedia.org/wiki/Dynaburgs

Daugpiļs — mīsts Latgolys dīnavydūs pi Daugovys. Pats lelais mīsts Latgolā,
ūtrais pa lelumam mīsts (piec Reigys) Latvejis Republikā. Latgolys regiona
ekonomiskais i vuiceibys centrys, vīns nu diveju (sūpluok Rēznis) golvonūs
Latgolys kulturys centru, Daugpiļs nūvoda administrativais centrys.

Daugpiļs — vītejuos baltu volūduos (latgaļu, lītaunīku) tradiceigai lītuota
senejuo mīsta pasauka.

Dynaburgs — Daugpiļs mīsta oficialuo pasauka nu XIII da XIX g., cālusēs nu
vuocīšu volūdys.

Ar vuordu Dünaburg vuocīšu volūdā viesturis olūtūs suokta apzeimuot myurine
piļs, kuru Livonejis ordyna magistrys Ernsts fon Ratsenbergs (Ernst von
Ratsenberg) 1275 g. pastateja latgaļu piļs Naujinis vītā i kuru īskaita par
Daugpiļs mīsta suokom.

Dynaburga vuords vuocīšu volūdā, taipoš cytuos volūduos (puoļu: Dyneburg, krīvu:
Динабург) Daugpilei apzeimuot oficialai lītuots da poš 1893 g., kod cara
vaļdeiba mīsta puorsauce par Dvinsku (Двинск), a runuvolūdā – vēļ i XX gs.
suokuos.

Borisoglebskys (krīvu: Борисоглебск) — laiceiguo Daugpiļs pasauka nu 1656 da
1667 g.

Daugpiļs tai puorsauce piec tuo, kod 1656 g. jū aizjēme Krīvejis cars Aleksejs
Mihailovičs. 1667 g. Krīveja atdeve Daugpili atpakaļ Puolejai, i mīstam otkon
atjaunynuota pyrma tuo bejušuo pasauka – Dynaburgs (puoļu Dyneburg nu vuocīšu
Dünaburg). Cytys pasaukys: Oficialuo pasauka latvīšu volūdā – Daugavpils.

Daugpiļs irā Latgolys dīnavydūs, pi leluokuos Latgolys upis — Daugovys, natuoļ
nu Lītovys i Boltkrīvejis rūbežu.



https://ltg.wikipedia.org/wiki/Dlu%C5%BE%C5%86ovys_pi%C4%BCs

Dlužņovys muižys piļs pastateita nu 1905 da 1911 godam jugendstiļa i eklektizma
arhitekturā. Vaļsteibys zeimeibys arhitekturys pīminieklis. Muižys suodā
izslivuo Madonys skulptura. Tān pilī dora Dlužņovys pogosta pamatškola.

19 godu symta suokuos Dlužņovys muižys vītā beja Laizānu sola. Laizānu zemi
nūpierka puoļu muižinīki - bruoli Pīters i Julejs Dlužnevskis. Jū vuords atness
muižys i pogosta pasauku. Godu symta ūtrajā pusē nu bruolim Dlužnevskim muižys
zemi nūpierka Lītovys puoļu iņženers Stanislovs Kerbedzs. Juo sīva Eugeneja
Kerbedza bejuse Puolejā izsliva dailis atspaidneica, deļ juos Dlužņovys pilī
gastejuši daudzi zynomi dailinīki (vīns nu jūs M. K. Čurļoņs). Eugeneja Kerbedza
iztaiseja lelu dailis dorbu kolekceju, cieški braukaleja da Italejai, kur
īsapazynuoja ar jaunim redzīnim dailis pasaulī. Nu sevkura ceļuojuma jī atvede
tepiejumus i cytys dailis lītys, taipoš i idejis, kai taiseit sātu i muižys
suodu. Vysys idejis arreizi īdzeivynuoja dzeivē. 1925 godā vīnā nu piļs daļom,
kur nazkod beja Eugenejis tepietova, atdareja gaļdinīku taiseitovu. Daudzi
tepiejumu i mebeļu tyka iznycynuotys.



https://ltg.wikipedia.org/wiki/Datu_puorlaida

Datu puorlaida (anglīšu: data transmission) — datoreibys (informacejis
tehnologeju) i telekomunikaceju atzarēs lītojams process, kurymā informacejis
vīneibys (biti voi baiti) irā syutomys nu vīnys ītaisis iz cytu, damārojūt
vysaidys datu puorlaidys tehnologejis.

Datu puorlaidā svareigs sapratīņs irā datu puorlaidys protokols, kurs
puorlaižamūs datus dora atpazeistamus i puorskaitomus. Poši myuslaiceigī
protokoli patur datu syuteišonu paketu formā.

Serejeiguo puorlaide (anglīšu serial transmission, krīvu последовательная
передача, latvīšu seriālā pārraide) - datu puorlaide, kod biti syutomi blokūs,
īmūšūs tys aiz tuo. Informaceju var syuteit i pa vīnam bitam, tūlaik datu
dabuojiejs nu seveigūs bitu sataisa datu blokus. Serijeigū atmeju lītoj datim
puorlaist leluokā atostumā, kam leidza ar jim var vīgli puorsyuteit puorvēris
skaitli voi puoreiguma bitu.

Paraleluo puorlaida (anglīšu parallel transmission, krīvu параллельная передача,
latvīšu paralēlā pārraide) - datu puorlaida, kod biti syutomi vīnā laikā pa
nazcik kanalim, a voi pa vīnu lineju caur multipleksiešonu. Itei atmeja labviņ
dreizuoka na serejeiguo datu puorlaida, kam vīns baits puorsasyuta mudruok kai
vīns bits. Itū metodu lītoj dators sovom vydyskajom darbeibom, pīvadumam,
vydyskajuos magistralēs, a kod nakod - i uorejom saitom, saceisim, zynuodamīs ar
drukaunīku. Tok itys metods tur sovus tryukumus - iz vyds nazcik kanalu atsarūn
vaira trauciejumu kai tūlaik, ka datus syuteitu tik pa vīnu kanalu.

Asinhroniskuo puorlaida (anglīšu asynchronous transmission, krīvu асинхронная
передача, latvīšu asinhronā pārraide) - datu puorlaida, kuramā lītoj suokšonys i
nūstuošonys bitus, kab apzeimuotu datu puorlaidys suokys i beigys. Tys zeimoj,
ka 8 bitu ASCII literu eistyn puorlaiž izlītojūt 10 bitus, pīv., A puorlaiž kai
1 0100 0001 0. Datu puorlaidis suokuos i beiguos asūšais papyldomais vīninīks
(ci nule, pīdareigai nu puoreiguma bita) dabuojiejam pyrma paviestej, ka tiks
puorsyuteits liters, a piečuok - ka liters irā beidzīs. Itū datu puorlaidis
metodu lītoj tūlaik, kod datus suyta puorrautai, a na vīngabaletigā straujā.
Suoku i nūstuošonys bitim sovā vydā vajag byut preteimim (ka soku irā "1", to
beigu irā "0", i ūtraiži), tūlaik dabuojiejs var pazeit, kod suoksīs jau cyts
syutomais datu pakets.

Sinhroniskuo puorlaida (anglīšu synchronous transmission, krīvu синхронная
передача, latvīšu sinhronā pārraide) - datu puorlaida, kuramā nalītoj suokšonys
i nūstuošonys bitu, a tuo vītā sinhronizej datu puorlaidys dreizumu syuteituoja
i dabuojieja ītaisē, lītojūt sevkurā komponentā īstateitu stuņdinīka signalu. Iz
vyds diveju mozgu puorsyuta nūtaleju, vīngabaleigu datu strauju. Deļ tuo, ka
navā suoku i beigu bitu, datu puorlaidys dreizums irā leluoks, tok itai var
atsarast daudzuok klaidu, kam stuņdinīki var pagaisynuot sinhronizaceju i
dabuojiejai ītasei var byut napareizs laiks - na tys, ap kurū dasarunuots
protokolā. Partū kuri nakuri baiti var tikt samaituoti (pagaisynuot bitus). Kab
itū problemu nūgrīztu, doroma stuņdinīku resinhronizceja i lītojams puorvēris
skaitlis, kuri puordrūsynoj baita pareizu saprasmi i pījimšonu.

Protokols (anglīšu protocol, krīvu протокол, latvīšu protokols) - diveju ītaišu
sovā vydā dasarunuoti nūsacejumi ap tū, kaidam vajag byut puorlaižamūs datu
formatam. Kab nūtyktu datu puorlaida iz vyds sevkuru diveju ītaišu, jom pyrma
tuo sovā vydā vajag dasarunuot ap protokolu.

Sasauksme (anglīšu handshaking, krīvu подтверждение связи, latvīšu rokspiešana)
- process, kurymā divejis ītaisis apstyprynoj, ka iz vyds jūs irā atsaroduse
saita i suokusēs zynuošonuos. Kab nūtyktu datu puorlaida, pyrma tuo vajadzeiga
obadiveju ītaišu (datu syuteituojis i datu dabuojiejis) sasauksme.



https://ltg.wikipedia.org/wiki/Alfabetiskuo_par%C4%81davuo%C5%A1ona

Alfabetiskuo parādavuošona ci kolaceja ir metods (Algorithm), kurs taisa
alfabetisku sarokstu nu sevkurys vuordu kūpys, kas pīraksteiti nazkaidā cylvāku
volūdys alfabetā (pīmāram, latgaļu alfabetā). Taida parādavuošona var baļsteitīs
uz dažaidim principim. Goduos, kad svareiguoks ir matematiskai vīnkuoršs metods,
a goduos, kad leidzeigim vuordim juoatsarūn sūplok. Leksikografu i vuordineicu
dareituoju vydā izplateitī parādavuošonys metodi dūti zemļuok.

Eiropys tautu volūduos jau nu Vydslaikim atsaškir lelūs burtu simboli nu mozūs
burtu simbolim. Pīmāram, "A" i "a" - ir atškireigys rokstu zeimis. Ari
leksikografejā lelī i mozī burti vīn reizim paleidz pazeit sovumvuordus (Proper
noun) i eisynuojumus (Abbreviation) nu cytu vuordu. Pīmāram, Ceiruļs (cylvāka
pavuorde) ir nazkas cyts nakai ceiruļs (putnu suga). No bīžuok vuordu nūzeime
daudz nasamaina nu lelūs i mozūs burtu lītuojuma - pasaukuos i cytur bīži vyss
teksts dūts ar lelajim burtim. Taida īmesļa dēļ alfabetiskuo parādavuošona
Eiropys tautu volūduos bīžuok ir 2 sūļu process:

Daudzuos volūduos ir skaņu mejis. Pīmāram, vuocu volūdā "der Baum" (kūks) ->
"die Bäume" (kūki) (par latgaļu metatoneju roksteits zemļuok). Kab byutu vīgļuok
atrast daudzskaitļa formu vuordineicā, kur dūtys vīn vīnskaitļa formys, vuocu
leksikografi bīži pījam, ka "a" i "ä" ir, prūtams, atškireigi burti, no tī ir
"mozuok atškireigi", nakai "ä" i "b". Tū sauc par sekundarū atškireibu. Kab tuos
nabyutu, tod Baum i Bäume alfabetiskajā parādā nabyutu sūplok, a storpā byutu
lelums cytu vuordu (lobajā stabeņā Baum i Bäume ir tuoli vīns nu ūtra - tys ir
"sūds" par sekundaruos atškireibys "a" i "ä" vīnaiduošonu ar primarū
atškireibu).

Baļtīšu volūdā primarajā parādavuošonā ignorej atškireibys eisū i gorū patskaņu
vydā (pīmāram, "Aa" i "Āā", "Ee" i "Ēē", ..., "Uu" i "Ūū"). Par tū, pīmāram,
vuordi "Abava", "ābele", "ābelē", "aka", "akā" byus taidā kuorteibā, kai tī ite
raksteiti ("ābele" īt pyrms "akys", ka "ā" i "a" pyrmiejuo kuortūšonā sakreit, a
"b" pyrmiejuo kuorteibā ira pirms "k". Leidzskani (pīmāram, "Cc" i "Čč" voi "Ll"
i "Ļļ") ir atškirami pyrmiejā kuortūšonā. Sekundarajā parādavuošonā īvāroj
atškireibys eisū i gorū patskaņu vydā, bet ignorej atškireibys storp lelajim i
mozajim burtim. Par tū "ābele" īt pirms "ābelē", ka primarajā parādavuošonā tī
vuordi naatsaškir. Terciaruo parādavuošona atškir lelūs nu mozajim burtim -
ābele kai sygys lītvuords atsaškir nu pavuordes vai nūsaukuma "Ābele" (vuordi ar
lelajim burtim ir līkami prīškā).

Volūdnīceibā nūder vēļ vīns vuordu parāds - inversais parāds, kimā iz vuordim
verās nu ūtra gola, i tod parādavoj piec alfabeta. Tod vuordi ar vīnaidom
golūtnem i vīnaidim pīdēklim stuov sūplok. Pīmāram, vysi vuordi, kam nominativā
ir izskane -eiba byus vīgli atrūnami. Kairajā stabeņā dūti inversuo parāda pyrmī
latgaļu vuordi, kas beja atrūnami lelā tekstu korpusā (latgola.lv komentūs).
Vydus stabeņā dūts fragments iz vydus, kur sūplok stuov daudz laika
apstuoklinīku. I lobajā stabeņā dūti inversuo parāda piedējī latgaļu vuordi.

Latgalīšu volūdai ir lela morfologiskuo boguoteiba - vuordim ir lūcejumi, kas
puormaina jūs galūtnis. Ira ari metatoneja - patskani mainuos radnīceigu vuordu
formu saknē (golds - gaļdeņš, nest - nasu, vāza - viezeņa, pyrmais - pirmeigs).
Vuordineicā bīži roksta vīn pamata formu (nanūsaceibu nest a na nasu; raksteit a
na rokstu). Deļ tuo cylvākam, kurs nazyn latgaļu metatonejis eipateibu, var byut
gryutumi atrast vuordu vuordineicā - rokstu ir juomeklej pi vuordim, kas suocās
ar ra-.... Latgalīšu volūdys vuordus nabyutu logiski parādavuot kai arabim
(najemt vārā patskanus), i par tū tī gryutumi ir juopīcīš.

Latgalīšu volūdā navarim bez dūmuošonys puorjemt tuos sekundaruos atškireibys,
kas pastuov, pīmāram, latvīšu voi vuocīšu volūdā - par tū, ka patskanu mejis
latgaļu volūdā ir sovpateigys. Latgalīšu volūdys datorizaceja vēļ nav daguojuse
da tam, kab byutu datoru bibliotekys ar standarta kolacejis algoritmim, kai tys
ir latvīšu, krīvu i vuocīšu volūdom. Vēļ nav zynoms, voi latgaļu volūdā
vajadzeigys sekundaruos atšķireibys starp eisajim i garajim burtim. Pīmāram, voi
"a" i "ā" atsaškir primari voi sekundari. Pīmāram, voi vuorda "gods" formys goda
i godā byutu juoroksta sūplok, a godadīna piec jū obadvieju. Voi
ābļavuot(ēvelēt) ir alfabetiskai pyrms vuorda acteņa? Voi burti "i" i "y"
atsaškir primari voi sekundari? Vysi tī vaicuojumi gaida sova atsacejuma. Varim
vīn minēt, ka tuos metatonejis, kur "y" bīži puorīt iz "i", pīmāram, cylps -
ciļpeņš, styprs - stiprinīks, varātu byut vīns nu īmeslim, deļ kuo latgaļu
volūdā burti "i" i "y" ir atrūnami alfabetā sūplok, bet cytuos volūduos
(anglīšu, franču, vuocīšu) "y" ir pošuos alfabeta beiguos pyrms "z".



https://ltg.wikipedia.org/wiki/%C5%BDagareni

Bļūdā īsyt ūlu, damat cukra i dalej citrona sulys. Datarkavoj citrona mizeņu i
sakuļ. Dalīk 1/2 l kriejuma i samaisa. Daber 400 gr myltu, sodu i pa mozam suoc
kuļcinēt meikli. Ka jei par meiksta, pa drupeitei daber vēļ myltu, cikom meikle
vaira nalypst pi rūku i jū var ruļavuot. Vajag vērtīs, kab myltu nadasabārtu par
daudzi, tūlaik žagareni byus pacīti. Lobuok, kab meikle drupeit meikstuoka, a na
par cīta. Iz golda pabuorsta myltu, izlīk meikli i ruļavoj. Ka meikle meiksta i
lypst pi golda, zamoškā pakaisa myltu. Izviļuotū meikli sagrīž apmāram 5 cm
plotom slūksneitem, a juos sagrīž rombenim. Ar nazi sevkura rombeņa vyducī
sataisa apmāram 1 cm garu īgrīzumu. Vardpūdā īlej oleja i sakarsej da tam, kab,
īlasynojūt iudiņa lasi, olejs čierkstātu. Oleja vajag dasavērt, kab
napuorkorstu. Kod olejs sakarss, līk vydā žagareņus i cap iz lelys guņs.
Žagareņus apcap nu vīnys pusis, apgrīž ūtraiži i apcap ūtru pusi, cikom žagareni
zeļteitai bryuni. Ar putu lizeiku žagareņus salīk traukā. Kod jī drupeit
atsoluši, puorkaisa ar cukrapudru.



https://ltg.wikipedia.org/wiki/%C5%A0kaunys_pogosts

Škaunys pogosts irā Dagdys nūvoda teritoriskais padalīņs Latgolā. Pošu tuolais
Dagdys nūvoda pogosts iz reitim. Pogostā dora tautys noms, pamatškola,
biblioteka, feļceru punkts i katuoļu bazņeica.

Viesturiskai Škaunys pogosta teritoreja bejuse Ludzys apleiciņa Landskoronys
pogostā. 1925 godā pogostu puorsauve kai Škaunys pogostu. 1935 godā Škaunys
pogosta pluots beja 194 km². 1945 godā pogostā īstateja Krasnopolis, Meikšānu,
Muiženīku, Pundoru, Škaunys i Šuškovys solu padūmi, a pogostu 1949 godā
likvidēja. 1960 godā Škaunys solai daškiera doļu likvidātuos Pundoru solys, 1973
godā Muiženīku solys, a doļu Škaunys solys daškiera Pareču (Bierzeņu) solai.
1990 godā solu reorganizej kai pogostu. 2009 godā kai administrativu teritoreju
pogostu daškir Dagdys nūvodam.

Škaunys pogostā dzeivoj 627 ļauds, nu jū 76,0% latvīšu, 12,0% krīvu i 9,8%
boltkrīvu. 87% pogosta dzeivuotuoju Latvejis Republikys vaļščuonu.

Škaunys pogosta ļauds dzeivoj 39 soluos. Pošu leluos solys - Muižinīki,
Krasnopole, Landskorūne, Škauna (pogosta centrys), Zamšoviki.

Pogosta teritoreju škārsoj vaļsteibys zeimebys autoceļš Sīnuoja-Škauna-Bukmuiža
(P52) i nazcik vītejuos zeimeibys celi. Dzeļžaceļa linejis pogostā navā.



