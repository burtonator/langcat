https://uk.wikipedia.org/wiki/%D0%A8%D0%B8%D0%BF%D1%96%D1%82_(%D0%B2%D0%BE%D0%B4%D0%BE%D1%81%D0%BF%D0%B0%D0%B4)

Ши́піт (Ши́пот) — водоспад в Українських Карпатах, на північних схилах гірського
масиву Полонина Боржава, при підніжжі гори Гемби; гідрологічна пам'ятка природи
місцевого значення.

Розташований у неглибокій ущелині річки Пилипець (притока Репинки, басейн Тиси),
у межах Міжгірського району Закарпатської області, приблизно за 10 км від
залізничної станції Воловець, за 6 км від села Пилипець.

Водоспад утворився на місці виходу стійких пісковиків палеогену й гравелітів з
тонкими прошарками сланців. Особливо багатоводний водоспад навесні, коли на
схилах Гемби тануть сніги. Сюди організують спеціальні автобусні екскурсії із
санаторіїв і пансіонатів Закарпаття і Прикарпаття. За 300 метрів від водоспаду
розташований гірськолижний підйомник (це служить орієнтиром для охочих відвідати
водоспад).

Щорічно, починаючи з 1993 року, неподалік від водоспаду на початку липня
проходить неформальний фестиваль, на який приїжджають хіпі та представники
різних субкультур з України, Білорусі та інших країн. Кульмінацією святкувань є
Свято Івана Купала в ніч на 7 липня з місцевими традиціями й колоритом. Події на
Шипоті стали головним мотивом книги «Трохи пітьми» українського письменника
Любка Дереша.



https://uk.wikipedia.org/wiki/%D0%A1%D1%83%D0%BB%D0%B0_(%D0%BF%D1%80%D0%B8%D1%82%D0%BE%D0%BA%D0%B0_%D0%94%D0%BD%D1%96%D0%BF%D1%80%D0%B0)

Сула́ — річка в Україні, в межах Сумської області (Сумський, Білопільський,
Недригайлівський, Роменський р-ни) та Полтавської області (Лохвицький,
Лубенський, Хорольський, Оржицький, Семенівський, Глобинський р-ни). Ліва
притока Дніпра (басейн Чорного моря).

Довжина річки 363 км, площа басейну 19 600 км². Долина трапецієподібна, часто
асиметрична; її ширина від верхів'я до пониззя поступово зростає від 0,4—0,5 км
до 10—11 км (найбільша — 15 км), лише на ділянці між гирлами Лохвиці та Удаю
долина звужується до 4 км. Річище на всій протяжності звивисте, подекуди
розгалужене, його пересічна ширина 10—75 м (на плесах до — 250 м), глибина
пересічно 1,5—2 м. Заплава частково заболочена, є торфовища. Похил річки 0,2
м/км. Основне живлення — снігове. Замерзає у грудні, скресає з кінця березня —
на початку квітня. Середня багаторічна витрата води р. Сула (м. Лубни) становить
29,5 м³/с. Мінералізація води змінюється протягом року: весняна повінь — 659
мг/дм³; літньо-осіння межень — 812 мг/дм³; зимова межень — 871 мг/дм³.
Використовується для водопостачання; багата на рибу; в нижній течії (від Лубен)
судноплавна. Є водосховища і чимало ставків.

Сула бере початок на південно-західних схилах Середньоруської височини, далі
протікає Придніпровською низовиною. Тече спершу на захід, згодом поступово
повертає на південний захід і південь. На проміжку від гирла Лохвиці до міста
Заводське річка тече на схід, після чого різко повертає на південний захід; у
пригирловій частині тече на південь. Впадає до Дніпра (у Кременчуцьке
водосховище) на захід від села Дем'янівки.

Праві: Терн, Хусь, Бишкінь, Хмелівка, Ромен, Олава, Бугайчиха, Лохвиця, Сулиця,
Удай, Сліпорід, Оржиця, Булатець Ліві: Багачка, Артополот, Бобрик, Солониця,
Бодаква.

У творчості Євгена Гребінки є байка Рибалка, у якій в алегоричній формі йдеться
про Оржицю та Сулу.



https://uk.wikipedia.org/wiki/%D0%9F%D1%96%D1%81%D0%B5%D0%BD%D0%BD%D0%B8%D0%B9_%D0%BA%D0%BE%D0%BD%D0%BA%D1%83%D1%80%D1%81_%D0%84%D0%B2%D1%80%D0%BE%D0%B1%D0%B0%D1%87%D0%B5%D0%BD%D0%BD%D1%8F_2016

Пісе́нний ко́нкурс «Євроба́чення» 2016 — 61-й пісенний конкурс Євробачення, який
відбувся у шведській столиці Стокгольмі після перемоги Монса Сельмерлева із
піснею «Heroes» у попередньому пісенному конкурсі, який провели у Відні,
Австрія.

Швеція вшосте приймала конкурс, а місто Стокгольм — утретє. Конкурс містив два
півфінали (10 і 12 травня) та фінал (14 травня). Ведучими всіх трьох шоу були
Монс Сельмерлев та Петра Меде (яка також була ведучою Євробачення 2013 в
Мальме).

42 країни підтвердили, що візьмуть участь у заході. Болгарія, Боснія і
Герцеговина, Україна і Хорватія заявили про своє повернення на конкурс, водночас
Португалія вирішила відмовитись від нього, а Румунію дискваліфікували за борги
румунського телеканалу TVR (Televiziunea Română) перед Європейською мовною
спілкою.

Переможницею 61-го пісенного конкурсу Євробачення стала українська співачка
Джамала з піснею «1944».

Sveriges Television оголосила 24 травня, що спочатку місцем проведення для
Євробачення 2016 була Tele2 Арена в Стокгольмі. Мальме Арена в Мальме була
ареною яка приймала Євробачення 2013, і тому вона вибула зі змагання за місце
проведення. 8 липня 2015 року було офіційно оголошено, що Пісенний конкурс
Євробачення 2016 року прийме «Еріксон Глоб» в Стокгольмі.

Попередні дати проведення конкурсу було оголошено 16 березня 2015 року у Відні
під час зустрічі голів делегацій. Перший та другий півфінали проведуть 10 та 12
травня, і фінал — 14 травня 2016 року. Дати можуть бути змінені стороною, яка
приймає конкурс. 26 листопада 2015 року було оголошено, що в конкурсі візьмуть
участь 43 країни.

На початку вересня 2015 року телебачення «SVT» оголосило імена людей,
відповідальних за організацію пісенного конкурсу. Головним продюсером конкурсу
став голова шведської делегації Крістер Б'єркман (норв. Christer Björkman),
виконавчими продюсерами — Мартін Естердаль (швед. Martin Österdahl) і Йоган
Бернгаґен (швед. Johan Bernhagen). Директором усіх трьох шоу буде швед
сербського походження Свен Стоянович (серб. Sven Stojanović), сценаристом —
Едвард аф Сіллен (швед. Edward af Sillén) разом з Даніелем Регнем (швед. Daniel
Réhn).

9 вересня 2015 року шведський телеканал «SVT» запропонував змінити початок
проведення конкурсу із 21-ї на 20-ту годину (за Центральноєвропейським часом),
стверджуючи, що така зміна сприятиме розвиткові сімейного перегляду конкурсу,
особливо в Східній Європі, де шоу може тривати до пізньої ночі.

23 вересня 2015 року було оголошено про те, що фрагменти генеральних репетицій
представників прямих фіналістів — країн так званої великої п'ятірки
(Великобританії, Іспанії, Італії, Німеччини й Франції), а також країни-господаря
(Швеції) будуть показані в тому ж півфіналі, де вищезгадані країни
голосуватимуть.

15 грудня 2015 року Європейська мовна спілка оголосила офіційного партнера,
мобільного оператора «Tele2». Також національним партнером конкурсу Євробачення
2016 стала компанія «Silja Line». Офіційним партнером із краси було оголошено
«Schwarzkopf», а партнером з освітлення — німецьку компанію «Osram».

Після своєї перемоги на Євробаченні 2015 у Відні, Монс Сельмерлев заявив, що він
зацікавлений у тому, щоб бути ведучим Євробачення 2016. 25 травня 2015 голова
шведської делегації Крістер Б'єркман сказав в інтерв'ю шведському журналу
«Expressen», що також на роль ведучих розглядали Джину Діраві, Петру Меде і
Санну Нільсен.

14 грудня 2015 року під час прес-конференції «SVT» офіційно оголосив, що
ведучими Євробачення 2016 стали Монс Сельмерлев і Петра Меде.

Розподіл на півфінали пройшов 25 січня 2016 року в Стокгольмській ратуші, де 37
країн було розподілено на 2 півфінали з уточненням першої та другої їхніх
половин. Також традиційно було визначено, у якому півфіналі голосуватимуть прямі
фіналісти. 18 країн виступатимуть у першому півфіналі, 19 — у другому. З кожного
півфіналу десятеро країн потраплять до фіналу, приєднавшись до так званої
великої п'ятірки у Швеції. Таким чином, у фіналі візьмуть участь 26 країн.

Для жеребкування країни було розміщено в шести кошиках. Ізраїль, який потрапив
до шостого кошику, попередньо домовився з організаторами про участь у другому
півфіналі, оскільки дата першого півфіналу збігається із днем пам'яті Йом
Ха-Зікарон. Німеччина і Швеція також попередньо домовились із ЄМС про те, що
вони голосуватимуть у другому півфіналі.

Логотип і гасло Євробачення 2016 було презентовано 25 січня під час церемонії
жеребкування. Логотип схожий на кульбабу.

Офіційне гасло конкурсу 2016 року — «Come Together» (Єднаймось). За словами
організаторів, воно аналогічне назві пісні «Come Together» британського гурту
«The Beatles»..

18 лютого 2016 року ЄМС анонсувала нову систему голосування яка буде
застосовуватись на конкурсі вперше. Нова система натхненна тією, яку
застосовують у шведському музичному конкурсі «Melodifestivalen». Згідно з
правилами кожна країна присудила два набори балів від 1—8, 10 та 12: перший
набір від професійних журі, а другий — від глядачів. Після завершення
глядацького голосування результати журі було зображено на екрані, де кожна
країна отримала 1—8, 10 та 12 балів. Причім речники озвучили лише те, яка країна
отримала 12 балів. Відтак, коли результати журі було оголошено, бали
телеглядачів від усіх країн учасників було підсумовано для кожної пісні
конкурсу. Результати оголосили господарі конкурсу. Нову систему голосування
також було використано для визначення кваліфікації з півфіналів, але результати,
як і раніше, оголошували в довільному порядку.

Нова система дає рівну вагу для журі та глядачів і тому журі не зможуть занизити
оцінки телеглядачів і навпаки. Також якщо країна не зможе віддати результати
журі або телеглядачів, тоді заміна одного з них буде обчислена за результатами
журі/телеглядачів попередньо вибраної групи країн. Такий випадок може статися в
таких країнах, як Сан-Марино де використовуються тільки голоси журі через те, що
населення використовує італійську систему зв'язку.

У першому півфіналі голосували також прямі фіналісти — Іспанія, Франція і
Швеція.

У другому півфіналі голосували також прямі фіналісти — Велика Британія, Італія і
Німеччина.

Щоб отримати право на участь у Євробаченні, країна має бути активним членом
Європейської мовної спілки (ЄМС). ЄМС надіслала запрошення для участі в
пісенному конкурсі 2016 року всім 56 активним членам.

Європейський мовний союз (EBU), організатор Євробачення, планує розглянути
петицію з вимогою переглянути результати конкурсу. Петицію про перегляд
результатів Євробачення — перемоги Джамали, подали з території Вірменії, вона
опублікована на сайті Change.org та зібрала більше 200 тисяч підписів. Це
звернення розтиражували російські ЗМІ, перемога української учасниці Джамали
викликала в Росії негативну реакцію.



https://uk.wikipedia.org/wiki/%D0%9F%D1%80%D0%B0%D0%B2%D0%B8%D0%BB%D0%B0_%D0%B2%D0%B6%D0%B8%D0%B2%D0%B0%D0%BD%D0%BD%D1%8F_%D0%B0%D0%BF%D0%BE%D1%81%D1%82%D1%80%D0%BE%D1%84%D0%B0_%D0%B2_%D1%83%D0%BA%D1%80%D0%B0%D1%97%D0%BD%D1%81%D1%8C%D0%BA%D1%96%D0%B9_%D0%BC%D0%BE%D0%B2%D1%96

Апостроф в українській мові вживається перед літерами я, ю, є, ї, коли вони
позначають сполучення приголосного [й] з голосними [а], [у], [е], [і] після
твердих приголосних.

Апостроф пишеться після губних, задньоязикових і р перед я, ю, є, ї: Аляб'єв,
Ареф'єв, Водоп'янов, В'яльцева, Григор'єв, Захар'їн, Луб'янцев, Лук'янов,
Пом'яловський, Прокоф'єв, Юр'єв; перед йо апостроф не пишеться: Воробйов,
Соловйов. Примітка. Коли я, ю означають сполучення пом'якшеного приголосного з
а, у, то апостроф перед ними не пишеться: Бядуля, Пясецький, Рюмін.

Апостроф пишеться в географічних назвах після губних, задньоязикових і р, а
також після префіксів, що закінчуються приголосним, перед я, ю, є, ї: В'язники,
Дем'янськ, Прокоп'євськ, П'ятигорськ, Ак'яр, Амудар'я, Гур'єв; перед йо апостроф
не пишеться: Муравйово. Примітка. Коли я, ю означають сполучення пом'якшеного
приголосного з а, у, то апостроф перед ними не пишеться: Вязьма, Кяхта, Крюково,
Рязань.



https://uk.wikipedia.org/wiki/%D0%9F%D0%B5%D1%80%D0%B5%D0%BB%D1%96%D0%BA_%D1%86%D0%B5%D0%BD%D1%82%D1%80%D0%B0%D0%BB%D1%8C%D0%BD%D0%B8%D1%85_%D0%BE%D1%80%D0%B3%D0%B0%D0%BD%D1%96%D0%B2_%D0%B2%D0%B8%D0%BA%D0%BE%D0%BD%D0%B0%D0%B2%D1%87%D0%BE%D1%97_%D0%B2%D0%BB%D0%B0%D0%B4%D0%B8_%D0%A3%D0%BA%D1%80%D0%B0%D1%97%D0%BD%D0%B8

Усіх керівників центральних органів виконавчої влади, відповідно до Конституції,
призначає Верховна Рада за поданням президента (Прем'єр-міністра України,
Міністра оборони України, Міністра закордонних справ України) або
прем'єр-міністра (Інших міністерств і органів виконавчої влади).

Діяльність державних служб, агентств, інспекцій координує і спрямовує
відповідний міністр, але не оперативно, а через нормативні акти.

Найкращі представники серед державних службовців України щорічно обираються
Національним агентством України з питань державної служби на всеукраїнському
конкурсі «Кращий державний службовець».

Міністерство — ключовий орган виконавчої влади, що формує державну політику в
межах своєї компетенції, контролює діяльність інших центральних органів
виконавчої влади, які перебувають у його підпорядкуванні.

Головна функція служб — надання державних послуг громадянам та юридичним особам.
Виокремлення цієї функції мусить якісно покращити систему державного управління
та створити сприятливі умови для подальшої антикорупційної діяльності.

Агентства будуть наділені управлінськими функціями щодо державного майна й
надаватимуть послуги юридичним особам, які пов'язані з об'єктами державної
власності.

Інспекція має здійснювати нагляд та контроль за дотриманням і виконанням
законодавства.



https://uk.wikipedia.org/wiki/%D0%A7%D0%B5%D0%BC%D0%BF%D1%96%D0%BE%D0%BD%D0%B0%D1%82_%D1%81%D0%B2%D1%96%D1%82%D1%83_%D0%B7_%D1%84%D1%83%D1%82%D0%B1%D0%BE%D0%BB%D1%83_2006

Вісімнадцятий чемпіонат світу з футболу серед чоловічих національних збірних
відбувся з 9 червня по 9 липня 2006 року в Німеччині. Офіційна назва турніру
2006 FIFA World Cup Germany™. Виступали 32 національні збірні, усього відбулося
64 гри. Чемпіоном стала збірна Італії, перемігши у фіналі збірну Франції в серії
післяматчевих пенальті.

19 листопада 2002 року було оголошено девіз змагань: Die Welt zu Gast bei
Freunden™, українською — Світ в гостях у друзів. Він повинен висловити
прихильність німців до спорту та їх гостинність. Емблемою турніру було обрано
Celebrating Faces of Football, українською — Святкуючі (радісні) обличчя
футболу. Вперше на чемпіонат кваліфікувалася збірна України, цього разу як перша
з європейської зони.

В жовтні 2015 року, в ході розгортання крмінального розслідування корупційної
складової при наданні прав ЧС-2018 та ЧС-2022, в німецькому футбольному
суспільстві та національних змі з'явилися свідоцтва та визнання щодо таємної
купівлі керівництвом Футбольного союзу Німеччини у керівництва ФІФА прав на
проведення ЧС-2006 у Німеччині. Звинувачуються тодішній президент DFB Франц
Бекенбауер, його заступник та спадкоємець на посаді Вольфганг Нірсбах.



https://uk.wikipedia.org/wiki/%D0%9F%D0%BE%D0%BB%D1%8F%D0%BA%D0%BE%D0%B2%D0%B0_%D0%9E%D0%BB%D1%8C%D0%B3%D0%B0_%D0%AE%D1%80%D1%96%D1%97%D0%B2%D0%BD%D0%B0

Оля Полякова (Полякова Ольга Юріївна, нар. 17 січня 1984 року, Вінниця, УРСР,
СРСР), відома також як Суперблондинка у кокошнику — співачка, телеведуча,
переможниця другого сезону шоу «Народна зірка» (ТРК «Україна»), ведуча в
арт-кафе шоу «Народна зірка» (3, 4 сезони, ТРК «Україна»,), фіналістка шоу
«Зірка+Зірка» («1+1»), ведуча церемонії «VIVA! Найкрасивіші 2012» (в компанії з
Іваном Ургантом), капітан команди передачі «Світлі голови» («Новий канал»),
героїня телешоу «Дольче Віта Капут» («Новий канал»), «Привіт, декрет!» («М1»),
«Хто проти блондинок?» («Новий канал»), коментатор у проекті «Богиня шопінгу»
(«ТЕТ»), учасниця проектів «Суперзірка» («1+1»), «Вишка» («1+1»), переможниця
проекту «Як дві краплі» (ТРК «Україна»)

Народилася 1984 року у Вінниці. Батько — дипломат, посол Радянського Союзу на
Кубі, мама — лікар-педіатр.

У 2008 році випустила максі-сингл «Суперблондинка», який ознаменував появу
нового образу Олі Полякової — першої і єдиної Суперблондинки вітчизняного
шоу-бізнесу. Співачку можна по праву вважати засновницею такого напряму в
музиці, як суперпоп.

У кінці 2012 року артистка розпочала співпрацю з Михайлом Ясинським, генеральним
директором компанії «EA SecretService», який звернув увагу Полякової на глибину
і колорит вернакулярного попа. Оля одягла кокошник і випустила хіт
«RussianStyle».

Хіт «RussianStyle» підкорив не тільки країни СНД, але й Південну Корею. За
проханням південно-корейської звукозаписуючої компанії Полякова також зняла
англомовну версію «RussianStyle», після чого відправилась на гастролі в Сеул.
Тоді й виявилося, що поки весь світ танцював знаменитий «GangnamStyle», Південна
Корея повторювала рухи української Суперблондинки.

У травні 2013 року Полякова презентувала літній суперхіт «#Шлёпки», над
відеорядом до якого працювала творча команда продюсерського центра Олексія
Потапенко (Потапа) Mozgi Entertainment.

У 2010 році Полякова в парі з Сергієм Лобом перемогла у другому сезоні шоу
«Народна зірка» на телеканалі «Україна» .

У третьому і четвертому сезонах проекту «Народна зірка» Оля стала ведучою
арт-кафе шоу, де епатувала публіку не тільки фірмовими жартами, але й
екстравагантним убранням.

У 2011 році Оля разом з Георгієм Делієвим взяла участь у другому сезоні
шоу-проекту каналу «1+1» «Зірка + Зірка», в якому вони увійшли до суперфіналу й
зайняли друге місце. 

Цього ж року телеканал «М1» запустив авторське шоу з вагітною Суперблондинкою
«Привет, декрет!».

У 2011 році Олю запросили вести церемонію «VIVA! Найкрасивіші», де її
співведучим став Іван Ургант. Рейтинги того року показали гарний результат і у
2012 році цю пару ведучих знову запросили вести церемонію.

У 2013 році Полякова перемогла у шоу перевтілень «Як дві краплі» на телеканалі
«Україна». За час участі в проекті Оля з'являлася перед журі в абсолютно різних
образах, таких як: Філіп Кіркоров, Тамара Гвердцителі, Наталя Могилевська, Леді
Гага, Луї Армстронг, Григорій Лепс, Анна Герман, Алла Пугачова, Маша Распутіна,
Софія Ротару, Тіна Тернер і Елла Фіцджеральд. У фіналі шоу Суперблондинка
заспівала легендарний хіт дуету Монсеррат Кабальє і Фреді Меркьюрі «Барселона».
Обидві партії Полякова виконала сама, зумівши зіграти і оперну діву, і
рок-співака одночасно, не полишаючи сцену ні на хвилину. Це їй вдалося за
допомогою сучасних технічних засобів, але основним успіхом співачка завдячила
своїй вокальній майстерності.



https://uk.wikipedia.org/wiki/%D0%93%D1%83%D0%BC%D0%B5%D0%BD%D1%8E%D0%BA_%D0%9A%D0%B0%D1%82%D0%B5%D1%80%D0%B8%D0%BD%D0%B0_%D0%86%D0%B3%D0%BE%D1%80%D1%96%D0%B2%D0%BD%D0%B0

Гуменю́к Катери́на І́горівна, більш відома, як Ассоль (нар. 4 липня
1994(19940704), Донецьк) — українська співачка.

Народилася у місті Донецьку, Україна. У три роки Ассоль стала займатися вокалом,
у сім років вийшов її перший диск «Алые паруса». На його підтримку було
організовано шоу «Ассоль и её друзья». Тоді ж Ассоль отримала два дипломи
російського комітету реєстрації рекордів планети «як наймолодший виконавець», що
випустив свій компакт-диск і дав сольний концерт.

У грудні 2005 р. співачка брала участь у зйомках програми «Шлягер року» для
каналу «УТ-1»; у ювілейній програмі «10 років Шлягеру», де вона та автор пісні
«Считалочка» Д. Муравецкій отримали дипломи; у концерті «Золота Шарманка», де
отримала міжнародну премію.

У новорічному мюзиклі «Метро» на каналі «1+1» Ассоль виконала пісню М. Мозгового
«Край, мій рідний край».

У квітні 2006 р. відбулася презентація кліпу на пісню «Оле-оле». Кліпмейкером
кліпу виступив Вадим Якіменюк. З цього часу починається тісна творча робота із
Дмитром Муравицьким (Муріком). Він виступає автором і композитором пісень
Ассоль. З піснею «Небо» Ассоль кілька тижнів тримається на лідируючих позиціях у
всеукраїнському хіт-параді «Золота Шарманка» на «УТ-1».

Після цього Ассоль зробила тривалу перерву в концертній діяльності, під час якої
знаходилась в Об'єднаному Королівстві, де відточувала свою вокальну
майстерність. Там вона й зайнялась підготовкою музичного матеріалу, у чому
чималу роль зіграв відомий співак і продюсер Дмитро Клімашенко, співвласник
продюсерського центру «DK & MOON». Саме він виступив автором пісень і музичним
продюсером альбому.

У жовтні 2009 р. Ассоль заявляє про своє повернення і починає активну роботу на
звукозаписній студії Дмитра Клімашенка. Співачка змінює музичний стиль на
користь R & B. 1 грудня 2009 р. співачка виступає на концерті «SOSстрадание»,
кошти від якого пішли на допомогу хворим на СНІД.



https://uk.wikipedia.org/wiki/%D0%92%D1%96%D0%B4%D0%B5%D0%BD%D1%8C

Ві́день (нім. Wien) — столиця Австрії. Є однією з 9 земель Австрії, з усіх боків
оточеною територією іншої землі — Нижньої Австрії.

Відень є третім містом — резиденцією ООН після Нью-Йорка і Женеви. Міжнародний
Віденський Центр (так званий UNO-City) включає МАГАТЕ, УНЗ ООН, Організації ООН
з промислового розвитку (ЮНІДО) тощо. У Відні містяться штаб-квартири інших
міжнародних організацій: ОПЕК, ОБСЄ тощо.

Старе місто Відня в грудні 2001 р. було внесене до переліку Культурної спадщини
ЮНЕСКО.

Місто розташоване в північно-східній частині Австрії біля підніжжя Альп, за
60 км від кордону зі Словаччиною.

Через місто протікає Дунай з своїм рукавом Донауканалом і річка Відень.
Історично місто розвивалося на південь від Дунаю, проте в останні два сторіччя,
Відень ріс обабіч річки.

Найбільша висота міста над рівнем моря в районі Германскогеля (542 м), а
найменша — в Еслінґу (155 м). Місто оточує Віденський ліс.

Географічно вигідне розташування робить Відень зручним місцем для розвитку
відносин з іншими країнами Центрально-Східної Європи. Це стало особливо відчутно
після 1989 р., коли впала т. зв. «залізна завіса». Наприклад, до столиці
Словаччини Братислави від Відня лише 60 км — це найкоротша відстань між двома
європейськими столицями (за винятком Ватикану та Риму).

З часів Римської імперії місто розширювалося концентричними колами. Його
центральна частина, т. зв. «внутрішнє місто» (нім. Innere Stadt), майже
збігається з адміністративними межами 1-го міського округу.

Рінґ є кільцеподібним ланцюжком бульварів. Історія Рінґу почалася 1857року, коли
цісар ухвалив зруйнувати вже непотрібні фортифікаційні споруди.

Ґюртель, який утворює концентричне коло навколо Рінґу, виник 1890 року. Він
поглинув навколишні села. За Ґюртелем розташований т. зв. «червоний Відень»
(робітничі квартали, збудовані соціалістичним урядом у 1923–1934 рр.).

Загальна характеристика для Відня — клімат субальпійський, на його формування
істотно впливає сусідство з горами, взимку середня температура повітря −1,5 °C,
рідко бувають морози від −12 до −18 °C, часті снігопади, влітку середня
температура повітря біля +20 °C., кількість атмосферних опадів — 700–2000 мм на
рік.

За класифікацією Кьоппена (Köppen), Відень розташований в континентальному поясі
вологого підтипу. У місті є тепле літо з високою середньою температурою 22 —
26 °C, з максимумами, що, деколи, перевищують 30 °C і їх падіння становить
близько 15 °C. Зима порівняно холодна з середньою температурою близькою до точки
замерзання, із снігопадами в період з грудня по березень. Весна і осінь
помірні — прохолодно-м'які.

Спочатку Відень був кельтським поселенням під назвою Віндобона, заснованим
близько 500 року до н. е. на місці сучасного центрального округу міста. У 15
році до н. е. місто завоював XIII римський легіон «Gemina», воно перетворилося
на форпост Римської імперії на шляху германських племен з півночі.

Після відходу римлян навколо руїн Віндабони згодом виникли оселі, а близько
800 року збудували церкву Св. Рупрехта — найстарішу зі збережених церков Відня.
881 року місто вперше згадується під назвою Веніа (Wenia). Наступні згадки
датуються 1030-ми роками. Витримавши декілька нападів слов'ян і угорців, до X
століття Відень став важливим торговим містом.

До середини XII століття Відень — резиденція австрійських герцогів Бабенберґів.
1155 року герцог Генріх II Бабенберґ побудував будинок на площі Am Hof. У
1137–1147 роках збудували першу церкву на місці собору Святого Стефана. Сучасний
собор споруджено в XIII—XV століттях.

З 1278 Відень став форпостом династії Габсбурґів. 1469 року імператор Фрідріх
III домігся від папи Павла II заснування у Відні дієцезії (доти Австрія була
духовно підпорядкована єпископові Пассау).

У 1529 і 1683 роках Відень безуспішно брали в облогу турки (дивіться Оборона
Відня).

1679 року вибухнула епідемія чуми. 100-тисячне населення міста зменшилося на
третину.

З XVI століття Відень — столиця багатонаціональної держави австрійських
Габсбургів; з XVII століття і особливо в XVIII столітті містло стало осереддям
численної придворної бюрократії. З XVIII ст. тут розвивається мануфактурна
промисловість (текстильне виробництво і виробництво предметів розкоші). У
XVIII — початку XIX століття Відень — важливий центр світової культури, особливо
музичної. У 1805 і 1809 роках до міста вступали війська Наполеона. 1814 року тут
пройшов Віденський конгрес, що сформував політичну карту Європи на 100 наступних
років.

У 1-й половині XIX століття бурхливо розвивалися культура та мистецтво — виник
стиль бідермаєр, засновниками якого стали відомі віденські композитори,
художники і театральні діячі. Відень перетворився на всеєвропейський музичний
центр. Епоха бідермаєра завершилася революцією 1848 року, в якій віденці брали
активну участь.

У кінці XIX століття у Відні тривало процвітання культури, науки й освіти.
Світовою популярністю користувалися Віденський університет і Академія наук. 1897
року представники віденської богеми створили групу «Secession» (Коломан Мозер,
Ґустав Клімт і Отто Ваґнер.

На початку XX століття Відень — найбільше місто в Європі (понад 2 млн населення;
зараз — 1,67 млн). Проте з поразкою Австро-Угорщини в Першій світовій війні
місто втратило свій вплив.

Війна призвела до падіння Габсбурґів і спричинила занепад Відня, породжений
інфляцією та політичною боротьбою між соціалістами та консерваторами.
Муніципалітет, що балансував між інтересами мас і капіталу, реалізував обширну
програму будівництва доступного житла і міської інфраструктури, але не міг
запобігти зіткненню між партіями. 1928 року у Відні почалися масові заворушення,
які забрали 89 життів; 1934 року спалахнуло Лютневе повстання. Режим
австрофашизму, що прийшов до влади 1934 року, не зміг зберегти незалежність
країни, і в ніч проти 12 березня 1938 року до Відня ввійшли гітлерівські війська
(див. «Аншлюс»).

13 квітня 1945 Відень зайняла радянська армія. Згідно з угодою про зони окупації
в Австрії і про управління Віднем (липень 1945 р.), місто розділили на 4 сектори
окупації: радянський, американський, англійський і французький; центр перебував
під спільною 4-сторонньою окупацією. Окупаційні війська залишили місто 1955
року. У 2-й половині 1950-х рр. Відень знов розгорнув масове будівництво
муніципального житла, в 1970—1980-ті рр. істотно реконструювали центр міста,
уникнувши при цьому небезпек «брюсселізації».

2004 року у Відні вперше був скликаний Віденський економічний форум, створений
для розвитку економічного співробітництва і просування інвестицій у країнах від
Адріатики до Чорного моря.

У зв'язку з індустріалізацією та імміграцією з інших частин Австрійської імперії
у 1910 році, у Відні було більше ніж 2 мільйони жителів, і це було одне з шести
найбільших міст у світі. На рубежі століть у Відні було дуже багато чеського та
угорського населення, однак, після першої світової війни, багато чехів і угорців
повернулися у свої споконвічні країни, що призвело до зниження віденської
громади. В самий розпал міграції, близько однієї третини населення столиці
імперії було слов'янського або угорського походження.

До 2001 року 16% городян, при перепису населення, що проживали в Австрії були
іншої національності, ніж австрійської, майже половина з яких були з колишньої
Югославії, перш за все серби, а далі турки (39000 або 2,5%), поляки (13600, або
0,9%) і німці (12700, або 0,8%).

Відень є центром австрійської групи (діалекту) німецької мови. Австрійським
діалектом говорять всі жителі міста, він є за своєю лексикою близький до
баварського діалекту (баварська мова), а іноді із значною кількістю мовних
запозичень періоду Монархії Габсбургів, особливо з чеської та угорської мов.
Значна частина мешканців сьогоднішнього міста володіє класичною німецькою мовою,
а також деякими етнічними мовами меншин, що переселилися до міста. Зокрема, це
угорська, чеська, словацька, сербська, турецька, боснійська та хорватські мови,
а також окремо слід виділити ромів, що населяють Відень та його околиці.

Відень є центром єпархії Римо-Католицької церкви. За переписом населення 2001
року, населення міста розподіляється за релігіями так:

24 березня 1923 р. відбулись загальні збори представників української та
білоруської громад (600 осіб; зокрема, М.Левицький, С.Русова, О.Терлецький), на
яких було засуджено рішення Ради послів держав Антанти щодо східних кордонів
Польщі від 15 березня 1923 р. про анексію Східної Галичини Польщею.

У Відні є пам'ятник І.Мазепі, пам'ятник українським козакам — учасникам
«Віденської відсічі» у парку (Türkenschanzpark) 19-го адміністративного району
Відня, Лесі Українки, Л.Курбаса, М.Грушевського, І.Пулюя та П.Куліша (саме у
Відні вони видали 1903 року свій український переклад Біблії), І.Горбачевського,
А.Гнатишина, К.Томащука. В період 1916–1918 років у Відні друкувався часопис
Ukrainische Blätter.

В Інституті славістики Віденського університету діє відділення україністики, де
навчаються 20-30 студентів.

У Відні є: 283 початкові школи (Volksschulen), з яких 217 є державними школами;
120 шкіл (Hauptschulen), з яких 96 є державними; 46 спеціальних шкіл
(Sonderschulen), з яких 40 є державними школами; та 95 загальноосвітніх шкіл
(Allgemeinbildende höhere Schulen), з яких 67 є державними школами. Також у
Відні є 28 професійно-технічних училищ (Berufsschulen), з яких 25 державних, 22
професійно-технічних училищ та коледжів (technische und gewerbliche mittlere und
höhere Schulen), з яких 11 державних, 21 вузькоспеціалізована середня школа, з
яких 8 державно-громадські і 16 комерційних шкіл і коледжів (kaufmännische
mittlere und höhere Schulen), з яких 6 державно-громадські.

Віденський університет є також найбільшим і найстарішим університетом в
сучасному німецькомовному світі (найперший старий німецький університет був в
Празі). Він був заснований у 1365 році як «Alma Mater Rudolphina» і був відомий
в основному через свою медичну школу (з 2004 року існує вже як незалежний
університет під назвою Медичний Університет Відня). У 1692 році була створена
Академія витончених мистецтв у Відні, заснована як приватна академія
(Hofkammermalers Peter Strudl); у 1765 році був заснований заклад Марії Терезії,
який, згодом, став Університетом Ветеринарної медицини Відня. Загалом, місто
славиться своєю вищою школою, у Відні багато історичних та відомих в світі
університетів:

Трамвайне сполучення у Відні існує з 1865 року і зараз нараховує близько 179 км
залізничної колії. Таким чином, у Відні знаходиться одна з найстаріших та
найдовша трамвайна мережа у світі. У 1898 році було відкрите сполучення
швидкісних поїздів Stadtbahn[de], яке зараз відоме як U-Bahn та S-Bahn.
Автобусні маршрути почали працювати у Відні з 23 березня 1907 року. Мережа
автобанів і залізниць сполучає Відень з іншими містами Австрії і Європи. Єдиний
Головний вокзал знаходиться на стадії будівництва, дальні рейси обслуговують три
головні вокзали: Південний, Західний і вокзал імені Франца Йосипа. Віденський
міжнародний аеропорт Швехат знаходиться за 18 кілометрів на південний схід від
центру міста і є найбільшим і найважливішим аеропортом Австрії. Центр міста —
пішохідна зона, в якій єдиний вид транспорту — фіакр.

У Відні розташований міжнародний центр ООН — VIC. Віденська опера — одна з
найвідоміших у світі. Гундертвассергаус — шедевр архітектора Гундертвассера.
Гофбурґ — резиденція імператорів Священної Римської імперії. Палац Бельведер —
розкішний бароковий палацовий комплекс. Будинок парламенту Австрії — один з
найяскравіших прикладів неогреку в Європі.

Шенбруннський зоологічний парк віденської аристократії був започаткований у 1752
році при резиденції Габсбурґів палацу Шенбрунн, що заступив невеликий, відомий
ще від 1540 року, звіринець. Він містився просто в парку палацу Шенбрунн у
районі Гітцинґ.

Відень славний своїми музичними традиціями. Окрім Віденської опери тут
функціонує відомий на весь світ Віденський філармонічний оркестр, який щорічно
проводить традиційний Новорічний концерт. Місто також славиться на весь світ
Хором хлопчиків.

Щороку у жовтні з 1960 року в місті відбувається міжнародний «Віденський
кінофестиваль». Переможці нагороджуються «Кінопремією Відня» (Vienna Film
Prize). Традиційно демонстрування фільмів відбувається у кіноцентрах:
Gartenbaukino, Urania, Metro-Kino, Filmmuseum, Stadtkino.

Відень є місцем проведення різних спортивних заходів, включаючи Віденський
міський марафон (Vienna City Marathon), який залучає більше 10000
учасників-марафонців щорічно і зазвичай проводиться у травні. У 2005 році в
місті проводився Чемпіонат світу з хокею із шайбою, фінал якого також відбувся у
Відні. Найбільший футбольний стадіон Австрії — «Ернст-Гаппель-Штадіон» став
місцем проведення чотирьох фіналів Ліги Чемпіонів і Кубка європейських чемпіонів
(1964, 1987, 1990 і 1995 років), а 29 червня 2008 року у столиці Австрії провели
фінал європейського футбольного форуму Євро-2008. У віденців улюбленим видом
спорту є плавання, яке поступається за популярністю лише футболу. Для цієї мети
споруджено числені басейни є, а також користаються наявністю упорядкованих
природних вод, особливо пляжі (Gänsehäufel) і піщані острови в Старому Дунаї.

В столиці Австрії зосереджено найбільше спортовців та спортивних команд країни.
Найвідоміші місцеві клуби — футбольні: «Рапід» (SK Rapid Wien) — 32 австрійських
чемпіонських звань, «Аустрія» (FK Austria Wien) — з 23 титулами чемпіона і 26
разів володар Кубка країни) і найстаріша команда Австрії — «Перший Віденський
ФК» (First Vienna FC). Інші відомі спортивні клуби: (Dodge Vikings Vienna) —
американський футбол, який вигравав европейський форум (Eurobowl) між 2004 і
2007 роками 4 рази підряд; (Aon hotVolleys Vienna) одна з провідних волейбольних
команд Європи, (Superfund Wanderers) — бейсбол, і «Відень Кепіталс» (Vienna
Capitals) — хокей з шайбою. Популярна жіноча гандбольна команда (Margareten
Fivers) та чоловіча дружина (SG Handball West Wien), адже саме в Відні, була
створена і розташована Європейська федерація гандболу.

На додаток до командних видів спорту, є у Відні розвивається широкий спектр
індивідуальних видів спорту. Числені бігові доріжки у Пратері або на набережні
Дунаю чи його островів є дуже популярними серед громади міста та її спортовців.
Значні змагання відбуваються на («Ferry-Dusika») критому стадіоні. Для
велосипедистів прокладені більше 1000 кілометрів маршрутів, на додаток до
численних гірські велосипедних ділянок в горах поблизу міста. На Старий Дунай і
Дунай виходять числені веслувальники, в цілому, тут налічується 11 різних клубів
веслування. У Відні є чисельні гольф-клуби, які є асоційованими членами
австрійської Асоціації гольфу. А Фехтувальний клуб Відня один з найвідоміших в
Європі. В місті також розвиваються й зимові види спорту, через близькість
альпійських гір та розгалуженої мережі та інфраструктури гірськолижного спорту.

До 1918 року політику Відня формувала Християнсько-соціалістична партія (нині не
існує), особливо Карл Люґер, багаторічний міський голова. В наші дні Відень є
форпостом австрійських соціал-демократів. Вони прийшли до влади ще в період
Першої республіки (1918–1934) і провели безліч давно назрілих соціальних реформ,
поліпшивши якість життя сотень тисяч робітників. Політику тогочасної мерії
поважали соціалісти всієї Європі, які називали місто «Червоним Віднем» (Rotes
Wien). Єдиною перервою в правлінні соціал-демократів у місті були 1934–1945
роки, коли в країні запанував австрофашизм, а потім і нацизм (після аншлюсу).

У Відні жили і працювали композитори Вольфганг Амадей Моцарт, Людвіг Бетховен,
Ф.Шуберт, Й.Штраус, Йоганес Рукґабер, психолог Фройд — і багато інших видатних
діячів науки і культури.

Відень є однією з неофіційних столиць світу (в питаннях зовнішніх стосунків та
дипломатії). Віками, за містом закріпилася слава дипломатичних урегульовувань та
місця міждержавних стосунків. Завдяки цьому в світовому політикумі закріпилися
певні дефініції-поняття, притаманні тільки з Віднем:

Відень було проголошено в 1979 році, третім містом перебування численних
світових координаційних структур, нарівні з ООН-Сіті в Нью-Йорку і ООН-Сіті в
Женеві. Тому й постав ООН-Сіті в Відні на північ від річки Дунай (згодом тут
«виріс» цілий представницький комплекс з назвою Дунай-Сіті), крім того, місто є
домівкою для багатьох інших міжнародних організацій:

Однією з таких організацій є мережа «SOS Children's Villages», заснована
Германом Гмайнером в 1949 році. Сьогодні, села «SOS-Children's» діють у 132
країнах і територіях світу. Серед інших організацій слід відмітити HASCO і
дитячий «Міст надії» (Childrens Bridge of Hope).

Крім того, віденський район Леопольдштадт (Leopoldstadt) і район Нью-Йорка —
Бруклін вступили в партнерські відносини в 2007 році.



https://uk.wikipedia.org/wiki/%D0%A1%D1%83%D0%B4%D0%BE%D0%B2%D0%B0_%D1%81%D0%B8%D1%81%D1%82%D0%B5%D0%BC%D0%B0_%D0%A3%D0%BA%D1%80%D0%B0%D1%97%D0%BD%D0%B8

Судова́ систе́ма Украї́ни становить сукупність усіх судів держави, заснованих на
єдиних засадах організації і діяльності, що здійснюють судову владу.

Судову систему України складають суди загальної юрисдикції та Конституційний Суд
України, який є єдиним органом конституційної юрисдикції. Суди загальної
юрисдикції утворюють єдину систему судів, яка складається із загальних і
спеціалізованих судів. Створення надзвичайних та особливих судів не
допускається.

Характерними ознаками судової системи України є її пристосованість до
адміністративно-територіального устрою, різні рівні провадження.

Суддею в Україні є громадянин України, який відповідно до Конституції України та
Закону «Про судоустрій і статус суддів» призначений чи обраний суддею, займає
штатну суддівську посаду в одному з судів України і здійснює правосуддя на
професійній основі. Судді в Україні мають єдиний статус незалежно від місця суду
в системі судів загальної юрисдикції чи адміністративної посади, яку суддя
обіймає в суді.

Добір суддів, їх спеціальна підготовка та дисциплінарне провадження щодо них
здійснюється Вищою кваліфікаційною комісією суддів України (ВККС).

Законом передбачена спеціальна підготовка кандидата на посаду судді, яка включає
теоретичне та практичне навчання за денною (очною) чи заочною формою.
Організація спеціальної підготовки здійснюється Національною школою суддів
України при ВККС.

Призначення на посаду судді вперше здійснюється Президентом України на підставі
та в межах подання Вищої ради юстиції, на п'ятирічний строк.

Після спливу п'ятирічного строку судді обираються Верховною Радою України
безстроково.

Законодавством визначається правовий статус (права, обов'язки, гарантії,
обмеження) суддів.

Оплата праці судді називається суддівською винагородою, а пенсійне
забезпечення — щомісячним довічним грошовим утриманням судді у відставці.

Пріоритетним напрямком діяльності Конституційного Суду є здійснення
конституційного судочинства в Україні. Втім, це не єдина функція суду, також
виділяють функції конституційного контролю та офіційного тлумачення
законодавства.

Відповідно до Конституції України та Закону «Про Конституційний Суд України»,
суд приймає рішення та дає висновки у таких справах:

7 липня 2010 р. Верховною Радою був прийнятий, а Президентом підписаний Закон
України «Про судоустрій і статус суддів». Відповідно до цього закону утворений
Вищий спеціалізований суд України з розгляду цивільних і кримінальних справ,
який є касаційною інстанцією для розгляду справ, що підпадають під загальну
юрисдикцію.

Основне завдання адміністративного судочинства полягає у захисті прав та
законних інтересів особи в публічно-правових спорах від порушень з боку органів
влади, органів місцевого самоврядування, їх службових чи посадових осіб.
Адміністративні суди розглядають всі справи, пов'язані зі спорами фізичних або
юридичних осіб із суб'єктом владних повноважень щодо оскарження його рішень, дій
чи бездіяльності. Крім цього адміністративні суди розглядають спори, пов'язані
із публічною службою, реалізацією повноважень управлінськими суб'єктами.
Особлива категорія справ, які розглядають в адміністративному суді — спори, про
правовідносини, що пов'язані із виборчим процесом та референдумом.

В Україні дотепер не існувало в завершеному вигляді правового захисту фізичних
осіб у відносинах з адміністративними органами. Правовий захист, що забезпечують
адміністративні суди, спрямований не на покарання протиправної поведінки, а на
поновлення законного стану. Пріоритети адміністративної юстиції полягають у
сфері захисту прав громадянина, а не держави, що має сприяти зростанню довіри до
судової влади в країні.

Частина приміщень деяких загальних апеляційних судів розміщена за межами
адміністративних центрів. Певна частина Апеляційного суду Автономної Республіки
Крим розміщена в Феодосії, Апеляційного суду Дніпропетровської області в Кривому
Розі, а Апеляційного суду Донецької області в Бахмуті та Маріуполі.

Апеляційні господарські суди переглядають рішення та ухвали господарських судів
першої інстанції. Загальна кількість — 8. Юрисдикція апеляційних господарських
судів є особливою і не збігається з адміністративно-територіальним устроєм.

12 серпня 2010 р. Президент України підписав Указ № 811/2010 щодо «Питання
мережі господарських судів України», відповідно до якого були ліквідовані
Житомирський, Запорізький, Київський міжобласний та Луганський апеляційні
господарські суди та був утворений Рівненський апеляційний господарський суд. До
цього нововведення під юрисдикцію Житомирського апеляційного господарського суду
підпадала Вінницька, Житомирська та Хмельницька область, під юрисдикцію
Запорізького апеляційного господарського суду підпадала Запорізька та Херсонська
область, під юрисдикцію Київського міжобласного суду підпадала Київська (без м.
Києва), Полтавська та Черкаська область, а під юрисдикцію Луганського
апеляційного господарського суду підпадала лише Луганська область. Під
юрисдикцію новоствореного Рівненського апеляційного господарського суду підпадає
Вінницька, Волинська, Житомирська, Рівненська та Хмельницька область.

Відповідно до указу Президента в Україні існує 9 апеляційних адміністративних
судів (дивись таблицю).

Місцевими загальними судами є районні, міжрайонні, районні у містах, міські та
міськрайонні суди. Це суди першої інстанції. Загальна їх кількість — 663.

Господарські місцеві суди розташовані у всіх обласних центрах областей, у
столиці АР Крим та містах Києві та Севастополі. Юрисдикція поширюється у межах
свого регіону. Загальна кількість — 27.

У 2012 році судова система України була профінансована на 3,817 млрд грн. що
становить 38,6 % від бюджетного запиту; у 2013 — 4,345 млрд. (46,8 %); у 2014
(призначення) — 4,571 млрд. (46,4 %).

Середня суддівська винагорода до оподаткування у 2012 році складала 13 510 грн.,
у 2013 — 17 759 грн. (по місцевим і апеляційним судам).

Станом на 1 квітня 2014 року 1402 судді потребували поліпшення житлових умов. У
2013 році житлом забезпечені 9 суддів.

Станом на 1 квітня 2014 кількісний склад суддів місцевих та апеляційних судів
становив 8167 посад, у тому числі місцевих судів — 5917; апеляційних — 2250. Із
них фактично зайнятих — 92,98 %.

Середньомісячне навантаження на одного суддю: по місцевим загальним судам — 67,2
справи; по окружним адміністративним — 30,8; по місцевим господарським — 17,2
справи. Середнє по системі зменшення навантаження — 11,65 %.

Найзавантаженішим судом у країні є Печерський районний міста Києва, в якому
щодня слухається близько 278 справ. Найбільше судових засідань проходить у
Київській, Дніпропетровській та Харківській областях.

7 липня 2010 р., після численних дискусій та переговорів представників різних
політичних сил, Верховна Рада прийняла в цілому Закон «Про судоустрій та статус
суддів». Вказаним законом вносяться істотні зміни в судову систему України,
зокрема передбачається введення системи вищих спеціалізованих судів по всім
галузям юрисдикції: створення Вищого спеціалізованого суду з розгляду цивільних
та кримінальних справ, який разом з Вищим адміністративним судом України та
Вищим господарським судом України буде працювати як суд касаційної інстанції.

Реформою ліквідовані військові суди — тепер справи, що мали б розглядатися
гарнізонними військовими судами розглядаються судами загальної юрисдикції першої
інстанції, а справи, що мали б розглядатися у апеляційних військових судах
розглядаються у апеляційних судах загальної юрисдикції.

Також реформою різко обмежено компетенцію Верховного суду — він може переглядати
рішення Вищих спеціалізованих судів тільки за наявності визначених законом
обставин.

Негативні сторони реформи 2010 року викриті Європейським судом з прав людини у
справі «Олександр Волков проти України» 2013 року.

Стратегія розвитку судової системи України на 2014—2017 роки, підготована Радою
суддів, містить такі напрямки розвитку судової системи:

27 жовтня 2014 р. Президент П. Порошенко створив Раду з питань судової реформи,
яка повинна підготувати та подати Главі держави пропозиції щодо стратегії
реформування судоустрою та судочинства. Координатором Ради призначено заступника
глави АПУ О. В. Філатова.

Мета реформи — реформування судоустрою, судочинства та суміжних правових
інститутів задля практичної реалізації принципів верховенства права і
забезпечення кожному права на справедливий судовий розгляд справ незалежним та
неупередженим судом.

Законодавчим втіленням реформи стало прийняття Закону України «Про забезпечення
права на справедливий суд», проект якого розроблений президентською Радою з
питань судової реформи під керуванням Філатова.

При цьому був відкинутий альтернативний законопроект, що просувався
Реанімаційним пакетом реформ. Проект РПР, серед іншого, передбачав ліквідацію
господарських судів — професіонали на це відреагували в багнети.

Один з проектів судової реформи, що дискутувався у владі протягом 2015 року,
передбачав одночасне звільнення всіх суддів. Проте, Венеціанська комісія
застерегла від такого кроку, зазначивши, що звільнення всіх суддів не відповідає
європейським стандартам і принципу верховенства права і це завдало б шкоди
подальшому відправленню правосуддя. Рада Європи також вважає, що повна заміна
особового складу суддівського корпусу в Україні неможлива:

Велика судова реформа, що складається з Закону про внесення змін до Конституції
України (щодо правосуддя), та нового Закону «Про судоустрій і статус суддів»,
була прийнята без суттєвого обговорення Верховною Радою 2 червня 2016 року.

Однією з причин ухвалення реформи називалася вимоглива позиція послів «Великої
сімки» та Міжнародного валютного фонду.

Реформу привітали Європейський Союз, США, Рада Європи, Венеціанська комісія, але
висловила критичні зауваження Європейська Бізнес Асоціація.

За даними соціологічних досліджень, зокрема «Барометра Світової Корупції»
(Global Corruption Barometer) від Transparency International та Gallup
International Association, найкорумпованішою сферою українці вважають судову
владу (66 %). Подібні результати продемонстрували результати дослідження,
проведеного Українським центром економічних і політичних досліджень імені
Олександра Разумкова: судову владу українці вважають найбільш корумпованою
сферою, а 47 % опитуваних вважають, що у судовій владі корупцією охоплено все.
За даними Світового Індексу Правосуддя (World Justice Project — Rule of Law
Index), Україна у сфері «відсутність корупції» в судовій системі зайняла 94
місце з 99 проаналізованих країн (дані станом на 14.10.2014).

Ефективності судової системи не сприяє і те, що близько 70 % рішень судів в
Україні не виконуються.

Звертається увага на недостатню комунікацію з боку судових органів, яка
призводить до того, що суспільний запит на інформацію задовольняється переважно
в негативному контексті. Так, за результатами соцопитування фонду «Демократичні
ініціативи» імені Ілька Кучеріва, цілком довіряють українським судам лише 0,7 %
громадян України. Разом з тим, за даними Research & Branding Group, з тих
громадян України, які мали справи в українських судах, 40 % довіряють судам і
судовій системі.

Широка громадська думка про судову систему не цілком відповідає реальному
станові речей, про що свідчать дані опитування у травні 2015 року: у той час як
українці вважають судову систему найбільш корумпованою серед інших інститутів
(27 %, 1 місце), лише 8 % зізналися, що давали хабарі суддям (6 місце).

Загалом, суди за рівнем довіри посідають восьме місце в списку з 20 суспільних
інститутів і третє серед державних установ. Нижче судів розташувалися ЗМІ,
парламент, прокуратура, міліція, банки та інші інститути.

Обличчя судової системи також плямується випадками негідної поведінки окремих
суддів у громадських місцях, а також неспроможністю пояснити великі статки:

Після окупації Криму більше 270-ти місцевих суддів перейшли на службу Росії,
порушивши присягу.

Черговою хвилею обурення залежністю та бюрократизмом судової гілки позначилася
справа голови ДФС Романа Насірова, якому Солом'янський суд Києва не спромігся
обрати запобіжний захід у відведений Конституцією 72-годинний проміжок. Поширена
думка, що це могло призвести до його втечі.

У відкритому листі Ради суддів України (вищого органу суддівського
самоврядування) від 6 лютого 2015 року йдеться про те, що судова система, суди і
судді перебувають під шквалом нищівної критики. Набирає поширення публічне
коментування ухвалених судами рішень у вкрай негативному світлі. Цим
підтримується емоційна напруга населення та все частіше викликається агресія,
спрямована на суддів. Лунають заклики до фізичної розправи з суддями та мають
місце випадки такої розправи. Також неприпустимо, що народні депутати,
високопосадовці органів виконавчої влади та прокуратури публічно, з відвертою
неповагою коментують і критикують судові рішення, заявляють про їх
неправосудність, хоча ці рішення не скасовані в установленому порядку.

Судді тривожаться через те, що в країні, де переміг Майдан, «під судом палять
шини, люди в балаклавах уриваються до залів судових засідань і вимагають від
суду прийняття рішення, яке б їх задовольнило»; забуто про презумпцію
невинуватості стосовно самих вершителів правосуддя. При розгляді резонансних
справ прокуратура грає на почуттях та на ура-патріотизмі, а мас-медіа
підтримують такі маніпуляції та не хочуть розбиратися, що насправді
відбувається.

Негативне ставлення до судової влади формується, в тому числі, через відсутність
зв'язку зі ЗМІ, адже суддя не може дозволити собі коментувати дії влади або
рішення у резонансній справі. Судді не схильні довіряти журналістам, які часто
некомпетентно подають інформацію (приклад), та громадським активістам, яких
використовують для тиску на суд і провокацій.

Рада суддів провела низку досліджень і виявила, що деякі судді, не впоравшись із
суспільним тиском, скінчили життя самогубством, інші — втратили старих батьків,
які не витримали «громадського» осуду.

Забезпечення незалежності суддів закріплено у Конвенції про захист прав людини
та основних свобод (4 листопада 1950 року), ратифікованій Верховною Радою
України 17 липня 1997 року, та в низці інших міжнародних документів, а саме:
«Основні принципи незалежності судових органів», ухвалені резолюціями 40/32 від
29 листопада 1985 року та 40/146 від 13 грудня 1985 року Генеральної Асамблеї
ООН, «Процедури ефективного здійснення Основних принципів незалежності судових
органів», затверджені 24 травня 1989 року Резолюцією 1989/60 Економічної і
Соціальної Ради ООН, Європейська хартія «Про статус суддів» від 10 липня 1998
року, Рекомендації № (94) 12 Комітету Міністрів Ради Європи «Незалежність,
дієвість та роль суддів» від 13 жовтня 1994 року та інших. Цей підхід також
підтверджується практикою Європейського суду з прав людини.

Спираючись на Рішення Конституційного Суду України у справах № 1-8/2011 і
№ 1-1/2004, тиск на суд можна визначити як будь-які дії щодо суддів незалежно
від форми їх прояву з боку державних органів, установ та організацій, органів
місцевого самоврядування, їх посадових і службових осіб, громадян та їх
об'єднань, юридичних осіб з метою перешкодити виконанню суддями професійних
обов'язків або схилити їх до винесення неправосудного рішення тощо.

Кримінальна відповідальність за тиск на суддів конкретизована в розділі XVIII КК
України. Це, зокрема, статті 376 (Втручання в діяльність судових органів), 377
(Погроза або насильство щодо судді, народного засідателя чи присяжного), 378
(Умисне знищення або пошкодження майна судді, народного засідателя чи
присяжного), 379 (Посягання на життя судді, народного засідателя чи присяжного у
зв'язку з їх діяльністю, пов'язаною із здійсненням правосуддя).

Як зазначав у 2007 році Верховний Суд України, на практиці законодавчим органом,
органами виконавчої влади, їх посадовими особами ігнорується конституційний
принцип поділу влади на законодавчу, виконавчу та судову. Мають місце:

Вказані негативні явища набули значного поширення і становлять загрозу
утвердженню в державі принципу верховенства права.

23 травня 2007 року у сесійній залі Верховної Ради відбулися парламентські
слухання на тему «Про стан правосуддя в Україні».

Викликає занепокоєння ситуація, яка останнім часом склалася у сфері правосуддя,
зокрема намагання окремих політичних сил політизувати діяльність судів,
використати їх у своїх інтересах, схилити до ухвалення неправосудних рішень.
Незважаючи на принцип незалежності суддів, мають місце факти неправомірного
впливу на них щодо здійснення правосуддя, втручання в їхню діяльність і як
наслідок — прийняття не правових, а політичних рішень, які дискредитують усю
судову владу.

Також учасники парламентських слухань звернули увагу на те, що одним з
негативних чинників діяльності судів є загальна відсутність поваги до рішень
суду і до судової системи в цілому, що має наслідком надзвичайно низький рівень
довіри населення до судової влади.

Протистояння між Президентом України Віктором Ющенком та судовою гілкою влади
посилилося у травні 2007 року, після того, як Конституційний Суд відібрав у
нього право призначати і звільняти суддів на адміністративні посади. Посол ФРН в
Україні, який на власні очі бачив навесні демонстрантів і учасників пікету біля
будівлі КСУ, із подивом відзначав:

7 грудня 2007 р. у приміщенні «Українського дому» в м. Києві відбулася друга
частина VIII позачергового з'їзду суддів України, до якого спонукали розпочаті
тоді в Україні процеси, які супроводжувалися системним і відвертим втручанням у
здійснення правосуддя, цинічним тиском на суддів, спробами свідомого та
цілеспрямованого руйнування судової системи, політизації судів, намаганням
перетворити суд із органу правосуддя на орган виконання політичних,
корпоративних та особистих замовлень.

Про безпрецедентний і відвертий тиск на суди заявив тоді Голова Верховного Суду
Василь Онопенко. Він сказав про намагання провести цілеспрямований, з чітко
спланованою координацією дій щодо дискредитації суддів розвал судової влади і що
до таких спроб вдаються як окремі посадові особи, так і деякі органи державної
влади.

Делегати з'їзду закликали звести до мінімуму хронічне недофінансування судової
системи, неприховане бажання представників інших державних органів забезпечувати
цей процес у «ручному режимі» (хочу — виділю кошти, хочу — ні), що також є одним
із способів тиску на суд.

У 2008 році проблема вийшла на новий рівень, коли Президент Віктор Ющенко своїм
указом ліквідував Окружний адміністративний суд міста Києва, який перед тим
виніс ухвалу про призупинення указу Ющенка про дострокові парламентські вибори.

30 вересня 2010 року Конституційний Суд України прийняв суперечливе рішення про
відновлення дії Конституції України в редакції 1996 року, що посилювала
президентську владу Януковича. Згодом з'явилася інформація, що окремі судді
Конституційного Суду нібито «письмово і під запис констатували», що на них
здійснювала тиск Адміністрація Президента Віктора Януковича при ухваленні
рішення про повернення до президентської форми правління. За словами
генпрокурора Луценка, деякі судді дійсно визнали тиск зі сторони Януковича,
проте пізніше відмовилися від свідчень.

Питання залежності судової системи також бурхливо обговорювалося суспільством
після винесення вироку Юлії Тимошенко 11 жовтня 2011 року.

У 2012 році голова представництва ЄС в Україні заявив, що судова влада в Україні
все більше піддається політичному й іншим видам тиску.

На початку 2014 року Голова Верховного Суду України Ярослав Романюк у
відеозверненні наголосив, що масові акції біля будинків судів створюють
перешкоди їх нормальній діяльності, і чиняться вони з метою ухвалення бажаного
процесуального рішення.

З 1 січня до 20 липня 2015 року до Ради суддів України надійшло 30 заяв від
суддів щодо втручання в їх діяльність. Найбільш поширеними і такими, які
набувають системного характеру, є випадки дій громадських організацій, об'єднань
або груп громадян, спрямованих на вираження власного ставлення до судової влади
або окремих суддів, які супроводжувалися заходами впливу на суддів, що є
порушенням вимог частини 2 статті 126 Конституції України (вплив на суддів у
будь-який спосіб забороняється).

7 липня 2008 року гр. Мельник О. в приміщенні Деснянського районного суду міста
Чернігова взяв у заручники суддю І. Рахманкулову та із застосуванням
вогнепальної зброї заподіяв тілесні ушкодження співробітнику служби охорони
суду.

21 березня 2011 року скоєно умисне жорстоке вбивство судді Шевченківського
районного суду міста Києва С. Зубкова.

10 червня 2011 року здійснено напад на суддю апеляційного суду Львівської
області Н. Шумську та скоєно крадіжку її майна.

22 липня 2012 року здійснено напад на суддю Свердловського міського суду
Луганської області В. Писанця.

30 листопада 2012 року здійснено напад на суддю Центрального районного суду м.
Сімферополя В. Михайлова та скоєно крадіжку його майна.

15 грудня 2012 року з особливою жорстокістю вбито суддю Фрунзенського районного
суду міста Харкова В. Трофимова та трьох членів його сім'ї.

Проблеми безпеки і незалежності суддів посилилися після Революції гідності та
початку війни з Росією.

Під час Єврореволюції окремі політики й активісти почали створювати т. зв.
«люстраційний список», до якого увійшли, в основному, судді.

Тільки в лютому 2014 року із вогнепальної зброї вбито суддю Автозаводського
районного суду міста Кременчука Полтавської області О. Лободенка і здійснено
підпал приміщення Франківського районного суду міста Львова.

23 лютого 2014 року віце-спікер Верховної Ради України Руслан Кошулинський своїм
розпорядженням повернув мандати Павлу Балозі й Олександру Домбровському, що
раніше були відібрані постановою Вищого адміністративного суду України. При
цьому постанова суду не скасована.

23 лютого Верховна Рада звільнила суддю, голову Вищого адміністративного суду
України Темкіжева І. Х. шляхом скасування норми про його призначення заднім
числом.

Того ж дня Верховна Рада ухвалила Закон, яким перебрала на себе повноваження
щодо призначення суддів на адміністративні посади, обрання суддів безстроково,
усунувши від цього професійні органи — Вищу раду юстиції та Вищу кваліфікаційну
комісію суддів України.

24 лютого Верховна Рада провела «політичну розправу» над суддями Конституційного
Суду за ухвалення Рішення від 30 вересня 2010 року № 20-рп/2010 (про
конституційну реформу). Це викликало негативну реакцію Міжнародної комісії
юристів. Пізніше Вищий адміністративний суд України визнав ці дії парламенту
протиправними.

Того ж дня Верховна Рада в обхід процедури амністії звільнила засуджених за
вбивство судді Зубкова Дмитра та Сергія Павліченків, оголосивши їх
«політв'язнями». При цьому, Парламент приймав рішення під організованим тиском
футбольних уболівальників.

Того ж дня група осіб здійснила спробу захоплення Кельменецького, Хотинського та
Кіцманського районних судів Чернівецької області з вимогою від голів і суддів
цих судів написати заяви про відставку.

1 березня Кабмін підтримав законопроект «Про відновлення довіри до судової
системи України». Його мета — проведення атестації та «люстраційної перевірки»
суддів судів загальної юрисдикції. Законопроект передбачає «аналіз» рішень, що
приймалися суддями до революції; звільнення тих суддів, які не пройдуть
атестацію; звільнення голів судів, які були призначені після 2010 року.

Даний законопроект був розкритикований Верховним Судом України, Вищим
господарським судом України та Радою суддів України. Звернуто увагу зокрема на
те, що проект нівелює загальні засади презумпції невинуватості особи, що на
практиці може мати наслідком прийняття Європейським судом з прав людини жорстких
рішень проти України.

Законопроекти про люстрацію в Україні були названі такими, що не відповідають
прийнятим в Європейському Союзі стандартам, оскільки суттєво обмежують
громадянські права окремих людей та не передбачають процедури апеляції.

Незважаючи на це, доопрацьований законопроект був прийнятий в цілому 8 квітня.
Він передбачає утворення Тимчасової спеціальної комісії, яка буде перевіряти
суддів, які виносили у період з 21 листопада 2013 року рішення з «політичним»
елементом. Висновок ТСК потребуватиме підтвердження з боку Вищої ради юстиції.

Юристи адвокатської компанії «Кравець і партнери» вважають люстрацію суддів «не
відновленням довіри, а банальною помстою і побудовою тоталітарної держави».
Діяльність Тимчасової спеціальної комісії вони називають втручанням в
незалежність суддів з метою впливу на судову владу в цілому.

1 квітня група народних депутатів звернулись до голови Ради суддів Василя
Онопенка з проханням перенести позачерговий З'їзд суддів України (призначений на
7 квітня), на якому повинні бути обрані шість суддів Конституційного Суду.
Автори звернення наперед звинуватили ще не обраних суддів КС у «прокремлівській
орієнтації».

«Істерія» навколо з'їзду суддів продовжилася 7 квітня, коли Правий сектор почав
штурмувати і блокувати будівлю Верховного суду України. Міліція при цьому не
втручалася.

Суддів, що прибули на захід, було піддано моральній і фізичній нарузі. Будівлю
було захоплено, а з'їзд зірваний.

3 липня 2014 Верховна Рада провалила «євроінтеграційний» законопроект про
внесення змін до Конституції України щодо посилення гарантій незалежності
суддів.

Трапляються випадки, коли на суддів вчиняється тиск зі сторони комбатів,
народних депутатів та інших, коли суддю звинувачують у тому, що прийняте ним
рішення не відповідає «волі народу».

Проведення 16—17 лютого 2015 року в приміщенні Окружного адміністративного суду
м. Києва обшуку Рада суддів вважає посяганням на незалежність органів судової
влади.

Секретар Ради нацбезпеки і оборони Олександр Турчинов висловився за заборону
всім суддям виїжджати за кордон до завершення процесу люстрації і «до того часу,
як вони самі будуть сидіти на лаві підсудних» через те, що «судді стали
адвокатами злочинців».

Конституційний Суд України 14 квітня заявив, що «окремі народні депутати,
громадські діячі та представники правоохоронних органів» перешкоджають законному
розгляду справи щодо люстраційного закону.

30 листопада члени Правого сектору та інші активісти втрутилися в розгляд
одеським судом питання про зміну запобіжного заходу фігурантам справи 2 травня,
вимагаючи винести певне рішення. Учасники акції примусили трьох суддів написати
«заяви про відставку», що є нонсенсом, адже така заява подається виключно
добровільно.

Окремі народні депутати України (Олег Ляшко, Ігор Мосійчук, Андрій Денисенко,
Володимир Парасюк), перебуваючи під захистом недоторканності, вчиняють
насильство стосовно суддів безпосередньо під час відправлення правосуддя.

На початку квітня 2016 року в Голосіївському районному суді Києва коктейлями
Молотова спалили кабінет судді, який головував у резонансному процесі над
російськими військовими Александровим і Єрофеєвим.

Прем'єр-міністр Володимир Гройсман у квітні 2016 доручив Міністерству юстиції
проаналізувати діяльність суддів, а також правомірність судових рішень,
пов'язаних із веденням бізнесу в країні. Вищий адміністративний суд України
назвав це втручанням виконавчої влади в компетенцію судової, неповагою та
упередженим ставленням до судової влади.



https://uk.wikipedia.org/wiki/%D0%93%D0%B5%D0%B4%D1%96_%D0%9B%D0%B0%D0%BC%D0%B0%D1%80%D1%80

Ге́ді Лама́р (англ. Hedy Lamarr /ˈhɛdi laˈmɑː /; 9 листопада 1914 — 19 січня
2000 року) — австрійсько-американська акторка та винахідниця.

Математично обдарована, вона разом із композитором Джорджем Антейлом винайшла
методи розширення спектра зв'язку та стрибкоподібного перестроювання частоти,
які необхідні для бездротового зв'язку від докомп'ютерної ери і до наших днів.

Геді Ламар народилася у столиці Австрії з ім'ям Гедвіга Єва Марія Кіслер. Її
батько був банкіром з єврейської сім'ї зі Львова, мати — з Будапешта.
Відвідувала театральну школу та рано почала зніматися у кіно. Дебютувала у
німецькому фільмі «Дівчина в нічному клубі» (1930). У своїх перших роботах вона
знімалася з такими акторами, як Гайнц Рюманн і Ганс Мозер. Театральний режисер
Макс Райнхардт, з яким вона працювала в Берліні, назвав юну Геді найкрасивішою
жінкою Європи.

Хвилю світової популярності приніс їй чехословацько-австрійський фільм Густава
Махати «Екстаз» (Єва, 1933). Перша в історії художнього повнометражного кіно
десятихвилинна сцена оголеного купання у лісовому озері — цілком невинна за
сучасними мірками — але у 1933 році вона викликала бурю емоцій. Крім того, в цій
картині Геді стала першою актрисою, що імітує в кіно оргазм. За словами Ламар,
задля цього під час зйомок режисер колов її англійською шпилькою. Сцена
викликала обурення з боку церкви. Картина була заборонена до показу в ряді країн
та випущена в прокат тільки через кілька років з цензурними купюрами. У тому ж
році батьки видали доньку заміж за фабриканта зброї, австрійського мільйонера
Фріца Мандля.

Після чотирьох років невдалого шлюбу фрау Мандль здійснила класичну втечу із
замку, підсипавши снодійне покоївці. На пароплаві «Нормандія» вона вирушила з
Лондона до Нью-Йорку. Актрисі не довелося оббивати пороги у Голлівуді —
кінодебют 1933 був надто гучним, щоб його забули кінематографісти. Правда, щоб
не викликати аналогічних асоціацій в пуританської публіки США, їй радять взяти
псевдонім. Гедвіг Кіслер стає Геді Ламар. Відразу на «Нормандії» вона підписала
вигідний контракт із засновником студії Metro-Goldwyn-Mayer Луїсом Маєром. Новий
виток кар'єри розгортається запаморочливо. У цілому Геді Ламар заробила на
кінозйомках 30 млн доларів.

За свою кар'єру в Голлівуді актриса зіграла в таких популярних фільмах, як
«Алжир» (Габі, 1938), «Леді в тропіках» (Манон де Верні, 1939), екранізації
Джона Стейнбека «Тортилья — Флет» (Долорес Рамірес, 1942, режисер Віктор
Флемінг), «Небезпечний експеримент» (Аліда Бедо, 1944) і епічній стрічці Сесіля
де Мілля «Самсон і Даліла» (1949). Останній раз вона з'явилася на екрані у
фільмі «The Female Animal» (Ванесса Віндзор, 1958). Геді була заміжня шість
разів, мала трьох дітей.

1966 року 52-річна актриса спробувала повернутися на екран, але цьому
перешкодила розгорнута проти неї кампанія цькування. Різкий, важкий характер,
звичка відверто висловлювати невтішну думку про Голлівуд та його звички
спричинили до того, що у Геді Ламар з'явилося багато підступних та впливових
ворогів. Одного разу її звинуватили у крадіжці туфель вартістю менше 100 доларів
з магазину у Флориді. Хоча суд і відкинув це звинувачення, пляма від інциденту
залишилася надовго. Ще більших збитків її репутації завдала автобіографія
актриси під назвою «Екстаз і я» (1966), нібито написана у співавторстві з Лео
Гілда і Сай Райс. У цій автобіографії вона нібито зізнається, що страждає
німфоманією. Ламар подала позов на видавця, стверджуючи, що багато з подій,
описаних у книзі, були вигадані одним із співавторів Leo Guild. Книга містила
також захищений копірайтом матеріал зі статті про Ламар, написаної Gene Ringgold
та опублікованої в журналі «Факти екрану» в 1965 р. У зв'язку з цим мав місце
судовий процес. «Ця книга зруйнувала мою кар'єру і моє життя».

Геді Ламар померла 19 січня 2000 року в місті Орландо у Флориді у віці 86 років.
Прах актриси був згідно з заповітом розвіяний на її батьківщині, в Австрії, у
Віденському Лісі.

За свій внесок у досягнення кінематографа Геді Ламар була удостоєна зірки на
голлівудській Алеї Слави.

Окрім кіно, Геді Ламар займалася наукою. У 1942 році вона запатентувала систему,
що дозволяє на відстані керувати торпедами. Цінність технології «стрибаючих
частот» була оцінена тільки з роками. День народження акторки 9 листопада —
названий Днем винахідника у німецькомовних країнах. Без винаходу Ламар зараз не
літали б військові супутники та не працювали б стільникові телефони стандарту
GSM.

Доля познайомила Ламар з авангардистським композитором Джорджем Антейлом, який
жив неподалік. Ламар поділилася з Антейлом дуже важливою ідеєю: якщо дистанційно
повідомляти координати цілі керованій торпеді на одній частоті, то ворог може
легко перехопити сигнал, заглушити його або перенаправити торпеду на іншу ціль.
Щоб дати своїй другій батьківщині військову перевагу, Ламар запропонувала
керувати торпедами сигналами, які не можна буде перехопити або заглушити. Ламар
і Антейл незабаром запропонували використовувати на передавачі випадковий код,
який буде змінювати частоту каналу передачі, та синхронізувати такі ж частотні
переходи і на приймачі. Така зміна каналів зв'язку гарантує безпечну передачу
інформації. До того часу псевдовипадкові коди використовувалися для кодування
інформації, переданої незмінними відкритими каналами зв'язку. Секретний ключ
став використовуватися для швидкої зміни частот каналів передачі інформації.

У серпні 1942 Ламар і Антейл отримали патент під номером 2292387 «Секретна
система зв'язку (Secret Communication System)». Патент описує секретні системи
зв'язку, що включають передачу фальшивих сигналів на різних частотах. Цей патент
став основою для зв'язку з розширеним спектром, що сьогодні використовується
всюди, від мобільних телефонів до Wi-Fi 802.11 і GPS.



https://uk.wikipedia.org/wiki/%D0%92%D0%B8%D0%B1%D0%BE%D1%80%D0%B8_%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0_%D0%A3%D0%BA%D1%80%D0%B0%D1%97%D0%BD%D0%B8_2014

Вибори Президента України 2014 — позачергові вибори Президента України, що
відбулися 25 травня 2014 року. Спочатку були заплановані як чергові на 2015 рік,
але призначені на ранішній термін у зв'язку з усуненням Верховною Радою Віктора
Януковича з поста Президента 22 лютого 2014 року.

Орієнтовна кількість виборців, які мали право голосу на президентських виборах
2014, становить 35,5 млн осіб, орієнтовна кількість виборчих дільниць — 33 580.

За офіційними даними, після опрацювання 100,00% протоколів: Петро Порошенко
набирає 54,70% серед тих, хто взяв участь у голосуванні, Юлія Тимошенко набрала
12,81%, Олег Ляшко — 8,32%, Анатолій Гриценко — 5,48.

Відповідно до Конституції України, чергові вибори Президента України мали
відбутися 29 березня 2015 року.

21 лютого 2014 року, після трьох місяців акцій протесту, владою та опозицію за
посередництвом іноземних політиків було підписано угоду про врегулювання
політичної кризи. Одним з пунктів цієї угоди було проведення дострокових виборів
одразу після прийняття нової Конституції України, але не пізніше грудня 2014
року.

22 лютого, після виїзду Віктора Януковича з Києва у невідомому напрямку,
Верховна Рада постановила, що президент України у неконституційний спосіб
самоусунувся від здійснення конституційних повноважень та є таким, що не виконує
своїх обов'язків, і призначила позачергові вибори Президента на 25 травня 2014
року. Другий тур виборів, у разі необрання президента у першому турі,
відбудеться 15 червня.

25 лютого 2014 року — офіційний початок виборчої кампанії. На проведення виборів
Верховна Рада виділила 1 млрд 965 млн грн.

З початком виборчої кампанії за даними соціологічних опитувань фаворитами
виборів вважалися Петро Порошенко, Віталій Кличко та Юлія Тимошенко. Проте 29
березня Віталій Кличко оголосив про своє рішення не брати участі у
президентських виборах, мотивувавши доцільністю висунення єдиного кандидату від
демократичних сил, і припустивши, що найвищу підтримку серед таких кандидатів
має Петро Порошенко.

Напередодні виборів Савік Шустер пропонував організувати дебати між двома
найрейтинговішими кандидатами — Ю.Тимошенко та П.Порошенко в програмі «Шустер
LIVE», проте Порошенко уникнув участі в дебатах. Пізніше Порошенко пояснив свій
вчинок в інтерв’ю Катерині Осадчі у програмі «Світське життя»: «Я не беру участь
в комерційних проплачених шоу, а в усіх дебатах я обов'язково брав і буду брати
участь. Не треба їх проплачувати, і не треба їх так організовувати. Я не хочу
зараз влаштовувати собачі бої в умовах, коли Україна на війні… Але коли країна
воює, політикам не варто влаштовувати собачі бої. Політикам треба триматися
разом».

Через анексію Криму та Севастополя Росією проведення виборів на території
Автономної Республіки Крим та міста Севастополя виявилося неможливим. Однак,
близько 6 тисяч кримчан мали можливість проголосувати в інших регіонах України.

За словами голови ЦВК терористичної організації Донецька народна республіка
Романа Лягіна, вибори Президента України у Донецькій області не відбудуться.
Також у Луганській області озброєними прихильниками самопроголошеної Луганської
народної республіки були здійснені напади на окружні виборчі комісії (ОВК № 108
у м. Краснодон).

Станом на переддень виборів повідомлялося про 17 окружних комісій, що не змогли
розпочати роботу.

За повідомленням голови Центральної виборчої комісії Михайла Охендовського,
переважна більшість виборчих дільниць в Україні на позачергових виборах 25
травня відкрилися вчасно. Лише на Донбасі не відкрилися більше половини
дільниць, у Луганській області вибори проходили у 2 округах із 12, у Донецькій —
в 7 з 22. У Луганській області в голосуванні взяли участь мешканці 4 районів
Біловодсько ОВК № 114, 6 районів Сватівської ОВК № 115; через побоювання нападів
сепаратистів жодної виборчої дільниці не було відкрито на території
Слов'яносербського та Станично-Луганського районів.

Виконувач обов'язків Президента України Олександр Турчинов заявив, що у
Донецькій області може запрацювати восьма окружна виборча комісія. Заступник
голови ЦВК Жанна Усенко-Чорна повідомила, що станом на 14.30 ОВК було відкрито,
однак вона не повідомила, на якому саме окрузі розпочалося голосування.

У Донецьку, Луганську та Слов'янську голосування не відбувалося, оскільки на
виборчі дільниці цих міст виборчі бюлетені не було доставлено. В індустріальному
технікумі Донецька по вул. Челюскінців, 159 виборча дільниця була відкрита 10
хвилин, однак була вимушена зачинитися під тиском 17 озброєних чоловік. У
Докучаєвську сепаратисти захопили усі виборчі дільниці.

Повідомлялося, що станом на 8:45 у Донецькій області було відкрито 308 виборчих
дільниць з 2430, о 9:30 — 426 виборчих дільниць; станом на 11:30 кількість
виборчих дільниць на Донеччині збільшилась до 514. Станом на 15:00 голосування у
Донецькій області відбувалося на 528 виборчих дільницях.

Близько 16 години сепаратисти захопили 4 виборчі дільниці у Новоайдарі, в
результаті чого між силовиками та сепаратистами спалахнув бій. В результаті було
ліквідовано 2 бойовика та 14 затримано.

Керівництво ДНР і ЛНР завчасно оголосили про недопущення виборів президента
України на підконтрольних їм територіях. В результаті у Луганській області
вибори проходили лише у 2 округах із 12, у Донецькій — в 7 з 22.

Станом на 20 годину явка становила 60,3%, найвища — у Львівській (78,1%) та
Тернопільській областях (76,6%) областях, найнижча — у Донецькій (15,4%) та
Луганській (38,9%) областях.

Подання кандидатами документів на реєстрацію почалося 25 лютого і тривало до 30
березня 2014 року. Реєстрація кандидатів тривала до 4 квітня 2014 року.

Протягом травня Зорян Шкіряк (10 травня), Петро Симоненко (16 травня), Олександр
Клименко (17 травня) і Василь Цушко (22 травня) заявили, що знімають свої
кандидатури. Однак ці заяви не мали жодних юридичних наслідків, оскільки, за
законом про вибори Президента України, подати заявку на зняття своєї кандидатури
можна було до 2 травня включно. Таким чином їхні прізвища присутні в уже
надрукованих бюлетенях. Також ЦВК продовжила реєструвати довірених осіб цих
кандидатів навіть після заяв про їхнє зняття.

Динаміка підтримки основних кандидатів у другому турі (серед тих, хто має намір
взяти участь у виборах та вже остаточно визначився).

Всеукраїнський телевізійний екзитпол провела компанія «TNS в Україні» на
замовлення чотирьох телеканалів — ICTV, «1+1», ТРК «Україна» та «Інтеру».
Загалом планувалося опитати 20 тис. респондентів на 610 виборчих дільницях. До
вибірки не потрапив Крим, а також деякі міста на сході України, зокрема,
Краматорськ, Слов'янськ та Нікополь. Результати цього опитування були оголошені
на зазначених телеканалах о 20.00 25 травня.

Згідно з даними екзит-полу, проведеного соціологічною службою «Савік Шустер
Студії», дострокові вибори президента України відбулися в один тур. За їх
результатами кандидати отримали такі результати:

Результати голосування по Україні після опрацювання 100% виборчих протоколів.
Кількість виборців, які взяли участь у голосуванні по Україні становить
18 019 504:

Найвища підтримка Сергія Тігіпка була зафіксована у Донецькій (20,4%), Одеській
(18,4%) та Луганській (17,3%) областях.

Відповідно до постанови Центральної виборчої комісії від 19 жовтня 2009 року
№ 159, на території України утворено 225 виборчих округів для забезпечення
проведення виборів Президента України. На основі цього рішення ЦВК
сформульований Перелік територіальних виборчих округів (ТВО), що
використовуються для проведення позачергових виборів Президента України 25
травня 2014 року.

Станом на 25 травня про своє бажання проводити спостереження на виборах заявили
10 громадських організацій:

Офіційні спостерігачі від міжнародних організацій, зареєстровані станом на 20
травня:

Перший канал Росії одразу ж після завершення голосування показав відеосюжет, в
якому в Україні перемогу у президентських виборах «здобув» кандидат від «Правого
сектору» Дмитро Ярош. Про це оголосила ведуча у прямому ефірі, посилаючись на
«дані, які з'явилися на сайті ЦВК декілька хвилин тому». На скриншоті з нібито
сайту ЦВК України, де не позначено ні кількості оброблених протоколів, ні
кількості громадян, котрі проголосували, вказувалось, що Ярош перемагає з 37%
голосів. Укрінформ з посиланням на джерело в СБУ повідомив, що це зовсім не
помилка, а провокація і елемент невдалої спецоперації російських спецслужб в
інформаційній війні з Україною. СБУ та Держспецзв'язок разом з українськими
IT-фахівцями виявили та знешкодили комп'ютерний вірус, котрий мав спрацювати у
період підрахунку голосів на сайті ЦВК і показати переможцем виборів Дмитра
Яроша з 37% і еквівалентом 19 млн виборців. Вірус було знешкоджено за 40 хвилин
до виходу сюжету ОРТ в ефір, і про це не встигли дізнатися у Москві.



https://uk.wikipedia.org/wiki/%D0%A1%D0%BF%D0%B8%D1%81%D0%BE%D0%BA_%D0%BA%D0%BE%D0%B4%D1%96%D0%B2_%D1%81%D1%82%D0%B0%D0%BD%D1%83_HTTP

Код стану HTTP (англ. HTTP status code) — частина першого рядка відповіді
сервера при запитах по протоколу HTTP. Він являє собою ціле число з трьох
арабських цифр. Перша цифра вказує на клас стану. За кодом відповіді зазвичай
йде відділена пробілом пояснювальна фраза на англійській мові, яка пояснює
людині причину саме такої відповіді. Приклади:

По коду відповіді клієнт дізнається про результати його запиту і визначає, що
йому робити далі. Набір кодів стану є стандартом і вони описані у відповідних
документах RFC. Введення нових кодів повинно відбуватись тільки після узгодження
з IETF. Тим не менш, відомо про два використовуваних кода, не згаданих у RFC:
449 Retry With. Також згадується пояснювальна фраза «Reply With» в специфікації
по WebDAV в Microsoft Developer Network, введений Microsoft і 509 Bandwidth
Limit Exceeded, введений в cPanel.

Веб-сервер Internet Information Services у своїх файлах журналів окрім
стандартних кодів стану використовує підкоди, записуючи їх через крапку після
основного. При цьому у відповідях від сервера даний підкод не розміщується — він
потрібен адміністратору сервера, щоб той міг більш точно визначити джерело
проблеми.

Нижченаведений список кодів стану HTTP містить коди відповідно інтернет
стандартів IETF, а також і інші IETF RFCs, інші специфікації і деякі інші
широковживані коди. Перша цифра статус коду вказує на один з п’яти типів
відповідей. HTTP клієнт як мінімум має розпізнавати ці п’ять типів відповідей.
офіційний реєстр HTTP статус кодів. підтримує Internet Assigned Numbers
Authority (IANA) Microsoft IIS іноді використовує додаткові десяткові субкоди,
які містять додаткову інформацію. .

307 і 308 були запропоновані як додаткові коди на додачу до кодів 302 і 301, але
з іншою поведінкою, яка не дозволяє змінювати метод запиту HTTP при
перенаправленні. Так, наприклад, перенаправлення даних форми за допомогою методу
POST на інший ресурс, відбувається автоматично без помилок.

Клас статус кодів 4xx призначений для випадків, в яких клієнт робить невірні
запити. За винятком відповіді на запит HEAD, сервер повинен включити у відповідь
пояснення щодо помилкової ситуації, і чи є ця помилка тимчасовою або постійною.
Ці коди стану застосовуються до будь-якого методу запиту. Клієнтський браузер
повинен повідомляти про ці помилки користувачу.

статус коди, що починаються з цифри "5" відносяться до випадків, в яких сервер
ідентифікує, що сталася помилка або він по якійсь причині не в змозі виконати
запит. Сервер повинен вислати інформацію, що містить пояснення помилкової
ситуації, і вказати, чи є це тимчасовим або постійним, за винятком коли він
отримував запит в типу HEAD. Зі свого боку, клієнтський браузер повинен
повідомляти про будь-яку помилку користувача. Ці коди стану мають місце до
будь-якого методу запиту.



https://uk.wikipedia.org/wiki/%D0%9F%D0%B5%D1%80%D0%B5%D1%8F%D1%81%D0%BB%D0%B0%D0%B2-%D0%A5%D0%BC%D0%B5%D0%BB%D1%8C%D0%BD%D0%B8%D1%86%D1%8C%D0%BA%D0%B8%D0%B9

Перея́слав-Хмельни́цький (Переяславль, Переяславль-Руський, до 1943 —
Переяслав) — місто обласного значення на сході Київської області, районний центр
над рікою Трубіж, лівою притокою Дніпра. Одне з найдавніших міст Русі — вперше
згадується у 907, було столицею Переяславського князівства. Відстань до Києва —
85 кілометрів.

Через Переяслав несуть свої води ріки Трубіж, Карань й Альта. Південна частина
передмістя лежить поруч із Канівським водосховищем.

Немає єдиної версії і щодо походження назви міста. За однією з версій назва
походить від події: воїн князя Володимира переміг печенізького богатиря і
«перейняв у них славу». За іншою — від чоловічого імені Переяслав. Назва
вживалася як Переяславль, тобто вказувала на те, що місто належало Переяславу
або було засноване ним. У 1943 р. на відзнаку Переяславської ради й великих
заслуг Б. Хмельницького місто перейменували на Переяслав-Хмельницький.

Лівобережжя, зокрема Середня Наддніпрянщина, відзначається помірним кліматом.
Зима досить довга, але порівняно тепла, середня температура становить 6—7°С
морозу. Середня температура липня — 19,2°С вище нульової позначки.

Знайдені сучасними археологами залишки людського житла пори пізнього палеоліту
свідчать про те, що земля ця була заселена з давніх часів. Зокрема, 1952 року
біля села Добраничівка Яготинського району було відкрито так звану
Добраничівську стоянку. Поселення прадавніх мисливців на мамонтів має досить
солідний вік — приблизно 15 тисяч років. Найдавніше в Європі людське житло
перенесене в Переяславський музей народної архітектури й побуту.

Кожний наступний етап розвитку цивілізації залишав на цих землях свій слід.
Предмети бронзової доби й часів трипільської й черняхівської культури, скіфської
пори й часів виникнення етносу ранніх слов'ян, періоду розквіту Київської Русі й
козацької держави.

На той час були часті напади степових кочовиків. З печенігами легенда про
заснування міста пов'язує і саму його назву:

Володимир Великий заклав тут велику фортецю для захисту південних меж Русі від
кочовиків.

Залишки городища Х-ХІІІ ст.ст. збереглися в районі злиття річок Альта і Трубіж.
Тут містився дитинець — (центральна частина міста), де жили представники влади —
як князівської, так і релігійної. Ще за часів Володимира Великого дитинець
зміцнили захисними стінами й вартовими вежами. Ремісники й незаможні міщани
заселяли посад і передмістя.

У цей час місто мало назву «Переяславль Руський» — на відміну від Переяславля
Залєського у Владимиро-Суздальському князівстві (тепер Ярославська область
Росії), заснованому вихідцями з Переяславля Руського (там навіть є річка
Трубіж).

Після розподілу київським князем Ярославом Мудрим спадщини між синами
Переяславський престол дістався Всеволоду Ярославичу. Так було засновано
Переяславське князівство.

Деякий час в Переяславі містилася резиденція руських митрополитів, поки в Києві
не був збудований Софійський собор.

1239 р. Переяслав зайнятий монголами. Дитинець зруйновано. Переяслав та
Переяславщина увійшли в татарський улус Манкерман (Київ — по-татарськи).

Наступний документ — грамота короля Стефана Баторія князю Василю-Костянтину
Острозькому — дозволяла збудувати замок на Переяславському городищі та займатися
колонізацією і захистом краю за 1580 рік.

У 1585 р. стало власністю князя Василя Костянтина Острозького, який, з огляду на
значення міста як центру видобутку поташу та виробництва селітри, сприяв
реконструкції Переяславської фортеці.

У XVI столітті місту надано Магдебурзьке право. Староста Лукаш Жолкевський
(помер 1636 р.) дав кошти для фундації колегіуму єзуїтів у Переяславі, для його
функціонування передав свій маєток — містечко Бубнів з приналежними околицями.

Після створення Богданом Хмельницьким у повсталій проти поляків Україні
полкового устрою влітку 1648 року Переяслав став центром округи — однойменного
полку (втім, як окрема одиниця Переяславський козацький полк існував ще з часів
гетьмана Марка Жмайла).

Переяславський полк був одним з найбільших в Україні (1649 року налічував 18
сотень). Переяслав залишався полковим містом до 1782 р.

Під час козацької війни Переяслав був важливим центром постачання зброї і харчів
для війська. У цей час він відіграє роль дипломатичного центру держави. Сюди
приїздили польські, московські, угорські, татарські, османські посли.

Війна з Річчю Посполитою обіцяла бути довгою й кровопролитною, татари й османи
не були надійними союзниками, тому гетьман неодноразово звертався до
московського уряду із пропозицією про військовий союз України з Московським
царством. У жовтні 1653 р. Земський собор у Москві нарешті ухвалив рішення про
альянс. До Переяслава 31 грудня 1653 року прибуло посольство від московського
царя Алєксєя Міхайловіча на чолі з боярином Васілієм Бутурліним.

7 січня гетьман зустрівся з царськими послами для уточнення умов союзу й
процедури складання присяги. Згоди домоглися після бурхливої дискусії й взаємних
компромісів. Основним змістом угоди, оформленої у вигляді чолобитної на ім'я
царя, було те, що Україна прийняла протекторат московського самодержця,
зберігаючи повну (як у внутрішніх, так і в зовнішніх справах) автономію, свій
республіканський лад і особливий козацький устрій. Україна мала право
підтримувати дипломатичні відносини з іншими державами, за винятком Речі
Посполитої й Османською імперії.

Зранку 8 січня старшинська рада прийняла уточнення умов угоди. У другій половині
дня скликали загальну раду на центральній площі. Зібралася майже вся козацька
старшина, керівники полків, по 5-7 козаків з кожного полку, духівництво, міщани
тощо. Переяславський полк був у повному складі.

До всіх міст і полків України вирушили московські посланці для складання присяги
на місцях, але не скрізь їх радо зустрічали. Наприклад, київське духовенство не
склало присяги і взагалі неприязно сприйняло це єднання. Також не склали присяги
полковники Іван Богун і Мартин Пушкар.

Після смерті Богдана Хмельницького між представниками старшини почались чвари та
боротьба за владу. Значну територію України охопили народні повстання. В липні
1666 року повстання спалахнуло в Переяславському полку.

Проте місто розвивалося. В Переяславі функціонувало 2 школи — при Успенській та
Покровській церквах. Великого розмаху набуло будівництво, здебільшого дерев'яне.
Було відбудовано Михайлівську церкву, зруйновану татарами. Коштом гетьмана Івана
Мазепи звели головний собор Вознесенського монастиря.

Після ліквідації на Лівобережній Україні полкового устрою 1782 року Переяслав
став повітовим містом Київського намісництва, а від початку XIX ст. —
Полтавської губернії (Переяславський повіт обіймав 16 волостей).

Місто зростало. Так, 1816 року кількість населення становила 6720 жителів, 1865
року — вже 10 835 осіб.

У поміщицьких господарствах Переяславщини розвивалися цукроваріння, винокуріння,
виробництво зернових. У самому Переяславі промисловість була розвинена мало.
Крім землеробства, люди займалися кустарними промислами: ткацтвом, чинбарством,
шевством.

Наприкінці XIX ст. у місті діяли 14 церков, 1 монастир, духовне училище, міське
училище, жіноча прогімназія, громадська бібліотека, дві книгарні та
церковно-парафіяльна школа.

Значна частина культурних пам'яток Переяслава була знищена під час атеїстичної
боротьби 1930-х рр. та в роки Другої світової війни: Покровський собор,
Вознесенський монастир та інші. Під час Голодомору 1932–1933 в місті й районі
загинуло 26 878 осіб. Ще 8800 життів переяславців забрала війна.

Незважаючи на тисячолітню історію, 12 жовтня 1943 року, відразу після повернення
радянської влади, постановою Ради Народних Комісарів СРСР був перейменований у
Переяслав-Хмельницький. Науковці міста дискутують про доцільність повернення
історичної назви.

З 1975 року Переяслав-Хмельницький — місто обласного значення. За тодішнім
звичаєм, «за успіхи в соціально-економічному та культурному розвитку» 1979 року
уряд СРСР нагородив місто Орденом Дружби народів.

1999 — Переяслав-Хмельницький третім в Україні зареєстрував статут
територіальної громади. Того ж року відродили давній герб Переяслава і
затвердили його прапор.

Створений у 1986 році — спершу як Переяслав-Хмельницький філіал Київського
державного педагогічного інституту — ПХДПУ продовжив стародавні переяславські
освітні традиції. Постановою Кабінету Міністрів України № 949 від 24 листопада
1993 року на базі Переяслав-Хмельницького філіалу Українського державного
педагогічного університету ім. М. П. Драгоманова був створений
Переяслав-Хмельницький державний педагогічний інститут, якому в 1994 році
присвоєно ім'я Г. С. Сковороди та у 2000 році рішенням ДАК визнано акредитованим
за III рівнем акредитації. Розпорядженням Кабінету Міністрів України у 2002 році
на базі інституту створено Переяслав-Хмельницький державний педагогічний
університет імені Григорія Сковороди.



https://uk.wikipedia.org/wiki/%D0%90%D0%BC%D1%84%D0%B5%D1%82%D0%B0%D0%BC%D1%96%D0%BD

Амфетамін (фенамін) (скорочення від Альфа-метилфенетиламін) — психоактивна
речовина, стимулятор центральної нервової системи, є аналогом гормонів
адреналіну та норадреналіну.

Синоніми: актедрин, алентол, амфамін, амфедрин, амфетаміну сульфат, бензедрину
сульфат, бензпропамін, ейфорин, фенамін, ізоамін, ортедрин, психедрин, психотон,
рацефен, рафетамін, симпамін, симпатедрин.

Білий кристалічний порошок гіркого смаку. Розчинний у воді (1:20 в холодній, 1:3
в гарячій), мало розчинний у спирті. За хімічною будовою і деяким
фармакологічним властивостями (головним чином за впливом на периферичні відділи
симпатичної нервової системи) він близький до препаратів групи адреналіну
(гормону мозкової речовини наднирників). За будовою відрізняється від адреналіну
і норадреналіну відсутністю гідроксилів в ароматичному циклі і аліфатичного
ланцюга, що додає йому високу стійкість і, крім того, дозволяє легко подолати
гематоенцефалічний бар'єр, а розгалужена будова аліфатичного ланцюга (наявність
метильної групи в альфа-положенні до аміногрупи) захищає його молекулу від
окиснювального дезамінування моноаміноксидазою.

При правильному дозуванні амфетамін, посилюючи процеси збудження у ЦНС, зменшує
відчуття втоми, надає загальний збудливий вплив, що виражається в поліпшенні
настрою, відчутті припливу сил, бадьорості, підвищення працездатності, зменшення
потреби у сні. Амфетамін і його аналоги послаблюють і вкорочують сон, викликаний
снодійними і наркотиками, у зв'язку з чим їх називають іноді пробуджуючими
амінами.

Після другої світової війни, коли Японія була окупована американськими
військами, поліція у затриманих з різних причин підлітків стала знаходити
прихованими якісь пігулки. Це виявився амфетамін. Під час війни цей препарат
давали американським льотчикам і морякам як засіб для зняття втоми, боротьби зі
сном під час несення служби, підвищення пильності. До 1954 року в Японії вже
сотні тисяч підлітків зловживали амфетаміном.

Саме зловживання амфетаміном серед японських підлітків, що почалося в 50-х
роках, виявилося початком «епідемії підліткових наркоманій» другої половини XX
століття. З Японії епідемія перекинулася до США, а потім до Європи. Особливо
поширилася амфетаміноманія серед підлітків в Англії і в Швеції.

Амфетамін як засіб, що знімає втому і підвищує активність, виявився привабливим
для підлітків з двох причин. Саме наприкінці 50-х-початку 60-х років в США
модними стали в підлітковому середовищі «all night dance» — «танці всю ніч» у
спеціальних клубах. Танцювали рок-н-рол, твіст, шейк, тобто танці, які вимагали
великого фізичного навантаження. Амфетамін дозволяв підліткові «бути на рівні» з
усіма і навіть випереджати інших у витривалості. Іншою причиною було широке
поширення в ті ж роки підліткових банд, які влаштовували криваві побоїща один з
одним за «володіння територією», на яку не допускалися «чужаки». Амфетамін
стимулював агресивність, усував страх, підвищував пильність, надавав
самовпевненість, робив більш «боєздатним». У результаті вже в 1964 році в Англії
у 18% підлітків, які втекли з будинку або інтернатів та затриманих поліцією, в
сечі виявляли деривати амфетаміну. У Швеції в 1966 році амфетаміном зловживали
28% підлітків, у Каліфорнії до початку 70-х років — 20% школярів старших класів,
а взагалі в США амфетамін поширився «без відмінності регіонів і класів».

У СРСР амфетаміни вироблялися з 40-х років, але обмежено застосовувалися в
медичній практиці і були малодоступні. У 80-90-х роках захоплення амфетамінами
стало поширюватися в Північно-Західному регіоні Росії, країнах Прибалтики,
Казахстані. Чисті препарати вживають рідше. Вони не дуже доступні.

У 70-х роках зловживання амфетаміном серед підлітків у західних країнах пішло на
спад. Амфетамін змінили марихуана, героїн, галюциногени і інгалянти.

Амфетаміни як і раніше зберегли своє «військове» значення — входять до аптечки
спецпідрозділів армії США. Виробляються десятком фірм світу. За класифікацією
Всесвітньої Організації Охорони Здоров'я амфетаміни відносяться до наркотиків.
Але попри це, обсяги чорного ринку амфетамінів сьогодні великі, амфетаміни
пропонуються як у формі солей (порошків) так і під виглядом таблеток екстазі або
в єдиному складі з MDMA та іншими емпатогенами / психоделіками.

Тривалий час амфетамін вважали одним з основних психостимулюючих засобів. Його
широко використовували для підвищення розумової та фізичної працездатності, для
лікування нарколепсії, депресивних станів, наслідків енцефаліту та інших
захворювань, що супроводжуються сонливістю, млявістю, апатією, астенією, при
постенцефалітічному паркінсонізмі (разом з холінолітичними препаратами).
Амфетамін був запропонований для лікування слабкості пологової діяльності
(одноразово всередину 20 мг). Введення препарату зменшує стомлення породіллі і
призводить до посилення пологової діяльності.

Як стимулятор центральної нервової системи амфетамін застосовують для подолання
втоми та тимчасового підвищення фізичної і розумової працездатності. Необхідно
враховувати, що тривале застосування амфетаміну не допускається, оскільки він
лише мобілізує резерви організму і не усуває потреби в нормальному відпочинку і
відновленні сил.

В останні роки у зв'язку з побічними ефектами (порушення вищої нервової
діяльності, підвищення артеріального тиску, відносно часті парадоксальні реакції
— сонливість і апатія замість порушення, зниження працездатності), а головне — у
зв'язку з можливим розвитком звикання і залежності амфетаміном почали
користуватися украй рідко.

Амфетамін частіше закінчує дію раптово. Підйом через 6-8 годин різко змінюється
знемогою. Після закінчення дії препарату завжди слідують депресія і втома,
похмуро-пригнічений настрій, дратівливість, озлоблення, почуття нестерпної втоми
і знемоги, тривога, «внутрішній неспокій», через який, незважаючи на втому,
неможливо заснути без снодійного. Тривалість післядії від декількох годин до
діб. По суті справи, післядія відповідає картині абстиненції при амфетаміновій
наркоманії, і останню відрізняють від неї лише за те, що абстиненція триває
більше доби. Тривале застосування може призвести як до психічного виснаження, що
часто проявляється у вигляді психозів, так і до фізичного, у вигляді слабкості
та сильного схуднення. Крім того, можливе порушення роботи нирок, печінки,
зниження імунної відповіді, погіршення зору.



https://uk.wikipedia.org/wiki/%D0%9F%D0%BE%D1%80%D0%BE%D1%88%D0%B5%D0%BD%D0%BA%D0%BE_%D0%9C%D0%B0%D1%80%D0%B8%D0%BD%D0%B0_%D0%90%D0%BD%D0%B0%D1%82%D0%BE%D0%BB%D1%96%D1%97%D0%B2%D0%BD%D0%B0

Мари́на Анато́ліївна Пороше́нко (дівоче прізвище Переведенцева, нар. 1 лютого
1962, Київ, Українська РСР, СРСР) — український лікар-кардіолог, кандидат
медичних наук. Голова Ради Благодійного фонду Петра Порошенка. Дружина п'ятого
Президента України Петра Порошенка.

Народилася 1 лютого 1962 року в Києві. Батько якийсь час був заступником
міністра охорони здоров'я УРСР. Закінчила Київський медичний інститут. Кандидат
медичних наук, автор першої в незалежній Україні дисертації.

Після закінчення інституту працювала лікарем у кардіологічному відділенні
Жовтневої клінічної лікарні в Києві.

У 2015 році взяла участь в акції до Дня матері в Україні. Учасники, що зібралися
в Національному ботанічному саду імені Миколи Гришка, висадили сорт троянд
«Леонардо да Вінчі Ред» та «Дрофа», склали слово «МАМА» із чорнобривців
метровими літерами. Кошти, що зібрали під час конкурсів, були передані для
лікування дітей лікарні «Охмадит».

Улюблені заняття — шиття, в'язання та кулінарія. Разом з чоловіком регулярно
відвідує церемонію «Людина року» та виставки в «Мистецькому Арсеналі». Марина
Порошенко разом з Юрієм Луценком хрестили доньку Юрія Стеця Єву.

Під час інавгурації Петра Порошенка вона була одягнена в сукню дизайнера Лілії
Григорівни Пустовіт.

12 листопада 2016 року М.Порошенко отримала нагороду Всеукраїнської премії
«Жінка ІІІ тисячоліття» в категорії «Знакова постать».



https://uk.wikipedia.org/wiki/%D0%9C%D0%B0%D0%BB%D1%96_%D0%B1%D1%80%D0%BE%D0%BD%D1%8C%D0%BE%D0%B2%D0%B0%D0%BD%D1%96_%D0%B0%D1%80%D1%82%D0%B8%D0%BB%D0%B5%D1%80%D1%96%D0%B9%D1%81%D1%8C%D0%BA%D1%96_%D0%BA%D0%B0%D1%82%D0%B5%D1%80%D0%B8_%D0%BF%D1%80%D0%BE%D0%B5%D0%BA%D1%82%D1%83_58155

Малі броньовані артилерійські катери проекту 58155  — клас малих броньованих
артилерійських катерів спроектований «Дослідно-проектним центром
кораблебудування» (Україна, Миколаїв). Шифр проекту — «Гюрза-М».

Був розроблений на основі проекту 58150 («Гюрза») — на відміну від попередника
має дещо більші розміри, потужнішу силову установку та досконаліше озброєння.
Катери «Гюрза-М» мають почати надходити на озброєння Українських ВМС наприкінці
2015 року.

Бронекатер проекту 58155 («Гюрза-М») спроектований «Дослідно-проектним центром
кораблебудування» і є подальшим розвитком катерів проекту 58150 («Гюрза»). Катер
проекту 58155 («Гюрза-М») більший за свого попередника.

Бронекатери призначені для несення бойової вахти в прибережній морській смузі.
До переліку завдань входять: патрулювання, охорона водних рубежів, боротьба з
малорозмірними судами супротивника, захист берегових стаціонарних і плавучих
гідротехнічних об'єктів та споруд, сприяння десантним і прикордонним групам,
забезпечення безпеки мореплавання, а також сприяння в питаннях розвідки,
доставки, постачання.

Озброєння катера складає два дистанційно керованих морських бойових модуля
БМ-5М.01 «Катран-М» виробництва ДП «Миколаївський ремонтно-механічний завод»,
які є варіантом бойового модуля БМ-3 «Штурм» для бронетехніки. Кожен модуль
«Катран-М» має 30-мм автоматичну гармату ЗТМ-1, 30-мм автоматичний гранатомет
КБА-117 та 7,62-мм кулемет КТ, а також дві ПТРК «Бар'єр» з лазерною системою
наведення. Катер оснащений оптико-електронною системою керування вогнем а також
має комплект переносного ЗРК.

Крім того катер обладнаний РЛС «Дельта-М», оптико-електронною системою
управління вогнем артилерії малого і середнього калібру ОЕлС «Sarmat», датчиками
виявлення лазерного випромінювання.

25 жовтня 2012 року у Києві, на публічному акціонерному товаристві «Завод
„Ленінська кузня“» відбулася урочиста церемонія закладки двох броньованих
артилерійських катерів проекту 58155 «Гюрза-М» для Військово-Морських Сил
Збройних Сил України. Будівництво катерів, спроектованих «Дослідно-проектним
центром кораблебудування», здійснюватиметься згідно з укладеним між
Міністерством оборони України і ПАТ "Завод «Ленінська кузня» контрактом. Всього
до 2017 року планується збудувати 9 катерів «Гюрза-М».

Закладні дошки на два закладні блоки катерів у присутності працівників
підприємства прикріпили перший заступник Міністра оборони України Олександр
Олійник, перший заступник начальника Генерального штабу Збройних Сил України
віце-адмірал Ігор Кабаненко, командувач Військово-Морських Сил Збройних Сил
України віце-адмірал Юрій Іл'їн та голова правління ПАТ «Завод „Ленінська
кузня“» Валерій Шандра

11 листопада 2015 року в Києві відбувся урочистий спуск на воду першого катера
«Гюрза-М» побудованого для ВМС України. Судну дали назву
«Білгород-Дністровський».

7 квітня 2016 року відбулась урочиста закладка наступних чотирьох малих
броньованих артилерійських катерів проекту 58155 на замовлення Міністерства
оборони України. У заході взяли участь представники керівного складу Ради
національної безпеки і оборони України, Міністерства оборони, Генерального штабу
Збройних Сил України, Військово-Морських Сил, керівництво та працівники
підприємства.

В листопаді 2016 року були успішно завершені державні випробування МБАК
«Аккерман» і «Бердянськ», обидва катери відправлені на пофарбування. Катери під
час випробувань, що відбувалися на тлі тактичних флотських навчань показали дуже
гарні ходові якості, безперебійну роботу систем і механізмів, а також живучість
та надійність матеріальної частини.

Особлива увага була приділена роботі бойових модулів та апаратури навігації. Вже
в морі на полігоні бойової підготовки було перевірено швидкість ходу катерів,
роботу апаратури навігації, можливості енергетичної установки, маневреність
катерів, рульовий, якірний, швартовно-буксирний та леєрний пристрої. Крім того
було перевірено дальність плавання, спроможності кормових та носових бойових
модулів, апаратуру навігації та герметизацію зовнішнього контуру катерів.



https://uk.wikipedia.org/wiki/%D0%A1%D0%BE%D1%81%D1%8E%D1%80%D0%B0_%D0%92%D0%BE%D0%BB%D0%BE%D0%B4%D0%B8%D0%BC%D0%B8%D1%80_%D0%9C%D0%B8%D0%BA%D0%BE%D0%BB%D0%B0%D0%B9%D0%BE%D0%B2%D0%B8%D1%87

Володи́мир Микола́йович Сосю́ра (нар. 25 грудня 1897 (6 січня 1898)(18980106),
ст. Дебальцеве, Катеринославська губернія, Російська імперія — 8 січня 1965,
Київ, Українська РСР, СРСР) — український письменник, поет-лірик, автор понад 40
збірок поезій, широких епічних віршованих полотен (поем), роману «Третя Рота»,
бунчужний 3-го Гайдамацького полку Армії УНР. Належав до низки літературних
організацій того періоду — «Плуг», «Гарт», «ВАПЛІТЕ» та ін.

Володимир Миколайович Сосюра народився на станції Дебальцеве. Мати — із
Кам'яного Броду (Луганськ). Його батько, Микола Володимирович, за фахом кресляр,
був людиною непосидющою й різнобічно обдарованою, змінив багато професій,
вчителював, працював сільським адвокатом, шахтарем. Батько, за словами самого
поета, мав французьке коріння.

Мати поета — Антоніна Дмитрівна Локотош (за походженням сербка) — колишня
робітниця Луганського патронного заводу, займалася переважно хатнім
господарством.

Злидні і голод були постійними супутниками сім'ї. Вони жили у напівзруйнованих
будинках. Дім у селі Верхньому не став винятком. Іноді батьків охоплював відчай.
Саме в один з таких моментів, у 1909 році, коли майбутньому поету ледве минуло
11 років, Антоніна Дмитрівна — мати хлопчини повела його на Донецький содовий
завод, зі словами: «Може, візьмуть учнем, все-таки хлопець тямущий, хоч і малий
ще…» Такі маломіцні працівники не потрібні були бондарній майстерні заводу, де
виготовляли бочки для пакування соди. Але бригадир Пантелій Плигунов, сусід
Сосюри, добре знав розпачливе становище цієї сім'ї. Щоденно поетові платили за
це п'ятак.

У 1909—1911 роках працював на содовому заводі міста Верхнього (більш відоме як
Третя Рота, нині в складі міста Лисичанська) в бондарському цеху, телефоністом,
чорноробом. З 1911 до 1918 рік навчався в двокласному міністерському училищі м.
Верхнього, трикласному нижчому сільськогосподарському училищі на станції Яма
Північно-Донецької залізниці, маркшейдерському бюро Донецького содового заводу
(м. Верхнє). Одержавши домашню підготовку від батька, Володимир вступив одразу
на третє відділення, що відповідає нинішньому третьому класу. Заняття лірик
відвідував не завжди регулярно, через брак взуття та одягу. Після закінчення
початкової школи В. Сосюра вступив тут же, у Верхньому, в ремісниче училище на
слюсарне відділення. Однак спеціальність ця не припала йому до душі.

Володимир Сосюра брав участь в Українській революції, спершу в армії УНР,
пізніше в Червоній армії.

у липні 1919 р. прибув до Житомирської юнацької школи (Спільна військова школа),
коли вона розміщувалася у Смотричі. Був зарахований до 4-ї пішої сотні сотника
Зубка-Мокієвського, яка вважалась зразковою. Більше того — був ройовим цієї
сотні (як колишній бунчужний гайдамаків). Перший бій з білогвардійцями виявився
вдалим для юнаків, однак уночі з 20 на 21 листопада 1-ша юнацька сотня, у складі
якої був Володимир Сосюра, на чолі з хорунжим Свідерським у монастирі с.
Коржівці у повному складі потрапила в полон до Сімферопольського офіцерського
полку білогвардійців. У Жмеринці полонених юнаків з 1-ї сотні розмістили у
бараку для тифознохворих, де вони всі, зокрема й В. Сосюра, захворіли на тиф.
Потому частину юнаків вивезли до Одеси на лікування. Деякі з них (у тому числі й
Сосюра) пізніше залишилися у зайнятій червоними Одесі, інші виїхали разом з
білими до Криму.

По закінченні громадянської війни вчився в Комуністичному університеті в Харкові
(1922—1923) і на робфаці при Харківському інституті народної освіти (1923—1925);
належав до літературних організацій «Плуг», «Гарт», ВАПЛІТЕ, ВУСПП.

Літературна творчість Володимира Миколайовича Сосюри починалась також у Третій
Роті. Свої перші поетичні спроби російською мовою В.Сосюра відносить до 1914 р.
(усі рукописи загинули у роки Першої світової війни). Перший вірш (російською
мовою) надрукував 1917. В архівах збереглися недруковані вірші Сосюри
(українською мовою), писані за його перебування в Армії УНР, але перша збірка
«Поезії» вийшла 1921, що досі вважалася його першою книжкою (проте віднайдений
документ коригує цю думку: рукою Сосюри в нім записано, що в 1918 р. було
надруковано й видано першу збірку його поезій «Пісні крові…», але її поки не
знайдено).

Раптову славу принесла йому революційно-романтична поема «Червона зима» (1922),
визнана за найвидатніший зразок поетичного епосу громадянської війни в Україні.
Цій темі Сосюра присвятив і багато інших творів, в яких органічно поєднується
інтимне з громадським і загально-людським: збірка «Місто» (1924), «Сніги»
(1925), «Золоті шуліки» (1927) і низка інших. 21 липня 1921 року в Харкові
відбулися перші збори молодих українських письменників, на зборах читали свої
твори В. Сосюра, Степовий, Грицько, Г. Журба, Майк Йогансен.

Уже в перших збірках Сосюра виявив себе найсильнішим ліриком в українській
поезії своєї доби. Його співучі й повні незглибної ліричної стихії поезії
вражають задушевністю, революційним запалом і пристрастю інтимних почувань.
Основні джерела, якими живилася лірика Сосюри (народна творчість, Тарас Шевченко
і пізніші лірики), перетопилися в його поезії на оригінальний стиль, позначений
класичною простотою вірша, співучістю і романтичним піднесенням.

Починаючи вже з раннього періоду творчості, в поезії Сосюри знайшли відображення
і суперечності його доби: типова для українського інтелігента 20-их років
неможливість поєднати відданість більшовицькій революції з почуттям
національного обов'язку: поема про внутрішнє роздвоєння («комунар і
націоналіст») «Два Володьки» (1930), відразу по виході заборонена збірка «Серце»
(1931). Попри заборони, у творчості Сосюри того часу потужно пробивається мотив
українського патріотизму (недрукована поема «Махно», відома лише в уривках
«Мазепа», 1930).

На початку 30-их років це призвело Сосюру до конфлікту з комуністичною партією,
членом якої він був з 1920. На тлі голодної смерті мільйонів українських селян,
і репресій та розстрілів діячів української культури за постишевщини це довело
Сосюру до межі психічного розладу. Попри ці несприятливі обставини, у 1930-их
роках Сосюра, поруч з будівничою тематикою (типовий «Дніпрельстан» ще з 1926),
майже єдиний в Україні культивував інтимну, любовну лірику: «Червоні троянди»
(1932), «Нові поезії» (1937), «Люблю» (1939), «Журавлі прилетіли» (1940) та
інші.

У 1941 р. евакуйований до м. Уфа (тепер Республіка Башкортостан, Російська
Федерація). У 1942 р. працював в Українському радіокомітеті у Москві, у
1943 р. — у редакції фронтової газети «За честь Батьківщини». З того часу
збірки: «Під гул кривавий» (1942), «В годину гніву» (1942), поема «Олег Кошовий»
(1943) та інші.

Уперше — в 1922 році. Його дружина — Віра Каперівна Берзіна, колишній політрук
червоноармійського ескадрону, студентка, як і він сам. Жили у повоєнному
Харкові. Цій жінці присвятив поему «Робфаківка». Причиною розлучення стали її
шовіністичні погляди:

Вдруге Сосюра одружився в 1931 з Марією Гаврилівною Даниловою, з якою
познайомився у Сталіно. Вона була на 12 років молодшою, закінчила балетну школу
в Києві. 15 січня 1932 року в них народився син Володимир.

У 1949 р. Марію Сосюру заарештували начебто за розголошення державної таємниці і
заслали до Казахстану. Через п'ять років вона повертається і з'ясовується, що
Володимир взяв третій шлюб. Заради Марії Гаврилівни він розриває попередній шлюб
та повертається до неї. Разом вони прожили до кінця життя.

У 1948 Сосюру відзначено найвищою тоді нагородою — Сталінською премією, але в
1951 він знову зазнав гострих нападів критики, приводом до чого була стаття в
газеті «Правда», яка обвинувачувала Сосюру у «буржуазному націоналізмі» за
патріотичну поезію «Любіть Україну», написану 1944 р.

За таких обставин у поета виникла психічна хвороба і він був змушений декілька
разів лягати до лікарні. Незважаючи на велику продуктивність (понад 40 збірок
поезій), творчі досягнення Сосюри були значно нижчі за його
можливості.[Джерело?]

У 1937—1957 рр. мешкав у Києві в будинку письменників Роліт, з 1957 р. — в
будинку на вул. М. Коцюбинського, 2, де йому згодом встановлено пам'ятну дошку.

У 1958 році пережив перший інфаркт, відтоді перестав вживати алкоголь, курити та
грати в улюблений більярд. Підкосив Сосюру другий інфаркт, після якого він майже
не виходив з помешкання. «…вони з мамою поїхали якось у Кончу-Заспу і через
день-два тато помер», — згадував син Володимир.

Було це 8 січня 1965 року. Похований в Києві на Байковому цвинтарі (надгробний
пам'ятник — граніт; скульптор О. О. Банников; встановлений у 1968 році).

2007 року українські літературознавці випадково знайшли невідомий доти вірш
Володимира Сосюри у газеті «Селянська громада» від 3 серпня 1919 року під назвою
«Останній бій».



https://uk.wikipedia.org/wiki/%D0%93%D0%B5%D1%82%D1%8C%D0%BC%D0%B0%D0%BD%D1%89%D0%B8%D0%BD%D0%B0

Гетьма́нщина або Ві́йсько Запоро́зьке — українська козацька держава на території
Наддніпрянщини, Сіверщини, Полісся та Східного Поділля. Веде свій початок від
найбільшого козацького повстання в Речі Посполитій — Хмельниччини. Головою
виступав виборний гетьман. Від 1654 року перебувала під протекторатом
московського царя. Протягом другої половини XVII — початку XVIII століття, під
час громадянської війни — часу розколу та правління окремими територіями різних
гетьманів, останні, в боротьбі за єдиновладдя, визнавали верховенство
Московського царства, Речі Посполитої та Османської імперії. 1667 року за
Андрусівським миром розділена по Дніпру на Правобережну і Лівобережну Україну.
Після остаточного скасування в Речі Посполитій козацького устрою на Правобережжі
1699 року, продовжила існування лише на теренах Лівобережжя. Виконувала роль
заслону для Московського царства від її військових супротивників. 1709 року, під
час Великої північної війни, невдало намагалася перейти під протекторат Швеції.
Протягом 18 століття поступово втратила політичну і економічну автономію. 1764
року наказом імператриці Катерини ІІ інститут гетьмана було скасовано, а ще
через рік Гетьманщину реформовано в Малоросійську губернію.

Гетьманщина за правління Богдана Хмельницького охоплювала землі площею понад 200
тисяч км². Західний кордон відповідав західній межі Брацлавського воєводства
Речі Посполитої, північний і східний кордони — рубежам Київського і
Чернігівського воєводств. Південні землі межували з Кримським ханатом, а після
Вічного миру з кордонами Низового козацтва. У 1650-х роках козацька держава
деякий час контролювала частину Південної Білорусі.

Гетьманщина виникла в результаті великого козацького повстання в Речі
Посполитій, що спалахнуло 1648 року в українських землях під проводом Богдана
Хмельницького. Причинами повстання були корупція королівських урядів Речі
Посполитої, соціальне безправ'я усіх станів за винятком шляхти, ревними
союзниками котрої були жиди, які разом чинили економічні і національні утиски
українців, активізація української православної церкви та зростання чисельності
козацтва попри репресії уряду. За влучним описом тогочасного становища Річ
Посполита являла собою:

Перші перемоги козаків над королівськими військами під Жовтими Водами, Корсунем,
Пилявцями сприяли розширенню соціальної бази повстання за рахунок українських
селян, міщан і духовенства. Бунти охопили усю Наддніпрянщину, Сіверщину,
Поділля, Волинь, Галичину. На початку 1649 року Київ зустрічав гетьмана
Хмельницького як «Мойсея, спасителя, освободителя й визволителя народу з
лядської неволі». Початково повстанці прагнули встановлення козацької автономії
в Наддніпрянщині, проте на переговорах з королівськими емісарами під Замостям
1649 року вже мали намір «вибити з лядської неволі…народ увесь руський», «всю
Русь по Львів, Холм і Галич». Реалізації планів завадила зрада козацького
союзника, татарського хана, під час битв під Збаражем і Зборовом. Хмельницький
був змушений укласти з королем Речі Посполитої Яном ІІ Казимиром Зборівський
договір. За цим договором Військо Запорозьке отримувало автономію, очолювану
гетьманом, у складі трьох воєводств — Київського, Чернігівського і
Брацлавського, а також східних районів Волині та Поділля.

Зборівська угода не влаштовувала ні козаків, ні шляхетську Річ Посполиту. 1650
року обидві сторони стали готуватися до нової війни. Вирішальна битва відбулася
1651 року під Берестечком, де козаки зазнали нищівної поразки через відступ
татарських союзників з поля бою. Ця поразка перетворила повстання з
громадянської козацько-шляхетської війни на війну українсько-польську. Під Білою
Церквою Хмельницький був змушений підписати нову мирну угоду. За Білоцерківським
договором 1651 року козацька автономія обмежувалася лише Київським воєводством.
Оскільки ратифікація договору була зірвана в Сеймі Речі Посполитої, козацька
сторона розпочала нові воєнні дії. 1652 року вояки Хмельницького помстилися
противнику під Батогом, але 1653 року знову були зраджені татарами під Жванцем.

В результаті перманентних воєн з Річчю Посполитою козацька Гетьманщина фактично
опинилася незалежною, але не мала міжнародного юридичного визнання. Ненадійність
союзу із Кримським ханством змушувала Хмельницького шукати поміч в боротьбі
проти Варшави за кордоном. Серед кандидатів, які могли прийняти козаків під
протекторат, гетьман розглядав Османського султана Мехмеда та Московського царя
Олексія. В результаті тривалих переговорів козацька сторона обрала останнього.
1654 року на Переяславській раді Хмельницький зі старшиною присягнули на
вірність цареві в обмін на визнання самоврядування Гетьманщини та оголошення
війни Речі Посполитій. Додаткові умови московсько-козацького союзу визначалися
Березневими статтями, що були підписані гетьманом того ж року.

Навесні 1654 року козацько-московське військо вдерлося на територію Литви.
Козаки самостійно захопили південну Білорусь, і спільно із московитами здобули
столицю Вільню. У відповідь, армія Речі Посполитої, разом із кримськими
татарами, розпочала похід на українську Брацлавщину. Хмельницький спинив
супротивника 1655 року в битві під Охматовим. Воєнним послабленням Речі
Посполитої скористалася Швеція. 1655 року шведський король Карл X розпочав війну
проти поляків у Прибалтиці. Наступного року, боячись посилення шведів в регіоні,
Московія оголосила їм війну і уклала з Річчю Посполитою сепаратний Віленський
мир. Московити не допустили козаків до переговорів з поляками й противилися
приєднанню Південної Білорусі до Гетьманщини. Через порушення Переяславських
домовленостей Хмельницький уклав угоду зі Швецією і Трансільванією, ворогами
Москви, й продовжив боротьбу проти Речі Посполитої. Він також відновив
дипломатичні контакти з Кримом, вбачаючи небезпеку козацькому суверенітету з
північного сходу.

У вересні 1657 року, після смерті Хмельницького, на старшинській раді в Чигирині
новим гетьманом було обрано генерального писаря Івана Виговського. Проти цього
рішення виступили січовики, яких не запросили на раду, та полтавський полковник
Мартин Пушкар, який сам хотів стати гетьманом. Разом із кошовим отаманом Яковом
Барабашем, полковник підняв повстання на Лівобережній Україні й закликав на
допомогу Москву. За рік гетьману вдалося збройно придушити опозицію. Зважаючи на
відкриту підтримку антигетьманського заколоту московським урядом, Виговський
продовжив курс покійного Хмельницького на вихід з царської протекції. 1658 року
під Гадячем козацька рада разом із емісарами Речі Посполитої ухвалила подану
гетьманом угоду про повернення України під владу короля. Гадяцький трактат
спирався на ідею перетворення Речі Посполитої на союз Польщі, Литви і козацької
Русі. У відповідь Москва вислала в Україну військо, яке, однак, було розбито
Виговським та його союзниками 1659 року під Конотопом. Не зважаючи на перемогу,
гетьман не зміг нею скористатися — Варшавський сейм урізав підписаний на
переговорах текст Гадяцької угоди. Це викликало обурення усього козацтва та
сприяло відновленню промосковських впливів на Лівобережжі. Паралельно з цим
січовики під проводом Івана Сірка самовільно здійснили похід на союзницький
Виговському Крим. У вересні 1659 року гетьмана було скинуто на чорній раді під
Германівкою за те, що «запродав Україну ляхам». Виговський врятувався втечею, а
замість нього у Білій Церкві було обрано новим гетьманом 18-річного Юрія
Хмельницького, сина покійного Богдана.

1659 року, під тиском московської сторони, молодий Хмельницький підписав
Переяславські статті. Вони повертали Гетьманщину в орбіту Московії, обмежували
козацьке самоврядування і права Київської митрополії. Статті спричинили розкол
козацької старшини на лівобережну промосковську і правобережну антимосковську.
Сподіваючись на підтримку козаків у боротьбі проти Речі Посполитої, 1660 року
царський уряд розпочав наступ на Правобережжя, але зазнав поразки від поляків
під Чудновим. Через це Хмельницький підписав з поляками Слободищенський
трактат — новий договір про перехід Гетьманщини під протекцію короля Речі
Посполитої. Козацька рада в Корсуні схвалила угоду, проте полки Лівобережжя її
не визнали. Вони залишилися вірними Москві і обрали наказним гетьманом Якима
Сомка, дядька молодого Хмельницького. Між козаками обох берегів Дніпра
спалахнула громадянська війна, яка отримала назву Руїни.

Протягом 1661–1662 років Хмельницький безуспішно намагався знищити Сомка, але
був остаточно розбитий під Каневом. 1662 року безталанний гетьман склав з себе
булаву, ставши ченцем. 1663 року чигиринська рада правобережної старшини обрала
новим головою держави Павла Тетерю. Одночасно, на Чорній раді під Ніжином,
лівобережні козаки скинули Сомка і обрали своїм гетьманом Івана Брюховецького. У
1664–1665 роках війська обох берегів продовжили безуспішну міжусобну війну, в
ході яких авторитет двох гетьманів занепав. В результаті, Тетеря зрікся булави і
втік до поляків. Брюховецький, підписавши 1665 року Московські статті, спробував
заручитися підтримкою царського уряду. За цими статтями українське некозацьке
населення Лівобережжя було передано під юрисдикцію московського уряду, а основні
українські міста, включно з Кодаком над Запорожжям, віднині контролювали
московські війська.

Після втечі Тетері, новим гетьманом на Правобережжі було обрано Петра Дорошенка.
Він придушив промосковську опозицію на підвладній території, відновив переговори
з Османською імперією про протекторат і, за підтримки кримських татар, розпочав
війну проти Речі Посполитої, сподіваючись «вигнати усіх ляхів з України до
Польщі». Ці дії підштовхнули поляків і московитів до миру. 1667 року вони уклали
Андрусівський договір, що юридично закріпив поділ Гетьманщини по Дніпру на
Правобережжя і Лівобережжя. Угода перекреслювала боротьбу козаків за власну
державу й викликала загальне обурення по обидва боки Дніпра. 1668 року
старшинські ради скликані в правобережному Чигирині і лівобережному Гадячі
прийняли однакові ухвали — прийняти протекцію султана. На Лівобережжі спалахнуло
антимосковське повстання. Під Диканькою, на Лівобережжі, відбулася зустріч
гетьманів Дорошенка і Брюховецького. Однак на ній рядові козаки розірвали
останнього як запроданця Москви. Дорошенко проголосили гетьманом обох берегів
Дніпра. Він розбив московське військо і повернувся до Чигирина, залишивши
оборону лівого берега чернігівському полковнику Дем'янові Многогрішному. Проте
вже 1669 року, за відсутності Дорошенка, частина лівобережної старшини, за
намовлянням православного архієпископа Лазаря Барановича, оголосила
Многогрішного гетьманом і схвалила підписання Глухівських статей — нового
договору про московську протекцію над козаками. Через симпатію Многогрішного до
Дорошенка він швидко позбувся булави. 1672 року московські війська оточили
Батурин, арештували гетьмана й, після тортур у Москві, заслали до Сибіру. На
новій козацькій раді, що проходила на московській території біля Путивля, в
оточенні московських вояків, було обрано нового гетьмана — генерального писаря
Івана Самойловича, одного з донощиків на Многогрішного. Він підписав нові
Конотопські статті, які позбавляли Гетьманщину права здійснювати самостійну
зовнішню політику і позбавляли простих козаків права обирати гетьмана.

На тлі поступового поглинання Лівобережжя московитами і внутрішньої анархії,
1669 року правобережний гетьман Петро Дорошенко прийняв під Корсунем протекторат
османського султана. Цей крок різко знизив його популярність серед козаків і
посполитих, спричинивши появу двох самопроголошених правобережних гетьманів —
запорозького Петра Суховія й пропольського Михайла Ханенка. Пряма збройна
підтримка анти-дорошенківських сил Річчю Посполитою змусила султана Мехмеда IV
втрутитися у конфлікт. 1672 року османські війська захопили Поділля,
Брацлавщину, південну Київщину і змусили поляків підписати Бучацький мир.
Дорошенко відновив свою владу, але через татарські грабунки та насильницьку
ісламізацію, українське населення Правобережжя заходилося тікати на лівий берег
Дніпра, Слобожанщину, Галичину і Волинь. 1674 року лівобережні козаки
Самойловича разом із московським військом вдерлися на правий берег і 1676 року
позбавлений підтримки Дорошенко капітулював, здавши гетьманську столицю Чигирин
з клейнодами. Ці події розв'язали московсько-турецьку війну, в результаті якої
османсько-татарська армія дощенту зруйнувала козацьку столицю. Аби позбавити
противника підтримки, лівобережний гетьманський уряд насильно вивіз усе
населення Подніпров'я на лівий берег. Війна скінчилася укладанням
Бахчисарайського миру 1681 року. За цим договором московсько-османський кордон
встановлювався по Дніпру; Дніпровсько-Бузьке межиріччя на 20 років мусило бути
незаселеним. 1686 року московити і поляки уклали Вічний мир, який так само
закріплював між ними поділ Гетьманщини. На Лівобережжі винуватцем розшматування
козацької держави між Московським царством, Річчю Посполитою і Османською
імперією, вважали Самойловича. Після безуспішного Кримського походу 1687 року,
на нього склали донос, арештували й заслали до Сибіру. Паралельно з цим на
Правобережжі поляки остаточно скасували козацьке самоврядування і полковий
устрій в 1699 році. В результаті Гетьманщина продовжила існування лише на лівому
березі Дніпра.

1687 року у наслідку Коломацького перевороту Самойловича було скинуто, а новим
гетьманом козацької держави було обрано Івана Мазепу. Після обрання він підписав
з московським урядом Коломацькі статті, які сильно урізали автономію
Гетьманщини.

За часів головування Мазепи на території Лівобережжя громадянські війни були
припинені. Тут сформувалися норми суспільного устрою, які визначали політичне
обличчя козацького краю впродовж усього 18 століття. Зусиллями Мазепи була
встановлена нова форма поміщицького землеволодіння, запроваджено панщину,
елементи кріпацтва та розпочато денаціоналізацію козацької верхівки. Курс
гетьманського уряду на повернення до політично-соціального устрою, що передував
Хмельниччині, був непопулярним серед населення. Обурення також викликала
лояльність Мазепи до Москви. Українці мусили збройно і господарчо підтримувати
московський похід на Крим 1689 року, а також антитурецькі азово-дніпровські
війни Петра І в 1695–1699 роках. 1692 року гетьман придушив антигетьманський
переворот Петра Іваненка, організований за підтримки татар.

В часи Хмельниччини адміністративний поділ Гетьманщини повторював структуру
Війська Запорозького і відповідав ієрархії бойових підрозділів, забезпечуючи
швидку мобілізацію козацтва. Найнижчою територіальною і військовою одиницею був
курінь, до якого входило декілька десятків козаків певного населеного пункту.
Очолював курінь виборний курінний отаман, а місцеву громаду, що забезпечувала
його, — виборний війт. Курені об'єднувалися у сотні, що складалися з декількох
200–300 вояків. Їхніми центрами були сотенні містечка. Військовими питаннями
сотні керував призначений полковником сотник, а цивільними — городовий отаман
разом із органами міщанського самоврядування. Сотня мала власну сотенну
старшину — осавула, писаря і хорунжого. Найвищою адміністративно-територіальною
одиницею Гетьманщини був полк. Він складав з декількох сотень й очолювався
полковником, що призначався гетьманом. Центром полку було полкове місто, в якому
цивільними справами завідував городовий отаман, а міщанськими — органи
самоврядування. В ньому засідала полкова адміністрація — осавул, обозний, суддя,
писар, хорунжий. Кількість полків не була сталою, коливаючись від 16 і більше.
Автономною одиницею в складі Гетьманщини була Запорозька Січ, котра підлягала
безпосередньо гетьману, не входячи до жодного з полків і обираючи власного
кошового отамана.

Після Андрусівського розколу та скасування полкового устрою на Правобережжі,
Гетьманщина продовжила існувати лише на Лівобережжі. На 1712 рік вона складалася
з 10 полків:

Столиця держави розташовувалася на місці гетьманської резиденції. За час
існування Гетьманщини нею були міста Чигирин, Батурин, Глухів. Тут зберігалися
державні клейноди — гетьманська булава, корогви, гетьманський бунчук і печатка
Війська Запорозького.

Система влади в Гетьманщині була закладена під час Хмельниччини. В середині XVII
століття вона нагадувала військову диктатуру з елементами народовладдя. З кінця
XVII століття ця система еволюціонувала в бік монархічно-республіканської
системи зразка Речі Посполитої.

Головою держави був гетьман. Він обирався пожиттєво на козацькій раді загальним,
відкритим голосуванням. Гетьман уособлював верховну виконавчу і судову владу,
був керівником центрального апарату, головою усіх станів.

Верхівку влади складала генеральна старшина. В часи Хмельниччини її називали
військовою старшиною. До її складу входили обозний, суддя, писар, два осавули,
хорунжий і бунчужний, підскарбій. Генеральний писар керував ГВК, що виконувала
роль уряду. Генеральний обозний очолював армату, мав повноваження заступника
гетьмана, у разі потреби обіймав посаду наказного. Генеральні судді завідували
судочинством. Генеральний суддя вершив суд над державними злочинцями, розглядав
апеляції і прохання про помилування, контролював роботу місцевих судів. На
засідання Генерального суду скликали підконтрольних генеральному судді суддів з
міст і селищ. Всі судді були виборними. Генеральний підскарбій відповідав за
Військову скарбницю, реформовану у Генеральну скарбову канцелярію. Осавули,
хорунжі й бунчужні виконували функції гетьманських генерал-ад'ютантів.
Генеральна старшина формувала при гетьмані дорадчий орган — Раду старшини.

Джерелом влади і захисником суверенітету держави були виключно представники
козацького стану. Решта станів були усунені від державного управління. Деякі
міста та монастирі користувалися Магдебурзьким правом чи самоврядуванням.

Гетьманщина поєднувала в собі риси республіканського і авторитарного ладу. Вищу
владу представляли три органи — ГВР, гетьман і рада генеральної старшини.
Незважаючи на те, що вищим органом влади була ГВР гетьман і генеральна старшина,
як правило, маніпулювали цією радою і значення останньої поступово зменшувалося.
Цьому сприяв і порядок прийняття рішень Генеральною радою: натовп піднімав руки,
шаблі, підкидав шапки, через що застосовувалася акламація. Хмельницький поволі
відмовився від їх скликання, вирішуючи справи одноособово або переносячи їх
розгляд на старшинську раду. Утім потреба в скликанні ради диктувалася
необхідністю зміцнення гетьманської влади в умовах наростання старшинської
опозиції. Після його смерті, в умовах загострення політичної боротьби, значення
загальної ради істотно посилилося.

На думку Віктора Горобця, через низку обставин з кінця 1650-х років інститут
Генеральних рад отримав підтримку з боку московської влади. Головна причина
зацікавленості московської сторони у збереженні інституту та розширення його
функцій крилася в усвідомленні можливостей успішнішого маніпулювання настроями
учасників широкого зібрання козацтва порівняно з тиском на кількісно вужчу та
фахово ліпше підготовлену групу вищої і середньої козацької старшини.

На різних етапах історичного розвитку співвідношення владних повноважень
головних елементів політичної системи Гетьманату — Генеральної ради,
старшинської ради, гетьмана та генеральної старшини і полковників — не
залишалося незмінним, зазнавало принципових змін. Унаслідок чого політичний
режим в одних випадках набував ознак, характерних для авторитарного правління, в
інших — олігархічного.

Авторитарний режим встановився у гетьманство Хмельницького, Дорошенка,
Ігнатовича, Самойловича та другої половини правління Мазепи. В усіх цих
гетьманів, на певних етапах, з'являлися плани заснування власних правлячих
династій, заміни авторитарного режиму монархічним спадковим правлінням. Типовими
олігархічними режимами було гетьманування Виговського, Юрія Хмельницького,
Скоропадського, Полуботка та Апостола.

Із запровадженням в Україні 1722-го року Малоросійської колегії розпочалася
уніфікація із загальноімперськими зразками норм організації державного життя,
функціонування діловодства, впровадження у правове поле російських юридичних
кодексів, мобілізації матеріальних ресурсів краю на загальноімперські потреби
тощо. Російська влада вчинила спробу де-факто ліквідувати інститути гетьманства
і генеральної старшини, підмінити формально виборну полкову адміністрацію
призначеними з центру російськими офіцерами, трансформувати судову і фінансові
системи.

Населення Гетьманщини в часи Хмельниччини дорівнювало близько 3 млн осіб.
Існувала фактична всестанова рівність з розподілом обов'язків станів без
виділення жодного з них у привілейовану верству.

В часи Руїни, в результаті безперервних бойових дій, сильно скоротилося
населення Правобережжя. За ініціативи Москви, протягом 1674–1678 років,
населення подніпровської смуги правого берега, від Києва до Чигирина, було
насильно перевезено урядом гетьмана Івана Самойловича на Лівобережжя та
Слобожанщину. Частина біженців рятувалася втечею на Галичину і Волинь. Населені
пункти й рештки фортифікацій були знищені аби покласти край існуванню
Черкаського, Канівського, Чигиринського і Корсунського полків, що були опорою
Петра Дорошенка. Існування безлюдної пустки на Правобережжі було вигідно
Московії, Речі Посполитій та Османській імперії, які юридично закріпили її
Бахчисарайським (1681) і Вічним мирами (1686). Операції насильницького
переселення українців на лівий берег Дніпра отримали назву «Великого згону». До
XVIII століття район Подніпров'я залишався незаселеним.

В гетьманування Івана Мазепи склалися норми соціального ладу, які збереглися
впродовж усього XVIII століття. Козацтво остаточно заступило політичне місце
шляхти. Практика Мазепи жалувати родичам генеральної, полкової і сотенної
старшини титули знатних товаришів — бунчукового, значкового і військового —
сприяло оформленню спадкової привілейованої олігархічної групи, відмежованої від
рядового козацтва. Титули урівнювали їхніх носіїв з посадовою виборною
старшиною. Нова козацька аристократія називала себе шляхетською, підкреслювала
свою пряму наступність від руської шляхти XVII століття, використовувала
шляхетські герби, а також сповідувала ідеї сарматизму, що згодом став основою
хозарського міфу про походження козаків.

На момент ліквідації в Гетьманщині проживало &&&&&&&&01027928.&&&&001 027 928
чоловіків. Козаки складали одну десяту населення. До козацької старшини належало
близько 2400 осіб, до виборних козаків — 176 000 осіб, до
козаків-підпомічників — 198 осіб, інших козаків — 1 000 осіб. Духівництво,
шляхта й іноземні службовці не перевищували 11 000 осіб.

Шляхта мала майнові прерогативи і не була зобов'язана до військової служби. На
середину XVII століття в Гетьманщині проживало близько 300 шляхетських родин,
більшість представників якої стали козацькою старшиною або міщанами. Шляхтичі
зберігали форму земського самоврядування, але не брали участі в керуванні
державою.

Міщани зберігали при собі традиційні форми самоврядування. Під час Хмельниччини
50 - 80% міського населення покозачилося. Проте у XVIII столітті, через
відділення привілейованого козацького стану, існував бар'єр між міщанами й
козаками.

Найбільшою категорією населення були селяни. Після Хмельниччини вони стали
вільними землевласниками з правом володіння оброблюваною ними землею в обмін на
сплату податків до військової скарбниці. До підсусідків належало 80 000 осіб, до
селян з приватних маєтностей — 465 000 осіб, до селян з рангових маєтностей — 25
000 осіб, до селян інших категорій — 25 000 осіб.

Фінансами Гетьманщини завідував генеральний підскарбій, який очолював Військову
скарбницю, перейменовану на Генеральну скарбову канцелярію. В часи головування
Хмельницького фінансові справи гетьман контролював особисто. Скарбниця
поповнювалася за рахунок прикордонного торгового мита на товари експорту й
імпорту. Населення платило також натуральну данину на військо, поземельний чинш,
податки за виробництво алкогольних напоїв, за користування млинами, оренду,
рудні і дігтярні, продаж тютюну. Ймовірно Хмельницький намагався карбувати в
Чигирині власну монету, згадки про яку датуються 1649 і 1652 роками.

Певне уявлення про вартість грошей і товарів в другій половині 18 століття дають
описи та оцінка в грошах майна козаків і селян Менської та Борзненської сотень
Чернігівського полку 1766 року. Так, хата рублена з сінями і прикомірком
коштувала від 10 до 25 карбованців, комора рублена — 3 карбованців., віз під
коней — 40 — 50 копійок, плуг — 12 копійок, відгодована свиня — 1,5 карбованці,
вівця — 50 копійок., гуска — 10 копійок, курка — 2 копійки, кожух звичайний —
1,2 карбованці., смушева шапка — 30 копійок, чоботи — 20—30 копійок.

Основною релігією в Гетьманщині протягом усього її існування було православне
християнство. Козацькі землі входили до складу Київської митрополії, що
підпорядковувалася Константинопольському патріархату. За часів гетьманування
Богдана Хмельницького, який після повстання перебрав на себе монаршу функцію
верховного церковного патронату, митрополію очолював Сильвестр Косів
(1647–1657). Незважаючи на конфлікти з гетьманом, він не проводив самостійної
політики й узгоджував позицію церкви в світських питаннях з козацькою владою.
Після смерті і Хмельницького, і Косова козацька держава поринула в громадянську
війну, яка спричинила розкол українського православ'я. На антимосковському
Правобережжі утвердилися легітимні наступники покійного митрополита — Діонісій
Балабан (1657–1663) та Йосип Тукальський-Нелюбович (1663–1675). Вони мали
резиденцію в Чигирині, не маючи можливості осісти в Києві. Інша правобережна
фракція православних, що займала пропольську позицію, очолювалася митрополитом
Антонієм Винницьким (1663–1679), який правив єпархіями Галичини, Волині й
Поділля. На промосковському Лівобережжі господарювали намісники митрополичого
престолу Лазар Баранович (1659–1661, 1670–1685) і Мефодій Филимонович
(1661–1668). Наприкінці XVIII століття лінія правобережних архіпастирів
перервалася, а частина населення прийняла греко-католицьке віросповідання. У
зв'язку з цим 1701 року православні парафії та монастирі Правобережної України
увійшли до складу Переяславської єпархії Лівобережжя.

Починаючи з середини XVII століття московський уряд намагався підкорити Київську
митрополію Московському патріархату. Після призначення гетьманом «попівського
сина» Івана Самойловича, в липні 1685 року, за дозволу Москви, був скликаний
собор для виборів Київського митрополита. Незважаючи на саботування акції
українським духівництвом, присутні на соборі миряни і гетьманські посланці
обрали митрополитом Гедеона Святополка-Четвертинського, свата нового гетьмана. В
листопаді того ж року московський патріарх Іоаким Савьолов, всупереч церковним
канонам, висвятив його на Київський митрополичий престол. А в травні 1686 року
московські дипломати, підкупивши константинополського патріарха Діонісія,
добилися від нього передачі московському патріархату Київської митрополії.
Наступники Гедеона — Варлаам Ясинський (1690–1707) та Йоасаф Кроковський
(1708–1718) вже висвячувалися в Москві. Загалом, приєднання Київської митрополії
до Московського патріархату було сприйнято українськими ієрархами позитивно —
вони підтримували тверду царську владу на противагу нестабільним гетьманським
режимам, вбачаючи в московській протекції захист від козацьких союзів з
сусідами-мусульманами. Саме представники Київської православної митрополії
розробили нову візію історії України, виражену в «Синопсисі», як невід'ємної
частини історії «триєдиної» Російської держави на чолі з московськими царями.



https://uk.wikipedia.org/wiki/%D0%9D%D0%BE%D0%B2%D0%BE%D0%B5_%D0%92%D1%80%D0%B5%D0%BC%D1%8F

«Новое Время» (повна назва «Новое Время Страны», укр. «Новий Час Країни») —
український російсько- та україномовний щотижневий суспільно-політичний журнал
та інформаційно-новинний інтернет-ресурс. Головний редактор — Віталій Сич.
Журнал виходить щоп'ятниці. Перший випуск журналу вийшов 16 травня 2014 року
тиражем понад 18 тис. примірників. Сайт nv.ua запущений в червні 2014 року і в
даний час представлений у двох мовних версіях: українській та російській.

Журнал «Новое Время» був створений навесні 2014 журналістами, які протягом
2003—2013 рр. працювали над українським російськомовним журналом
«Корреспондент». Інвестором проекту став чеський бізнесмен Томаш Фіала, голова
інвестиційної компанії Dragon Capital і президент Європейської Бізнес Асоціації.

Журнал посів друге місце у рейтингу найкращих медійних стартапів 2015 року, а
головний редактор Віталій Сич — «Найкращим діловим редактором».

У листопаді 2015 стаття журналіста Павла Добровольського про Донецький аеропорт
увійшла до ТОП-5 на міжнародному журналістському конкурсі «Writing for CEE».

17 червня 2014 року був запущений сайту журналу. Сайт представлений у двох
мовних версіях і складається з трьох основних частин — стрічки новин,
ексклюзивних авторських матеріалів і блогів лідерів думок; також на сторінках
сайту публікуються матеріали друкованого журналу. Керівником онлайн-проекту став
колишній головний редактор сайту «Bigmir)net» Олег Лисенко. До першої річниці
початку Євромайдану на сайті з'явився спецпроект спогадів про Майдан —
#remembermaidan. 20 серпня 2015, напередодні Дня незалежності України, з'явилася
україномовна версія сайту.



https://uk.wikipedia.org/wiki/%D0%91%D0%BE%D1%80%D0%B8%D1%81_%D0%90%D0%BF%D1%80%D1%94%D0%BB%D1%8C_(%D0%95%D0%B9%D0%BF%D1%80%D1%96%D0%BB)

Борис Апрєль (рос. Борис Апрель, справжнє ім'я — Борис Максимович Круглов; *12
грудня 1990, смт. Чорноморське, Кримська область, Українська РСР, СРСР) —
українська співачка та авторка пісень, одна з учасників проектів «Фабрика зірок
2» та «Фабрика зірок. Суперфінал». У 2014 році змінив стать.

Народився і провів дитинство у смт. Чорноморське, Кримська область, в родині
кораблебудівника. Закінчив вокальну школу.

У 2012 році закінчив КНУКіМ. Його батьки, а також старші брат та сестра і зараз
живуть у Чорноморському.

Брав участь у проекті «Фабрика зірок. Суперфінал». Борис Апрєль — автор
більшості власних пісень.

Після «Фабрики зірок 2» й до вересня 2013 року Борис Апрєль працював з
продюсерським центром «TALANT Group», де його продюсерами були Наталія
Могилевська та президент «TALANT Group» Борис Бронштейн.

У п'ятнадцять років Борис остаточно визначився щодо майбутньої професії, але
батьки не схвалювали його планів щодо кар'єри співака. Вони вважали, що він має
отримати більш серйозну професію, тому хлопець вирішив обдурити батьків.
Закінчивши школу, в шістнадцять років Боря повідомив родині, що їде у
Сімферополь поступати на економічний факультет Таврійського університету.
Натомість, він потай поїхав до Євпаторії, де купив квиток в один кінець до
Києва.

У столиці Борис подав документи на вступ до Київського національного
університету культури і мистецтва на вокальне відділення, але не зміг поступити
з першого разу. Не маючи в Києві ані друзів, ні знайомих, Боря перший тиждень
прожив на залізничному вокзалі у Києві. Пізніше хлопець зняв кімнату і, щоб
заробити на життя, почав через інтернет шукати роботу. Йому довелося попрацювати
ді-джеєм, розповсюджувачем листівок, моделлю, а перші зароблені гроші пішли на
оплату житла. Згодом Борис успішно склав вступні іспити в КНУКіМ і став
студентом факультету менеджменту.

Наприкінці вересня 2008 року в Києві стартував телевізійний проект «Фабрика
зірок 2». Борис вирішив не втрачати такий шанс і спробувати свої сили в
конкурсі. Він вигадав собі незвичний епатажний образ, пофарбував темне волосся у
білий колір, надягнув задом наперед улюблену сіру кофтинку і взяв собі сценічне
ім'я «Борис Апрєль». Виступ, харизма та епатажна зовнішність хлопця вразили
членів журі. Так сімнадцятирічний, на той час, Борис став наймолодшим
фабрикантом. Через участь у проекті, навчання в університеті довелось перервати.

Нелегко складалися у Апрєля взаємини із співмешканцями по «Зірковому будинку». З
нього глузували, насміхаючись з його незвичної зовнішності та дивної манери
поведінки. Але хлопець ще у себе вдома звик до несприйняття себе однолітками,
тому був готовий до такого ставлення. Хоча його це зачіпало, він намагався не
зважати.

Публіка одразу помітила яскравого хлопця. Борис Апрєль сам писав для себе та
декому з «фабрикантів» пісні, сам готував ескізи сценічних костюмів, до того ж
відзначався своєю щирістю, юнацькою безпосередністю та бунтарською поведінкою.

За результатами глядацького голосування по закінченню проекта Апрєль отримав від
журналу «ТелеСемь» спеціальний приз — «За найбільшу кількість симпатій читачів».
Протягом проекту Борисові довелося заспівати разом з такими відомими
українськими та закордонними виконавцями, як Lama, Євгенія Власова, Руслана,
Валерія, дует «БіС», гурт «Morandi», репери Ugo та Дядя Вадя, дует «Алібі». За
три місяці проекту Борис Апрєль успішно показав себе в різних музичних стилях, і
врешті-решт став фіналістом проекту, отримавши третій результат у глядацькому
голосуванні.

Після закінчення «Фабрики зірок 2» розпочався тур Україною під назвою «Фабрика в
твоєму місті», в якому брали участь екс-фабриканти та Наталія Могилевська.

На час закінчення туру його інтерв'ю починають з'являтися у різноманітних
друкованих виданнях. Спочатку це підліткові, а пізніше й такі відомі журнали, як
«OK!» (№ 3(9), 2009, та № 5(27), 2010), «Cosmopolitan» (вересень, 2009),
«Натали» (жовтень, 2010), «Viva!» (№ 12(147), 2010), також його фото надруковані
в журналах «Story» (№ 3, 2010) та «Playboy» (березень, 2010). Борис дає численні
інтерв'ю на радіо, його пісні транслюються по всій країні, відомі кліпмейкери
знімають його перші кліпи на пісні «Космос, приём!» та «Мне так нужна твоя
любовь». Борис Апрєль дає свої перші сольні концерти та навіть виступає в ролі
ді-джея в нічних клубах країни, виступає як гість на різноманітних презентаціях,
конкурсах краси та інших публічних заходах. За результатами інтернет-голосування
на сайті musinfo.com.ua він виграє звання «Найепатажніший артист України 2009»,
на багато голосів випередивши таких відомих майстрів епатажу, як Вєрка Сердючка
та Дмитро Коляденко. В жовтні 2009 року Борис Апрєль отримує всеукраїнську
премію «Хрустальный микрофон» в номінації «Загадка року».

Молодого артиста запрошують узяти участь у популярних телевізійних шоу, таких як
«Зірка караоке», «Тільки правда?», «Хто проти блондинок?», «Інтуїція». Як
зірковий гість Борис присутній на різніх телепрограмах («Підйом», «Ангели і
демони», «День MTV», «Велика різниця» та ін.), про нього знімають сюжети для
телевізійних програм («Шоуманія», «Зіркові драми», «Аналіз крові», «Білі
ворони»). Пізніше Борис спробувати себе і у ролі телеведучого та цей досвід був
не дуже вдалим. Під час прямого ефіру молодіжного ток-шоу «Нащадки» на Першому
Національному, 9 вересня 2010 стався прикрий інцидент. Борис Апрєль, що був того
дня одним з ведучих програми, після того, як його колега-ведуча, трохи
розгубившись, запнулась на якійсь фразі українською, жартома зробив заяву: «Ті,
хто вважає, що ми бекаємо-мекаємо — ідіть у дупу!» — маючи на увазі,
недосконалий рівень володіння українською мовою себе та своїх колег. Після цього
аудиторія в студії дружно заплескала і посміялась, але через півгодини
генеральний директор НТКУ Єгор Бенкендорф дав розпорядження зняти Бориса Апрєля
з подальших ефірів.

У шоу-бізнесі починають з'являтися «клони» Апрєля, що імітують його манеру
виступу та зовнішність. Так, Сергій Галоян, відомий співпродюсер скандального
російського дуету «t.A.T.u», створює новий музичний проект «Июль» — це худорлява
дівчина-співачка з довгим білим волоссям, що своїм сценічним образом, костюмами
і навіть шоу-балетом дуже нагадувала «Зоряного воїна». Примадонна російської
естради Алла Пугачова відзначила Бориса Апрєля, як одного з талановитих молодих
українських співаків і була дуже здивована глибиною текстів та емоцій у піснях
такого юного автора. Наталія Могилевська додала до свого репертуару його пісню
«Я исцелена». Саме під цю композицію вона виступила на гала-концерті проекта
«Танцюють всі», а пізніше на цю пісню відомий режисер Алан Бадоєв зняв для неї
кліп.

Сергій Жуков, у минулому учасник відомого гурту «Руки вверх», а нині генеральний
директор «Real Records» зацікавився продюсуванням Бориса Апрєля та інших
артистів «TALANT Group» в Росії. У лютому 2010 року Борис вирушив до Гонконгу,
де відбулися зйомки його кліпу на нову пісню «Мы белые».

Після цього Борис Апрєль виступив ще у п'яти концертах конкурсу. За час своєї
участі у «Суперфіналі» Борис заспівав 6 нових для себе пісень, дві з них —
англійською, а до пісні «Хава Нагіла» власноруч написав російський текст. Артист
вразив глядачів тим, наскільки він зріс професійно за час, що минув після
«Фабрики 2». Цікаві постановки та яскраве виконання Бориса Апрєля завоювали
серця глядачів.

11 квітня 2010 року за результатами голосування та оцінок журі Борис Апрєль
залишив проект. Артист пережив це досить болісно. Наступного дня він узяв участь
у благодійній акції — передав одному з дитячих будинків під Києвом речі та
іграшки, подаровані йому на концертах та зібрані для нього фан-клубом. Після
цього деякий час про Апрєля не було нічого чутно. Прихильники артиста, не
бажаючи змиритись з вибуттям свого кумира з проекту, продовжували ходити на
концерти, вимагаючи повернення Бориса Апрєля на «Суперфінал». Вони влаштовували
акції протесту та пікети біля входу на кіностудію ім. Довженка, де проходили
зйомки концертів, брали участь у програмах, висловлюючи свої вимоги.

Врешті-решт, організатори конкурсу прийняли рішення про початок
інтернет-голосування за повернення у проект одного з вибулих учасників. Але 25
квітня сталось неочікуване: ведуча концерту Маша Єфросиніна оголосила зі сцени,
що Борис Апрєль зник, і ніхто не знає про місце його знаходження. Декілька днів
нічого не було відомо, всі намагання знайти Бориса ні до чого не призводили, і
тільки 6 травня в «TALANT Group» повідомили, що він знайшовся в Ялті і тепер
знаходиться в одній з київських клінік.

Як пізніше з'ясувалося, Борис дуже важко пережив своє вибуття із «Суперфіналу»,
а надто нетактовні репліки, які він почув за лаштунками після цього. Це стало
останньою краплиною після всіх образ, які він чув на проекті. Як сказав пізніше
Борис: «Я бачив світ у темних кольорах. Хмари густішали, густішали, а коли стало
зовсім нестерпно, я втік. Це була не гра в хованки, а своєрідна захисна реакція.
Мені хотілося сховатись від усього світу, нікого не бачити, нічого не чути…». З
розповіді юнака, він спочатку закрився у себе вдома, але коли до нього прийшли
колеги з «TALANT Group», він втік і потім деякий час ховався на дачі батьків
одного з друзів. Пізніше він поїхав до Криму, але не додому, а жив якийсь час в
Ялті, де його і знайшла Наталія Могилевська. На той момент він був фізично та
психологічно виснажений, потребував медичної допомоги, тому його розмістили в
клініці в Києві, де лікарі і поставили Борисові діагноз «нервова анорексія».

Незважаючи на чутки про зникнення Бориса Апрєля, його прихильники не облишили
голосування, сподіваючись, що він принаймні зможе взяти участь у фінальному
концерті «Суперфіналу». І їхні старання не були марними: за результатами
інтернет-голосування саме Апрєля було повернуто до проекту. Однак після
повернення до Києва юнак був у досить важкому фізичному та емоційному стані,
тому не зміг співати на фінальному концерті і лише 23 травня, на гала-концерті
він, нарешті, вперше з'явився перед публікою. Повернення Апрєля стало повним
шоком для усіх: за час відсутності юнак абсолютно змінив свою зовнішність —
зістриг довге біляве волосся і тепер вийшов на сцену в темному одязі з коротким
темним волоссям і суворим виразом обличчя. Борис виконав свою нову пісню
«Инкогнито», яку написав за час відсутності.

Згодом артист так пояснював причини свого нервового зриву і втечі: «Апрєль — це
була моя субособистість, створена для сцени. Але сталося те, чого я ніяк не
очікував: цей образ з'їв та цілковито проковтнув мене… І в якийсь момент я
забув, що сам вигадав Бориса Апрєля, мені почало здаватись, що це я — повністю.
А насправді він лише моя роль. Я набагато ширший, глибший та цікавіший… Але
відмовлятись від Бориса Апрєля я не буду: у цьому образі багато мого, рідного.
Це як моя дитина. І найголовніше зараз — це досягти балансу між мною справжнім і
моїм сценічним образом. Я поступово йду до цього і знаю: все буде добре».

Переживши такі складні емоції, залишившись майже на місяць на самоті, Борис
Апрєль мав змогу добре обміркувати свої глибинні відчуття. Це надихнуло його на
написання декількох нових пісень, які увійшли до дебютного альбому артиста під
назвою «Инкогнито», презентація якого відбулася 7 жовтня 2010 року в Києві в
магазині «Читай-город».

З травня по вересень 2012 року відбувся гастрольний тур Бориса Апрєля разом з
балетом Persona P по містах Китаю. Тур пройшов з великим успіхом, Апрєль
виступав у клубах та на великій сцені, майже щодня перелітаючи з одного міста в
інше, китайська публіка була у захваті від яскравих шоу епатажного андрогіна.

Після повернення співака з Китаю Борис Апрєль та авторка численних романів про
Київ письменниця Лада Лузіна розпочали спільний фотопроект під назвою «Київ, що
зникає». Серія фотографій, яку створили зірки, розповідає про старовинні будинки
Києва, що руйнуються, з кожним із яких пов'язана своя цікава історія. Зйомки
проходили у старих районах Києва у напівзруйнованих будинках і часом були
небезпечними, під час однієї з них Борис Апрєль навіть отримав серйозну травму.
13 листопада 2012 року в Музеї історії Києва відкрилась фотовиставка, яка
презентувала роботи цього проекту. Після закінчення фотовиставки всі її
експонати та деякі особисті речі та лоти від Бориса Апрєля, Лади Лузіної та
інших відомих людей були розпродані на благодійному аукціоні з метою зібрати
кошти на відновлення одного з відомих київських історичних будинків — так
званого «Шоколадного будиночка».

23 січня 2013 року відбулася онлайн-конференція з Борисем Апрєлем і його
фанатами. 1 вересня 2013 року Борис Апрель через закінчення навчання в
Університеті отримує диплом. І тоді ж у вересні 2013 року Борис Апрєль знову
поїхав до Китаю, де він планував протягом 2 найближчих років продовжувати свою
співочу кар'єру, але повернувся значно раніше. А вже в кінці року вилетів до
Америки в місто Лос-Анджелес. Там в нього відбулося кілька фотосесій. В серпні
2014 року він повернувся до Києва з новим творчим матеріалом, натхненим
подорожами. У мережі Instagram, він написав до одного з фото таке: «Україно… моє
серце і моя любов з тобою! #PrayForUkraine».

12 грудня 2014 року, на свій 24-й День народження, Борис Апрель зробив
камінг-аут, пояснивши, що він (вона) транссексуалка. Апрель переїхав до
Лос-Анджелеса (США), зробив собі операцію для зміни грудей на жіночі, і тепер
прохає називати його Ейпріл. Співачка повідомила своїм фанатам у мережі
Instagram, що зараз перебуває у стосунках і працює над записом свого першого
англомовного альбому: «Я намагаюся зберігати приватність, коли справа стосується
мого особистого життя. Можу сказати лише те, що зараз у мене є хлопець, і мені з
ним добре».



https://uk.wikipedia.org/wiki/%D0%9F%D1%80%D0%B0%D0%B2%D0%BE

Пра́во — це обумовлена природою людини і суспільства система регулювання
суспільних відносин, що виражає свободу особистості, та якій притаманні
нормативність, формальна визначеність в офіційних джерелах і забезпеченість
можливістю державного примусу.

1. Законодавство; здійснювана державою форма законодавства, залежна від
соціального устрою країни. Система встановлених або санкціонованих державою
загальнообов'язкових правил (норм) поведінки, що виражають волю панівного класу
або більшості народу.

3. Інтереси певної особи, суспільної групи і т. ін., які спираються на закон,
релігійні постулати, давні звичаї тощо, обумовлені постановою держави, установи
тощо, захист інтересів і можливостей особи щодо участі в чому-небудь, одержання
чогось і та ін.

4. Обумовлена певними обставинами підстава, здатність, можливість робити, чинити
що-небудь, користуватися чим-небудь. // Мати у своїй владі. // Перевага,
привілей, надані кому-, чому-небудь. // Офіційний дозвіл, допуск до виконання
якихось обов'язків, до зайняття певної посади, вступу до вищого навчального
закладу і т. ін. Наприклад:

Праворозуміння — це осмислення права через пізнання його сутності та форм прояву
в суспільстві, що передбачає пошук відповідей на питання, що таке право, як воно
створюється, у вигляді чого існує, в чому підстави його обов'язковості.

Пра́во (в об'єктивному розумінні) — система загальнообов'язкових, формально
визначених норм, встановлених і санкційованих силою держави і спрямованих на
регулювання поведінки людей та їх колективів відповідно до прийнятих в даному
суспільстві засад соціально-економічного, політичного та духовного життя. Норми
права регулюють суспільні відносини, визнаючи правомірними чи неправомірними
певні діяння (дії або бездіяльність), дозволяють або забороняють певні відносини
між людьми і об'єднаннями, забезпечують існування суспільства на засадах
справедливості, добросовісності, розумності, і забезпечують відповідальність і
покарання для тих, хто не дотримується встановлених правил поведінки.

Право є об'єктивним у тому сенсі, що безпосередньо не залежить від волі та
свідомості конкретної особи та не належить їй.

У розвинутих суспільствах право пов'язане з державою і не може існувати окремо
від нього, оскільки його загальнообов'язковість забезпечується заходами
державного впливу, а самі норми як правило приймаються, змінюються або
скасовуються тільки державними органами. У суспільствах, де державна влада
відсутня чи її вплив дуже слабкий, правові взаємини можуть регулюватися
встановленими традиціями, релігією.

У свою чергу держава не може існувати без права, тому що нормами права
регулюються державний лад, а це форма правління держави, її територіальний
устрій, політичний режим. А також організація і порядок діяльності державних
органів, міри покарання за невиконання обов'язкових указівок держави, а також
інші суспільні відносини, важливі для існування держави.

Пра́во, або ж права́ (право в суб'єктивному розумінні) — це офіційно визнані
можливості, які має в своєму розпорядженні фізична чи юридична особа. Тобто, це
право, що належить окремій особі — суб'єкту права і є мірою її можливої
поведінки.

Суб'єктивне право — саме те право, що вживається як в однині, так і в множині
(див. суб'єктивні права).

Виокремлюють таке поняття, як природне право, тобто мається на увазі сукупність
правил, які випливають з самої природи буття людини і відбивають загальнолюдські
уявлення про принципи, на яких мають базуватися взаємовідносини між людьми, а
тому є вічними і незмінними, як сама природа.

Юриспруденція — це юридична наука, яка вивчає специфічні ознаки держави і права.
Основним її завданням є аналіз і синтез нових знань про різноманітні
державно-правові явища і процеси.

Нормативний договір — угода двох або більше сторін, що спрямована на
встановлення, зміну або припинення норм права. (конституційний договір,
міжнародний договір, адміністративний договір)

Принципи права — це аксиоматичні поняття, на яких будується і функціонує правова
система.

Функції права — це основні напрями впливу права на свідомість і поведінку
суб'єктів суспільних відносин з метою розв'язання конкретних завдань. Основна
функція права полягає в тому, що воно є нормативним і загальнообов'язковим
засобом врегулювання суспільних відносин, а значить функція є
нормативно-регулюючою. Функції права можна класифікувати за різними підставами

Право є цінністю, оскільки здатне внаслідок своїх властивостей задовольняти
певні людські потреби, бути інструментом реалізації та погодження інтересів
суб'єктів права.

Власна цінність права пов'язана з його сутністю і полягає в тому, що у праві
виявляється справедлива міра свободи і рівності. Право надає свободу вибору,
погоджує права й обов'язки, встановлює взаємну відповідальність особи і держави,
втілює гуманізм, толерантність і консенсус, поєднує свободу і порядок — долає
хаос та забезпечує розвиток і охорону порядку.

Інструментальна (службова) цінність права виражається в його зовнішніх
властивостях (нормативності, системності, формальній визначеності, загальній
обов'язковості та ін.) як регулятора суспільних відносин, інструменту для
вирішення різних завдань, зокрема для забезпечення функціонування соціальних
інститутів (держави, соціального управління, моралі та ін.) та інших соціальних
благ.

Історико-культурна цінність права виявляється у його можливостях бути
охоронителем культурних надбань різних поколінь людства, скарбницею правових
принципів і норм.

Соціальна цінність права виражена в призначенні права забезпечувати в
суспільстві стан стабільності, узгодження суспільних і особистих інтересів.

Правові цінності — це різноманітні матеріальні та нематеріальні блага, які
забезпечуються правом (життя, здоров'я, свобода, гідність, власність тощо).

Система права — це обумовлена характером суспільних відносин внутрішня будова
(структура) права, що полягає в об'єднанні правових норм в інститути, підгалузі
та галузі права (елементи системи права). Це комплекс юридичних норм певної
держави, який характеризується єдністю, узгодженістю, взаємопов'язаністю.

Приватне і публічне право взаємопов'язані, оскільки держава захищає приватні
інтереси осіб, а особи здійснюють свою майнову, господарську діяльність хоча і
незалежно від влади, але на основі визначених державою норм, тобто приватне
право ґрунтується на публічному праві, яке охороняє і захищає норми приватного.

Підгалузь права — сукупність (об'єднання) правових інститутів, яка об'єктивно
складається в межах однієї галузі права. Регулює специфічне коло правовідносин в
межах сфери правового регулювання відповідної галузі права.

Наприклад, існують парламентське, муніципальне право, виборче право в межах
конституційного права; бюджетне, податкове право в межах фінансового права;
авторське, спадкове тощо в межах цивільного права; корпоративне право в межах
господарського права; гірниче право, лісове право в межах екологічного права.

Отже, галузь права — це система юридичних норм, які властивими їм методами
врегульовують відносини у певній сфері суспільного життя.

І право, і мораль є засобами соціального регулювання. Їх норми (як правові
норми, так і моральні) є соціальними, існують в реальній поведінці людей,
протидіють свавіллю. Проте, вони мають різне походження і функції, що зумовлює
чіткі відмінності між ними:



https://uk.wikipedia.org/wiki/%D0%9B%D1%96%D0%B1%D0%B5%D1%80%D0%B0%D0%BB%D1%96%D0%B7%D0%BC

Лібералі́зм (фр. libéralisme) — філософська, політична та економічна теорія, а
також ідеологія, яка виходить з положення про те, що індивідуальні свободи
людини є правовим базисом суспільства та економічного ладу.

Зародився як ідеологія буржуазії у 17 ст. і остаточно оформився як ідейна
доктрина до середини 19 сторіччя.

Лібералізм почав формуватися наприкінці XVII століття, його джерелом була
філософія та соціально-політична думка епохи Просвітництва головним чином
стосовно того, що кожна людина наділена певними правами та ідей гуманізму;
розквіт «класичного» лібералізму припав на 1-шу половину XIX століття.

Ідеологічно лібералізм протистоїть, з одного боку, консерватизму та етатизмові
(в питаннях про роль держави та щодо допустимої швидкості змін у політиці), а з
іншого боку соціалізму, комунізму, колективізмові тощо (в питаннях приватної
власності перш за все, а також питаннях соціальної підтримки з боку держави).

До сучасних ліберальних доктрин належать, зокрема: неолібералізм,
ордолібералізм, лібертаріанізм.

До відомих представників лібералізму належать: Джеремі Бентам, Бенжамен Констан,
Джон Стюарт Мілль, Ісайя Берлін, Карл Поппер, Сальватор де Мадар'яґа, Ральф
Дарендорф, Арон Раймон, Фрідріх фон Гайєк.

Ідеалом лібералізму є суспільство зі свободою дій для кожного, вільним обміном
політично значущою інформацією, обмеженням влади держави і церкви, верховенством
права, приватною власністю і свободою приватного підприємництва. Лібералізм
відкинув багато положень, що були основою попередніх теорій держави, такі як
божественне право монархів на владу та роль релігії як єдиного джерела пізнання.
Фундаментальні принципи лібералізму включають індивідуальні права (на життя,
особисту свободу і власність); рівні права і загальна рівність перед законом;
вільну ринкову економіку; уряд, що обирається на чесних виборах; прозорість
державної влади. Функція державної влади при цьому зводиться до мінімуму,
необхідного для забезпечення цих принципів. Сучасний лібералізм також віддає
перевагу відкритому суспільству, заснованому на плюралізмі та демократичному
управлінні державою, за умови захисту права меншості та окремих громадян

Деякі сучасні течії лібералізму терпиміші до державного регулювання вільних
ринків заради забезпечення рівності можливостей досягнення успіху, загальної
освіти та зменшення різниці в доходах населення. Прихильники таких поглядів
вважають, що політична система повинна містити елементи соціальної держави,
включаючи державну допомогу з безробіття, притулки для бездомних і безкоштовну
охорону здоров'я.

Відповідно до поглядів лібералів, державна влада існує для блага людей їй
підвладних, і політичне керівництво країною повинно здійснюватися на основі
згоди більшості керованих. На сьогоднішній день політичною системою, яка
найбільш співзвучна переконанням лібералів, є ліберальна демократія.

Слово «ліберальний» походить від лат. liber («вільний»). Тит Лівій в «Історії
Риму від заснування міста» описує боротьбу за свободу між класами плебеїв і
патриціїв. Марк Аврелій у своїх «Міркуваннях» пише про подання «про державу, до
закону, рівним для всіх, де визнаються рівність і рівне право на мову; також про
монархію, яка все більше шанує свободу підданих». В епоху італійського
Відродження ця боротьба поновилася між прихильниками вільних міст-держав і Папою
Римським. Нікколо Макіавеллі в своїх «Міркуваннях про першу декаду Тита Лівія»
виклав принципи республіканського правління. Джон Локк в Англії і мислителі
французького просвітництва сформулювали боротьбу за свободу в термінах прав
людини.

В російську мову слово «лібералізм» прийшло в кінці XVIII століття а з
французького фр. libéralisme і означало «вільнодумство». Негативний відтінок
досі зберігся в значенні «зайва терпимість, шкідлива поблажливість, потурання»
(«Новий словник російської мови» під ред. Т. Ф. Єфремова). В англійській мові
слово liberalism також спочатку мало негативний відтінок, але втратила його.

Американська війна за незалежність привела до виникнення першої нації, яка
розробила конституцію на основі ідеї ліберальної держави, особливо ідеї, що уряд
керує державою за згодою керованих. Французька буржуазія також спробувала
створити уряд на основі ліберальних принципів під час Великої французької
революції. Автори іспанської конституції 1812 р., що знаходилися в опозиції по
відношенню до іспанського абсолютизму, ймовірно, першими ввели у вживання слово
«ліберал» для позначення прихильників політичного руху. Починаючи з кінця XVIII
століття а, лібералізм став однією з провідних ідеологій практично у всіх
розвинених країнах.

Багато початкових спроб втілення ліберальних ідей мали лише частковий успіх і
часом навіть приводили до протилежних результатів диктатура. Гасла свободи і
рівності підхоплювали авантюристи. Між прихильниками різних інтерпретацій
ліберальних принципів виникали гострі конфлікти. Війни, революції, економічні
кризи та урядові скандали провокували масове розчарування в ідеалах. У силу цих
причин, в різні періоди в слово «лібералізм» вкладався різний зміст. З часом
прийшло понад системне розуміння основ цієї ідеології, які стали фундаментом для
однієї з найпоширеніших в наш час політичних систем у світі — ліберальної
демократії.

Спочатку лібералізм виходив з того, що всі права повинні бути в руках у фізичних
та юридичних осіб, а держава повинна існувати виключно для захисту цих прав
(класичний лібералізм). Сучасний лібералізм значно розширив рамки класичної
трактування і включає в себе безліч течій, між якими є глибокі суперечності і
деколи виникають конфлікти. Ці течії відображені, зокрема, в такому ключовому
документі, як «Загальна декларація прав людини». Для визначеності з
термінологією, у даній статті «політичний лібералізм» означає рух за ліберальну
демократію та проти абсолютизму чи авторитаризму; «економічний лібералізм» — за
приватну власність і проти державного регулювання; «культурний лібералізм» — за
особисту свободу і проти обмежень на неї з міркувань патріотизму або релігії;
«соціальний лібералізм» — за рівність можливостей і проти економічної
експлуатації. Сучасний лібералізм в більшості розвинених країн являє собою суміш
всіх цих форм. У країнах третього світу на перший план часто виходить
«лібералізм третього покоління» — рух за здорове середовище проживання і проти
колоніалізму.

Політичний лібералізм — переконання, що окремі особистості є основою закону і
суспільства, і що громадські інститути існують для того, щоб сприяти наділення
індивідуумів реальною владою, без запобігання перед елітами. Це переконання в
політичній філософії та політології називається «методологічний індивідуалізм».
В основі лежить уявлення, що кожна людина найкраще знає, що для неї краще.
Англійська Велика хартія вольностей 1215 року є прикладом політичного документа,
в якому деякі індивідуальні права поширюються далі, ніж прерогатива монарха.
Ключовим моментом є суспільний договір, згідно з яким закони видаються за згодою
суспільства для його блага і захисту суспільних норм, і кожен громадянин
підпорядковується цим законам. Особливий акцент робиться на верховенстві закону,
зокрема, лібералізм виходить з того, що держава володіє достатньою силою для
його забезпечення. Сучасний політичний лібералізм також включає в себе умову
загального виборчого права, незалежно від статі, раси або майнового стану;
найкращою системою вважається ліберальна демократія.

Економічний, або класичний лібералізм виступає за індивідуальні права на
власність і свободу контракту. Гаслом цієї форми лібералізму є «вільне приватне
підприємство». Перевага віддається капіталізму на основі принципу невтручання
держави в економіку (laissez-faire), що означає скасування державних субсидій та
юридичних бар'єрів для торгівлі. Економічні ліберали вважають, що ринок не
потребує державного регулювання. Деякі з них готові допустити урядовий нагляд
над монополіями та картелями, інші стверджують, що монополізація ринку виникає
тільки як наслідок дій держави. Економічний лібералізм стверджує, що вартість
товарів і послуг повинні визначатися вільним вибором індивідуумів, тобто,
ринковими силами. Деякі допускають присутність ринкових сил навіть в галузях, де
держава традиційно зберігає монополію, наприклад, забезпечення безпеки або
судочинстві. Економічний лібералізм розглядає економічну нерівність, яка виникає
через нерівні позицій при укладанні контрактів, як природний результат
конкуренції, за умови відсутності примусу. В наш час[Коли?] ця форма найбільш
виражена в лібертаріанстві, іншими різновидами є мінархізм і анархо-капіталізм.
(Див. також неолібералізм, лібералізація).

Культурний лібералізм зосереджує увагу на правах людини, що відносяться до
свідомості і способу життя, включно з такими питаннями, як сексуальна,
релігійна, академічна свобода, захист від втручання держави в особисте життя. Як
сказав Джон Стюарт Мілль в есе «Про свободу»: «Єдина мета, яка служить
виправданням для втручання одних людей, індивідуально або колективно, у
діяльність інших людей, — це самозахист. Виявляти владу над членом
цивілізованого суспільства проти його волі допустимо тільки з метою запобігання
шкоди іншим». Культурний лібералізм в тій чи іншій мірі заперечує проти
державного регулювання таких областей як література та мистецтво, а також таких
питань як діяльність наукових кіл, азартні ігри, проституція, вік добровільної
згоди для вступу в статеві стосунки, аборти, використання протизаплідних
засобів, евтаназія, вживання алкоголю та інших наркотиків. Нідерланди, ймовірно,
сьогодні є країною з найвищим рівнем культурного лібералізму, що втім не заважає
проголошувати в країні і політику мультикультуралізму.

Соціальний лібералізм виник наприкінці XIX століття в багатьох розвинених
країнах під впливом утилітаризму. Деякі ліберали сприйняли, частково або
повністю, марксизм та соціалістичну теорію експлуатації, і дійшли висновку, що
держава повинна використовувати свою владу для відновлення соціальної
справедливості. Такі мислителі, як Джон Дьюї або Мортімер Адлер пояснювали, що
всі індивідууми, будучи основою суспільства, для реалізації своїх здібностей
повинні мати доступ до базових потреб, таких як освіта, економічні можливості,
захист від згубних масштабних подій поза межами їх контролю. Такі позитивні
права, які надаються суспільством, якісно відрізняються від класичних негативних
прав, забезпечення яких вимагає від інших невтручання. Прихильники соціального
лібералізму стверджують, що без гарантії позитивних прав неможлива справедлива
реалізація негативних прав, оскільки на практиці малозабезпечене населення
жертвує своїми правами заради виживання, а суди частіше схиляються на користь
багатих. Соціальний лібералізм підтримує введення деяких обмежень на економічну
конкуренцію. Він також очікує від уряду надання соціального захисту населенню
(за рахунок податків), щоб створити умови для розвитку усім талановитим людям,
для запобігання соціальних бунтів і просто «для загального блага».

Лібералізм третього покоління став наслідком післявоєнної боротьби країн
третього світу з колоніалізму. На сьогоднішній день він більше пов'язаний з
певними прагненнями, ніж з правовими нормами. Його метою є боротьба проти
централізації влади, матеріальних ресурсів і технологій в групі розвинених
країн. Активісти цієї течії роблять акцент на колективному праві суспільства на
світ, на самовизначення, на економічний розвиток і на доступ до
загальнолюдського надбання (природні ресурси, наукові знання, культурні
пам'ятники). Ці права належать до «третього покоління» і знайшли відображення в
статті 28 Загальної декларації прав людини. Захисники колективних міжнародних
прав людини також приділяють пильну увагу питанням міжнародної екології та
гуманітарної допомоги.

Прагнення до особистої свободи було властиве представникам усіх народів у всі
часи. Яскравими прикладами є міста-поліси від Давньої Греції до європейських з
принципом — «повітря міста робить вільним», політична система яких включала
багато елементів правової держави та демократії у поєднанні зі свободою
приватного підприємництва.

Лібералізм уходить корінням в гуманізм, який в період Ренесансу кинув виклик
владі католицької церкви (наслідком чого стали революції: Нідерландська
буржуазна революція), англійська славну революцію (1688 р.), під час якої Віги
затвердили своє право вибирати короля, та ін. Останнє стало предтечею поглядів,
що верховна влада має належати народу. Повноцінні ліберальні рухи виникли в
епоху Просвітництва у Франції, Англії та колоніальній Америці. Їх супротивниками
були абсолютна монархія, меркантилізм, ортодоксальні релігії і клерикалізм. Ці
ліберальні рухи також першими сформулювали концепцію прав людини на основі
конституціоналізму та самоврядування за допомогою вільно обраних представників.

Ідею, що вільні люди можуть стати основою стабільного суспільства, висунув Джон
Локк. Його «Два трактати про правління» (1690 р.) сформулювали два
фундаментальних ліберальних принципи: економічної свободи як права на особисте
володіння та користування власністю і інтелектуальної свободи, що включає
свободу совісті. Основою його теорії є уявлення про природні права: на життя, на
особисту свободу і на приватну власність, яка стала предтечею сучасних прав
людини. Вступаючи в суспільство, громадяни укладають суспільний договір, згідно
з яким вони відмовляються від своїх владних повноважень на користь уряду, аби
він захищав їх природні права. У своїх поглядах Локк відстоював інтереси
англійської буржуазії, зокрема, він не поширював свободу совісті на католиків, а
права людини на селян і слуг. Локк також не схвалював демократію. Тим не менш,
ряд положень його вчення лягли в основу ідеології американської та французької
революцій.

У континентальній Європі розвитком доктрини про загальну рівність громадян перед
законом, якому повинні підкорятися навіть монархи, займався Шарль Луї Монтеск'є.
Основними інструментами обмеження державної влади Монтеск'є вважав поділ влади і
федералізм. Його послідовники, економісти Жан-Батіст Сей і Дестют де Трасі, були
пристрасними популяризаторами «гармонії ринку» і принципу невтручання держави в
економіку. З мислителів епохи Просвітництва найбільший вплив на ліберальну думку
зробили дві фігури: Вольтер, який виступав за конституційну монархію, і Жан Жак
Руссо, який розвинув вчення про природну свободу. Обидва філософи в різній формі
відстоювали ідею, що природну свободу особистості можна обмежувати, але не можна
знищувати її суть. Вольтер підкреслював важливість релігійної терпимості й
неприпустимість тортур та приниження людської гідності.

У трактаті «Про суспільний договір» (1762) Руссо надав цій концепції нового
розуміння. Він звернув увагу, що багато людей є частиною суспільства, не маючи
власності, тобто, суспільний договір просто закріплює права власності за її
фактичними власниками. Щоб такий договір був легітимним, в обмін на свою
незалежність людина повинна отримати блага, які їй може забезпечити тільки
суспільство. Одним з таких благ Руссо вважав освіту, яка дозволяє людям
найкращим чином реалізувати свої здібності, і при цьому робить з людей
законослухняних громадян. Іншим благом є колективна республіканська свобода, яку
людина набуває за допомогою ототожнення себе з нацією і національними
інтересами. Завдяки такому ототожненню, освічена людина сама обмежує свою
свободу, оскільки це стає в її інтересах. Воля нації як єдиного цілого може бути
реалізована тільки за умови самовизначення народів. Таким чином, суспільний
договір веде до національної згоди, національної волі та національній єдності.
Ці ідеї стали ключовим елементом декларації Національних зборів під час Великої
Французької революції і поглядів таких ліберальних американських мислителів, як
Бенджамін Франклін і Томас Джефферсон.

Поряд з французькими просвітителями, важливий внесок у лібералізм внесли Девід
Юм, Іммануїл Кант і Адам Сміт. Девід Юм стверджував, що фундаментальні
(природні) закони людської поведінки диктують моральні норми, які неможливо ні
обмежити, ні придушити. Під впливом цих поглядів Кант дав етичне обґрунтування
прав людини без посилань на релігію (як це мало місце до нього). Відповідно до
його навчання, ці права ґрунтуються на природничо-наукових законах і об'єктивній
істині.

Адам Сміт розвинув теорію, що моральна життя й економічна діяльність можливі без
директив з боку держави і що найсильніші ті нації, в яких громадяни вільні
виявляти свою власну ініціативу. Він закликав покінчити з феодальним і
меркантильним регулюванням, з патентами і монополіями, що виникли завдяки
протекції держави. У «Теорії моральних почуттів» (1759 р.) він розвинув теорію
мотивації, яка призводить особисту матеріальну зацікавленість у згоду з
нерегульованим суспільним порядком. У «Дослідженні про природу і причини
багатства народів» (1776 р.) він стверджував, що за певних умов вільний ринок
здатний до природного саморегулювання і здатний досягти більшої продуктивності,
ніж ринок з безліччю обмежень. На уряд він покладав завдання, які неможливо
розв'язати з жадобою прибутку, наприклад, запобігання шахрайству або
протизаконному застосуванню сили. Його теорія оподаткування полягала в тому, що
податки не повинні завдавати шкоди економіці і що процентна ставка податку має
бути сталою.

Ідея, що звичайні люди повинні займатися своїми справами без диктату з боку
монархів, аристократії чи церкви, залишалася переважно теорією до американської
та французької революцій. Усі пізніші революціонери-ліберали в тій чи іншій мірі
відповідають цим двома прикладами.

У колоніальній Америці Томас Пейн, Томас Джефферсон і Джон Адамс переконали
своїх співвітчизників повстати в ім'я життя, особистої свободи і прагнення до
щастя — майже цитата Локка, але з однією важливою відмінністю: Джефферсон
замінив слово «власність» у Локка «прагненням до щастя». Тим самим головною
метою революції стала республіка, заснована на особистій свободі та правління за
згодою керованих. Джеймс Медісон вважав, що для забезпечення ефективного
самоврядування та захисту економічних прав меншин необхідна система противаг і
стримувань. Вона знайшла відображення в Конституції США (1787 р.): баланс між
центральною і регіональною владою; поділ влади на виконавчу, законодавчу та
судову гілки; двопалатний парламент. Над армією було запроваджено цивільний
контроль і було вжито заходів щодо повернення офіцерів до цивільного життя після
проходження служби. Тим самим концентрація влади в руках однієї людини стала
практично неможливою.

Велика французька революція позбавила влади монарха, аристократію і католицьку
церкву. Поворотним моментом стало прийняття декларації представниками
Національних зборів про те, що вона має право говорити від імені всього
французького народу. В області лібералізму французькі революціонери пішли далі
американців, запровадивши загальне виборче право (для чоловіків), національне
громадянство і ухваливши «Декларацію прав людини і громадянина» (1789 р.),
аналогічну американському «Білль про права».

Перші кілька років у керівництві країни домінували ліберальні ідеї, проте уряд
був нестабільним і не міг ефективно захищатися від численних ворогів революції.
Якобінці на чолі з Робесп'єром зосередили у своїх руках майже всю повноту влади,
призупинили дію належних правових процедур і розгорнули масштабний терор,
жертвами якого стали багато лібералів, в тому числі і сам Робесп'єр. Наполеон I
Бонапарт здійснив глибоку законодавчу реформу, яка увібрала багато ідей
революції, однак згодом скасував республіку і оголосив себе імператором.
Побічним ефектом наполеонівських військових кампаній стало поширення лібералізму
по всій Європі, а після окупації Іспанії — і по всій Латинській Америці.

Між 1774 і 1848 рр.. минуло кілька революційних хвиль, причому кожна наступна
хвиля робила все більший наголос на правах громадян і самоврядуванні. Замість
простого визнання прав особистості, вся державна влада виявлялася похідною
природного права: або в силу людської природи, або в результаті суспільного
договору («згоди керованих»). На зміну родинній власності та феодальній
традиції, згідно з якою зобов'язання сторін визначаються особистою відданістю,
прийшли уявлення про добровільну згоду, комерційному контракті та індивідуальну
приватну власність. Подання про суверенітет народу і про те, що люди здатні
самостійно ухвалювати всі необхідні закони і впроваджувати їх у виконання, стало
основою національної самосвідомості та вийшло за рамки навчань просвітителів.
Аналогічне прагнення до незалежності від зовнішнього панування на окупованих
територіях або в колоніях стало основою національно-визвольної боротьби. В одних
випадках (Німеччина, Італія) це супроводжувалось об'єднанням дрібних держав у
великі, в інших (Латинська Америка) — розпадом колоніальних систем та
децентралізацією. Система освіти стала одним з найважливіших суспільних
інститутів. З часом до переліку ліберальних цінностей додалась демократія.

Спочатку ідеї лібералізму та демократії не тільки істотно відрізнялися, а й
перебували в протиріччі одна з одною. Для лібералів основою суспільства була
людина, яка володіє власністю, прагне її захищати, і яка не стоїть перед вибором
між виживанням і збереженням своїх громадянських прав. Малось на увазі, що
тільки власники формують громадянське суспільство, беруть участь у суспільному
договорі і дають уряду згоду на правління. Навпаки, демократія означає процес
формування влади на основі більшості всього народу, в тому числі і незаможних. З
точки зору лібералів, диктатура незаможних представляла загрозу для приватної
власності і гарантії свободи людини. З точки зору демократів, позбавлення
незаможних виборчого права і можливості представляти свої інтереси в
законотворчому процесі було формою поневолення.

Багато видатних лібералів (Дж. Локк, Т. Джефферсон та ін) були противниками
демократії, що зокрема знайшло відображення в першій редакції Конституції США,
де виборче право ув'язувалося з майновим цензом. Багато популярних у народі
лідерів, таких як Авраам Лінкольн, вдавалися до анти-ліберальним заходів
(вводили цензуру, податки і т. д.) Побоювання з боку лібералів, пов'язані з
демократією, особливо посилилися після Великої Французької революції. Зокрема,
тому французькі ліберали в цілому підтримували Наполеона Бонапарта, який хоча і
був противником підзвітності влади (і тим більше народовладдя), проте сприяв
реалізації та популяризації ряду найважливіших ліберальних ідей.

Поворотним моментом стала робота Алексіса де Токвіля «Демократія в Америці»
(1835 р.), в якій він показав можливість суспільства, де особиста свобода і
приватна власність співіснують з демократією. На думку Токвіля, ключем до успіху
такої моделі, яка отримала назву «ліберальна демократія», є рівність
можливостей, а найсерйознішу загрозу представляє уповільнене втручання держави в
економіку і нехтування нею цивільних свобод.

Після революції 1848 р. і державного перевороту Наполеона III (у 1851 р.)
ліберали все більше стали визнавати необхідність демократії для здійснення
лібералізму в повній мірі. Разом з тим, частина прихильників демократії
продовжувала заперечувати можливість справедливого суспільства, побудованого на
приватній власності і вільному ринку, що призвело до виникнення руху за
соціальну демократію.

Індустріальна революція значно підвищила добробут розвинених країн, однак
посилила соціальні проблеми. Прогрес у медицині привів до збільшення тривалості
життя і населення, результатом чого став надлишок робочої сили і зменшення
зарплат. Після того, як в XIX столітті робітники в багатьох країнах отримали
виборче право, вони їм почали користуватися в своїх інтересах. Стрімке зростання
освіченості населення призвів до сплеску активності суспільства. Соціальні
ліберали вимагали законодавчих заходів проти експлуатації дітей, за безпечні
умови праці і мінімальну заробітну плату.

Класичні ліберали розглядають такі закони як несправедливий податок на життя,
свободу і власність, що стримує економічний розвиток. Вони вважають, що
соціальні проблеми суспільство може вирішити саме по собі, без державного
регулювання. З іншого боку, соціальні ліберали віддають перевагу достатньо
великому уряду, щоб він міг забезпечити рівність можливостей, захистити громадян
від наслідків економічних криз і стихійних лих.

Вільгельм фон Гумбольдт у праці «Ідеї до досвіду визначення меж діяльності
держави» обґрунтовував цінність свободи важливістю особистого саморозвитку з
метою досягнення досконалості. Джон Стюарт Міль розвинув ідеї цієї ліберальної
етики у своїй праці «Про свободу» (1859 р.). Він дотримувався утилітаризму,
роблячи наголос на прагматичний підхід, практичному прагненні до загального
блага і підвищенню якості життя. Хоча Мілль залишався в рамках класичного
лібералізму, права людини в його філософії відступили на другий план.

До кінця XIX століття більшість лібералів прийшли до висновку, що свобода
вимагає створення умов для реалізації своїх здібностей, включаючи освіту і
захист від надмірної експлуатації. Ці висновки виклав Леонард Трелоні Хобхаус в
праці «Лібералізм», в якій він сформулював колективне право на рівність в угодах
(«справедлива угода») і визнав обґрунтованість розумного втручання держави в
економіку. Паралельно частина класичних лібералів, зокрема, Густав де Молінарі,
Герберт Спенсер і Оберон Герберт, почала дотримуватися радикальніших поглядів,
близьких до анархізму.

Іншим предметом дискусій, починаючи з кінця XIX століття, стало ставлення до
війни. Класичний лібералізм був лютим ворогом військових інтервенцій та
імперіалізму, виступав за нейтралітет і вільну торгівлю. Трактат Гуго Гроція
«Про право війни і миру» (1625 р.), в якому він виклав теорію справедливої війни
як засобу самозахисту, була настільною книгою ліберала. У США ізоляціонізм аж до
кінця Першої світової війни був офіційною зовнішньою політикою, як сказав Томас
Джефферсон: «Вільна торгівля з усіма; військові альянси ні з ким». Проте
президент Вудро Вільсон натомість висунув концепцію колективної безпеки:
протистояння країнам-агресорам за допомогою військового альянсу та превентивне
вирішення конфліктів в Лізі Націй. Ідея спочатку не знайшла підтримки в
Конгресі, який не дозволив США вступити до Ліги Націй, однак відродилася у
вигляді ООН. Сьогодні більшість лібералів є противниками одностороннього
оголошення війни однією державою іншій, за винятком самозахисту, однак багато
хто підтримує багатосторонні війни в рамках ООН чи навіть НАТО, наприклад, з
метою запобігання геноциду.

Велика депресія 1930-х похитнула віру американської громадськості в класичний
лібералізм, і багато хто дійшов висновку, що нерегульовані ринки не можуть
забезпечити процвітання і запобігти злидням. Джон Дьюї, Джон Мейнард Кейнс і
президент Франклін Рузвельт виступали за створення складнішого державного
апарату, який би, як і раніше, залишався оплотом особистої свободи, але при
цьому захищав би населення від вад капіталізму.

Джон Мейнард Кейнс, Людвіг-Йосиф Брентано, Леонард Трелоні Хобхаус, Томас Хілл
Грін, Бертіль Олін і Джон Дьюї описали, як держава повинна регулювати
капіталістичну економіку, щоб захищати свободу і при цьому уникнути соціалізму.
Тим самим вони внесли провідний внесок у теорію соціал-лібералізму, яка мала
значний вплив на лібералів у всьому світі, зокрема, на «Ліберальний
інтернаціонал», що виник в 1947 р. Їм заперечували прихильники неолібералізму,
згідно з якими Велика депресія була результатом не невтручання держави в
економіку, а навпаки, надмірного державного регулювання ринку. Економісти
австрійської і чиказької шкіл (Фрідріх Август фон Гайєк, Людвіг фон Мізес,
Мюррей Ротбард, Мілтон Фрідман та ін) вказують, що Великій депресії передувала
масштабна грошово-кредитна експансія і штучне заниження процентної ставки, які
спотворили структуру інвестицій в економіці. У праці «Капіталізм і свобода»
(1962 р.) Фрідман називає головними причинами Великої депресії фіксовану
прив'язку курсу долара до золота, регулювання банківської системи, підвищення
податків і друк грошей для оплати державного боргу.

У 2008 році у зв'язку з економічною кризою дискусія між прихильниками
неолібералізму та соціал-лібералізму знову загострилася. Стали звучати заклики
повернутися до соціально спрямованої політики з перерозподілу доходів,
протекціонізму і реалізації кейнсіанських заходів.

XX століття ознаменувалося виникненням ідеологій, які явно протиставили себе
лібералізму. В СРСР більшовики приступили до ліквідації залишків капіталізму і
особистої свободи громадян, у той час як в Італії з'явився фашизм, який, за
словами лідера цього руху Беніто Муссоліні, являв собою «третій шлях», який
заперечує як лібералізм, так і комунізм. У СРСР приватна власність на засоби
виробництва була заборонена заради досягнення соціальної та економічної
справедливості. Уряди Італії та особливо Німеччині заперечували рівність людей у
правах. У Німеччині це виражалося у пропаганді расової переваги т. н. «Арійської
раси», під якою розумілися німці та деякі інші германські народи, над іншими
народами і расами. В Італії Муссоліні ставка робилася на уявлення про
італійський народ, як про «державу-корпорацію». І комунізм, і фашизм прагнули до
державного контролю над економікою і централізованого регулювання всіх аспектів
життя суспільства. Обидва режиму також стверджували пріоритет громадських
інтересів над приватними і придушували особисту свободу. З точки зору
лібералізму, ці загальні риси об'єднували комунізм, фашизм і нацизм в єдину
категорію — тоталітаризм. У свою чергу, лібералізм почав визначати себе як
противника тоталітаризму і розглядати останній як найсерйознішу загрозу для
ліберальної демократії.

Вказана вище паралель між різними тоталітарними системами викликає різкі
заперечення противників лібералізму, які вказують на істотні відмінності
фашистської, нацистської і комуністичної ідеологій. Проте Фрідріх фон Гайєк, Айн
Ренд та інші ліберальні мислителі наполягали на фундаментальній схожості всіх
трьох систем, а саме: всі вони засновані на державній підтримці певних
колективних інтересів на шкоду інтересам, цілям і свободам окремого громадянина.
Це можуть бути інтереси нації — нацизм, держави-корпорації — фашизм або інтереси
«трудящих мас» — комунізм. Інакше кажучи, з точки зору сучасного лібералізму, і
фашизм і нацизм, і комунізм є лише крайні форми колективізму.

Багато лібералів пояснюють зростання тоталітаризму тим, що в період занепаду
люди шукають рішення в диктатурі. Тому обов'язком держави має бути захист
економічного добробуту громадян та балансування економіки. Як сказав Ісайя
Берлін: «Свобода для вовків означає смерть для овець». Неоліберали дотримуються
протилежної точки зору. У своїй праці «Шлях до кріпацтва» 1944 року Фрідріх фон
Гайєк стверджував, що надмірне державне регулювання економіки може вести до
втрати політичних та громадянських свобод. У 30-і і 40-і роки, коли уряди США і
Великобританії, дотримуючись порад відомого британського економіста Кейнса,
взяли курс на державне регулювання, Гайєк попереджав про небезпеку цього курсу і
доводив, що економічна свобода є необхідною умовою збереження ліберальної
демократії. На основі вчення Гайєка та інших представників «австрійської
економічної школи» виникло лібертаріанство, яке бачить у будь-якому державному
втручанні в економіку загрозу для свободи.

Одним з найвпливовіших критиків тоталітаризму був Карл Поппер, який у своїй
праці «Відкрите суспільство та його вороги» (1945 р.) виступив на захист
ліберальної демократії та «відкритого суспільства», де політична еліта може бути
усунена від влади без кровопролиття. Поппер стверджував, що оскільки процес
накопичення людського знання непередбачуваний, то теорії ідеального державного
управління принципово не існує, отже, політична система має бути достатньо
гнучкою, щоб уряд міг плавно змінювати свою політику. Зокрема, суспільство
повинно бути відкрито для безлічі точок зору (плюралізм) і субкультур
(мультикультуралізм).

Злиття модернізму з лібералізмом в повоєнні роки призвело до поширення
соціал-лібералізму, який стверджує, що найкращим захистом від тоталітаризму є
економічно благополучне і освічене населення, яке володіє широкими
громадянськими правами. Представники цієї течії, такі як Дж. К. Гелбрейт, Дж.
Роулз і Р. Дарендорф, вважали, що для зростання рівня особистих свобод необхідно
навчати освіченому користуванню ними, а шлях до самореалізації лежить через
освоєння нових технологій.

У повоєнні роки значна частина теоретичних розробок в області лібералізму була
присвячена питанням про суспільний вибір і ринкові механізми для досягнення
«ліберального суспільства». Одне з центральних місць у цій дискусії займає
теорема Ерроу. Вона говорить, що не існує такої процедури упорядкування
суспільних уподобань, яка визначена для будь-якої комбінації переваг, не
залежить від індивідуальних переваг по стороннім питанням, вільна від
нав'язування однією людиною свого вибору всієї громади і задовольняє принципом
Парето (тобто, те, що оптимально для кожного індивіда, має бути і найбажанішим
для всього суспільства). Наслідком цієї теореми є ліберальний парадокс, згідно з
яким неможливо розробити універсальну і справедливу демократичну процедуру, яка
була б сумісна з необмеженою свободою особистого вибору. Такий висновок означає,
що в чистому вигляді ні ринкова економіка, ні економіка добробуту не достатні
для досягнення оптимального суспільства. Тим більше, що зовсім не ясно, що таке
«оптимальне суспільство», а всі спроби таке суспільство побудувати кінчалися
катастрофою (СРСР, Третій рейх). Іншою стороною цього парадоксу є питання про
те, що важливіше: точне проходження процедур або рівність у правах для всіх
учасників.

Одне з ключових понять класичної теорії свободи — власність. Відповідно до цієї
теорії, вільна ринкова економіка є не тільки запорукою економічної свободи, але
і необхідною умовою особистої свободи кожного

Прихильники свободи заперечують не планування взагалі, а лише таке державне
регулювання, що підмінює собою вільну конкуренцію власників. В історії XX
століття була низка яскравих прикладів того, коли відмова від принципу
недоторканності приватної власності і заміна вільної конкуренції державним
регулюванням в ім'я соціальної захищеності і стабільності призводили до значних
обмежень на особисту свободу громадян (сталінський СРСР, маоїстських Китай,
КНДР, Куба, та інші країни «переможного соціалізму»). Втративши право приватної
власності, громадяни дуже швидко втрачали й інші важливі права: право вільного
вибору місця проживання (прописка), місця роботи (колгоспи) і були змушені
працювати за призначену державою (як правило, невисоку) зарплату. Це
супроводжувалося появою репресивних органів правопорядку (НКВС, міністерство
державної безпеки НДР тощо). Значна частка населення була примушена до
безкоштовної праці в умовах ув'язнення.

На сьогоднішній день лібералізм є однією з провідних ідеологій у світі.
Концепції особистої свободи, почуття власної гідності, свободи слова, загальних
прав людини, релігійної терпимості, недоторканності особистого життя, приватної
власності, вільного ринку, рівності, правової держави, прозорості уряду,
обмежень на державну владу, верховної влади народу, самовизначення нації,
освіченої і розумної державної політики — набули найширшого розповсюдження. До
ліберально-демократичних політичних систем відносять такі різні за культурою і
рівнем економічного благополуччя країни, як Фінляндія, Іспанія, Естонія,
Словенія, Кіпр, Канада, Уругвай або Тайвань У всіх цих країнах ліберальні
цінності відіграють ключову роль у формуванні нових цілей суспільства, навіть не
зважаючи на розрив між ідеалами і реальністю.

Наведений нижче перелік сучасних політичних напрямків в рамках лібералізму в
жодній мірі не є вичерпним. Найважливіші принципи, які найбільш часто згадуються
в партійних документах (наприклад, в «Ліберальному маніфесті», 1997 р.), були
перераховані вище.

У силу того, що в Західній Європі та Північній Америці більшість політичних
течій висловлюють солідарність з ідеалами політичного лібералізму, виникла
необхідність вужчої класифікації. Праві ліберали роблять наголос на класичний
лібералізм, але при цьому заперечують проти ряду положень соціального
лібералізму. До них примикають консерватори, які поділяють традиційні в цих
країнах політичні ліберальні цінності, однак часто засуджують окремі прояви
культурного лібералізму як такі, що суперечать нормам моралі. Слід зазначити, що
історично консерватизм був ідеологічним антагоністом лібералізму, проте після
закінчення Другої світової війни і дискредитації авторитаризму провідну роль у
західному консерватизмі стали грати помірковані течії (ліберальний консерватизм,
християнська демократія). У другій половині XX століття консерватори були
найактивнішими захисниками приватної власності і прихильниками приватизації.

Власне «лібералами» у США називають соціалістів і взагалі лівих, у той час як у
Західній Європі цей термін відноситься до лібертаріанцам, а лівих лібералів
називають соціал-лібералами.

Лібертаріанці вважають, що держава не повинна втручатися в особисте життя або
підприємницьку діяльність, хіба що для захисту свободи і власності одного від
зазіхань інших. Вони підтримують економічний та культурний лібералізм і
виступають проти соціального лібералізму. Частина лібертаріанців вважає, що для
реалізації верховенства закону держава повинна володіти достатньою силою, інші
стверджують, що забезпечення законності має здійснюватися громадськими та
приватними організаціями. У зовнішній політиці лібертаріанці, як правило, є
противниками будь-яких військових агресій.

У рамках економічного лібералізму відокремився ідеологічна течія неолібералізму.
Ця течія часто розглядається як суто економічна теорія, поза контекстом
політичного лібералізму. Неоліберали прагнуть до невтручання держави в економіку
країни і до вільного ринку. Державі відводиться функція помірного монетарного
регулювання та інструменту для отримання доступу до зовнішніх ринків в тих
випадках, коли інші країни чинять перешкоди для вільної торгівлі. Одним з
визначальних проявів неоліберальної економічної політики є приватизація,
яскравим прикладом якої були реформи, проведені у Великобританії кабінетом
Маргарет Тетчер.

Сучасні соціал-ліберали, як правило, відносять себе до центристів або
соціал-демократам. Останні отримали значний вплив особливо в Скандинавії, де ряд
затяжних економічних спадів загострив питання соціального захисту (безробіття,
пенсії, інфляція). Для вирішення цих проблем соціал-демократи постійно
збільшували податки і державний сектор в економіці. Разом з тим, багато
десятиліть наполегливої боротьби за владу між право- і ліволіберальними силами
призвели до ефективних законів і прозорим урядам, які надійно захищають
громадянські права людей і власність підприємців. Спроби повести країну занадто
далеко в сторону соціалізму приводили для соціал-демократів до втрати влади і
подальшої лібералізації. Тому сьогодні в країнах Скандинавії ціни не регулюються
(навіть на державних підприємствах, за винятком монополій), банки приватні, і
відсутні перешкоди для торгівлі, в тому числі міжнародної. Таке поєднання
ліберальної і соціальної політики призвело до реалізації
ліберально-демократичної політичної системи з високим рівнем соціального
захисту. Схожі процеси відбуваються і в інших європейських країнах, де
соціал-демократи, навіть прийшовши до влади, проводять досить ліберальну
політику.

Останнім часом загострилися дискусії з приводу мультикультуралізму. Хоча всі
сторони сходяться на тому, що етнічні меншини мають розділяти фундаментальні
цінності суспільства, одні вважають, що функція більшості повинна обмежуватися
захистом прав в етнічних громадах, у той час як інші є прихильниками
якнайшвидшої інтеграції меншин заради збереження цілісності нації.

З 1947 року діє Товариство «Мон пелерін», що об'єднує економістів, філософів,
журналістів, підприємців, які підтримують принципи та ідеї класичного
лібералізму.

Прихильники колективізму не абсолютизують значення свободи особи або права на
приватну власність, натомість наголошують на колективі або суспільстві. Держава,
при цьому, іноді розглядається як вища форма колективу і виразник його волі.

Ліві прихильники жорсткого державного регулювання як політичної системи воліють
соціалізм, вважаючи, що тільки державний нагляд над розподілом прибутків може
забезпечити загальний матеріальний добробут. Зокрема, з точки зору марксизму,
головним недоліком лібералізму є нерівномірний розподіл матеріальних благ.
Марксисти стверджують, що у ліберальному суспільстві реальна влада зосереджена в
руках дуже невеликої групи людей, які контролюють фінансові потоки. В умовах
економічної нерівності, рівність перед законом і рівність можливостей, на думку
марксистів, залишаються утопією, а справжньою метою є узаконення економічної
експлуатації. З точки зору лібералів жорстке державне регулювання вимагає
обмежень у розмірі зарплати, у виборі професії і місця проживання, а в кінцевому
підсумку веде до знищення особистої свободи і тоталітаризму.

Крім того, марксизм також критично ставиться до ліберальної теорії суспільного
договору у зв'язку з тим, що в ній держава розглядається як окремий від
суспільства суб'єкт. Марксизм зводить протистояння між суспільством і державою
до протистояння між класами, заснованому на ставленні до засобів виробництва.

Праві етатисти вважають, що поза економічною сферою громадянські свободи ведуть
до байдужості, егоїзму і аморальності. Найбільш категоричні фашисти, які
стверджують, що раціональний прогрес веде не до гуманнішого майбутнього, як
вважають ліберали, а навпаки, до морального, культурного та фізичного виродження
людства. Фашизм заперечує, що людина є найвищою цінністю і замість цього
закликає до побудови такого суспільства, в якому люди позбавлені прагнення до
індивідуального самовираження і повністю підпорядковують свої інтереси завданням
нації. З точки зору фашистів, політичний плюралізм, декларування рівності і
обмеження влади держави небезпечні, оскільки відкривають можливості для
поширення симпатій до марксизму.

Більш м'якою критикою лібералізму займається комунітаризм (Амітана Етціоні, Мері
Енн Глендон тощо), який визнає індивідуальні права, але жорстко пов'язує їх з
обов'язками по відношенню до суспільства і допускає їх обмеження, якщо вони
реалізуються за державний рахунок.

Сучасні авторитарні режими що спираються на популярного в народі лідера, часто
здійснюють пропаганду з метою дискредитації лібералізму серед населення.
Ліберальні режими звинувачують у недемократичності у зв'язку з тим, що виборці
роблять вибір серед політичних еліт, а не обирають представників з народу
(тобто, собі подібних). Політичні еліти представляють маріонетками в руках
єдиної закулісної групи, яка також тримає контроль над економікою. Зловживання
правами і свободами (демонстрації радикальних організацій, публікації образливих
матеріалів, позбавлені ґрунту судові позови і т. д.) підносяться як системні та
сплановані ворожі акції. Ліберальні режими звинувачують у лицемірстві: що вони
виступають за обмеження втручання держави в життя своєї країни, але при цьому
втручаються у внутрішні питання інших країн (як правило, мається на увазі
критика за порушення прав людини). Ідеї лібералізму оголошуються утопією, яку
принципово неможливо реалізувати, невигідними і надуманими правилами гри, які
країни Заходу (в першу чергу, США), намагаються нав'язати всьому світу
(наприклад, в Іраку або Сербії). У відповідь ліберали вказують, що саме
можливість реалізації ліберальної демократії і доступність її поглядів для
різних народів є головними причинами занепокоєння диктаторів.

На протилежній стороні етатистам в політичному спектрі, анархізм заперечує
легітимність держави для будь-яких цілей (Переважна більшість лібералів визнає,
що держава необхідна для забезпечення захисту прав).

Ліві противники економічного лібералізму заперечують проти встановлення ринкових
механізмів в тих областях, де їх раніше не було (див. лібералізація). Вони
вважають, що наявність тих, хто програв і поява нерівності в результаті
конкуренції завдає істотної шкоди всьому суспільству. Зокрема, виникає
нерівність між регіонами всередині країни. Ліві також вказують, що історично
політичні режими, засновані на класичному лібералізмі в чистому вигляді,
виявлялися нестабільними. З їхньої точки зору, планова економіка здатна
захистити від злиднів, безробіття, а також етнічних і класових відмінностей у
рівні здоров'я та освіти.

Демократичний соціалізм як ідеологія прагне до досягнення певної мінімального
рівності на рівні кінцевого результату, а не тільки рівності можливостей.
Соціалісти підтримують ідеї великого державного сектора, націоналізації всіх
монополій (включаючи житлово-комунальну сферу і видобуток найважливіших
природних ресурсів) і соціальної справедливості. Вони є прихильниками державного
фінансування всіх демократичних інститутів, включаючи засоби масової інформації
і політичні партії. З їхньої точки зору, ліберальна економічна і соціальна
політика створює передумови для економічних криз

Цим демосоціалісти відрізняється від прихильників соціального лібералізму, які
віддають перевагу значно меншому втручанню з боку держави, наприклад, шляхом
регулювання економіки або субсидій. Ліберали також заперечують проти зрівнювання
по результату, в ім'я меритократії. Історично платформи соціал-лібералів і
демосоціалістів впритул прилягали один до одної і навіть частково перекривалися.
Через падіння популярності соціалізму в 1990-і роки, сучасна «соціал-демократія»
стала все більше зміщуватися від демократичного соціалізму у бік соціального
лібералізму.

Одним з критиків лібералізму є Російська православна церква. Зокрема, Патріарх
Кирило у своєму виступі в Києво-Печерській лаврі 29 липня 2009 р. [5] провів
паралелі між лібералізмом і розмиттям понять добра і зла. А це загрожує тим, що
люди повірять антихристу, і тоді настане апокаліпсис.

У питаннях міжнародної політики проблема прав людини вступає в конфлікт із
принципом невтручання у суверенні питання інших країн. У зв'язку з цим світові
федералісти заперечують доктрину суверенітету національних держав в ім'я захисту
від геноциду і масштабних порушень прав людини. Схожої ідеології дотримуються
американські неоконсерватори, які закликають до агресивної та безкомпромісного
поширення лібералізму у світі, навіть ціною сварки з авторитарними союзниками
США Це рух активно підтримує застосування військової сили задля своїх цілей
проти ворожих до США країн і виправдовує пов'язані з цим порушення принципів
міжнародного права. Неоконсерватори наближаються до етатистів, оскільки є
прихильниками сильної держави і високих податків для покриття військових витрат.

На міжнародному рівні лібералів, які перебувають при владі в розвинених країнах
[Джерело?] критикують за те, що вони тримають свої країни і наднаціональні
організації (на зразок ЄС) закритими для людей з інших регіонів, обмежуючи
імміграцію, і що країнам третього світу важко пробитися на західні ринки.
Глобалізацію, що супроводжується ліберальною риторикою, звинувачують у
погіршенні прав робітників, наростанні прірви між багатими і бідними країнами і
між класами, втрати культурної ідентичності, недостатньої підзвітності великих
транснаціональних корпорацій. Її також підозрюють у тому, що вона сприяє
поваленню місцевих еліт та захопленню влади країнами Заходу над усією планетою
[6] З точки зору лібералів, за умови дотримання певних соціальних і економічних
стандартів, вільний і чесний глобальний ринок може принести тільки благо всім
його учасникам. Це включає підвищення ефективності виробництва, вільну
циркуляцію капіталу, людей та інформації. Негативні ж побічні явища[Джерело?] на
їх погляд, можна ліквідувати шляхом деякого регулювання.

На початку XXI століття, з поширенням глобалізму і транснаціональних корпорацій,
в літературі почали з'являтися антиутопії, спрямовані проти лібералізму. Одним з
таких прикладів є сатира австралійського письменника Макса Баррі «Уряд
Дженніфер», де влада корпорацій доведена до абсурду.

Поширення ліберальних ідей в Україні не мало такого розмаху і не привело до
«тріумфальної ходи» лібералізму, як це мало місце в країнах Західної Європи
XIX ст. Неуспіх поширення ліберальних ідей в Україні зумовлений обмеженням прав
та свобод у Російській імперії, придушенням будь-яких проявів національного
життя. Вирізняють дві спроби рецепції лібералізму в Україні. Перша була
пов'язана з намаганням М. Драгоманова імплантувати західні ліберальні ідеї в
українське середовище у другій половині XIX ст. та поєднати їх із соціальною та
національною ідеями; друга мала переважно космополітичне забарвлення і виявилася
в діяльності (переважно в науково-культурній) представників російської
ліберальної течії в Україні кінця XIX— початку XX ст.

За ставленням до демократії і держави як соціальної інституції політична
культура сучасних українців залишається в значній мірі авторитарною,
етатистською та патерналістською.

Однак, є в Україні й критики ліберальних ідей, зокрема, Дмитро Донцов вважав, що
для перемоги національної ідеї творча меншість має відкинути «всі ці
лібералізми, демократизми, соціклізми, пацифізми» та згуртувати націю навколо
одного ідеалу.

Лібералізм як суспільно-політичний рух та ідеологія поширені і в сучасній
Україні, на їх основі діють ряд політичних партій, зокрема, Ліберальна партія
України (ЛПУ), Ліберально-демократична партія (ЛДП) — «Захищена Особистість»,
«Приватне — понад усе», Християнсько — ліберальна партія України (ХЛПУ),
Ліберальна партія України (оновлена) (ЛПУ(о)), Україна майбутнього (УМ) та інші.

З 2015 року в Україні діє громадська організація «Ліберально-демократична ліга
України», що вперше почала об’єднувати ліберальну молодь, тобто осіб, народжених
після 1991 року.

В історії Росії було декілька ліберальних підйомів, які мали значний вплив на
країну.



https://uk.wikipedia.org/wiki/%D0%9A%D0%BE%D0%B2%D0%B5%D0%BB%D1%8C

Ко́вель — місто обласного значення у Волинській області, райцентр Ковельського
району. Розташований за 70 км від обласного центру — Луцька, за 65 км від
автопереходу Ягодин-Дорогуськ та за 69 км від автопереходу «Доманове». У 2008 та
2011 році Ковель перемагав у всеукраїнському конкурсі «Населений пункт
найкращого благоустрою і підтримки громадського порядку» серед міст з населенням
до 100 тисяч мешканців.

Історія Ковеля надзвичайно багатогранна. Її торкнулося литовсько-руське
управління і панування Речі Посполитої, царсько-російська колонізація і Друга
Річ Посполита, сталінська диктатура і гітлерівська окупація,
комуністично-радянська система і становлення незалежності України. В міському
історичному музеї зберігається та експонується понад три тисячі експонатів з
історії міста Ковеля. Ковель пережив злети і падіння, досягав розквіту і дощенту
руйнувався, але його завжди відбудовували.

Археологічними розкопками доведено існування тут поселення мідно-кам'яної доби
(середина III тис. до н. е.). Є різні свідчення про багату та давню історію
Ковеля, зокрема крем'яні сокири, списи, серпи, що були віднайдені на Ковельщині.
В ті стародавні часи Волинь вкривалася людськими поселеннями, або «стоянками».
Як правило, наші предки селилися в захищених місцях, біля водоймищ. О.
Цинкаловський, досліджуючи перші поселення на Волині, підкреслював, що на місці,
де постав Ковель, було виявлено багато камінного знаряддя, а також бронзових
наконечників списів, римських монет. В «старому місті» було знайдено декілька
видовбаних колод—трун, в яких лежали кістяки, а на високому березі знайшлася
кераміка з 12-14 століття. За давньою легендою першим поселенцем у тутешній
місцевості був вправний майстер—коваль, тому і село, де він жив, назвали Ковле.
З часом це слово трансформувалось у сучасну назву — Ковель.

На середньовічному гербі Ковеля поряд з іншою геральдичною атрибутикою — контури
веж замку і підкови — давнього символу щастя і достатку. Ці зображення
відповідають тогочасній дійсності. На жаль, слідів старовинного замку не
збереглося. Вчені-історики твердять, що Ковель знаходився під захистом
укріпленого замку з кількома воротами та вежами, який, вірогідно, був
розташований на острові, оточеному річкою Турією та її притоками. Навколо замку
згодом і формувався центр міста, де оселялась знать, ремісники, шляхта. Замок
мав гідрологічні споруди, що утримували воду, яка падала на великі колеса і
крутила борошномельний механізм. Така споруда виконувала водночас і захисну
функцію, і господарську — використовувалась, як млин. Старожили пам'ятають про
цей замок за переказами, в яких йдеться про те, що він був знищений пожежею.
Вцілілі від пожежі ворота з вежею, як останній свідок Ковельського замку,
простояли до 1805 року і були зруйновані за наказом російського генерала, графа
Сергія Каменського.

24 грудня 1518 року у Бересті, своєю грамотою польський король Сигізмунд І
дозволив князю Василю Сангушку (див. Сангушки) утворити з села Ковле місто з
наданням йому магдебурзького права. Він також дозволив улаштовувати там дві
ярмарки щороку — на свято Воздвиження Хреста Господня та на четвертий день
Різдва Христова. У 1536 році Ковель перейшов до королеви Бони. На той час місто
мало уже багато населення. Там також знаходилася «Митна комора».

1518 рік довгий час вважався першою писемною згадкою про місто. Згодом було
віднайдено запис, датований 1310 роком про народження польського короля Казимира
Великого. А в 2004 році з'ясувалося, що ця дата належить іншому місту, що має
схожу історичну долю. Це польське місто Коваль, Влоцлавського повіту. Саме тут,
а не у Ковелі, народився польський король Казимир III Великий. Підтвердженням
цього історичного факту стали матеріали, привезені краєзнавцем Анатолієм Суліком
з міста Коваля. Понад 100 років ковельчани вважали своєю історію іншого міста.
Вперше дата 1310 рік, як перша писемна згадка про Ковель, зустрічається у
шостому томі «Энциклопедического словаря» видання Карла Крайя (Санкт-Петербург)
у 1847 р., редактором якого був Альберт Старчевський. Цю історичну помилку, яка,
на жаль, була продубльована у виданні 1897 року «Живописная Россия»
(Санкт-Петербург), можна пояснити співзвучністю назв обох міст (давня назва
Коваля — Ковалє, а Ковеля — Ковлє), а також схожістю географічних та історичних
даних. Наприклад, на захід від Коваля є місто Брест-Куявський, від Ковеля в тому
ж напрямку також є Брест-Литовський, як його називали в давнину. І Коваль, і
Ковель були засновані на островах серед боліт та річок.

У 16 столітті у Ковелі був кравецький цех, також пекарський, гарбарський,
шаповальський, панчошний, м'ясницький і кушнірський. Завдяки розвиткові
ремісництва та торгівлі, місто швидко розвинулося. Про це свідчить і Ковельська
волость, до якої належали два містечка — Жижва і Миляновичі, та села —
Гриновичі, Шайно, Хотешів, Куйно, Красна Воля, Мощане, Дубова, Облапи, Вербка,
Гойшино, Бахова, Скулин і багато інших.

У 1543 році місто перейшло в управління ковельських старост, котрі турбувались
про його благоустрій, були розпорядниками королівських прибутків, чинили суд і
розправу над шляхтою і селянами.

4 червня 1564 р. Ковель зі своєю волостю перейшов до Андрія Курбського — князя
із Московії, з вимогою що той має дотримуватися литовського статусу і місцевих
законів, не порушувати прав ковельських міщан. Коли князь Курбський помер, його
тіло було поховано в церкві св. Миколая в с. Вербці. Після проведених у 1848 р.
археологічних досліджень, членами Київської Археологічної Комісії не було
знайдено ні кісток, ні труни Курбського.

В першій половині 16 століття у Ковелі існувала школа, де учитель отримував
«третій гріш» (зарплату) від місцевих церковних треб. У місті був притулок для
пристарілих та бідних.

У Ковелі знаходилося декілька дерев'яних православних церков — Воскресенська,
Благовіщенська та інші.

В 17 столітті і на початку 18-го, Ковель почав занепадати, польські королі
віддали місто в оренду як свою власність. У 1770 році отримав Ковель Дмитро
Яблоновський (див. Яблоновські) за 18,000 золотих і 24 гроша. Після 2-х років
Ковель перейшов до краківського воєводи — Вацлава Пйотра Жевуського (пол. Wacław
Piotr Rzewuski).

У 18 столітті Ковель був значним ремісничим і торговельним центром Волині, в
якому утвердилися товарно-грошові відносини.

Так наближається 1795 р., коли вся західна Волинь, а з нею і Ковель під час
третього поділу Польщі відходять до Російської імперії. Це місто було оголошено
«уездным городом Волынской губернии» і стало центром Ковельського повіту. Число
населення міста з року в рік зменшується, життя завмирає, так що в 1863 р. це
колись велике і торговельне місто з усіма передмістями нараховує ледве 3646
жителів.

Мало кому відома подорож Тараса Шевченка Волинню, і перебування його в Ковелі у
1846 р. Цей поет змалював багато пам'ятних будинків, могил, та зібрав багато
народних оповідань, пісень і казок. Про цю подорож по Волині Шевченко написав у
творі «Варнак».

У першій половині 19 століття ковельські міщани, з браку заробітків, кидали
центр міста — займались рільництвом і городництвом. Бурхливий економічний
розвиток міста випав на другу половину XIX століття. Реформи 1861 року дали
поштовх для нового піднесення. Цьому також посприяло прокладення у 1873-му році
через Ковель залізниці Берестя-Київ, та лінії з Ковеля до Любліна та Варшави у
1877-му році. Символом міста, як міста залізничників, став вокзал, збудований
1907 року за проектом відомого українського архітектора О. Вербицького. Ковель
за значимістю стає третім у Волинській губернії містом після Житомира та
Рівного.

В той час зросла продуктивність і торгівля. Статистика 1893 р. нараховує в
Ковелі 15,116 людей, шляхти — 696, міщан — 13,032 та селян — 1,266. Православних
церков було 4, костелів — 1, синагог — 1, єврейських домів молитви — 7. У місті
Ковелі було також дві школи — одна хлоп'яча, друга дівоча; дві лікарні, вісім
лікарів і дві аптеки. Крім того був один єврейський притулок для дітей, 1
друкарня, 2 фотостудії. Міські доходи того ж року нараховували 41,122 руб.
Зареєстрованих ремісників було 384, робітників — 269, челядників — 75.
Торговельних свідоцтв було видано 1,097, крамниць нараховувалося 194.

Головним предметом торгівлі у Ковелі було дерево, яке сплавляли рікою Турією до
Гданська. Ця торгівля привела до винищення великих просторів лісу, збагачуючи
шляхту, місцеве населення і купців.

Під впливом революційного руху у великих промислових регіонах російської імперії
ковельчани почали ставати на шлях організованої боротьби. В жовтні 1903 року
застрайкували залізничники Ковеля. Вони вимагали «повалення царизму і
встановлення демократичної республіки». В Ковелі, як і всюди на Волині, все
частіше поширюються більшовицькі ідеї. Через місто проходив шлях, по якому
переправлялась з-за кордону в Росію нелегальна література, зокрема газета
«Искра». В жовтні 1904 року начальник жандармського губернського управління
доповідав, що в Ковелі і Ковельському повіті знайдено 30 номерів газети «Искра»,
а також матеріали другого з’їзду РСДРП та іншу нелегальну літературу, вагою до
восьми пудів. У цей час тут поширились революційні прокламації житомирської
організації РСДРП. В них закликались маси «до збройної боротьби проти
самодержавства за встановлення влади трудящих».

Під час україно-польської війни 1918-1919 років відбулася битва за Ковель, у
ході якої УГА та армія УНР оволоділи містом, але згодом змушені були відступити.
Після укладення Ризького миру в 1921 році Ковель майже два десятиріччя перебував
під владою Польщі. За переписом 1921 року, в місті було близько 21 тисячі
жителів, основна частина яких займалася ремеслами, торгівлею, сільським
господарством, працювала на залізничному вузлі.

Ще не встигли висохнути чорнила, яким польський уряд підписав Ризький мирний
договір, як уже 21 травня 1921 року волинський воєвода Кжаковський видав наказ
про заборону української мови в навчальних закладах і установах воєводства. На
Волині, як і по всій Західній Україні, ліквідуються школи, українські газети,
закриваються навіть церкви. Українців не приймали на службу в державні установи.
Українське слово всюди переслідується, все українське проголошується ворожим
польській державі.

У 1939 році єврейське населення Ковеля становило близько 50 % населення — 17
тисяч осіб. Невдовзі після приєднання Західної України до Радянського Союзу у
вересні 1939 році в Ковелі припинилася всяке організоване єврейське громадське
життя.

Тільки незначна частина єврейського населення Ковеля встигла евакуюватися до 28
червня 1941 року, коли місто було окуповане частинами німецької армії. У перші
дні окупації було знищено близько тисячі євреїв. За розпорядженням окупаційної
влади був створений юденрат з 12 осіб. 21 травня 1942 року було створено два
гетто. Одне для працездатних і членів їх сімей (коло 8 тисяч осіб), а друге для
всіх інших євреїв куди було поміщено близько 6 тисяч осіб. З 2 по 4 липня 1942
року всі мешканці з другого гетто були вивезені за межі міста і знищені. 19
серпня 1942 року окупаційна влада почала знищення мешканців з першого гетто.

У травні 1942 року, за допомогою двох представників єврейського підпілля, що
прибули з Варшави, в гетто була створена група опору. Останні мешканці гетто
Ковеля були знищені 6 жовтня 1942 року.

6 липня 1944 року радянські війська знову зайняли Ковель. У місто повернулося
всього близько 40 євреїв. У 1970 році в Ковелі жило близько 250 євреїв (50
сімей). Відповідно до Всеукраїнського перепису населення 2001 року євреїв у
місті немає.

29 червня (неділя) 1941 року в Ковель увійшли німці. Вулицями міста гітлерівці
гнали військовополонених. Всередині колони ковельчани кидали харчі. Більшість
конвоїрів на це не звертали уваги, проте окремі з них кричали, погрожували
зброєю та стріляли вгору. Полонених відводили на територію зруйнованого заводу
«Монополь», який був огороджений колючим дротом. Згодом їх перевели на вулицю
Брестську, де знаходився концентраційний табір «Штандк» № 301 та в район
«Горки». Тут щодня від виснаження й голоду вмирали 150-200 бійців та офіцерів. З
жовтня 1941 по 1942 роки було розстріляно 12 тисяч військовополонених.

Вся влада в Ковелі відтепер належала німецькому гебітскомісаріату та
поліцейському гарнізону.

Відразу ж після зайняття міста відновили свою діяльність партійні і радянські
органи. Почалося відродження міста та його господарства. Першочерговим завданням
було забезпечити відбудову залізничного вузла, через який йшли військові ешелони
для Червоної Армії. Завдяки спільних зусиллям воїнів та робітників вже на шостий
день станція приймала і відправляла поїзди. На одинадцятий день приступили до
ремонту паровозів і вагонів. Незабаром почали працювати пошта, млин, маслозавод,
2 пекарні, їдальня. Місто дістало воду. Жителі розчищали вулиці, ремонтували
будинки. Особливо відзначилися на відбудовних роботах жіночі бригади.
Споруджувалися нові будинки, в першу чергу – для залізничників. Навколо
залізничної станції почав формуватися житловий мікрорайон, який згодом назвали
«Ковелем-2», або «другим Ковелем».

У 1989 році в місті розпочинається робота по створенню місцевого осередку
Народного Руху України. Її наполегливо проводив інженер-геолог Ковельської
геологорозвідувальної партії Андрій Мостиський. Ряд активістів виступили за
створення міського Товариства української мови, яке згодом очолив Адам Поляк.
Почав формуватися осередок асоціації «Зелений світ», ініціатором якого виступила
Марія Хотинська. Діяла філія Української Гельсінської Спілки (Володимир Осіюк).

Крах тоталітарної системи, розпад СРСР, проголошення державної незалежності
України мали великий вплив на перебіг подій у країні. Вперше обраний народом
Президент України Леонід Кравчук проголосив курс на розбудову держави,
здійснення економічних реформ, соціальний захист населення. На жаль, новий 1992
рік ознаменувався підвищенням цін, зростанням вартості послуг, введенням купонів
багаторазового використання, що викликало певну напругу в суспільстві. Ця
напруга передалася й на місця.

Річ Посполита, у складі якої перебував тоді Ковель, надавала важливого значення
символіці. Герб міста, затверджений в 1782 р., зображає собою золоту кулю на
червоному щиті, увінчану срібним косим хрестом, супроводжувану внизу срібною
укороченою з обох сторін хвилястою балкою.

Після створення Волинської губернії спеціальна геральдична комісія розробила
новий герб міста. Ковельчани внесли свої пропозиції, в яких пропонувалось
помістити тут земну кулю з хрестом і синю стрічку — символ річки Турії.
Враховуючи, що в цих пропозиціях не знаходив місця символ Російської імперії —
двоголовий орел і не було використано деталей походження назви міста (згідно з
легендою, назва міста пішла від слова «коваль»), комісія не використала цих
пропозицій і не прийняла герба.

Лише 20 липня 1852 року затверджено новий герб Ковеля — щит, поділений
горизонтально на дві частини. У верхній частині на золотому полі розміщений герб
Волинського намісництва з двоголовим орлом (символ імперії), на грудях якого
знаходився щит червоного кольору з білим (срібним) хрестом. У нижній частині, на
червоному тлі, зображено срібну підкову, повернуту шипами донизу і оточену
трьома золотими хрестами. Щит увінчувала корона. Як пізніше виявилось, комісія
допустила грубу помилку — у верхній частині замість герба Волинської губернії
був вміщений герб Новограда-Волинського або Волинського намісництва.

У 1863 році геральдична комісія розробила новий символ міста. На червоному щиті
розташована підкова, оточена трьома хрестами. У верхній частині, в правому
кутку, вміщено герб Волині — срібний хрест на червоному полі. Герб увінчаний
тризубцевою короною, а по боках — золотим колоссям, яке обплетене
Олександрійською стрічкою. Але цей герб, який відповідав усім законам
геральдики, не був затверджений, і місто 100 років не мало свого символу.

За радянського періоду спроба створити герб Ковеля з погляду геральдики
виявилася не зовсім вдалою. Розроблений головним архітектором міста Юрієм
Чеханюком і затверджений міськрадою 24 січня 1980 року, герб перенасичувався
багатьма елементами, які відображали не стільки історію або майбутнє, а
переважно соціалістичне сьогодення. На щиті були зображені економічні символи:
локомотив, рейки, напівшестерня, яка переходить в житній колосок. Не забули й
історичні елементи символіки: у нижній частині була підкова. На щиті вказана
дата першої писемної згадки — 1310 рік (зараз ця дата спростована). Герб
розділявся надвоє кольорами: червоним зверху і синім знизу — під колір прапора
тодішньої УРСР.

За часів Незалежності України життя вимагало створення нового герба, що
відображав би геральдичні елементи сучасного Ковеля. У 1993 році був оголошений
конкурс на його найкращий проект. Участь у конкурсі взяли фахівці з Рівного,
Луцька, Львова і Ковеля.

Перемогу здобув проект львів'янина Андрія Гречила, який і був затверджений
міськрадою 16 вересня 1993 року.

Ковель розкинувся на Поліській низовині, що відноситься до Східноєвропейської
рівнини. В геологічному ракурсі Ковель, як і вся північна частина області лежить
на Ковельському виступі, який є частиною древньої, дорифейської
Східноєвропейської платформи.

У тектонічнічній будові відповідає Волино-Подільській плиті. За рельєфом —
рівнина яка має невеликі підвищення і характеризується високою лісистістю,
заболоченими площами, значною кількістю торфовищ. Місто розташоване у зоні
мішаних лісів.

Територією міста протікає річка Турія, в напрямку з півдня на північ та є
притокою Прип'яті (басейн Дніпра). Ширина — 8-10 м, глибина – 0,6-1,7 м, на
поймах – 1,5-2,5 м, швидкість течії — не більше 0,5 м/сек. На руслі річки Турії
збудовано міське водосховище: площа дзеркала – 5,55 км², об’єм повний – 1,27
млн. м3, об’єм корисний – 0,45 млн. м³, розташоване в південній частині міста.

Поблизу м. Ковель є джерело з хлоридно-натрієво-йодо-бромними водами.
Експлуатаційний водоносний горизонт залягає на глибині понад 1300 м.
Просвердлено дві свердловини, експлуатаційні запаси яких оцінені в кількості
90 м³/добу на 25-річний термін. 

З півночі місто обмежене лугами і болотами, а з півдня до нього примикають
пісковики та ліси.

Місто розташоване в центральній частині Волинської області, відноситься до
історичної землі Волинь. За 60-70 км від Ковеля пролягають державні кордони: на
півночі з Білоруссю, на заході з Польщею.

Місто є одним із найбільших залізничних вузлів Західної України, який має вагоме
стратегічне значення для України, з'єднуючи її з багатьма європейськими
країнами. Від Ковеля розходяться залізниці в шести напрямках. До Сарн (на Київ),
до Ківерець (на Луцьк та Рівне), до Володимира (на Львів), до Холму (на Варшаву
та Берлін), до Берестя та до Камінь-Каширського. До Холма також йде
вузькоколійка . Залізниця в напрямку Ківерець електрифікована. Станція Ковель
відноситься до Львівської залізниці. До 1953 року існувала Ковельська залізниця.
Також у Ковелі знаходиться залізничний пункт контролю «Ковель» через державний
кордон України та Республіки Білорусь.

Через Ковель проходить низка автошляхів загально-європейського, національного та
регіонального значення. Зокрема проходить автошлях E373, в межах України має
номер М07, та з'єднує Київ і Люблін в народі носить назву «Варшавка», а також
автошлях E85 (в межах України М19) простягся на 2 300 км від Александруполіса,
через Бухарест, Чернівці, Тернопіль, Луцьк, Вільнюс до Клайпеди.

Автотранспортними підприємствами міста протягом 2014 року перевезено
132,5 тис. тонн вантажів і виконано 39,9 млн. тонно-кілометрів. У порівнянні до
2013 року вантажооборот зменшився на 2,6 %, а обсяг вантажних перевезень
збільшився на 3,7 %. Кількість перевезених пасажирів порівняно з відповідним
періодом минулого року збільшилась на 2,2 % і пасажирооборот збільшився на
8,6 %.[1]

Ковель відноситься до зони мішаних лісів. Клімат міста помірно
континентальний..Направлення висотних вітрів 280-340 град. 6 серпня 2012 року у
місті був відмічений абсолютний максимум температури — +37,1 °C. Абсолютний
мінімум температури: -34,6°C (12.01.1950).Середньорічні температури: середній
максимум +10 °C, середній мінімум +3 °C. Опади: сердньорічна норма - 586 мм,
найбільше за рік - 806,7 мм (1948 р.), найменше за рік - 331,6 мм (1961 р.)

Населення Ковеля — 69 342 мешканців (1 січня 2015 року). Місто є найбільшим за
площею та другим за населенням (після Луцька) в області. 

Продовжується процес природного приросту населення – народжуваність переважає
над смертністю (за 2013 рік – на 204 особи, за 2014 рік – на 262 особи).

Гендерний розподіл у Ковелі станом на 2012 рік цілком типовий для України та
Європи в цілому — кількість жінок 36 011 (53.27%) суттєво більша за кількість
чоловіків 31 587 (46.73%) (в державі — 53.85% і 46.15%). У віковій групі до 29
літ переважають чоловіки, 51.23% супроти 48.77%. У групі старшій 30 років більше
жінок, 56.50% супроти 43.50%. 

Вікова структура міста і держави в цілому є майже типовою, як для розвинених
економік «золотого мільярду» — I тип відтворення. Середній вік населення — 36.8
років (загалом по області — 37.4 років). 

Етнічна картина станом на 2012 рік Ковель є монокультурним містом, де українці
складають 91.2% населення. З-поміж інших національностей росіяни — 3.5%,
білоруси — 0.5%, поляки — 0.1%.  Століттям раніше із загального населення міста
17 697, згідно з переписом 1897 року євреї становили 48.0%, росіяни — 27.3%,
українці — 11.8%, поляки — 9.3%, білоруси — 0.7%. 

У 2014 році середньомісячна заробітна плата штатних працівників міста становила
2849 грн. (у 2013 році – 2629 грн.). За рівнем заробітків місто займало четверту
позицію в переліку найвищих серед регіонів області.

Від часу заснування місто було багатим на пам'ятки старовини, архітектурні
споруди. На жаль, чимало з них зруйновано у полум'ї численних воєн. Цінною в
архітектурному, а особливо в історичному сенсі, окрасою міста є приміщення
колишньої аптеки Фрідріксона XIX століття, послугами якої користувалися Косачі,
міської поліклініки (1910 р.), Промінвестбанку (поч. XX століття). Вони зберегли
елементи стилістики національного модерну і вирізняються із сучасної фонової
забудови. Наразі в місті збережено 24 таких споруди. Тривають реставраційні
роботи в приміщенні художньої галереї, однієї з найцікавіших споруд міста.

Відлунням історичного минулого і культурної спадщини Ковеля є 28 пам'ятників, що
перебувають під охороною держави. Зокрема, в місті споруджено пам'ятник Богдану
Хмельницькому (1954 р.), Меморіал Слави (1977 р.), пам'ятник Лесі Українці
(1991 р.), Монумент на честь пам'яті жертв Другої світової війни (1996 р.),
Стелу пам'яті воїнам — інтернаціоналістам (2001 р.), пам'ятник Тарасу Шевченку
(2005 р.), пам'ятник жертвам аварії на ЧАЕС (2008 р.)

Найстарішим дерев'яним храмом Ковеля є римо-католицький костел Святої Анни
побудований у 1771 році, привезений із села Вишеньки Рожищенського району.
Унікальною є двовежева форма храму, що властиво більше для мурованої
архітектури. В Україні дерев'яних двовежевих костелів, датованих 18 століттям,
збереглось лише два і один із них — у місті Ковелі.

З православних храмів до наших днів зберігся Свято-Воскресенський собор
(1877 р.). В центрі «старого міста» стоїть собор в ім'я світлого воскресіння
Христового. У грамоті королеви Бони від 17 серпня 1549 року згадується, що на
основі клопотання священика Благовіщенської церкви Олексія Трішниці І старости
Ковельського Семашка останній призначається завідувати Воскресенською соборною
церквою.

До пам'яток старовини належить споруда по вул. Незалежності, 125. Це колишня
єврейська синагога (сер. XIX століття). Незважаючи на певні зміни в плануванні,
будинок залишився унікальним зразком конструктивного рішення, зберіг характерні
риси культової споруди.

До числа цінних в архітектурно-художньому плані зразків сакральної архітектури
належить Свято-Михайлівська церква (1903 р.), що належать до цінних
архітектурно-художніх зразків Волинської монументальної архітектури. Також є
храм великомученика Пантелеймона, Собор Святого Дмитрія Солунського,
греко-католицький храм Блаженного Миколая Чарнецького.



https://uk.wikipedia.org/wiki/%D0%86%D0%BD%D0%B4%D1%96%D1%8F

Респу́бліка І́ндія або І́ндія, Бга́рат (англ. Republic of India, гінді भारत
गणराज्य, Bhārat Gaṇarājya) — країна в Південній Азії. На північному заході межує
з Пакистаном; на півночі — з КНР, Непалом і Бутаном; на сході — з М'янмою і
Бангладеш. На півдні вузька Полкська протока і Манарська затока відділяють її
від Шрі-Ланки. Протокою Грейт-Ченнел між островами Великий Нікобар і Суматра
проходить морський кордон між Індією та Індонезією.

Територія — 3 166 829 км² (є 7-ю країною у світі за географічною площею).
Довжина з півночі на південь — понад 3000 км; з заходу на схід — близько
2000 км. Кількість населення — 1 млрд. 291 млн осіб (2013 р.; у 1990 р. —
844 млн.) Це друга за величиною населення, — після Китаю, — держава на планеті
Земля. Столиця — Нью-Делі. Найбільші міста: Колката (понад 16 млн жителів),
Мумбаї (Бомбей) (понад 15 млн жителів), Ченнаї (Мадрас) (6 млн жителів),
Хайдарабад (5 млн жителів), Бенґалуру (4,5 млн жителів), Ахмадабад (4 млн
жителів)

За рівнем розвитку економіки (паритет купівельної спроможності) Індія займає 4-е
місце у світі. Грошова одиниця — індійська рупія = 100 пайсам. Експорт: чай,
кава, залізо, сталь, спеції та прянощі, текстиль, коштовне каміння та ювелірні
вироби, техніка, хімікати, шкіра та шкіряні вироби, риба. Партнери в експорті:
США (17 %), Об'єднані Арабські Емірати (8.8 %), Китай (5.5 %), Гонконг (4.7 %),
Великобританія (4.5 %), Сінгапур (4.5 %) (2004). Імпорт: нафта, машини та
механізми, коштовне каміння, міндобрива, хімікати. Партнери в імпорті: Китай
(6.1 %), США (6 %), Швейцарія (5.2 %), Бельгія (4.4 %) (2004)

Офіц. мова — гінді та (тимчасово) англійська, також 21 регіональна мова.
Членство у міжнародних організаціях: ООН, Рух неприєднання, ЮНІСЕФ, ВООЗ,
Міжнародна організація космічного зв'язку «Інтерсупутник», Всесвітня продовольча
програма, МОП, SAARC, МБРР, МАР тощо. Індія — колиска деяких із найдавніших
цивілізацій. Через великі розміри населення та темпи економічного розвитку,
Індію розглядають однією з потенційних наддержав.

Офіційна назва країни, Індія, походить від древньоперського слова хінду, яке у
свою чергу походить від санскритського Сіндгу (санскр. सिन्धु) — історичної
назви річки Інд. Давні греки називали індійців Індо (дав.-гр. Ἰνδοί) — «люди
Інду». Конституція Індії визнає та вживає у офіційному користуванні також другу
(власне, історично — першу) назву, Бгарат (гінді भारत), яка походить від
санскритського імені давньоіндійського царя Бгарати, історія якого була описана
в «Магабгараті». Третя назва, Гіндустан (з перської — «країна індійців»),
використовується з часів Імперії Великих Моголів, однак офіційного статусу не
має.

Має берегову лінію завдовжки 7 тисяч кілометрів та кордони із Пакистаном на
заході, Китаєм, Непалом і Бутаном на північному сході та Бангладеш і М'янмою
(колишня Бірма) на сході.

Індія також претендує на кордон із Афганістаном на північному заході (частина
індійського штату Джамму й Кашмір, що межує з Афганістаном, перебуває під
контролем Пакистану).

В Індійському океані має кордон з Мальдівами на південному заході, Шрі-Ланкою на
півдні та Індонезією на південному сході. Від Шрі-Ланки її відділяють Полкська
протока і Манарська затока; протокою Ґрейт-Ченнел між островами Великий Нікобар
і Суматра проходить морський кордон між Індією та Індонезією.

Рельєф: гірська частина — Гімалаї на північному кордоні, річкові долини Ґанґу,
Інду, Брахмапутри; плато Декан на південь від річки Нармада — між західним і
східним хребтами Гат; на заході — пустеля.

На території сучасної Індії виникла одна з найдавніших людських цивілізацій. З
середини 3 тис. до н. е. там почала свій розвиток Хараппська цивілізація. У 6
ст. до н. е. північний захід сучасної Індії потрапив під панування Перської
імперії. Мусульманське завоювання (6 ст.), нашестя Тамерлана (14 ст.), утворення
імперії Великих Моголів (1526 рік), яка досягла свого розквіту у 18 ст. Саме
тоді на її територію стали претендувати ряд європейських країн. У кінці 18 ст.
країна стала колонією Британії. І тільки 1947 рік приніс незалежність цій
англійській колонії, яка розділилася на дві країни — Індію і мусульманський
Пакистан.

Перша індійська цивілізація знаходилася в долині Інду 2500—1600 до н. е.;
можливо, була створена дравідами, предками більшості народів південної Індії.
Вторгнення арійських народів з північно-заходу почалися в 1500 до н. е.
Субконтинент, крім крайнього півдня, був вперше об'єднаний імператорами Мауріан
321—184 до н. е. і при династії Гупта 300—500 н. е. Мусульманські торговці
освоювали Індію з 12 століття, європейські — з 16. Ісламська імперія Моголів у
1527—1857 займала майже весь субконтинент, але з 1707 почався її занепад.
Британська Східно-індійська компанія панувала в Індії із середини 18 століття до
повстання сипаїв 1857, коли влада перейшла до британської корони.

У 1885 році засновано партію Індійський національний конгрес, що з часом стала
на чолі національно визвольного руху. З 1915 року одним з лідерів Конгресу став
Могандас Карамчанд Ганді, популярний серед простого народу. У 1947 Британська
Індія була розділена на дві суверенні держави: переважно населену індусами Індію
і мусульманський Пакистан, між якими відразу ж почалася війна за князівство
Кашмір. Конфронтація між двома країнами призвела до декількох серйозних
військових конфліктів впродовж другої половини XX століття, політичне напруження
між двома країнами зберігається до сьогодні.

Першим прем'єр-міністром незалежної Індії став представник Індійського
національного конгресу Джавахарлал Неру, політичні погляди якого
характеризувалися нахилом у бік соціалізму та симпатією до Радянського Союзу.

Наступного прем'єр-міністра, доньку Джавахарлала Неру Індіру Ганді у 1984 році
було вбито власним охоронцем-пенджабцем, який мстився за збройне придушення
повстання у пенджабському місті Амрітсарі 1982 року, що призвело до загибелі
сотень людей.

Центральне правління введене в Джамму й Кашмір через виступи ісламських
сепаратистів у 1990 р., в Тамілнаду — в 1991 р.

Раджив Ганді, лідер партії Національний конгрес (І), убитий під час виборів 1991
року тамільськими націоналістами через його рішення направити війська до
Шрі-Ланки для допомоги шрі-ланкійській владі у придушенні повстання тамілів.

Конституція Індії набула чинності 26 січня 1950 року. Преамбула Конституції
визначає Індію як суверенну, соціалістичну, світську, демократичну республіку.

Індія має двопалатний діючий парламент схожий в своїх функціях та особливостях
до Вестмінстерського типу парламентської системи. Його форма правління
традиційно описується як «квазі-федеральна» з сильним центром і слабкими
регіонами, але починаючи з кінця 1990-х роках в результаті політичних,
економічних і соціальних змін вона набуває все більше дійсно федеральної форми.

Президент Індії є головою держави і обирається непрямими виборами через колегію
виборців на п'ятирічний термін. Прем'єр-міністр Індії є головою уряду і здійснює
найбільші виконавчі функції, призначається президентом, прем'єр-міністр
вибирається партією або політичним союзом партій, що складають більшість місць в
нижній палаті парламенту. Виконавча влада складається з президента,
віце-президента, та Ради Міністрів Індії на чолі з прем'єр-міністром. Будь-який
міністр при отриманні портфеля повинен бути членом однієї з палат парламенту.

Загалом законодавча влада Індії уособлює Парламент Індії (Сансад), який
складається з верхньої палати, що іменується Раджья Сабха (Рада штатів) і
нижньої палати, що іменується Лок Сабха (Будинок народу). Раджья Сабха, постійно
діючий орган влади, що має 245 членів, які працюють протягом шести років.
Більшість з них обрані державним і територіальними законодавчими органами штатів
в пропорції до населення тих штатів. А 543 з 545 членів Лок Сабха обираються
безпосередньо шляхом всенародного голосування і представляють окремі округи
протягом п'яти років. Два інших члени нижньої палати призначаються Президентом з
англо-індійської громади, якщо президент вважає, що вона не представлена
належним чином в державних органах.

Індія має унітарну триступінчату судову систему, що складається з Верховного
суду, очолюваного Головним суддею Індії, двадцяти одного Верховного суду штатів,
а також велику кількість судів першої інстанції. Верховний суд є першою
інстанцією щодо справ, пов'язаних з основними правами і щодо суперечок між
штатом та Центром, також він має апеляційну юрисдикцію. Це незалежна судова
структура, і має право заявити про невиконання, перероблення чи виключення
загальноіндійських або штатних-окружних законів, які суперечать Конституції
країни. Однією з найважливіших функцій Верховного суду Індії є роль остаточного
тлумачення Конституції країни.

Починаючи з третього рівня судочинства, на рівні округів розрізняють окремо
цивільні суди і кримінальні суди. Під цивільне судочинство підпадають в
мегаполісах (міських округах) цивільні суди (рамках юрисдикції міста), які також
відповідають рівню окружним судам в сільських округах. Для кримінального права в
міських та сільських районах, утворені суди кримінальні (Sessions). Крім того,
існують спеціальні суди по конкретних суспільних сферах, які базуються на
сімейному і комерційному праві. Законодавством дозволяється ще й прості
суперечки на найнижчому рівні вирішувати в панчаятах сіл (Грам панчаят).

У результаті довгого та ретельного застосування британської юридичної практики
колоніального періоду, в Індії досі часто загальноприйняте застосування права,
яке ґрунтується не на законах, а з відповідними рішеннями судів з використанням
судових прецедентів. Мовою суду є англійська, а на нижніх рівнях, в обговореннях
можуть використовуватися відповідні регіональні офіційні мови. Особливістю Індії
є те, що кожне громада (каста) має свої закони і положення сімейного та
спадкового права, це поширене як серед індусів так і серед інших релігійних
громад — сикхів, джайнів, буддистів і мусульманських общин.

В ході боротьби за незалежність, був утворений Національний конгрес, який поклав
би край колоніальному пануванню англійців. Після здобуття незалежності в 1947
році, партія «Індійський національний конгрес» перетворилася в найбільшу партію
із своїм лідером Джавахарлалом Неру, першим керівником Уряду Індії. До середини
1990-х років в політиці Індії домінувала ця партія, яку очолювали представники
сім'ї Неру-Ганді.

Лише після конфлікту, який розрісся після руйнування мечеті Бабрі в Айодге в
країні почали розпалюватися серйозні міжетнічні та міжконфесійні конфлікти. В
такій ситуації індійське суспільство почало різко радикалізуватися, як наслідок
ставали популярними крайні націоналістичні партії та рухи. Саме тоді Бхаратія
джаната парті (БДП) вийшла на перші ролі й її керівникам вдалося зорганізувати
частину крайньо-правих партій й з гаслами індуізації країни перехопити владу у
розгублених консерваторів (яких ще й гризли внутрішні корупційні конфлікти). Й з
1998 року по 2004 рік, БДП очолили уряд та більшість в палатах парламенту Індії,
а керівником уряду був вибраний більш поміркований їх представник — Атал Біхарі
Ваджпаї.

Але після нападу на потяг з паломниками в 2002 році почалася різанина в місті
Гуджарат, на яку доволі м'яко реагували державні структури (подекуди своїми
діями ще більше провокуючи конфлікт), в суспільстві індійців почали відбуватися
зміни в сторону пом'якшення крайньо-правих ідей. Тому в 2004 році на
парламентських виборах, опозиційна тоді партія Національного Конгресу досягнула
гучної перемоги, під керівництвом Соні Ганді. Але створивши коаліцію, та маючи
більшість в парламенті Соня Ганді відмовилася від поста прем'єр-міністра (видно
пам'ятаючи сумний кінець всіх владоможців-попередників в її родині). Тому 22
травня 2004 року Манмохан Сінґх — став головою уряду Індії. А в 2009 році на
чергових парламентських виборах Коаліція Об'єднаного прогресивного альянсу на
чолі з керівництвом Індійського Національного Конгресу ще більше розширили свою
підтримку в парламенті, а Манмохан Сінґх був переобраний прем'єр-міністром.

Членство у міжнародних організаціях: ООН, Рух неприєднання, ЮНІСЕФ, ВООЗ,
Міжнародна організація космічного зв'язку «Інтерсупутник», Всесвітня продовольча
програма, МОП, SAARC, МБРР, МАР

Військовики Індії повністю складаються з добровольців, загальної військової
повинності не існує. Індійські професійні збройні сили є третім за кількістю у
світі. Вони мають близько 1,3 мільйона солдатів, з них 1,1 мільйона в армії,
150000 у військово-повітряних силах і ще 53000 служать на флоті. Ще в
розпорядженні уряду є 800000 резервістів і 1,1 млн службовців у внутрішніх
військах, де також створені воєнізовані групи. Якщо все це підсумувати, то
виявиться, що чисельніші тільки китайські військові формування. Індійські
військовики мають в своєму розпорядженні 3264 бойових танків, 733 бойових
літаків, 199 гелікоптерів, 21 корабель і 17 підводних човнів (станом на 2005
рік). Витрати на оборону в 2005 році становили 18.86 млрд дол США, що становить
3,0 відсотка від валового внутрішнього продукту країни і становить 17 доларів
США на душу населення. Від часів здобуття незалежності, індійські військовики
(саме командна верхівка збройних сил) проявляли мало інтересу до політичного
життя країни, вони підкоряються цивільній адміністрації, саме президенту країни,
як головнокомандувачу збройних сил Індії.

З 1974 року, Індія є неофіційною ядерною державою. Вона розробила власну ядерну
програму й розвинула її в військовому напрямі — створивши ракети ближнього і
середнього радіусу дії — ракетний комплекс Агні-III, з радіусом дії до 5500
кілометрів, який також може бути споряджений ядерними боєголовками (станом на
2005 рік — існує 74 ядерні боєголовки). Індія так і не підписала угоду про
Ядерне нерозповсюдження, але призупинила свою ядерну програму, згідно зі
світовою доктриною ядерного першого удару. 12 квітня 2012 року провела успішне
випробовування нової балістичної ракети Аґні-5.

З 2004 року існують індійські військові бази за кордоном, авіабаза Фархор в
Таджикистані. Існує також співпраця з Мозамбіком, а саме військова угода, яка
ґрунтується на патрулюванні і охороні морських територій країни з боку
індійських військових кораблів. Індія також має з Маврикієм тісні військові
зв'язки, ВПС Індії контролюють повітряні простори Маврикія і ще також ведеться
співпраця з індійським ВМС (за мозамбікськими схемами).

Згідно з Конституцією, Індія — союз штатів. В основу територіального поділу
покладено мовну спільність населення. В штатах існують законодавчі збори і
місцеві уряди. До складу країни входить 28 штатів (state), Національна столична
територія Делі і сім союзних територій — порівняно невеликих за розміром і
чисельністю населення адміністративних одиниць центрального підпорядкування.

2 червня 2014 року створений штат Телангана (з частини Андхра-Прадешу) зі
столицею в Хайдарабаді (тимчасово спільна столиця для двох штатів).

З населенням 1,2 млрд чоловік, Індія є другою найбільш густонаселеною країною
світу. Останні 50 років спостерігається швидке зростання населення за рахунок
медичних досягнень (покращення медичного обслуговування) і масове зростання
продуктивності сільського господарства (так звана «зелена революція»). Міське
населення Індії збільшилося в кілька разів протягом ХХ століття і більше
концентрується у великих містах. До 2001 року стало понад 35 міст з мільйоним
населенням, з найбільших міст з населенням понад 10 мільйонів кожне, виділяються
Мумбаї, Делі і Колката. Однак тенденція зростання кількості населення в
сільських районах, надалі спостерігається, оскільки більше 70 % населення Індії
як і раніше, проживають в селах.

В Індії пропагують переваги малодітної сім'ї, використовують різні методи
обмеження народжуваності, у деяких випадках — матеріальне заохочення сімей, які
прагнуть обмеження народжуваності. Демографічні проблеми створюють ряд інших
проблем, зокрема продовольча і неписемності (до 50 % населення регіону є
неписьменне через бідність країн).

Індія є багатонаціональною державою, з розмаїттям етнічних племінних груп,
приблизно 72 % населення складають індо-арії, 25 % дравіди, які в основному
мешкають у південній частині Індії. І лише 3 відсотки припадає на інші етнічні
групи, особливо на тибето-бірманських, мунда і мон-кхмерських народів у районах
Гімалаїв, Північно-Східної та Східної Індії.

Значний вплив на індійське суспільство кожного століття призводять численні
етнічні міграції народностей чи нелегальні (деколи й легальні) міграції народів
з сусідніх територій чи в середині країни. Приміром кількість нелегальних
іммігрантів бангладешців в Індії, за теперішніми оцінками, до 20 мільйонів. Ще
приблизно 100 000 це вигнанці-тибетці, які втекли після китайської окупації
Тибету у 1950-х роках з своєї батьківщини, однак, офіційно визнані біженцями і
мають дозвіл на перебування. Крім того, більше 60000 тамільських біженців з
Шрі-Ланки також перебралися на індійську територію.

Індія є найбільшою у світі країною в культурно-мовному спектрі. Індія є домом
для індоєвропейської мовної сім'ї. Індоєвропейські мови в Індії представлені
двома великими мовними групами: індо-арійська (якою послуговуються близько 74 %
населення) та дравідійська (якою розмовляють 24 %). Інші мови спілкування в
Індії походять з астро-азіатської і тибетської-бірманської мовної сім'ї. Крім
двох національних мов, гінді та англійської мови, статус офіційної має ще 21
мова: ассамська, бенгальська, бодо, догрі, гуджараті, каннада, кашмірі, конкані,
майтхілі, малаялам, маратхі, маніпурі, непалі, орія, пенджабська, санталі,
санскрит, сіндхі, тамільська, телугу і урду

Мова гінді, найбільш вживана, є офіційною мовою в Індії. Англійська мова широко
використовується в бізнесі і державному управлінні, має статус «офіційної мови»,
суттєвим також є її використання в освіті, особливо в середовищі вищої освіти.
Крім того, у кожному штаті та союзній території використовують свою власну мову,
як офіційну, і в Конституції Індії також визнаються, ще 21 мова, якими
найчастіше користуються в індійському суспільстві й їм надано офіційного
статусу. Слід відмітити, що дослідниками мовниками в Індії нараховано безліч
діалектів, їх кількість сягає 1652. В Індії знаходиться найбільша кількість
університетів у світі..

Чотири великі релігії світу (індуїзм, буддизм, джайнізм та сікхізм) походять із
Індії. Більше 800 мільйонів індійців (79,8 %) є індуїстами. Решта населення
відноситься до релігійних груп: мусульман (13,4 %), християн (2,3 %), сикхів
(1,9 %), буддистів (0,8 %), джайністів (0,4 %), євреїв, зороастрійців, та
послідовників бахаїзму та інші.

Секуляризм — розділення церкви від держави, є одним з найфундаментальніших
принципів індійських штатів і закріплені в Конституції Індії. Послідовники
сотень різних віросповідань в цілому існують пліч-о-пліч віками, тим не менш, є
іноді регіональні, обмежені, сектантські зіткнення. А також були
випадки-поодинокі, масштабних релігійних зіткнень між послідовниками значних
релігійних течій: мусульман — індуїстів чи індуїстів — сикхів, які доволі
значуще відбилися на історії та індійському суспільстві.

Державний прапор Державний прапор Індії (затверджений конституційною асамблеєю
22 липня 1947 р.) — горизонтальний, триколірний: шафрановий зверху, білий
посередині і темно-зелений знизу — у рівних пропорціях. Співвідношення ширини і
довжини прапора — один до трьох; у центрі білої смуги — колесо «чакра»
темно-синього кольору. Його діаметр приблизно відповідає ширині білої смуги і
має 24 спиці. Чакра — колесо закону Дхарми (Доброчинності), що символізує
поступальний рух країни.

Державний герб Державний герб Індії являє собою копію Левової капітелі з м.
Сарнатха (поблизу м. Варанасі), спорудженої у ІІІ ст. до н. е. імператором
Ашокою на місці, де Будда проголосив своє послання про мир і визволення до
чотирьох країн світу. Державний герб символізує прихильність сучасної Індії її
стародавнім принципам миру і доброї волі. На капітелі — чотири лева, які сидять
спиною один до одного. По окружності капітелі розташовані зображення чотирьох
звірів-хранителів чотирьох країн світу: лев — на півночі, слон — на сході,
кінь — на півдні, бик — на заході. Абака покоїться на розпущеній квітці лотоса,
яка символізує джерело життя і творчої наснаги. Під гербом на санскриті написане
гасло «Сатьямева Джайяте» («Нехай запанує Істина!»).

Державний гімн Державний гімн Індії — національна пісня «Джанаганамана» («Душа
народу»), слова і музику до якої написав Рабіндранат Тагор. Вперше був виконаний
29 грудня 1911 р.

Індійська культура є однією з найстаріших і найрізноманітніших культур світу. Це
має вирішальне значення для всієї Південної і Південно-Східної Азії. Вірування й
релігії відіграють в Індії значну роль, це країна походження кількох світових
релігій (індуїзм, буддизм, джайнізм, сикхізм) які своїм впливом формували
культуру цієї країни. Майже незліченна мовна різноманітність і численні
народності також впливали на специфіку та культурні особливості Індії. Країна не
залишалася й поза загальними світовими тенденціями завдяки впливу ісламу та
через європейські колоніальні держави, котрі також залишили свій слід в культурі
Індії.

Індійська архітектура є однією з областей, у якій найяскравіше представлена
розмаїтність індійської культури. Більша частина архітектурних пам'ятників
Індії, включаючи такі монументи як Тадж-Махал й інші приклади монгольської і
південно-індійської архітектури, являють собою змішання древніх і різнорідних
місцевих традицій різних регіонів Індії й зарубіжжя.

Іслам почав проникати в Індію з VIII століття; у 1398 році в країну прийшли
армії Тамерлана. Його нащадок Бабур у 1526 році завоював практично всю Індію та
заснував Імперію Великих Моголів. Вона проіснувала до 1857 року.

Завойовники намагалися пристосувати залишки зруйнованої архітектури для власного
мистецтва та будівництва. Так фрагменти будівель, перш за все колони, стовпи,
скульптурні прикраси були перенесені до нових мусульманських споруд.

У ХІІ — ХІІІ ст. в Індії з'явилися основні типи культових споруд мусульман, у
першу чергу мечеті, мінарети, медресе, мавзолеї. В основних типах архітектурних
споруд раньоісламського періоду простежуються ісламські традиції, але в деталях
культових будівель також видно вплив індійської архітектури. Колони, деталі
архітектурних прикрас із великою кількістю рослинного орнаменту запозичені з
буддійських та індуїстських будівель. Також характерною рисою архітектури
ранньоісламського періоду є вписаність у навколишнє середовище.

Найбільш ранні твори індійської літератури протягом багатьох століть
передавалися усно й тільки пізніше були записані. До них відноситься
санскритська література — Веди, епоси «Махабхарата» і «Рамаяна», драма
«Абхиг'яна-шакунталам» і класична санскритська поезія махакав'я — і тамільська
література сангам. Початок поетичній мініютюрі поклав кашмірський поет Амару. З
XI ст. розвивається індійська сатира, одним з визначних представників якої був
Кшемендра.

Захоплення Індії мусульманськими загарбниками, утворення Делійського султанату
призвело до нових напрямів та течій в індійській літературі. З часом поети та
письменники все частіше поєднують у своїх творах особливості арабської, перської
традиції із суто індійськими. Ще новий поштовх розвитку літератури надало
формування могутньої імперії Великих Моголів, яка у XVI—XVIII ст. сприяло
розвитку поезії фарсі, гінді, урду, сіндхі. Делі, Аґра, а потім Лахнау стають
культурними центрами Індії. У період занепаду імперії все більше з'являються
творів не на перській, офіційній мові двору падишахів з Великих Моголів, а на
регіональних мовах, перш за все урду (Нусраті, Валі Ауранґабаді, Мір Дард, Мір
Такі Мір), а також сіндхі (Шах Абдул Латіф), бенгалі (Бхаратчандра Рай), маратхі
(Самартх Рамдас, Тукарам), телугу (Кшетрая, Т'ягараджа, пенджабі (Хашим Шах,
Кадир Яр, Шах Мухамад, Вемана) тамільскою Умару Пулавар, Унаї Варьяр) та
малаямською мовами (Кунчан Намбіар).

За часів панування Великої Британії новатором у бенгальській, а потім й в
індійський літературі виступив Рам Мохан Рай, який став передвісником
бенгальського Відродження. Також значний внесок в просвітництво має Рамчандра
Лал. Літературна мова урду завдячує діячам Лакхнауської школи Саїду Іншаллі-хану
Інші та Мірзі Раджаб Алібег Суруру, які діяли у I половині XIX ст. У другій
половині цього століття творили письменники, поети, просвітники Рамнараян
Таркаратно, Бхудеб Мукхопадхай, Шонджебчандра Чаттападхай, які сприяли
бенгальському та індійському літературному відродженню.

Переламне для Індії XX сторіччя народило багату літературну спадщину
(Ішварчандра Гупта, Ронголал Бондопадхай, Модхушудон Дотто, Хемачандра
Бандоподхай, Шотендранатх Дотто, Набінчандра Сен). Класиками не тільки
індійської, але і світової літератури стали письменник Премчанд та Рабіндранат
Тагор — поет, прозаїк та драматург, що писав на мові бенгалі, лауреат
Нобелівської премії з літератури 1913 року. Їхні твори відображали прагнення
індійського народу до національного та соціального визволення.

Соціальні виклики, що постали перед незалежною Індією, породили літературу, яка
описувала нелегке життя трудового народу країни, складну долю особистості у
несправедливих соціальних реаліях. Українському читачеві відомі глибоко
соціальні твори індійських письменників Нагарджуна, Рамеша Бакші, Бгішама Сахні,
Крішана Чандара.

Індійська музика є однією з найдавніших і самобутніших музичних культур.
Важливий етап розвитку індійської музики пов'язаний з найдавнішими літературними
пам'ятниками — Ведами, насамперед з хвалебними Самаведами. Сполучення музичних
звуків розглядалися давньоіндійськими мислителями як енергія космосу і життя, та
втілення ритмів розвитку Всесвіту.

Класична індійська музика відрізняється самобутньою системою ладів, які
називаються рагами, що не стільки розглядаються як певна система
звуковисотностей, скільки виражає взаємозв'язок природних,
емоційно-психологічних та музичних законів. При цьому в індійській музиці
існують лади, що поділяють октаву на інтервали менше за півтон (до 25 ступенів).

В індуїзмі, танці завжди відігравали важливу роль в побуті, часто танець являв
собою як версію молитви, в інших випадках його поєднували з міфологічним темами
з уяви індійського суспільства. Також не дивно, що в Індії величезну кількість
класичних танців, розроблено саме з елементами гри. Танець є одним з
найрозвиненіших форм мистецтва в Індії. Часто, навіть найнезначні рухи і вирази
обличчя нестимуть якесь символічне значення. Класичні танці, як правило,
покладені на літературну основу, або ж черпають мотиви саме з літературних
першоджерел.

Найвідомішими індійськими народними танцями є бхангра в Пенджабі, біху в Ассам,
чхау в Західній Бенгалії, Джаркханді та Орісса і гхумар в Раджастані. Індійською
національною академією музики, танців і драми надала статус класичних восьми
танцям. Це: бхаратанатьям штату Таміл-Наду, катхак в Уттар-Прадеш, катхакалі и
мохіні-аттам в Кералі, кучипуді в Андхра-Прадеш, маніпурі в Маніпурі, одіссі в
Оріссі і саттрія в Ассамі. Доволі багато в Індії регіональних народних танців.
Їх застосовують в різних випадках, наприклад, на весіллях, місцевих громадських
заходах, або ж зборі урожаю чи початку мусону.

Індійський театр часто сполучає в собі музику, танці й імпровізований діалог.
Сюжети часто засновані на мотивах, запозичених з текстів індуїзму, а також на
середньовічних літературних творах, соціальних і політичних новинах. Деякі
регіональні форми індійського театру це: бхавай в штаті Гуджарат, джатра в
Західної Бенгалії, наутанки і рамліла у Північній Індії, тамаша в Махараштрі,
терукутту в Таміл-Наду, і якшагана в Карнатакі. Існють також багаті традиції
маріонеткового театру — традиційні, здебільшого тепер, в сільських районах Індії

Хоча скульптура в Індії протягом тисячоліть була як найвища форма мистецтва,
спостерігалися ще ранні високорозвинені форми традиційного індусам живопису.

З появою ісламу (ХІІ століття), перевага почала надаватися зображенню в
картинах, спочатку як придворне мистецтво в традиціях перських й поступово
збільшуючи своє значення в індійському суспільстві. Кульмінацією цього мистецтва
стало XVI—XVIII століття, коли в часи Великих Моголів живопис розквітнув
найзначніше, увібравши всі найкращі елементи ісламського орнаменталізму та
поєднавши з індуським мініатюрним живописом. В цих роботах показано, майже
виключно, світські речі: портрети важливих персон імперії, а також зображення
двірцевого життя і важливих історичних подій.

Західний вплив на живописне мистецтво в Індії, відчувся під час британської
колоніальної епохи та пізніших революційних змін. Столітній традиційний
індійський живопис був в занепаді. Замість цього, місцеві художники, такі як
Раджа Раві Варма прагнули наслідування європейських стилів, перш за все,
художній реалізм.

Період стику століть привніс в мистецтво одне з основних ознак модернізму —
виникнення художника як індивідуальності. Різні між собою і за технікою і за
тематикою роботи художників Б. Б. Мукерджі, Р. К. Байджа та ін, складають карту
мальовничій історії Індії в найважливіші етапи її боротьби за незалежність.
Мистецтво цього часу використовувалося як ефективна політична зброя.

Художники, які утворили у 1943 році «Калькуттську групу», одним із засновників
якої став П.Сен, акцентували увагу на важливості розробки художньої мови, яка,
незважаючи на корені в індійських традиціях, була би не обмежена ними,
зав'язував активний діалог зі світовими художніми течіями. Зі змістовної точки
зору для творчості калькуттських художників став характерним інтерес до
нагальних соціальних питань. Продовжили їх традиції Г.Пайн, Джоген Чоудхурі.

Однією з найбільш значущих була утворена в 1947 році в Бомбеї «Прогресивна група
художників». Вона знаменувала переломний момент в історії індійського мистецтва,
проголошуючи демократизацію особистості індійського художника, розширення
соціального складу в мистецьких колах. Звернення до абстракції стало модним,
незважаючи на співіснування зі споконвічною індійською схильністю до
фігуративности і описового мистецтва (Т.Мехта, А.Падамсі, В. С. Гаітонде,
Р.Кумар).

У 1960 році утворюється група «Невідомі», що стала основою для формування в
індійському живописі течії абстрактивізму й фігуративізму. Яскравими
представниками її стали Арпіта Сінґх та Парамджіт Сінґх.

Регіональні центри формували свою власну ідентичність. Створений К.
Ч. Ш. Панікером у 1966 році колектив поблизу Мадраса заохочував комунальний
спосіб життя і роботи. Панікер і трохи пізніше Д.Свамінатхан здійснили сильний
вплив на ціле покоління художників, що творили в абстрактному стилі. Відомим
представником живописа Гуджарату є Г.Шейх.

Важливою була роль шкіл мистецтв — художньої школи Джей Джей в Бомбеї,
державного коледжу мистецтв в Калькутті та факультету образотворчих мистецтв при
університеті у Бароді — у формуванні шляху індійського мистецтва. Тут працював
талановитий художник й педагог К. Ґ. Субраман'ян. Серед випускників —
А. Е. Менон, Д.Дас, Атул Додія, Б.Крішнамачарі, Д.Каллат, Шилпа Гупта.

Сучасний живопис в Індії продовжує напрямки західних мистецьких рухів, а також
поєднує їх з індійськими традиціями, найяскравішим сучасним представником цієї
течії є художник Макбул Фіда Хусейн. Значню подією є творчість художиці та
графіка Арпани Каур.

Крім того, в Індії завжди були сильні традиції народного малярства, особливо
вони збереглися у сільській місцевості, в розмальованих та оздоблених хатинах
селян (мадхубані з штату Біхар, видатним представником якого була Махасундарі
Деві). Все частіше мистецтвознавці привертають увагу на творчі та художні роботи
інших індійських племен.

Образотворче мистецтво звільнилося від своєї прихильності до двомірності, а
кордони між живописом, скульптурою та дизайном виявилися розмиті (М.Раї,
Р.Родвіттья, Н.Малані, Б. Г. Шарма, А.Рамачандран, С.Гупта, В.Сундарам,
С.Шетті).

Багато видів спорту в Індії, мають своє походження з Англії і поширилися по всій
країні за часів англійського колоніального панування. Англійський Крикет,
безумовно, найпопулярніший вид спорту в Індії, та розвинувся набагато потужніше
ніж у країні свого походження. Індійська національна команда з крикету виграла
1983 році Кубок світу з Крикету і 2007 році МТП 20 Волд Трофі(MTP Twenty 20
world), та розділили 2002 році МТП Трофей чемпіонів з командою Шрі-Ланки. Крикет
в Індії знаходиться у веденні Ради з контролю за крикетом в Індії, яка також
проводить внутрішні змагання включаючи (Ranji Trophy), (Duleep Trophy), (Deodhar
Trophy), (India Trophy) і (ATP Challenger Tour). Крім того існують індійська
ліги крикету та індійська прем'єр ліга крікету та організовано лігу Twenty20.

Другий за популярністю вид спорту є хокей, а саме його різновид хокей на траві.
Офіційний національний вид спорту Індії це хокей на траві, підпорядкований
індійській федерації хокею. Індійська команда з хокею на траві виграла хокейний
чемпіонат світу на траві 1975 року (чоловіки) і 8 золотих, 1 срібну і 2 бронзові
медалі на Олімпійських іграх (починаючи з 1926 року).

У деяких штатах, приміром в Гоа і Західній Бенгалії, поширений й футбол.
Національна команда з цього виду спорту в наш час[Коли?] займає 143 місце в
Рейтингу збірних ФІФА (станом на грудень 2007 року). Нараін Картікеян від Ченнаї
Індія був першим індійським професійним водієм на в Формулі 1. Крім того, Індія
гордиться одним з найкращих шахістів у світі, в тому числі чемпіоном світу з
шахів Вішванатаном Анандом. Також почали здобувати популярність теніс та
бадмінтон.

В Олімпійських іграх індійські спортсмени виграли в цілому 20 медалей. Індія тут
безперечно домінує зі своєю хокейною командою з 1928 по 1980 роки, протягом цих
12 ігор вони завоювали 8 золотих, 1 срібну і 2 бронзові медалі. В індивідуальних
змаганнях серед спортсменів — Абгінав Біндра (Abhinav Bindra) виграв золоту
медаль в змаганнях з стрільби для своєї країни. Норман Прічард (Norman
Pritchard), Хашаба Джадгав (Khashaba Jadhav), Леандер Паєс (Leander Paes),
Карнам Мейлісварі(Karnam Malleswari), Раджавардган Сінґх Ратгор(Rajyavardhan
Singh Rathore), Сушиль Кумар (Sushil Kumar) і Віджендер Кумар (Vijender Kumar)
також вигравали медалі іншого гатунку -(три срібних, п'ять бронзових) для Індії.

Популярні й традиційні тільки для Індії спортивні змагання — Кабадді (kabaddi),
Хо Хо (kho kho), і Джіллі-Данда (gilli-danda), які грають по всій країні. Індія
також є домівкою для древніх бойових мистецтв — Kalarippayattu і Калай Варма
(Varma Kalai).



https://uk.wikipedia.org/wiki/%D0%84%D0%BB%D0%B8%D0%B7%D0%B0%D0%B2%D0%B5%D1%82%D0%B0_II

Єлизаве́та ІІ (Елізабет Александра Мері Віндзор, англ. Elizabeth II, Elizabeth
Alexandra Mary Windsor; нар. 21 квітня 1926, Лондон, Англія, Британська
імперія) — королева і голова держави Сполученого Королівства Великої Британії та
Північної Ірландії та 15-ти країн Співдружності націй — Канади, Австралії, Нової
Зеландії, Ямайки, Барбадосу, Багамських Островів, Гренади, Папуа Нової Гвінеї,
Соломонових Островів, Тувалу, Сент-Люсії, Сент-Вінсенту і Гренадин, Антигуа і
Барбуди, Белізу, Сент-Кіттсу і Невісу. У всіх цих країнах, окрім Сполученого
Королівства, її представляють генерал-губернатори, що призначаються нею.

Окрім цього, Єлизавета II править також Британськими заморськими територіями,
але не як їхня королева, а як королева Сполученого Королівства.

Голова Співдружності націй, Верховний головнокомандувач Збройних Сил, Лорд
Острова Мен, Верховний управитель Церкви Англії, Захисниця віри, Герцог
Нормандії.

Єлизавета народилася на Бретон-Стріт, 17 у Лондоні 21 квітня 1926 року у родині
принца Альберта, герцога Йоркського, та його дружини — герцогині Йоркської
(Єлизавети Боуз-Лайон, майбутньої королеви-матері). Її хрещення в Музичній
кімнаті Букінгемського палацу провів Космо Ленг, архієпископ Йоркський 29 травня
того ж року. Хрещеними батьками принцеси були: Георг V, королева Мері, принцеса
Мері, граф Стратморський, герцог Конноутський та леді Елфінстоун. Свої імена
вона отримала на честь матері, королеви Олесандри — своєї прабабусі по
батьківській лінії та королеви Мері — бабусі. У родині її називали пестливим
ім'ям «Лілібет» (Lilibet).

Як онука короля по чоловічій лінії вона отримала титул британської принцеси та
називалась — Її Королівська Високість принцеса Елізабет Йоркська. На момент
свого народження вона займала третє місце в порядку престолонаслідування, після
свого дядька Едуарда — принца Уельського та батька — герцога Йоркського,
молодшого брата — принца Уельського. На той час ніхто не вважав її майбутньою
королевою.

Вона росла, оточена любов'ю та піклуванням своїх рідних. Майбутня королева
отримала домашню освіту, в основному з гуманітарним нахилом. Її гувернанткою
була Меріон Кроуфорд, відома як «Crawfie». Вона вивчала історію під керівництвом
С. Г. К. Мертена з Ітона та вивчала сучасні мови, особливо французьку. Релігійне
навчання проводив архієпископ Кентерберійський.

Король Едуард VIII зрікся престолу і королем став її батько, який узяв собі ім'я
Георга VI. У такий спосіб принцеса Єлизавета стала спадкоємицею за припущенням
(Heiress presumptive). Вона не отримала титули герцогині Корнуельської та
принцеси Уельської через те, що якби в королівській сім'ї народився хлопчик, то
він став би попереду принцеси в черзі на наслідування престолу.

Друга Світова Війна почалася, коли принцесі Єлизаветі було тринадцять років.
Вона і її молодша сестра Маргарет були евакуйовані до Віндзору. Розроблялися
також плани евакуації принцес до Канади, але, як відомо, їхня мати — королева
Єлизавета заявила: «Діти нікуди не можуть їхати без мене, я ніколи не залишу
короля, а король ніколи не залишить свою країну!». У той час принцеса
організовувала пантоміми разом із дітьми персоналу Королівського дому у
Віндзорі, а в 1940 р. вона зробила своє перше радіозвернення під час Дитячої
години Бі-Бі-Сі, в якому вона зверталася до евакуйованих дітей. У тринадцять
років вона познайомилась з Філіпом Маунтбаттеном, кадетом Дортмундського
військово-морського училища, сином грецького принца Андрія, і закохалась у
нього. Вони постійно листувалися протягом його служби в Королівському флоті.

У 1945 році Єлизавета змогла вмовити батька, щоб він дозволив їй зробити свій
безпосередній внесок у перемогу. Вона приєдналась до Жіночої Допоміжної
Територіальної Служби, де була відома як № 230873 лейтенант Елізабет Віндзор, і
вивчилась на водія. Це був перший випадок в історії королівської родини, коли
жінка служила у військовому підрозділі.

Єлизавета здійснила свій перший закордонний візит у 1947 році, коли разом із
батьком відвідала Південну Африку. На честь свого повноліття, яке настало, коли
їй виповнився 21 рік, вона виступила із радіозверненням до співдружності та
імперії зі словами: «Я проголошую перед вами, що все моє життя, буде воно довгим
чи коротким, має бути присвячене служінню вам і нашій великій імперській сім'ї,
до якої ми всі належимо.» 20 листопада 1947 р. вона одружилась із герцогом
Единбурзьким Філіпом (при народженні принцом Грецьким та Данським), який
водночас є її чотириюрідним братом (вони обидва пра-правнуки короля Данії
Кристіана IX) і він також пра-правнук королеви Вікторії. Багато хто виступав
проти одруження через те, що принц Філіп був православним, не мав грошей, а його
сестри вийшли заміж за німецьких принців, які були прихильниками нацистів. Мати
принцеси також була проти і навіть, як свідчать останні біографії, називала
Філіпа «гуном».[Джерело?]

Після їхнього одруження резиденцією герцога і герцогині став Кларенс-гаус, але з
1946 до 1953 р. герцог Единбурзький перебував в основному на Мальті, де проходив
службу як офіцер Королівського флоту. Принцеса Єлизавета жила з ним з 1949 до
1951 р. на Мальті, оселившись на віллі Гвадаманья, яку близько 1929 р. придбав
лорд Маунтбаттен Бірманський.

14 листопада 1948 року вона народила свою першу дитину — принца Чарльза. Раніше,
спеціальною відкритою грамотою, король дарував право дітям герцога Единбурзького
та принцеси Єлизавети, герцогині Единбурзької іменуватися принцами. 15 серпня
1950 року у них народилася друга дитина — принцеса Анна.

Здоров'я її батька протягом 1951 р. погіршувалось, і Єлизавета почала виконувати
деякі його офіційні обов'язки. В тому ж році вона відвідала Грецію, Італію,
Мальту. В жовтні вона здійснила поїздку Канадою та відвідала президента США
Гаррі Трумена. У січні 1952 року принцеса разом з герцогом Філіпом здійснили тур
Австралією та Новою Зеландією, повернувшись через Африку. Новина про смерть
короля Георга VI 6 лютого 1952 р. від раку легенів застала їх у Кенії.

Королева перебувала в готелі Трітопс Готел неподалік від Найробі, коли їй
повідомили про смерть батька. Це було вперше після Якова І, коли монарх
спадкував престол, перебуваючи поза межами Великої Британії. В час, коли їй
повідомили про смерть короля, вона збиралася обідати з сером Хорасом Херном,
головою Верховного Суду Кенії, який пізніше буде супроводжувати королівське
подружжя до Великої Британії. Коли Асистент і Особистий секретар нової королеви
спитав, як вона хоче, щоб її називали, то вона відповіла: «Єлизавета, звичайно».

Проголошення її королевою Таємною радою відбулося у вівторок 7 лютого у
Сент-Джеймському палаці. В Канаді окреме проголошення було зроблене Таємною
радою для Канади того самого дня.

24 березня 1953 р., незадовго до коронації, від раку померла її бабуся —
королева Мері. Як повідомлялось, її останньою волею було, щоб через траур
коронацію не відкладали.

Сама коронація, яка вважається однією з найпишніших в історії, відбулась 2
червня 1953 р. у Вестмінстерському абатстві. Це була перша коронація, що
транслювалась телебаченням, хоча спочатку ідея телетрансляції мала багато
противників, які вважали, що вона порушить сакральність моменту.

19 лютого 1960 р. народилася третя дитина королеви — принц Ендрю, герцог
Йоркський, а 10 березня 1964 р. — принц Едвард, граф Ессекський.

Офіційною резиденцією королеви є Букінгемський палац, але, за повідомленнями, їй
більше до вподоби Віндзорський замок. Крім того, її резиденціями є Голірудгауз в
Единбурзі, Балморал та Сандрингемський палац.

На сьогодні королева є однією з найпопулярніших осіб Великої Британії. За
останніми опитуваннями, її підтримують близько 80 % підданих. Хоча справа
принцеси Діани на деякий час похитнула популярність королеви і авторитет
монархії, але в довготривалій перспективі, як видно з досліджень громадської
думки, не позначилася на ньому.

З 17:30 9 вересня 2015 року королева також є монархом, який в історії Великої
Британії правив найдовше. Попередній рекорд належав королеві Вікторії, яка
правила в країні 63 роки, 226 днів, 16 годин та 23 хвилини у період з 1837 до
1901 року.

У 1984 році відвідала скансен «Село україно-канадської культурної спадщини»
неподалік Едмонтону (Альберта).

Королева Єлизавета ІІ — найчастіше подорожуючий монарх в історії Британії. В
1953–1954 р.р. вони з Філіпом здійснили піврічну навколосвітню подорож, ставши
першим британським королівським подружжям, що обпливло земну кулю. Єлизавета
стала першим правлячим монархом Австралії, Нової Зеландії та Фіджі, що побувала
там. В 1957 р. вона перебувала з державним візитом у США та здійснила тур
Канадою, де відкрила 23-тю сесію канадського парламенту. Також виступила з
промовою на засіданні Генеральної Асамблеї ООН. В 1959 р. королева здійснила ще
один тур Канадою і вже як королева Канади відвідала США. В лютому 1961 р. вона
відвідала Туреччину на запрошення президента Кемаля Гюрселя, а пізніше — вперше
Індію та Пакистан. Єлизавета ІІ побувала в більшості європейських країн (в тому
числі — Росії, Литві, Латвії та Естонії) та багатьох неєвропейських. У 2011 році
королева вдруге зробила промову на зібранні асамблеї ООН. У тому ж році вона
стала першим британським монархом, який відвідав незалежну Ірландію.

Британська імперія почала еволюціювати ще з часів Декларації Бальфура,
проголошеної на Імперській Конференції 1926 року і формалізованої в декларації
Вестмінстерського статуту 1931 року.

В часи правління королеви Єлизавети ІІ завершився розпад Британської Імперії і
повністю формалізувалася Співдружність націй, яка об'єднала більшість колишніх
британських володінь. Тепер головною роллю голови Співдружності, якою є
королева, стала необхідність підтримувати зв'язки країн Співдружності між собою
та з колишньою метрополією. Королева часто грала важливу роль у відновлені
порушених відносин із країнами Співдружності та згладжуванні протиріч.

У 2007 року були виявлені секретні документи, що свідчать про те, що в 1956 році
французький прем'єр Гі Молле та британський прем'єр Ентоні Іден обговорювали
можливість союзу Великої Британії та Франції. При цьому не виключалося, що
Єлизавета ІІ може стати головою держави у Франції.

Як конституційний монарх, Єлизавета ІІ не має висловлювати публічно свої
політичні симпатії чи антипатії. Вона завжди дотримувалася цього правила, діючи
непублічно, через що її політичні погляди нез'ясовані. Однак існують свідчення,
що королева схиляється до точки зору так званої «Однієї нації». Під час
урядування Маргарет Тетчер було відомо, що королеву турбувало те, що її політика
може призвести до серйозних соціальних проблем. Відомо, що Маргарет Тетчер якось
сказала: «Проблема в тому, що королева належить до того типу жінок, які можуть
проголосувати за Соціал-Демократичну партію».

Ніколи не висловлюючись прямо проти суверенітету Квебеку, вона часто
підкреслювала необхідність єдності канадської нації. Вона також часто
наголошувала на своїй увазі до Канади. Наприклад, повертаючись з Каліфорнії в
1983 р., королева сказала: «Я їду додому, в Канаду, завтра» та на обіді в
Саскачевані (2005): «Ця країна і канадці завжди присутні в моєму житті і моїй
роботі».

В промові до Квебекської Національної Асамблеї у розпал Тихої революції в
1964 р. вона ігнорувала національні протиріччя і говорила про «дві
взаємодоповнюючі одна одну культури», кажучи: «Я радію від думки, що в нашій
Співдружності існує країна, де я можу офіційно висловлюватись французькою».

Після проголошення Конституційного Акту 1982 р., який був єдиною в канадській
історії важливою конституційною зміною, що була прийнята без згоди уряду
Квебеку, Єлизавета намагалася продемонструвати свою роль голови всієї канадської
нації і публічно виражала жаль від того, що Квебек не брав участі в формуванні
канадської державної структури.

В 1995 р. під час кампанії за відділення Квебеку вона протягом чотирнадцяти
хвилин говорила (англійською та французькою мовами) з відомим діджеєм П'єром
Брассардом з монреальського радіо CKOI-FM, який видавав себе за канадського
прем'єр-міністра Жана Кретьєна. Під час цієї розмови він сказав королеві, що
начебто прихильники відділення лідирують і на це вона відповіла, що вона
«відчувала, що референдум піде неправильним шляхом» і додала: «Якщо я можу якось
допомогти, я готова допомогти». Однак при цьому вона категорично відмовилась
втручатись до чіткого роз'яснення ситуації. Під час референдуму Єлизавета ІІ
перебувала в дорозі до Нової Зеландії і попросила свого пілота не вилітати з
Лос-Анджелеса, поки не будуть оголошені результати референдуму.

Формально королеві належить законодавча, виконавча і судова влада в державах,
які вона очолює, але фактично її роль скоріше церемоніальна через те, що вона
завжди діє за порадою Кабінету міністрів, а прем'єр-міністром найчастіше
призначає голову партії, що перемагає на виборах. Іноді монарх може призначити
прем'єра, який має сформувати уряд на основі абсолютної більшості в Палаті
громад, але така практика застосовується лише в критичних ситуаціях (останій
раз — у 1940 році, коли король Георг VI призначив прем'єр-міністром Вінстона
Черчилля). Тричі під час свого правління королева мала конституційні проблеми з
формуванням британського уряду. 1957 року і 1963 року, за відсутності чіткого
механізму обрання лідера в Консервативній партії, саме королева мала вирішити
кому доручити формування уряду після відставок сера Ентоні Ідена та Гарольда
Макміллана. У 1957 році Ентоні Іден відмовився радити королеві, кого призначити
його наступником, і вона звернулася за порадою до лордів Солсбері та Кілмура і
Вінстона Черчилля, як єдиного з живих на той час консервативного прем'єра
(згідно з прецедентом, за яким після відставки Ендрю Бонара Лоу у 1923 році
король Георг V радився з батьком лорда Солсбері та колишнім прем'єром Артуром
Бальфуром). У 1963 році Гарольд Макміллан сам радив призначити своїм наступником
Алека Дуглас-Хоума. А в 1974 р., після відставки Едварда Гіта через неясний
результат виборів, Єлизавета ІІ призначила прем'єр-міністром лідера опозиції
Гарольда Вільсона. Його уряд меншості протримався біля восьми місяців.

Британські прем'єри зустрічаються з королевою щотижня, до чого ставляться дуже
серйозно. Один з прем'єр-міністрів навіть сказав, що до зустрічей з королевою
він готується серйозніше, ніж до засідань парламенту, тому що королева
обізнаніша в більшості питань. Крім того, королева має постійні зустрічі з
іншими міністрами та прем'єрами держав Співдружності, коли вони перебувають у
Великої Британії. Також, під час свого перебування в Шотландії вона
зустрічається з першим міністром Шотландії. Міністерства та дипломатичні
представництва Великої Британії надсилають їй регулярні звіти.

Хоча прийнято, що королева не втручається в політику, але через те, що за своє
довге правління вона мала можливість працювати з багатьма прем'єрами та лідерами
інших країн, до її порад завжди ставляться уважно. У своїх мемуарах Маргарет
Тетчер писала про свої щотижневі зустрічі з королевою Єлизаветою: «Кожен, хто
думає що вони [зустрічі] — проста формальність або соціальна умовність, глибоко
помиляється. Насправді вони проходять в спокійній діловій атмосфері, і Її
Величність завжди демонструє свою здатність охоплювати широке коло проблем і
свій великий досвід».



https://uk.wikipedia.org/wiki/%D0%9B%D0%BE%D0%BD%D0%B4%D0%BE%D0%BD

Ло́ндон (англ. London, МФА /ˈlʌndən/) — столиця Англії і Великої Британії,
розташована на річці Темза; площа 1580 км²; населення 7 825 200 (2010), з
передмістями понад 9 млн.

Середмістя Лондона є фінансовим і комерційним центром Сполученого Королівства
Великої Британії та Північної Ірландії. Великий Лондон з 1965 складається з 32
округів. Важливе джерело доходу — туризм. Найбільш відвідуваними місцями є:
Лондонський Тауер, Собор Святого Павла, Букінгемський палац, Вестмінстерське
абатство. Лондонський університет є найбільшим в країні. Фахові корпорації
юристів Судові інни існують з XIII століття. Лондон — центр англійської
театральної діяльності з моменту будівництва першого театру Джеймсом Бербіджем в
1576.

Місто є найбільшим чи одним з двох найбільших (поряд з Нью-Йорком) фінансових
центрів і бізнес-хабів у світі. Також, за версією консалтингової компанії
A.T.Kearney, Лондон є найвпливовішим містом у світі.

Сучасна назва міста — Лондон — походить від давнішого римського «Лондініум»
(лат. Londinium). Єдиної думки щодо походження цього слова немає, але вченими
неодноразово висувалися гіпотези про етимологію назви. Ось чотири найпопулярніші
припущення:

Англійці часто називають Лондон The Big Smoke. Цю назву можна перекласти як
«Великий дим». Зрозуміло, що ця назва пов'язана із лондонським смогом. Інша
неофіційна назва міста — The Great Wen. Цей вираз майже неможливо перекласти
дослівно, через те що в українській мові немає еквіваленту слову Wen, що
приблизно означає «Місто із занадто великим населенням». Щодо назв районів, то
Сіті інколи називають «квадратною милею». У часи Британської Імперії Лондон
часто неофіційно називали столицею світу, а у 1960-і місто отримало назву
«Свінгуючий Лондон» — за квітучим життям моди і культури.

Лондон займає площу 1579 км². Координати: 51°30′ пн. ш. 0°00′ зх. д.﻿ /
﻿51.500° пн. ш. -0.000° сх. д.﻿ / 51.500; -0.000

З південного заходу до сходу місто перетинає Темза, судноплавна річка, що впадає
в Північне море. Долина Темзи — родюча і доволі плоска, що дозволило Лондону
розширюватися рівномірно. Спочатку річка була ширшою, а береги її були
болотистими і топкими, але завдяки діяльності людини все це зникло. Темза —
припливно-відпливна річка, і тому в Лондоні існує небезпека повені. Останніми
роками ця небезпека збільшилася через підняття рівня води в річці.

За класифікацією Кеппена клімат Лондона помірний морський, тож у місті рідкісні
випадки дуже високої чи дуже низької температури. Влітку температура здебільшого
змінюється в межах від 11 °C до 24 °C, хоча в окремі дні може досягати 30 °C.
Рекордна температура 39 °C була зафіксована 10 серпня 2003 року. Зими в Лондоні
прохолодні, але температура рідко падає до нуля. Рекордно низька температура
становить −10 °C.

Римський Лондініум створено невдовзі після вторгнення римлян в 43 році.
Незабаром Лондініум став одним з найважливіших населених пунктів Римської
Британії. У II столітті він досяг розквіту — до 100 року Лондініум став столицею
Британії, змінивши Колчестер, населення становило близько 60 000 чоловік. У
місті знаходилися найважливіші адміністративні будівлі.

В середині VI століття Люнденбург («Лондонське укріплення», саксонська назва
Лондініума) був включений до складу східносаксонського королівства. У 604 році
король Саєберт прийняв християнство, і в місті вперше з'явився єпископ. Першого
лондонського єпископа звали Мелітіус. Тоді ж був побудований Собор святого
Павла. Імовірно, спочатку це була досить скромна капела. Пізніше собор був
зруйнований язичниками-спадкоємцями Саєберта.

Наприкінці VII століття приблизно за півтора кілометрах від Люнденбурга було
засновано саксонське поселення Люндевік (тобто Лондонське поселення). Мабуть, в
Люндевіку містилася гавань для торгових кораблів і рибальських човнів.

З 730 року місто перейшло під владу Мерсії, великого англійського королівства. У
IX столітті Люнденбург піддався нападу вікінгів. Вони контролювали місто
протягом двадцяти років, після чого король Альфред Великий уклав із загарбниками
мир. Проте в 1013 році Люнденбург був знову окупований вікінгами і знаходився
під їх владою до 1042 року.

Тауер, закладений при Вільгельмові Завойвнику До 11 століття Лондон став
головним містом Королівства Англія, поступово розрісся і з'єднався з
Вестмінстером, раніше окремим поселенням. У 1066 році після перемоги при
Гастінгсі королем Англії став Вільгельм Завойовник. Коронація відбулася у щойно
добудованому Вестмінстерському абатстві. Вільгельм дав жителям Лондона деякі
привілеї в порівнянні з жителями інших міст. За його правління на південному
сході міста було побудовано укріплення, нині відоме як Лондонський Тауер. У 1097
його син Вільгельм II почав будівництво Вестмінстер-холлу, що послужив основою
Вестмінстерського палацу. У 1176 році почалося будівництво знаменитого
Лондонського моста, що проіснував близько 600 років.

У травні 1216 року Лондон був востаннє окупований іноземними військами — місто
захопив французький король Людовик VIII, поклавши край правлінню Іоанна
Безземельного. Пізніше проти Людовика повстали його власні барони, і влада в
країні за їхньої допомоги знову перейшла в руки англійців. Таким чином, Лондон є
єдиною європейською столицею яка не була захоплена ворогом жодного разу за
останні майже 8 століть.

Чума, що лютувала в Європі в XIV столітті, не обійшла стороною і Лондон. «Чорна
смерть» прийшла до Королівства Англія в 1348 році. Точна кількість померлих в
Лондоні невідома, але вважається, що жертвами чуми стали від 30 до 50 тисяч
чоловік.

Епідемія стала непрямою причиною селянського повстання під проводом Вота Тайлера
(1381), під час якого Лондон піддався розграбуванню і спустошенню. Селяни
штурмом узяли Тауер, убили лорда-канцлера (важлива державна посада в
середньовічному Королівстві Англія), архієпископа судберійського Симона і
хранителя королівської скарбниці. Повстання було у результаті придушене
королівськими військами, а сам Тайлер — засуджений до страти.

У Середні Віки Лондон розділився на дві основні частини — адміністративний і
політичний Вестмінстер і торговий Сіті. Це розділення зберігається і понині. Для
Середньовіччя Лондон міг вважатися великим містом — до 1300 року у ньому мешкало
приблизно 80 000 чоловік. Склалося і міське самоврядування — головою Лондона
став лорд-мер.

З приходом до влади Тюдорів в Королівстві Англія почалася епоха абсолютної
монархії. Централізація влади в руках короля привела до того, що столиця стала
розвиватися і багатіти ще швидше, чим раніше. Сприятливо відбилися на місті часи
правління Генрі VIII і Едварда VI — були засновані знамениті лондонські парки
Гайд-парк і Кенсінгтон-гарден і відкрито кілька великих лікарень.

Реформація, що відбулася в Королівстві Англія при Генрі VIII, не закінчилася, на
відміну від інших країн, кровопролиттям: тут церковні перетворення
контролювалися королем і були ініційовані «зверху», а не «знизу», як в більшості
інших країн. Після Реформації близько половини площі Лондона була зайнята
релігійними спорудами і приблизно третину населення становили ченці. Ситуація
змінилася в 1538—1541 роках, після того, як Генрі VIII видав закон про
верховенство короля над церквою. Після цього значна частина церковного майна
була конфіскована і передана до рук короля і його найближчих васалів.

Лондон розвинувся до одного з найбільших торгових центрів Європи. У місті
процвітали малі підприємства, а великі англійські власники вели свою торгівлю по
всьому світу — від Росії до Америки. Створювалися гігантські компанії, такі як
Ост-Індська в 1600 році. Після того, як в 1572 іспанці захопили і розграбували
велике голландське місто Антверпен, Лондон став найбільшим центром торгівлі на
Північному морі. Стрімко збільшувалося населення столиці — з 50 000 чоловік в
1530 році до 225 000 в 1605. Також в XVI столітті з'явилися перші карти Лондона.
З'явилися перші публічні театри, найпопулярнішим з яких став «Глобус», в якому
йшли п'єси Вільяма Шекспіра.

У XVI столітті у Вест-Енді почали селитися аристократи і придворні. Незабаром
район став одним з найпрестижніших місць міста. Досі будинок у Вест-Енді є
пропуском у вищий світ Лондона.

Під час Англійської громадянської війни Лондон зайняв сторону Парламенту. Були
створені війська ополчення і зведені оборонні укріплення, щоб захистити місто
від роялістів, які дедалі ближче просувалися до столиці, — битва при Брентфорді
відбулася всього в кількох милях від Лондона. Проте добре організована оборона
не дозволила королівським військам узяти місто, що і зіграло вирішальну роль у
війні — багатства, що зберігалися в Лондоні, допомогли Парламенту отримати
перемогу.

У Лондоні, як і у всіх європейських містах того часу, були відсутні каналізація
і система охорони здоров'я, до того ж, місто було сильно перенаселене, і тому
там регулярно спалахували епідемії з багатьма сотнями, а деколи і тисячами
жертв. Але найстрашніша трапилася в середині XVII століття, в 1665–1666 роках. У
Королівстві Англія її називали Великою Чумою (The Great Plague). У Лондоні
жертвами епідемії стали приблизно 60000 чоловік (п'ята частина міста). Семюел
Піпс, хронікер міста, записав 4 вересня 1665 наступне: «За тиждень померло понад
7400 чоловік, з них 6000 — від чуми. День ніч майже без перерви з вулиці
доноситься похоронний передзвін церковних дзвонів».

Відразу після закінчення епідемії сталася ще одна катастрофа — Велика лондонська
пожежа 1666. Якщо Велика Чума покосила населення Лондона, то пожежа нанесла
серйозний матеріальний збиток, знищивши 13200 будинків (близько 60% міста) і 87
церков (зокрема старий Собор святого Павла). Як не дивно, але у вогні загинуло
всього вісім чоловік, зате багато хто залишився без оселі і позбувся всіх
засобів для існування.

Після відновлення Лондон остаточно перетворився на фінансову столицю світу. У
1694 році відкрився Банк Англії, що дозволив країні значно збільшити свій вплив
на світову економіку. У 1700 році 80% імпорту і 69% експорту Королівства Англія
припадало на Лондон, а населення міста перевищувало 500 000 чоловік.

У XVIII столітті, в епоху Просвітництва набули широкого поширення преса і
література. Відтоді центром видавничого життя Лондона стала вулиця Фліт-стріт. У
тому ж столітті було відмічено зростання злочинності в столиці, через що були
посилені покарання: навіть за незначний злочин тепер загрожувала страта.

У 1707 році Лондон набув статусу столиці Великої Британії, нової держави,
створеної за допомогою об'єднання Королівства Англія і Королівства Шотландія. У
тому ж XVIII столітті були побудовані новий Собор святого Павла і Букінгемський
палац — символи сучасного Лондона, — а також Вестмінстерський міст, який став
всього лише другим мостом в Лондоні через Темзу. До кінця XVIII століття
населення Лондона досягло мільйона чоловік.

Лондон XIX сторіччя — місто контрастів. З одного боку, він був столицею
найбільшої держави у світі — Британській імперії, економічним і політичним
центром світу, а з іншої — містом, де в халупах, практично без засобів для
існування, жили мільйони бідняків.

У позаминулому столітті в зовнішності Лондона відбулися кардинальні зміни. У
1836 році була відкрита перша залізниця, що з'єднала Лондонський міст і Гринвіч,
і менше ніж за 20 років відкрилося 6 вокзалів. У 1863 в Лондоні з'явилося перше
у світі метро. Крім того, в XIX столітті були побудовані Біг-Бен, Альберт-холл,
комплекс Трафальгарського майдану, Тауерський міст. Вперше за всю історію
існування Лондона з'явилася каналізація (див. Великий сморід).

У XIX столітті була реформована система міського самоврядування, оскільки стара
система, що існувала ще з Середніх Віків, явно не відповідала вимогам
мегаполісу, що розрісся. У 1855 році був створений Столичний комітет з робіт
(Metropolitan Board of Works), що контролював міське будівництво і створення
інфраструктури. У 1888 цей орган ліквідовували, а адміністративні функції були
вперше покладені на виборний орган — Лондонську окружну раду (London County
Council).

В середині століття Лондон вперше зіткнувся з масовою імміграцією. Особливо
великий наплив приїжджих йшов із Ірландії. Також в місті утворилася велика
єврейська община.

Перша світова війна на якийсь час припинила розвиток Лондона. Місто вперше
піддалося авіанальотам. У період між двома світовими війнами Лондон продовжував
збільшуватися, але більше за площею, а не за населенням.

У 1930-ті багато жителів міста постраждали від Великої депресії: сильно зріс
рівень безробіття, впав рівень життя. Нездатність влади зробити що-небудь
спричинила появу безлічі радикальних партій як лівого, так і правого напряму.
Більшість з них базувалася в робочому Іст-Енді. У Парламенті Великої Британії
декілька місць отримали комуністи, широкою підтримкою користувався і Британський
союз фашистів. Кульмінацією боротьби між лівими і правими стала так звана Битва
на Кебл-стріт — вуличні бої між політичними екстремістами обох флангів і
поліцією.

У ті ж 1930-ті до Лондона з нацистської Німеччини втекло багато євреїв. Під час
Другої світової війни столиця Великої Британії піддавалася неодноразовим
авіабомбуванням, найважчі з яких прийшлися на вересень 1940 і травень 1941
років. Багато жителів було евакуйовано зі столиці. Бомбосховищами служили
станції метрополітену. Всього за час війни в Лондоні її жертвами стали 30000
мирних жителів, 50000 отримали поранення, десятки тисяч будинків були
зруйновані.

У 1952 році Великий смог, украй шкідлива суміш туману і диму промислового
походження, на п'ять днів спустився на Лондон. Незабаром концентрація в повітрі
продуктів згоряння стала такою високою, що за подальші тижні в місті від смогу
загинуло близько 4000 чоловік, а ще 8000 стали жертвами катастрофи в подальші
кілька місяців. Подія примусила міське керівництво серйозно зайнятися цією
проблемою, внаслідок чого було видано загальнодержавний закон «Про чисте
повітря» (1956), а також аналогічний міський закон (1954).

У 1960-і, завдяки популярним музичним колективам як то Beatles і Rolling Stones
він став одним з світових центрів молодіжної субкультури (отримавши прізвисько
«Свінгуючий Лондон»). У 1966 збірна Англії виграла у фіналі на стадіоні «Вемблі»
Чемпіонат світу з футболу.

В 1970-ті Лондон став мішенню для терористів, коли місто вперше піддалося атакам
Ірландської Республіканської Армії. Ці атаки регулярно повторювалися до кінця XX
століття.

З середини століття, незважаючи на наплив іммігрантів з країн Співдружності
(особливо з Індії, Пакистану і Бангладеш), населення міста почало скорочуватися,
та зменшилось з майже 9 до 7 млн чоловік у 1980-і, після чого воно стало
повільне рости.

Нове тисячоліття Лондон зустрів відкриттям кількох нових споруд, таких як Купол
міленіуму (Millennium Dome) і Лондонське око (London Eye), колесо огляду, що
стало новим символом міста.

На початку XXI століття Лондон добився права на проведення Літніх Олімпійських
ігор 2012 року. Столиця Великої Британії стала першим містом, що тричі прийняло
Олімпіаду.

В період індустріалізації в 19-му столітті й на початку 20-го століття населення
Лондона стрімко зростало. Протягом певного часу Лондон був найбільшим містом за
населенням, доки в 1925 році його не обігнав Нью-Йорк. В 1939 році населення
міста досягло 8 млн. 615 тис. 245 мешканців. На середину 2007 року в Великому
Лондоні мешкали 7 млн. 556 тис. 900 людей. Проте міська зона виросла за межі
Великого Лондона й була домівкою для 8 млн. 278 тис. 251 жителя станом на 2001
рік, а ще ширша метропольна зона вміщає від 12 до 14 млн мешканців, у залежності
від того, як точно визначити її границі.

Густота населення становить 4761 мешканець на квадратний кілометр, що більш ніж
у десять разів більше, ніж у будь-якому іншому регіоні Британії. За населенням
Лондон є 25-им містом у світі, а його метропольна зона займає 17 місце. Лондон —
4-е місто у світі за кількістю мешканців-мільярдерів (у доларах США). Поряд із
Токіо та Москвою Лондон належить до найдорожчих міст у світі.

Оцінки Офісу національної статистики за 2006 рік класифікували 58,0% лондонців
як натуральних білих британців, 2,5% — білих ірландців, 8,9% — інших білих,
більшість із яких греки, італійці та німці. 13,1% населення належить до вихідців
із Південної Азії. Найбільше серед них індійців (6,5%), бангладешців (2,3%),
пакистанців (2,3%) та 2% інших азійців (тамілів із Шрі Ланки тощо). 10,7% —
чорні (приблизно 5% — чорні африканці, 5% — чорні вихідці із Карибів, 0,7% —
інші чорні). 3,5% мешканців міста змішаної раси, 1,5% — китайці, 1,5% належать
до інших етнічних груп. 37% населення міста народилися поза межами Європейського
Союзу. Ірландців, народжених як у Ірландії, так і в Північній Ірландії,
налічується близько 250 тисяч. Вони складають найбільшу етнічну групу людей,
народжених за межами Великої Британії.

Проведений в січні 2005 року опит показав, що в Лондоні розмовляють понад 300-ма
мовами. В місті є 50 принаймні десятитисячних небританських громад, а в районі
W2 поблизу Гайд-парку дуже складно почути англійську мову. Кількість чорних та
азійських дітей у школах перевищує кількість білих у відношенні 6:4.

Для Лондона традиційно характерний особливий акцент англійської мови, який
отримав назву кокні. Найвиразніші його риси — опускання звуку [h] (ейч-дропінг)
та вимова [ai] замість [ei]. В сучасну епоху жителі Лондона розмовляють із
різними акцентами — кокні, надбана вимова (received pronunciation), карибська
вимова (для вихідців із Вест-Індії).

З вірувань найбільшою популярністю користується християнство — 58,2%. Слідом за
ним йдуть іслам — 7,8%; індуїзм — 4,1%; іудаїзм — 2,1% і сикхізм — 1,5%. Досить
багато в Лондоні атеїстів — 15,8%.

Місця компактного проживання лондонських мусульман — Тауер-Хемлетс і Ньюхем.
Велика індуїстська громада розташована в північно-західних округах Харроу і
Брент, сикхи проживають в основному в східних і західних районах, а іудеї — в
Стемфорд-Хіллі та Голдерс-Грін, розташованих в північній частині Лондона.

Міське самоврядування Лондона має досить складну структуру. Воно має два яруси :
перший — це міське управління, другий — місцеве. Міським управлінням займається
Адміністрація Великого Лондона (англ. Great London Authority, скорочено GLA),
місцевим — локальні адміністрації муніципальних округів. Міська адміністрація
відповідає за стратегічне планування, економічний розвиток міста, поліцію,
пожежну службу і транспорт, локальні — за місцеве планування, школи, соціальні
служби і т. д.

Адміністрація Великого Лондона, у свою чергу, складається з двох частин. Перша —
це мер міста, що представляє виконавчу владу, друга — Лондонська міська
асамблея, яка обмежує повноваження мера і затверджує міський річний бюджет.
Адміністрація Великого Лондона з'явилася нещодавно, 2000 року, замість
скасованої в 1986 році Ради Великого Лондона (таким чином, 14 років місто
існувало без центральної влади). Адміністративно Лондон розділений на 33 райони,
в число яких входить 32 муніципальних округи, що позначаються спеціальним словом
боро (англ. borough) і Сіті. У кожному з округів є власна адміністрація та
окружна рада, вибори в який проходять кожні чотири роки. У Сіті районної
адміністрації немає, але в районі існує традиційний орган влади — Лондонський
муніципалітет (англ. Corporation of London), який практично без змін зберігся ще
з середніх століть. Крім того, в Сіті існує власна поліція, незалежна від
міської.

Адміністрування Лондона здійснюється на двох рівнях — загальноміському і
місцевому. Першим опікується Адміністрація Великого Лондона (Greater London
Authority), другим — 33 місцеві адміністрації. Адміністрація Великого Лондона
складається із виборної посади мера Лондона, якому належить виконавча влада і
Лондонської Асамблеї, яка здійснює контроль за рішеннями мера й має право
прийняти або відхилити проекти річних бюджетів. Адміністрація Великого Лондона
була сформована в 2000 році, замінивши собою скасовану в 1986 році Раду Великого
Лондона. Резиденцією Адміністрації Великого Лондона й мера є Сіті-хол. Обов'язки
мера станом на 2009 рік виконує Борис Джонсон. Із 33 місцевих адміністрацій 32 є
Радами Лондонських боро, 33-я — Корпорація Лондонського Сіті. До їхніх
обов'язків входять місцеві послуги, на які не поширюється компетенція
Адміністрації Великого Лондона — місцеве планування, школи, соціальні служби,
дороги місцевого значення, збір сміття.

Лондон також є резиденцією національного уряду Сполученого Королівства,
центральний офіс якого розташований неподалік від Вестмінстерського палацу.
Багато урядових департаментів займають будівлю неподалік від Парламенту,
особливо вздовж вулиці Вайтхолл. Прем'єр-міністр має резиденцію за адресою
Даунінг-стріт 10.

Лондон — найважливіший економічний і фінансовий центр Великої Британії та
Європи, один зі світових фінансових центрів. Валовий регіональний продукт міста
в 2004 році склав 365 млрд $ (17% ВВП Великої Британії). Економічне значення ж
всієї Лондонської агломерації ще вище — регіональний продукт у 2004 році склав
642 млрд $.

Найважливіша галузь економіки міста — фінанси, включаючи банківський сервіс,
страхування, управління активами; у Лондоні розташовані штаб-квартири найбільших
банків і фінансових компаній, включаючи такі як HSBC, Reuters, Barclays. Один з
найбільших світових центрів валютної та фондової торгівлі — Лондонська фондова
біржа. Протягом століть осередком міського фінансового життя є діловий район
Сіті, проте з 1990-х років за звання фінансового і ділового центру Лондона
бореться Кенері-Ворф у східній частині міста.

Другий за значимістю галуззю в економіці Лондону є інформаційна. У столиці
розташовується штаб квартира Бі-Бі-Сі, однієї з найбільших медіакорпорацій у
світі. У Лондоні видаються найпопулярніші газети, в числі яких The Times, що
видається майже 700-тисячним тиражем щодня, The Sun, The Daily Mirror та інші.

У Лондоні розташовуються штаб-квартири багатьох британських і транснаціональних
компаній, серед яких BP, Royal Dutch Shell, Unilever, Corus Group, SABMiller,
Cadbury Schweppes і інші. Центральні офіси понад 100 з топ-500 найбільших
європейських компаній розташовані в британській столиці.

Лондон залишається одним з найбільших промислових центрів Британії.
Промисловість міста і передмість представлена машинобудуванням
(автомобілебудування, електронна промисловість, верстатобудування,
суднобудування та судноремонт тощо), широко розвинена легка, харчова,
нафтопереробна і нафтохімічна галузі, поліграфія та інші.

Одним з найважливіших джерел доходу для Лондона є туризм. У 2005 році ця галузь
забезпечувала постійною роботою 350 000 чоловік. За рік приїжджі залишають у
Лондоні 10 млрд £. Вважається що за популярністю у туристів місто поступається
лише Парижу, однак останні дані показали, що в 2010 році до Лондона було продано
45 млн путівок, тоді як до Парижа — всього 33900 тисяч.

Попри те, що колись Лондон був одним з найбільших портів Європи, зараз він
навіть у Великій Британії перебуває лише на третьому місці. Щорічний
вантажообіг — 50 млн тонн вантажів.

Серце економічного Лондона — Сіті. Також безліч офісів різних компаній
знаходиться в районі площі Пікаділлі.

Існують 8 аеропортів, які мають в своїй офіційній назві слово «лондонський».
Головними воротами Лондона у світ є аеропорт Хітроу — найбільший у світі
аеропорт міжнародного сполучення. Це головна база Бритіш Ервейз — національної
британської авіакомпанії. У березні 2008 р. відкрився його п'ятий термінал, і
вже розглядається питання про спорудження шостого. Аналогічний обсяг
авіаперевезень здійснює аеропорт Гатвік. Лондонський аеропорт Стенстід — база
Раянер, Лондонський аеропорт Лутон призначений в основному для короткого
сполучення за низькими розцінками. Найменший Аеропорт Лондонського Сіті
призначений в основному для пасажирів бізнес-класу. Лондонський аеропорт Саутенд
здійснює бізнес-перельоти й повітряні транспортні послуги.

Лондон має одну з найкращих у світі систем громадського транспорту. Серцевиною
транспортної системи Лондону є лондонська підземка, відома серед народу як
«Труба» (англ. Tube), початок якої було закладено ще у 1863 р. Щодня лондонське
метро перевозить понад три мільйони пасажирів. Підземка сполучає центр міста з
приміськими районами на північ від Темзи. На півдні вона переходить у наземну
транспортну мережу, що пояснюється частково складною геологічною структурою на
південному боці річки.

У 1987 р. відкрилася ще одна система метро — «Доклендс лайт рейлвей», що
використовує менші й легші потяги. Вона обслуговує Східний Лондон і Гринвіч з
обох берегів Темзи.

Міжміські потяги зазвичай не перетинають Сіті. Чотирнадцять залізничних станцій
навколо центра міста є для них кінцевими зупинками. Винятком є залізниця
Теймзлінк, кінцеві станції якої Бедфорд, Брайтон і Мургейт. У жовтні 2007 р.
було схвалено проект побудови наскрізної залізниці, на яку виділено 10 млрд
фунтів. Її мета — зменшити навантаження на міський транспорт.

Високошвидкісні потяги системи Євростар з'єднують Сент-Панкрас Інтернешнл з
Ліллем та Парижем у Франції й Брюсселем у Бельгії. Час мандрівки з Лондону до
Парижу й Брюсселю 2 год. 15 хв. та 1 год. 51 хв. відповідно.

У Лондоні діє національна система охорони здоров'я (NHS), якій 5 липня 2008 року
виповнилося 60 років. Дана система надає безкоштовну медичну допомогу всім
жителям Лондона. На сьогодні дана система піддається критиці за низький рівень
професіоналізму, недостатній догляд, погані умови та довге очікування операції.
Користувачі даної системи пояснюють ці недоліки різними причинами, зокрема, тим,
що система була «на швидке одужання або на швидку смерть» пацієнта і не
пристосована до великої кількості хронічних захворювань, яке є зараз.

У Лондоні навчається близько 400 000 студентів, причому 120 000 з них — в
Лондонському університеті. Цей університет є найбільшим у Великій Британії і
включає в себе 20 коледжів і кілька інститутів. Інші великі вищі навчальні
заклади: Лондонський Університет Метрополітен, Університет Східного Лондона,
Вестмінстерський Університет, Університет Саут-Банк, Університет Сіті,
Університет Мідлсекс, Нью-Лондон-Коледж, Королівська академія драматичного
мистецтва.

Осередком лондонських музеїв є район Південного Кенсінгтона, в якому знаходяться
Музей природознавства, Музей науки, Музей Вікторії та Альберта (найбільше у
світі зібрання декоративно-прикладного мистецтва та дизайну). Інші примітні
музеї — Британський музей, колекція якого становить близько 7,5 мільйонів
експонатів; Лондонська національна галерея, один з найшанованіших фахівцями
художніх музеїв світу, галерея Тейт (найбільше у світі зібрання британського
мистецтва); Музей воскових фігур мадам Тюссо; Музей Шерлока Холмса. Можна
назвати музеєм і діючу королівську резиденцію — Букінгемський палац, частина
приміщень якого відкрита для відвідувачів зазвичай один місяць на рік
(серпень-вересень). Також екскурсійні тури проводяться по Будівлям Парламенту,
Тауеру, лондонським соборам. У Лондоні знаходиться національна Британська
бібліотека.

Кілька великих комерційних театрів, що спеціалізуються на постановці мюзиклів,
комедій і драм, знаходяться в районі Вест-Енд. Існує навіть спеціальний термін
вест-ендський театр (англ. West End theatre), що використовується у Великій
Британії для позначення розважальних комерційних театрів бродвейського типу. З
класичних театрів слід відзначити Національний Театр в районі Саут Бенк, новий
театр «Глобус» і Театр при королівському дворі.

Широко відомі у світі лондонські театри класичної музики: Королівський театр
опери в Ковент Гардені, Королівський Альберт-Хол, Театр Єлизавети II.

Домінуюча релігія в Лондоні — християнство, його сповідує більш половини
населення міста. Тому більшість храмів столиці — християнські, в основному,
англіканські. Середньовічних церков майже не збереглося — більшість було знищено
Великою пожежею 1666 року. Символами Лондона давно стали собор Святого Павла,
побудований на початку XVIII століття і Вестмінстерське абатство. У цих храмах
ведуться служби за англіканськими обрядами. Не варто плутати Вестмінстерське
абатство з Вестмінстерським собором, який є найбільшим у Великій Британії
католицьким храмом. Саутваркський собор — головна англіканська церква
лондонського району Саутварк, розташована відразу за Лондонським мостом. Статус
собору вона отримала 1905 року. Церква Святої Етельдреди, побудована у другій
половині XIII століття в честь Святої Етельдреди, є найстарішою за часом
спорудження діючою католицькою церквою Великої Британії.

У Риджентс-парку знаходиться Центральна Лондонська мечеть. Храм Неасден в Бренті
є одним з найбільших культових індуїстських споруд у Європі.

У Лондоні є чотири пам'ятники світової спадщини: Тауер, історичне поселення в
Гринвічі, Королівський ботанічний сад й район Вестмінстера, який включає в себе
Вестмінстерський палац, Вестмінстерське абатство й церкву св. Маргарити.

Архітектура Лондона представлена майже всіма стилями від нормандського до
постмодернізму. Багато середньовічних споруди, однак, не збереглися, в
основному, через Велику пожежу 1666 року, яка знищила понад 13 000 будинків, і
авіабомбардування під час Другої світової війни.

Нормандську архітектуру в Королівство Англія приніс Вільгельм Завойовник. Зі
споруд нормандського стилю в Лондоні відомий Тауер, який почав споруджуватися
при Вільгельмі і багаторазово добудовувався іншими королями. Крім того, в тому ж
стилі виконано побудований 1097 року Вестмінстерський зал прийомів. На той
момент це був найбільший зал в Європі.

XIII століття стало століттям ранньої англійської готики. Одним з найяскравіших
зразків цього стилю є Вестмінстерське абатство. Інші зразки цього періоду в
Лондоні не збереглися. Слідом за ранньою наступила епоха декорованої англійської
готики, але її прикладів в сучасному Лондоні немає, як і прикладів вертикальної
готики — третього готичного періоду англійської архітектури.

Тюдорський період логічно завершив Середні століття. Архітектура епохи Тюдорів
схожа на готичну, але зі значними змінами на зразок глибоких і високих вікон.
Каплиця Генріха VII у Вестмінстері і палац Гемптон-корт у Річмонді — пам'ятки
архітектури тюдорського періоду. При королі Якові I почалося облаштування
Гринвіцького парку.

На початку XVII століття в Лондоні працював родоначальник англійської
архітектурної традиції Ініго Джонс. Він прищепив британському зодчеству ідеї
палладіанства (класицизму), в основі яких — сувора геометричність, лаконічність,
функціональність, елегантність, відсутність дрібних деталей та інших
архітектурних надмірностей. З творів Джонса в Лондоні збереглося тільки два —
Бенкетний зал у Вайтхоллі і капела Сент-Джеймського палацу.

У другій половині XVII століття на зміну Джонсу прийшов Крістофер Рен. Саме він
склав план відновлення Лондона після Великої пожежі. Крім того, Рен спроектував
госпіталі у Гринвічі та Челсі, Собор святого Павла і ще кілька десятків
будівель.

Георгіанська архітектура, ера якої наступила в середині XVIII століття, в цілому
відповідала загальноєвропейському класицизму. У ній головним були чіткі форми та
пропорції. Цей період не представлений у Лондоні якимись відомими будинками, але
в георгіанському стилі побудовано багато житлових та адміністративних будівель
міста. Варто відзначити церкви, спроектовані Ніколасом Гоуксмуром, палац
Сомерсет-Хаус і розважальний центр «Пантеон» на Оксфорд-стріт архітектора
Джеймса Ваєтта. У перші роки XVIII століття батьком і сином Ренамі для Сари
Черчілль — найближчої подруги і конфідантки королеви Анни був побудований
Мальборо-хаус — помешкання на Пелл-Мелл. 1759 року були засновані королівські
ботанічні сади в К'ю — комплекс ботанічних садів і оранжерей площею 121 гектар.
На території цього комплексу в 1761–1762 роках була зведена велика пагода —
перший зразок китайської архітектури в Європі. Навпроти цих садів була
побудована садиба Сайон-хаус — старовинне помешкання герцогів Нортумберленд,
виконане у стилі чистого класицизму. Робота над інтер'єрами Сайон-хауса тривала
до 1769 року, коли у герцога закінчилися кошти.

XIX століття відрізняється від попередніх різноманітністю стилів. У неоготичному
ключі побудовано знаменита будівля Парламенту з баштами Біг-Бен і Вікторії на
ньому. Ця будівля була побудована після пожежі 16 жовтня 1834 на місці старого
Вестмінстерського палацу за проектом Ч. Баррі і А. У. Пьюджина. Слід також
зазначити Королівський судовий двір, збудований 1873–1882 роках за проектом
колишнього адвоката Джорджа Едмунда Стріта. У числі знаменних монументів цього
стилю виділяється Меморіал принца Альберта — монумент в Кенсінгстонському парку.
Монумент був спроектований Георгом Гілбертом Скоттом і відкритий 1875 року. 1839
року, як частина плану зі створення семи великих, сучасних кладовищ було
створено Гайгейтське кладовище. Початковий дизайн був розроблений архітектором і
перекладачем Стівеном Гирі. Решта 6 кладовищ були побудовані приблизно в той же
час і також отримали значну популярність:

У стилі класицизму працював Джон Неш, автор комплексу Трафальгарської площі,
Букінгемського палацу і Мармурової арки; Вестмінстерський собор є зразком
неовізантійського стилю. Нині неіснуючий Кришталевий палац відносився до
індустріального стилю.

У XX столітті в місті з'явилися хмарочоси: будівля Lloyd's of London у Сіті,
комплекс Канарі Ворф у Доклендс. Наприкінці XX — початку XXI століття провідним
британським архітектором став Норман Фостер, який побудував в Лондоні хмарочос
SwissRe («Огірок») і Нью-сіті-хол, будівлю мерії. Також до знаменних будівель
можна віднести Буш-хаус, що будувався з 1923 по 1935 роки, спроектовані та
побудовані американцями і американськими компаніями. На рубежі XX і XXI століття
в Лондоні з'явилися зразки російської архітектури, зокрема меморіал радянським
воїнам і громадянам, загиблим в роки Другої світової війни, був відкритий 9
травня 1999 року в парку Джеральдіни Мері біля Імперського військового музею
Великої Британії. Крім того 2001 року в Дептфорді був відкритий пам'ятник Петру
Першому.

Лондон — визначний спортивний центр. Він двічі приймав Олімпійські ігри — в 1908
та 1948, а також був столицею Олімпіади 2012.

В Лондоні загалом 13 футбольних клубів: «Арсенал», «Тоттенгем Хотспур», «Челсі»,
«Вест Хем Юнайтед», «Фулхем», «Барнет», «Брентфорд», «Чарльтон Атлетик»,
«Крістал Пелес», «Дагенгем енд Редбридж», «Лейтон Орієнт», «Міллволл», «Квінз
Парк Рейнджерс».

У місті є чотири регбійні команди: «Лондон Айріш» (Лондонські ірландці),
«Сараценз» (Сарацини), «Воспс» (Оси) та «Гарлекінз» (Арлекіни), хоча тільки
Арлекіни грають в межах Великого Лондона. Є також дві команди з регбі-13 —
«Гарлекіз регбіліг» та «Сколарз».

Найбільші стадіони в місті — «Вемблі», на якому проводяться міжнародні зустрічі
збірної Англії з футболу, а також фінали англійських кубків та Твікінгем, на
якому проводяться змагання з регбі. Після нещодавньої перебудови Вемблі може
розмістити 90 тис. глядачі, Твікінгем — 84 тисячі. Дві найбільші арени для
проведення матчів із крикету — Лордс та Овал.

У Вімблдоні проводиться щорічний Вімблдонський турнір з тенісу — одна із
найвизначніших спортивних подій року. Іншими значними подіями є Лондонський
марафон та традиційні веслувальні перегони між командами Оксфорду й Кембриджу,
які проходять на Темзі.

У Лондоні навчаються приблизно 378 тис. студентів. Лондонський університет
налічує 125 тис. студентів і є за цим показником найбільшим у Сполученому
Королівстві та Європі. До його складу входять 20 коледжів та кілька дрібніших
інститутів, кожен з яких значною мірою автономний. Коледжі мають свої власні
системи зарахування студентів, тож практично є окремими університетами, хоча
більшість ступенів випускникам присвоює саме Лондонський університет. Серед
коледжів є мультидисциплінарні, такі як Королівський Голловей, Беркбек,
Лондонський університетський коледж, коледж Ґолдсміт, коледж Королеви Марії, а
також спеціалізовані, наприклад, Лондонська школа економіки, Школа африканських
та східних студій, Королівська академія музики, Інститут мистецтв Курто та
Інститут освіти.

Імперський коледж Лондона та Лондонський університетський коледж входять в
десятку найкращих університетів світу за рейтингом журналу «Таймс вища освіта».
У 2008 Імперський коледж посідав 6-е місце, Лондонський університетський
коледж — 7-е.

Королівський коледж музики, Королівський коледж мистецтва та Школа музики та
драми Ґвіндгол — приклади навчальних закладів у галузі мистецтва.

В Лондоні є також інші університети: Університет Брюнеля, Університет Сіті,
Лондонський метропольний університет, Універстет Міддлсекса, Університет
Східного Лондона, Лондонський університет мистецтва, Університет Вестмінстера,
Кінгстонський університет та Університет Лондонського Південного банку, які не
входять до складу Лондонського університету, але є лідерами в своїх галузях і
приваблюють студентів не тільки з Британії, а й з усього світу. Деякі з цих
університетів були політехнічними інститутами, доки не отримали університетський
статус в 1992 році. Лондонський Імперський коледж вийшов із складу Лондонського
університету в 2007 році.

В Лондоні є також три міжнародних університети: Міжнародний університет Шіллера,
Річмондський університет та коледж Ріджент.



https://uk.wikipedia.org/wiki/%D0%9E%D0%BF%D0%B5%D1%80%D0%B0%D1%86%D1%96%D1%8F_%C2%AB%D0%92%D1%96%D1%81%D0%BB%D0%B0%C2%BB

Опера́ція «Ві́сла» — етнічна чистка, здійснена у 1947 році (початок — 29
березня) за рішенням партійного і державного керівництва СРСР, ПНР та ЧСР.
Полягала у примусовій, з використанням військ (СРСР, ПНР, ЧСР), депортації
українців з їхніх етнічних територій, — Лемківщини, Надсяння, Підляшшя і
Холмщини, — на території у західній та північній частині польської держави, що
до 1945 року належали Німеччині, та на територію УРСР.

У 1944 між урядами УРСР і Польщі було підписано «Угоду про взаємний обмін
населенням у прикордонних районах». Це перше виселення українців зі споконвічних
українських земель, що на той час належали Польщі, котре передувало "Операції
«Вісла» та яке мало (за умовами Угоди) бути винятково добровільним, проводилося
найчастіше примусово та із застосуванням військової сили. Польські
адміністративні органи для збільшення масштабів переселення вдавалися до:

Протягом жовтня 1944 — серпня 1946, за даними польських джерел, до України
(тоді — УРСР у складі СРСР) було переселено 482 тис. осіб.

Переселення і масові репресивні акції польського уряду щодо українського
цивільного населення викликали закономірну рішучу протидію
національно-патріотичних сил— Української Повстанської Армії та
націоналістичного підпілля Організації Українських Націоналістів на території
Закерзоння, що становило серйозну загрозу для існування тоталітарного режиму в
цілій Польщі. За цих умов польська комуністична влада, продовжуючи свою
антиукраїнську політику, вирішила повністю виселити українське населення з його
етнічних земель і розпорошити українську національну меншину в Польщі.

31 січня 1947 р. — голова Воєводського комітету безпеки в Ряшеві полковник
Іґнаци Вєлічко видає наказ провести облік українського населення на території
Ряшівського воєводства.

5 лютого — польський Сейм проголошує «Закон про амністію для членів підпілля» на
час від 22 лютого до 25 квітня 1947 р. Амністія не поширюється на ОУН і УПА. Як
заявлено під час сеймових переговорів:

14 лютого — новоторгський староста Лєх Лея звертається до краківського воєводи з
проханням виселити лемків. Пояснює це потребою

20 лютого — заступник начальника Генерального штабу Польського війська генерал
Стефан Моссор у звіті міністру національної оборони і голові Державної комісії
безпеки представляє список українців з 12 повітів Ряшівського воєводства і
проект їх виселення.

25 лютого — голова Воєводської комісії безпеки в Ряшеві полковник Вєлічко
пропонує виселити українців:

6 березня — з пропозицією виселення лемків виступає до Державної комісії безпеки
командир Краківської округи ген. Вєнцковський:

27 березня — на засіданні Державної комісії безпеки обговорено пропозицію
виселення українців. Прийнято постанову, щоб міністр державної безпеки генерал
Радкевич справи, котрі стосуються виселення українців з Ряшівського воєводства
(пол. «Sprawy dotyczące wysiedlenia Ukraińców z woj. rzeszowskiego») представив
на засіданні Політбюро Центрального комітету Польської робітничої партії.

27 березня — у секретному рапорті Оперативного відділу Генерального штабу
Польського війська записано:

Згідно з оцінками документів, котрі були в командування Оперативної Групи
«Вісла», Українська Повстанська Армія розпоряджалася на день 1 квітня 1947
збройними силами в кількості 2402 осіб, включно з місцевою самообороною в
кількості 720 осіб. Серед членів УПА таких, що носять зброю й активні в бойових
діях, оцінено на 1772 людини. Розклад сил на окремі відділи виглядав наступний:

Згідно з тими ж даними командування Оперативної Групи «Вісла», на 23 липня 1947
року збройні сили УПА на Закерзонні зменшились з 2402 осіб до 563.

Приводом до початку Операції Вісла стала загибель 28.03.1947 в районі с.
Яблоньки (на шосе між Балигородом і Тісною) у бою з відділом УПА (командир —
майор С.Хрін) заступника міністра оборони (ІІ віце-міністр національної оборони)
Польщі генерала К.Свєрчевського.

Цього ж дня на засіданні політбюро ПРП було прийнято рішення про цілковиту
депортацію українського населення у новостворені на колишніх німецьких землях
воєводства — Вроцлавське, Гданське, Зеленогірське, Кошалінське, Ольштинське,
Познанське і Щецінське.

29 березня — Політбюро ЦК ПРП повідомляє про свою постанову в справі виселення
українців посла СРСР у Варшаві Віктора Лебедєва.

30 березня — Воєводський комітет безпеки в Ряшеві приймає постанову про
виселення і «впровадження концтаборів для українців, що шкодять Державі»

11 квітня — постановою Політбюро з завданням проведення «української акції»
(пол. «akcji ukraińskiej») твориться штаб оперативної групи, яку очолює генерал
Моссор.

11 квітня — рапорт Оперативного відділу Генерального штабу Польського війська у
справі генерала Свєрчевського:

15 квітня — міністр оборони Польщі фельдмаршал Міхал Рола-Жимієрскі (пол. Michał
Rola-Żymierski, рос. Роля-Жимерский, Михал) звернувся до міністрів оборони
національної Республіки Чехословаччини і СРСР з проханням про щільну блокаду
рубежу з Польщею, щоб ніхто не перебрався на територію сусідніх країн.

16 квітня — на засіданні Державної комісії безпеки представлено проект
організації «Спеціальної акція „Схід“» (пол. "Akcji specjalnej «Wschód»"),
згодом переіменованої на Акція "Вісла (пол. Akcja «Wisła»), який починався від
речення:

17 квітня — звіт спеціальної комісії Міністерства безпеки і оборони в справі
вбивства генерала Свєрчевського:

18 квітня — Посол Польщі в Москві повідомляє міністра закордонних справ СРСР про
акцію «Вісла».

22 квітня — інструкція командування Оперативної групи «Вісла» для командира
конвою транспорту з виселеними українцями:

22 квітня — у Сяноці починає «працювати» Військовий суд Оперативної групи
«Вісла». Протягом трьох місяців засудив він 173 українців на смертну кару, 58 на
довічне ув'язнення і 79 на кару до 15 років ув'язнення.

23 квітня — постанова Політбюро ЦК ПРП у справі ув'язнення «підозрілих
українців» (пол. «podejrzanych Ukraińców») у концтаборі в Явожні.

23 квітня — інструкція командування ОГ «Вісла» для командира виселенського
відділу:

23 квітня — інструкція командування ОГ «Вісла» для коменданта полкового збірного
пункту:

24 квітня — Президія Ради Міністрів Республіки Польща ухвалила рішення у справі
Акції «Вісла».

24 квітня — з Варшави відправлено залізничним транспортом 15 тонн колючого дроту
для побудови перехідних виселенських таборів.

24 квітня — згідно з наказом командира ОГ «Вісла» починаються масові арешти
українців, запідозрюваних у співпраці з УПА.

28.04.1947 о 4.00 годині ранку шість польських дивізій (бл. 17 тис.чол.) та
відділи Корпусу Безпеченьства Публічного (назва органів польської служби
безпеки) оточили території, на яких компактно проживало українське населення. В
цей же час відділи НКВС і чехословацької армії заблокували східні і південні
кордони Польщі від Бреста до Нового Сончу. Операція Вісла проводилась під
безпосереднім керівництвом міністра оборони Польщі маршала Р.Жимерські та ген.
С.Моссора.

28-29 квітня — на засіданні Пленарної Конференції єпископату Польщі Примас
Польщі Кардинал Август Гльонд повідомляє, що Святійший Отець іменував його
делегатом для Церков східного обряду в Польщі — Греко-Католицької і Вірменської.
Просить польських владик, щоб з великою розсудливістю і гідністю ставилися до
греко-католиків, щоб «навіть не давати приводу, що спричиняються до ліквідації
Церкви» (пол. «nawet nie dawać pozorów, że przyczyniają się do likwidacji
Cerkwi»). Просить також, щоб з українських церков не забирали іконостасів.

29 квітня — зі станції Куляшне від'їжджає перший транспорт з виселенцями. Це
мешканці Должиці Сяніцького повіту.

1 травня — командування 9 Дивізії Польського війська повідомляє, що 1 травня в
Перемишлі

9 травня — з Освєнціма до концентраційного табору в Явожні прибуває перша група
українців. В'язнем № 1 є Марія Баран, дочка Петра й Анни, нар. 10.III.1929 р. в
Луковій Ліського повіту.

15 травня — краківський щоденник «Naprzód» («Вперед») повідомляє про акцію
«Вісла».

22 травня — у лісі біля Лішної Сяніцького повіту розстріляно у збірній екзекуції
першу групу 19 українців, засуджених на смерть Військовим судом Оперативної
групи «Вісла». Серед страчених була дівчина Розалія Мілько.

27 травня — таємна, вручну написана, інструкція головного прокурора Польського
війська полковника Генрика Гольдера для Військового суду Оперативної групи
«Вісла»:

21 червня — у Любачові відбулася урочиста зміна назви вулиці Шашкевича на вул.
«генерала Свєрчевського».

6 липня — наказ командування ОГ «Вісла» № 006 про створення спеціальних
військових «Grup Kontrolnych» («Груп Контрольних»), завданням яких є перевірити
ще раз кожну виселену місцевість у пошуках українців:

15 липня — Державна комісія безпеки вирішує, щоб від 1 до 25 липня ОГ «Вісла»
провела «kontrolę terenów i oczyszczenie z pozostałych resztek» (тобто —
«контроль і зачистку території»).

16 липня — наказ № 0010 командира ОГ «Вісла» генерала Моссора про арешт і
заслання в концтабір Явожно «Ukraińców, wysiedlonych i bezprawnie powracających»
(«…виселених українців, що незаконно повертаються») .

19 липня — наказ № 063 командира 7 Дивізії Польського війська полковника
Бобровського:

29 липня — закінчує свою діяльність Оперативна група «Вісла». Її завдання
переймає Оперативна група Краківської округи.

1) з 28.04.1947 до 15.06.1947 виселялись українці з повітів Ліско, Сянік,
Перемишль, Ясло, Кросно, Любачів, Горлиці, Ярослав;

2) до 30.06.1947 вивозилося українське населення з повітів Новий Сонч, Новий
Тарг, Томашів Любельський, Грубешів.

На 31.07.1947, за польськими даними, було переселено 140 575 осіб, ув'язнено в
концтаборі Явожно 3800 чол., убито 655 чол., заарештовано 1466 членів
українського руху Опору.

1 серпня 1947 таємна інспекція Державної комісії безпеки наказала командувачам
Краківського і Люблінського воєводств виселити всіх українців, що залишилися на
їх території після акції «Вісла», без огляду на ступінь лояльності і партійну
приналежність та організувати контрольні бригади з перевірки кожного виселеного
села, щоб у них не залишилася жодна українська чи змішана родина. [2]

Намагаючись прискорити асиміляцію переселенців, органи влади, звичайно,
допускали переїзд в одну місцевість не більше 3-4 українських родин.

До кінця 1947 у місця, звідки було депортовано українське населення, переселено
близько 14 тис. осіб польської національності.

На початкових етапах операції на Закерзонні не було частин УПА, а тільки
невеликі загони самооборони і українське населення було майже беззахисне, але
скоро через Сян переходять 3 частини УПА, що починають бойові дії проти Війська
Польського, польської міліції і загонів НКВС.

УПА починає співпрацювати з польською організацією «Воля і незалежність», що
постала з Армії Крайової. ВіН саботувала вивіз українського населення до СРСР.
Командир Штендер-Прірва, що був відправлений командуванням УПА Львівського
регіону для припинення україно-польського протистояння і порозуміння з АК для
спільної боротьби проти сталінізму, писав: «ВіН проводив пропаганду серед
солдатів Війська Польського, аби вони по-людськи ставилися до українського
населення, не виганяли його до СРСР і дивились крізь пальці на втечу чи ухиляння
від переселення. Під час виселення багато українських родин знайшло, за згодою
ВіНу, притулок у польських селах». Але провід ОУН і польський уряд в еміграції
не дійшли порозуміння і співпраця була місцевого характеру.

27 серпня 1949 року у Польщі урядовим декретом українці позбавлені права на
господарства, з яких вони були виселені під час акції «Вісла» і на залишене там
нерухоме майно.



https://uk.wikipedia.org/wiki/%D0%93%D0%B2%D0%B0%D1%80%D0%B4%D1%96%D1%8F_(%D1%82%D0%B5%D0%BB%D0%B5%D1%81%D0%B5%D1%80%D1%96%D0%B0%D0%BB)

«Гвардія» — український військово-драматичний телесеріал кінця 2014 — початку
2015 телеканалу «2+2». Зйомки проходили у Василькові Київської області на базі
військової частини. Картина вийшла у прокат в Україні та Польщі. Прем'єра
відбулася 23 травня 2015 на телеканалі «2+2». Через конфлікт правовласників з
запланованих 12-и серій «Гвардії» вироблено лише чотири.

Події серіалу починаються під час Євромайдану, де герої опинилися по різні боки
барикад: один — офіцер внутрішніх військ, інші — протестувальники, а коли
почалась російсько-українська війна на сході України, колишні противники
опинилися в Нацгвардії. Різна, а подекуди конфліктна молодь має пройти школу
справжнього бійця. Чи зможуть кадрові військові та новобранці, які ще вчора були
«ворогами», стати єдиною командою, здатною захистити свою країну?



https://uk.wikipedia.org/wiki/%D0%91%D0%B0%D1%82%D0%B0%D0%BB%D1%8C%D0%B9%D0%BE%D0%BD%D0%B8_%D1%82%D0%B5%D1%80%D0%B8%D1%82%D0%BE%D1%80%D1%96%D0%B0%D0%BB%D1%8C%D0%BD%D0%BE%D1%97_%D0%BE%D0%B1%D0%BE%D1%80%D0%BE%D0%BD%D0%B8_%D0%A3%D0%BA%D1%80%D0%B0%D1%97%D0%BD%D0%B8

Батальйо́ни територіа́льної оборо́ни (БТрО) — територіальні військові формування
в Україні, створені в травні 2014 року в областях України у відповідності з
Законом України від 6 грудня 1991 року № 1932-XII «Про оборону України», Законом
України від 17 березня 2014 року № 1126-VІІ «Про затвердження Указу Президента
України „Про часткову мобілізацію“» та згідно з Указом Президента України від 2
вересня 2013 року № 471/2013 «Про затвердження Положення про територіальну
оборону України». Батальйони ТрО входять до складу Збройних сил України (ЗСУ) і
підпорядковуються Міністерству оборони України, а також головам обласних
державних адміністрацій, на території яких вони були сформовані. Голови
облдержадміністрацій, як голови рад оборони областей, здійснюють керівництво
батальйонами територіальної оборони в областній зоні ТрО; Головнокомандувач
Збройних Сил України, начальник Генерального штабу, командувачі військ
оперативних командувань керують підрозділами ТрО у військово-сухопутних зонах
відповідальності. Заходи по комплектуванню та по забезпеченню батальйонів
матеріально-технічними засобами, озброєнням і військовою технікою проводять
обласні військові комісаріати за рахунок коштів обласних бюджетів та
благодійників.

Заступник командувача військ Оперативного командування «Північ» по роботі з
особовим складом полковник Володимир Яцентюк наголосив, що головним завданням
батальйонIв територіальної оборони є охорона державних об'єктів та забезпечення
правопорядку в регіонах. Опісля створення законодавчо було закріплено положення
що за надзвичайних умов війська територіальної оборони України можуть бути
використані для протидії незаконним озброєним формуванням за межами областей де
вони базуються. Так, 18 червня 2014 року було запропоновано підпорядкувати
батальйони територіальної оборони, які беруть участь у антитерористичній
операції на Донбасі, керівництву АТО.

Згідно з експертом київського Центру дослідження армії, конверсії та роззброєння
(ЦДАКР) Михайлом Самусем, війська територіальної оборони — це важлива частина
системи постійного забезпечення оборони окремо взятої держави. Вона будується
знизу таким чином, що населення у кожному селі, районному чи обласному центрі
завжди готове в залежності від ситуації в державі встати на захист країни:

У мирні часи війська територіальної оборони можуть використовуватися для
рятування населення в умовах природної або техногенної катастрофи, а також —
допомагати правоохоронним органам в умовах масових заворушень або терористичних
актів, як це, наприклад, передбачено концепцією створення військ територіальної
оборони у Польщі. На думку військових експертів, система територіальної оборони
відкриває шлях для зміцнення обороноздатності позаблокової держави якою є
Україна.

Наприкінці квітня 2014 року в ході наради з головами обласних державних
адміністрацій в.о. Президента України Олександр Турчинов дав доручення створити
за рахунок коштів обласних бюджетів підрозділи територіальної оборони:

30 квітня 2014 року в.о. Глави Адміністрації Президента Сергій Пашинський на
брифінгу для преси оголосив:

В рамках регіональних програм «Територіальна оборона» було заплановано створити
27 підрозділів територіальної оборони України. П'ять підрозділів планувалося
розмістити на території Донецької та Луганської областей; сім — в iнших областях
на Лівобережжі Дніпра. За свідченням Пашинського з перших 3000 мобілізованих до
батальйонів тероборони осіб близько 100 чоловіків були добровольцями. Пашинський
також пояснив, у чому різниця «між батальйонами територіальної оборони та
Національної гвардії»:

Комплектування батальйонів Територіальної оборони Збройних сил України (БТрО
ЗСУ) особовим складом розпочалося на основі Закону України від 25 березня 1992
року № 2232-ХІІ «Про військовий обов'язок і військову службу», «Положення про
проходження громадянами військової служби у Збройних Силах України»,
затвердженого Указом Президента України від 10 грудня 2008 року № 1153/2008,
наказу Міністра оборони України від 10 квітня 2009 року № 170 «Про затвердження
Інструкції про організацію виконання Положення про проходження громадянами
України військової служби у Збройних Силах України». Військові комісаріати та
органи військового управління (оперативне командування) одержали повноваження
призивати громадян України на військову службу, а також приймати громадян
України на військову службу за контрактом. Штатна чисельність особового складу
мирного часу була визначена в 426 військовослужбовців. Кандидати для проходження
військової служби в батальйонах територіальної оборони в першу чергу відбиралися
з числа військовозобов'язаних та осіб призовного віку; їм пропонувалося
проходження військової служби або служба у військовому peзерві.

Також, до складу батальйонів Територіальної оборони Збройних сил України увійшли
громадяни України, що почали записуватися в три бригади
громадсько-територіальної оборони — в Харківській, Запорізькій та
Дніпропетровській областях, про створення яких як складової частини
«Національного руху опору» Юлія Тимошенко оголосила 15 квітня 2014 р. Були
призначені командири, почалася громадська мобілізація на місцях, але справа з
формуванням цих бригад так і не була доведена до кінця. Замість бригад при
сприянні «Національного руху опору» були створені два батальйони територіальної
оборони: 34-й БТрО ЗСУ «Батьківщина» Кіровоградської області та 42-й БТрО ЗСУ
«Рух Опору» Кіровоградської області.

До формування батальйонів Територіальної оборони України ЗСУ були залучені
активісти Самооборони Майдану. Першим з них був сформований 11-й Батальйон
територіальної оборони (БТрО) Києва з місцем базування у «Українському домі».
Також, бійці Самооборони Майдану увійшли до 24-го Батальйону територіальної
оборони (БТрО) Луганської області «Айдар».

Запланований у квітні 2014 року БТрО «Донбас» Донецької області не був
сформований. У травні 2014 року лідер «Правого сектору» Дмитро Ярош повідомив
про формування спецбатальйону «Донбас» «Правого сектору» та також про наміри
сформувати «Донбас-2» і «Донбас-3». Також, до бою у Карлівці і подальшого
переформування у 2-й резервний БОП НГУ «Донбас», так називався добровольчий
батальйон громадсько-територіальної оборони Дніпропетровської області «Донбас»
створений громадським активістом з псевдо «Семен Семенченко». Перша рота
«Донбасу» стала основою для формування БОП НГУ «Донбас», а з бійців другої роти
батальйону громадсько-територіальної оборони «Донбас» була сформована спецрота
«Донбас» підпорядкована Міністерству оборони України, яка увійшла до складу
24-го БТрО «Айдар» Луганської області.

Влітку 2014 року був сформований зведений Батальйон територіальної оборони
«Ніжин» м. Ніжин, який був також відомій як «Батальйон ОУН», командир — Микола
Коханівський, сотник Першої Київської сотні ОУН на Майдані. Після відмови в
державній реєстрації, Провід ОУН прийняв рішення приєднати батальйон до складу
Добровольчого Українського Корпусу «Правого сектору». Назва батальйону була
офіційно змінена — з «Ніжин» на «Батальйон ОУН», командир — Микола Коханівський,
заступник командира — Борис Гуменюк.

Дніпропетровська облдержадміністрація формує 43-й Батальйон територіальної
оборони Дніпропетровської області в складі 549 бійців, який вперше планується
озброїти як загальновійськову частину — «бронетехнікою, мінометами, зенітними
установками, станковими кулеметами та гранатометами, снайперським взводом,
протитанковим ракетним комплексом». Заступник губернатора Геннадій Корбан
розповів: «Міністерство оборони України вперше застосувало новий принцип
комплектування на сорок третьому батальйону територіальної оборони. Ми
пишаємося, що Дніпропетровщині знову довірена честь стати базою для організації
нової військової частини. В батальйоні служитимуть тільки військовослужбовці
контрактної служби. Контракт буде укладатися тільки на період проведення
антитерористичної операції. Раніше, наприклад, багатьох добровольців контракт
відлякував. Так, резервісти спецназу „Альфа“ були зобов'язані укласти
стандартний контракт на 5 років для вступу на військову службу. Тепер умови дуже
гнучкі, і підійдуть багатьом патріотам. Крім того, умови контракту стануть
вигіднішими. Міноборони обіцяє для рядового бійця зарплату в 2,5 тисячі гривень.
Після переміщення батальйону в зону АТО, боєць отримає надбавку ще в 2,5 тисячі.
А Фонд Оборони України гарантує державі додаткову надбавку в розмірі 100% від
суми виплат державою. Таким чином, рядовий боєць сорок третього батальйону, який
бере участь в АТО отримає десять тисяч гривень, офіцерський склад — 18-20 тисяч
гривень. Батальйон буде сформований за новими штатами. Вперше він отримає важке
озброєння як загальновійськова частина. Передбачена наявність штатної
бронетехніки, мінометів, зенітних установок, станкових кулеметів і гранатометів,
снайперського взводу, протитанкових ракетних комплексів. Чисельність особового
складу зросте з 423 бійців до 549. Бойові можливості нової частини будуть значно
розширені.»

Такий же батальйон формується в Запорізькій області, командир — Олександр Лобас.
Про це повідомив представник прес-служби Запорізької ОДА з посиланням на
губернатора Валерія Баранова, який зазначив: «Завдяки підтримці Міністра оборони
це буде перший батальйон, який матиме на озброєнні військову техніку і танки.
Наразі ми готуємо місце дислокації батальйону, а ПАТ „Дніпроспецсталь“ бере на
себе питання укомплектування добровольців усім необхідним».

Міністерство оборони України разом з Харківською облдержадміністрацією
приступило до формування 44-го Батальйону територіальної оборони Харківської
області; у складі батальйону запланована танкова рота.

На початок вересня 2014 року Кіровоградська облдержадміністрація сформувала
найбільшу кількість підрозділів ТрО для Збройних сил України — 17-й, 34-й та
42-й батальйони територіальної оборони, укомплектованих мобілізованими та
добровольцями. На базі 34-го батальйону територіальної оборони формується 1-а
Спеціальна бригада територіальної оборони ЗСУ, командир — полковник Сергій
Сірченко.

Згідно з Указом Президента № 15/2015 оголошена демобілізація
військовослужбовців, котрі були призвані на військову службу під час
мобілізації, на особливий період відповідно до указу від 17 березня 2014 року
№ 303 «Про часткову мобілізацію».

Звільнення в запас тривало з 18 березня по 1 травня 2015-го року. Того ж року
була додатково внесена правка № 265-VIII до закону про демобілізацію, авторства
представників «Народного фронту» Пашинського-Кривенка та Вінника з БПП, згідно з
котрою вояки, які звільнилися навесні 2015 року, за півроку ймовірно знов можуть
бути мобілізовані до війська. Окремі експерти охарактеризували цю зміну як
«провал підготовки новобранців».

В той же час батальйони ТО, за виключенням розформованого 5-го, були
переформатовані в окремі мотопіхотні з прикріпленням до певної бригади ЗСУ та
переведенням на фінансування міноборони.

На початку 2000-х років Україна була поділена на зони територіальної оборони,
кожна з яких мала свій номер. Згідно з цим і надавалися ідентифікаційні номери
обласним батальйонам ТрО. Усього, у складі ЗСУ починаючи з квітня 2014 року були
сформовані:

Людські втрати Збройних сил україни в розрізі батальйонів територіальної
оборони.



https://uk.wikipedia.org/wiki/%D0%A1%D1%83%D0%BC%D0%B8

Су́ми — місто обласного значення в північно-східній частині України, на
Слобожанщині, адміністративний центр Сумської області. Місто лежить на берегах
ріки Псел при впадінні до неї річки Сумки. Населення міста становить 267 тис.
осіб, площа — 95,4 км².

При заснуванні в 1652 році поселення мало назву «Сумина слобода», після
реорганізації слободи в місто — в 1656 році назву було змінено на «Сумин»,
протягом 1650-1660-х років буква «н» поступово зникла і місто отримало сучасну
назву — Суми.

Герб Сум був розроблений герольдмейстером М. Щербатовим у 1776 році і
затверджений 21 вересня 1781 року, відновлений 15 лютого 1991 року рішенням IV
сесії міської ради Сум.

Прапор Сум являє собою квадратне полотнище смарагдового кольору, в центрі якого
розташований герб міста, затверджено прапор 2004 року.

Гімн Сум затверджено 23 червня 2004 року, текст М. Гриценка, музика В. Козупиці.

Архітектурним символом Сум є «Альтанка» на Покровській площі. Символами міста
також є: Спасо-Преображенський собор, Троїцький собор, Воскресенська церква та
Іллінська церква.

Суми знаходяться у північно-східній частині України, на берегах ріки Псел при
впадінні до нього річки Сумки, у межах Середньоруської височини. Через місто
проходять автошляхи Н07, Н12, Р44, Р45, Р61, Т 1901, а також гілка Південної
залізниці.

Середньорічна температура повітря становить 6,8 °С, найнижча вона у січні (мінус
6,3 °С), найвища — в липні (19,8 °С). Найнижча середньомісячна температура
повітря в січні (мінус 16,6 °С) зафіксована 1963 року, найвища (0,0 °С) — 2007
року. Найнижча середньомісячна температура в липні (16,6 °С) спостерігалась 1912
року, найвища (24,1 °С) — 1936 року. Абсолютний мінімум температури повітря
(мінус 36,0 °С) зафіксовано 6 січня 1935 року, абсолютний максимум (39,9 °С) —
11 серпня 1907 року.

В останнє століття температура повітря в Сумах, так само як і в цілому на Землі,
має тенденцію до підвищення. Протягом останніх 100 років середньорічна
температура повітря підвищилася приблизно на 1,5 °С. Найтеплішим за всю історію
спостережень виявився 2007 рік.

У середньому за рік у Сумах випадає 675 мм атмосферних опадів, найменше — в
лютому, найбільше — в липні. Мінімальна річна кількість опадів (228 мм)
спостерігалась 1908 року, максимальна (886 мм) — 1973 року. Максимальну добову
кількість опадів (89 мм) зафіксовано в червні 1912 року. У середньому за рік у
місті спостерігається 154 дні з опадами; найменше їх (по 10) у вересні та
жовтні, найбільше (18) — у грудні. Щороку в Сумах утворюється сніговий покрив,
максимальна висота якого звичайно спостерігається в лютому.

Відносна вологість повітря в середньому за рік становить 78%, найменша вона у
травні (64%), найбільша — у грудні (89%).

Найменша хмарність спостерігається в серпні, найбільша — у грудні. Найбільшу
повторюваність у місті мають вітри з південного сходу, найменшу — з півночі та
північного сходу. Найбільша швидкість вітру — взимку, найменша — у липні-серпні.
У січні вона в середньому становить 4,4 м/с, у липні — 3,1 м/с.

Історія Сум почалася в результаті наслідків битви під Берестечком, коли 1651
року українські козаки під проводом Богдана Хмельницького зазнали поразки. Після
чого Богдан Хмельницький дав указ людям переселятися з правобережжя на
Полтавщину і на прикордонні землі з Росією (тепер Слобожанщина), які були перед
тим практично не заселені. Протягом десятиліття 1651–1660 років на території
сучасної Слобожанщини з'явилася велика кількість нових поселень, тоді окрім Сум
були засновані такі міста як: Харків, Тростянець, Лебедин та багато інших
поселень.

Перед початком битви під Берестечком було створено новий полк — 27 червня 1651
року, козаки якого скоріше за все після переселення на Лівобережну Україну і
заснували Суми 1652 року.

25 липня 1655 року царським указом у Сумах було дозволено поселилося 100 родинам
селян і козаків-переселенців з містечка Ставища на Київщині, за однією з версій
Герасим Кондратьєв прийшов у Суми разом з цією групою людей. Деякі історики
вважають саме цю дату часом заснування Сум.

1 липня 1656 року було ухвалено рішення про перетворення Суминої слободи в місто
Сумин (надалі місто Суми), і почато будівництво фортеці. Будівництво велося у
1656–1658 роках, керував ним московський воєвода Кирило Юрійович Арсеньєв, разом
з ним до Сум прибуло 52 людей, які мали організовувати зведення фортеці. Метою
будівництва фортеці був захист Слобідської України від набігів татар. Стіни
фортеці було споруджено з дубових колод, під фортецею викопано підземний хід до
води (до річки Псел) за допомогою якого у майбутньому під час облог місто
забезпечувалося питною водою. Було насипано навколо фортеці вал і викопано
глибокий рів. Оборонні споруди доповнювалися природними: річки Псел, Сума і
Сумка з трьох боків опоясували місто. З півдня підступи до Сум захищав зроблений
в 1658 році перекоп між Пслом і Сумкою (тепер Стрілка).

У 1658 році Суми офіційно стали центром Слобідського козацького полку. Полк
очолив Герасим Кондратьєв.

Завдяки вигідному торговельному шляху, що йшов через Путивль на Москву, Суми
швидко зростали.

У 1678 році місто разом з посадом займало ділянку оточену стіною довжиною 3426
саженей (7 кілометрів 400 метрів), а навкруги неї був рів довжиною 3500 саженей
(7560 метрів). Сумська фортеця мала 27 башт (4 башти з проїзними  воротами та 23
глухі башти), також в стіні фортеці було ще 8 воріт.

У 1702 році завершується будівництво Воскресенської церкви — у теперішній час
найстарішої споруди Сум, що збереглася.

Під час Північної війни, перед Полтавською битвою, з 26 грудня 1708 року до 3
лютого 1709 року у місті перебував Петро І разом зі своєю ставкою. Саме в Сумах
ним була підписана низка маніфестів і указів, проведена військова нарада,
рішення якої радикально вплинули на подальший хід війни. За переказами, мешканці
міста за розпорядженням Петра І «урочисто та пишно» зустрічали Новий — 1709 —
рік.

За переписом населення 1732 року у Сумському полку мешкало 42931 людей чоловічої
статі. З них 3695 козаків, 13918 підпомічників і 18476 підданих. За етнічним
складом населення було практично на 100% українське, росіян було лише 14. У
самих Сумах мешкало 3818 людей чоловічої статі: полкової старшини з дітьми і
робітниками 115, козаків 610, сусідів у них 190, підпомічників 2704, попів з
причетниками 37, вчителів 12, старців 13, шинкарів 26, робітників на подвір'ях
98, росіян 14. З жінками і дітьми населення міста становило приблизно 7 700
людей.

Після скасування Слобідсьї автономії, у 1765–1780 роках Суми були центром
Сумської провінції Слобідсько-Української губернії; в 1780 році Суми стали
повітовим містом (до 1923 р.) з 1835 р. увійшли до складу — Харківської
губернії.

Розвиток Сум припадає на другу половину XIX — початок XX століття — завдяки
зростанню промисловості: цукрової (Суми стали одним з її осередків в Україні), а
також машинобудування, металообробної та текстильної (фабрика сукна) галузей,
торгівлі (відомі ярмарки — 3 рази на рік).

В 1877 році в Сумах було 153 будинки кам'яної та цегляної кладки, 1832
дерев'яних. Населення міста становило 15 534 чоловік (з них 74 католики). В
Сумах було 7 товарних складів, 337 лавок і магазинів, чоловічі та жіночі
гімназії і школи, станція Сумської залізниці. У власності міста було 1 074
десятин землі (11,7 км²). Мешканці займалися промисловістю та торгівлею. В Сумах
було 876 ремісників (370 майстрів, 309 робітників, 260 учнів), з них 171
чобітяр, 136 кравців і 80 ковалів.

Значний розвиток Сум почався з 1950-х років — завдяки чималому зростанню
промисловості: машинобудівної, хімічної, приладобудівної, харчової та легкої.

Новітня, за незалежності України (від 1991 року), історія Сум пов'язана з
цікавим явищем — так звана «Студентська революція на траві», що відбулася в
травні 2004 року, і стала для держави безпрецедентною. Тоді кілька десятків
студентів з викладачами і батьками вийшли на мітинг у центрі міста з вимогою
відставки губернатора Володимира Щербаня та начальника обласної міліції Миколи
Плєханова. Наметове містечко, яке вони розбили, знесла міліція, кількох осіб,
які там перебували, заарештували. Ці сумські події стали не лише актом
студентської непокори і боротьби за людські права, а й фактично виявилися
предтечею Помаранчевої революції.

15 вересня 2015 року Верховна Рада України збільшила територію Сум на 753,58 га,
затвердивши загальну площу міста 9 538,58 га. За ухвалення проекту постанови
№2238а проголосував 251 депутат при мінімально необхідних 226. Територія Сум
збільшена за рахунок 178 га земель, що перебувають у віданні Піщанської
сільської ради Ковпаківського району Сумської області; 172,68 га земель
Червоненської сільради Сумського району та 402,9 га земель Сумської міської
ради. Таким чином, загальна площа Сум, яка становила 8785 га, затверджена Радою
в 9 538,58 га, а Сумського району - 185 357,32 га.

Станом на 2013 рік населення Сум становить близько 269 тис. людей, а разом з
підпорядкованими міськраді населеними пунктами — 272 тис. За національним
складом близько 85% населення становлять українці.

В історії існування міста були як періоди зростання чисельності населення так і
зменшення, змінювався і національний склад. При заснуванні міста в 1652 році
козаками-переселенцями, поселення було повністю українське, але з часом почала
з'являтися російська діаспора. За даними першого перепису населення, проведеного
1660 року, Суми мали 2740 жителів. В 1650–1770 роках місто швидко розвивалося і
населення його зростало, до 1770-х років Суми будучи найбільшим містом
Слобожанщини мали вже близько 10 тис. населення будучи на той час одним з
найбільших міст на території сучасної України. Але після скасування Слобідської
автономії 1765 року, адміністративний і економічний центр Слобожанщини почав
зміщуватися до Харкова, разом з тим Суми почали занепадати і населення міста
протягом 1770–1850 років практично не зростало, так і залишалося 10-ти тисячним.
В 1850 році в Сумах оселилася родина Харитоненків, завдяки цукровій індустрії і
щедрому меценатству яких населення міста протягом 1850–1913 років зросло у 5
разів — до 50 тис. людей. У 1917–1943 роки через війни і голодомори населення
міста зазнавало великих втрат і зростання практично не було. Після 1943 року
Суми, будучи вже центром області, почали швидко розвиватися. За 1943–1993
населення міста зросло приблизно у 6 разів, досягнувши свого максимуму — 307
тис. За цей період також значно збільшилася російська діаспора міста. У
1993–2013 роках населення постійно знижувалося через демографічну кризу та важку
економічну ситуацію в Україні.

Обсяг реалізованої продукції обробної промисловості (робіт, послуг, 2009 рік) —
5,37 млрд грн.

Міжміське сполучення здійснюється залізницею, автобусами і маршрутними таксі.
Відстань до столиці становить 338 км (автошлях Н07).

Громадський транспорт Сум представлений маршрутками, тролейбусами, автобусами і
таксі.

У цей час аеропорт „Суми“ майже не працює, за винятком приватних авіарейсів.
Будівлі аеропорту у занедбаному стані. У майбутньому планується запустити
регулярні авіарейси за маршрутами: Суми-Одеса; Суми-Львів;
Суми-Сімферопіль[Джерело?].

Залізничну станцію було відкрито в Сумах в 1877 році. В наш час крім головного
вокзалу в Сумах, з якого здійснюються міжміські пасажирські перевезення, є
станції Баси і станція Товарна. У 2011 році була реконструйована привокзальна
площа головного вокзалу.

У 2011 році схема руху маршрутних таксі та автобусів у місті була змінена. Тепер
у Сумах діють 23 маршрути в режимі маршрутного таксі та 13 автобусних маршрутів,
які охоплюють усе місто та його околиці. Найуживанішою моделлю маршрутних таксі
є Рута-25, автобусів — Богдан А092 та БАЗ А079 „Еталон“. Також маршрутними таксі
здійснюються регулярні пасажирські міжміські перевезення до: Києва, Харкова,
Кременчука, Полтави, Дніпра.

Станом на початок 2010 року мережа сумського тролейбуса становить 18 маршрутів,
на яких працюють близько 70 тролейбусів. Експлуатуюча мережу сумських тролебусів
організація — КП „Електроавтотранс“. Тролейбуси в Сумах — зручний і популярний
вид транспорту, адже їх маршрути охоплюють практично все місто.

„Ваш Шанс“ (6,307 тис. чол.) — 52,96% „Панорама“ (1,401 тис. чол.) — 11,76%
„ДС-Экспресс“ (4,199 тис. чол.) — 35,28%

Суми є значним культурним осередком Слобожанщини і країни в цілому — в місті
працюють театри, музеї, кіноустановки, культурно-освітні заклади, бібліотеки
тощо.

У місті діє центральна бібліотечна система, як для дорослих, так і для дітей —
відповідно з окремими бібліотечними закладами та філіями.

Бібліотеки працюють при освітніх, клубних і музейних закладах, зокрема значним
бібліотечним закладом є Бібліотека Української академії банківської справи НБУ.

Дитячий парк «Казка» було збудовано в 1985 році до 40-ї річниці перемоги СРСР
над Німеччиною у німецько-радянській війні. У парку є декілька атракціонів,
озера, фортеці, різноманітні скульптури казкових персонажів.

Центральному парку культури та відпочинку в місті Суми присвоєно ім'я Івана
Кожедуба. Також при вході до парку встановлено пам'ятник Івану Кожедубу до
350-річчя міста у 2004 році. Парк розкинувся на березі річки Псел, в парку є
атракціони, різноманітні скульптури. Також у парку розташований стадіон
«Ювілейний».

10 жовтня 2010 на території Сумського міського центру еколого-натуралістичної
творчості учнівської молоді був створений Ботанічний сад «Юннатівський», який
був оголошений об'єктом природно-заповідного фонду — ботанічним садом місцевого
значення.

Архітектурне обличчя Сум, принаймні його центральної історичної частини, багато
в чому визначили відомі архітектори кінця XVIII — початку ХХ століть, зокрема
О. О. Палицин, П. А. Ярославський, М. Ловцов, О. В. Щусєв тощо.

У місті встановлено значне число пам'ятників і пам'ятних знаків, як за СРСР, так
і в 1990—2000-ні (за незалежності України): Тарасу Шевченку, М. Щепкіну,
цукрозаводчику-меценату Івану Харитоненку, І. Кожедубу, воїнам-афганцям, жертвам
Голодомору 1932–1933 років тощо.

У місті проживали: український класик Олександр Олесь (періодично від 1893 до
1917 рр.), російські класики А. П. Чехов (1888—89, 1894) та О. І. Купрін (1899),
російський юрист і громадський діяч А. Ф. Коні (1867).

У Сумах працював український артист музичної комедії, заслужений артист України
Ігор Левенець.

У Сумах бували: український філософ і поет Г. С. Сковорода (1760-ті), живописці
К. О. Трутовський (1870-ті), В. Є. Маковський (1891), російський поет
О. М. Плещеєв, композитор П. І. Чайковський (1871—79), письменник
В. Г. Короленко (1902).

З російськими містами Курськ, Бєлгород та Сєверодвінськ партнерські угоди були
розірвані через агресію з боку РФ щодо України.



https://uk.wikipedia.org/wiki/%D0%9F%D1%80%D0%B8%D0%BB%D1%83%D0%BA%D0%B8_(%D1%80%D0%B0%D0%BA%D0%B5%D1%82%D0%BD%D0%B8%D0%B9_%D0%BA%D0%B0%D1%82%D0%B5%D1%80)

Прилу́ки (б/н U153) — ракетний катер проекту 206МР (шифр «Віхрь», англ. Matka
class за класифікацією НАТО) Військово-Морських Сил Збройних Сил України, до
1995 року — Р-262 Чорноморського флоту СРСР.

Проект ракетного катера на підводних крилах 206МР — еволюційна версія великого
торпедного катера проекту 206М, розробленого у 1955 році. Надбудови зроблені з
легких сплавів.

Катер має гладкопалубний сталевий корпус з носовим малозануреним крилом. Корпус
розділяється на десять відсіків дев'ятьма водонепроникними переборками. Корпус у
надводній частині має незвичну форму: для поліпшення умов змиву палуби при
радіоактивному забрудненні стик палуби з бортом спеціально скруглений.

Двигуни розташовані в п'ятому та сьомому відсіках, пост дистанційного керування
механізмами — в сьомому відсіку. Морехідні якості катера забезпечують можливість
його використання без обмежень по швидкості при хвилюванні моря до 4 балів
включно і на швидкостях до 30 вузлів при хвилюванні моря 5 балів.

Головний ударний комплекс катера — дві пускові установки протикорабельних ракет
П-15М «Терміт» масою 2,5 тонн, дальністю стрільби 80 км і вагою бойової частини
513 кг. Ракетні катери проекту 206МР призначені для ураження бойових кораблів,
транспортів і десантних засобів противника в морі та місцях їх базування в
ближній морській зоні.

Ракетний катер Р-262 (заводський № 247) був спущений на воду 30 листопада 1979
року. До 30 грудня 1995 року знаходився у складі ВМФ СРСР — входив до складу
296-го дивізіону малих ракетних кораблів 41-ї бригади ракетних катерів
Чорноморського флоту з базуванням у Чорноморському. У серпні 1985 року катер був
виведений у резерв на консервацію.

У лютому 1996 року, згідно з українсько-російською угодою про параметри
розподілу Чорноморського флоту, ракетний катер був переданий у склад
Військово-Морських Сил України. У ВМС України корабель отримав назву «Прилуки»
(б/н U153). Названий на честь міста Прилуки що у Чернігівській області.

В історії катера виконання багатьох артилерійських та ракетних стрільб. За час
проходження служби у ВМС України корабель неодноразово брав участь у міжнародних
навчаннях «Сі Бриз», «Фарватер миру», на парадах в честь Дня військово-морських
сил, у збор-походах з'єднань кораблів ВМС України.

У другій половині 2015 - на початку 2016 року на заводі ім. 61-го Комунара у
Миколаєві було проведено ремонт катера, після якого він згідно плану спущений на
воду 11 березня 2016 року.



https://uk.wikipedia.org/wiki/%D0%9F%D1%80%D0%B8%D0%B9%D0%BC%D0%B5%D0%BD%D0%BD%D0%B8%D0%BA

Прийме́нник — службова частина мови, яка разом з відмінковими закінченнями
іменників, займенників і числівників виражає відношення між словами у реченні.
Прийменники не мають самостійного лексичного значення, тому членами речення не
виступають. Належачи до іменників, числівників, займенників, вони входять до
складу другорядних членів речення.

Прийменники поєднуються з іменниками або займенниками. Деякі з них поєднуються
тільки з одним відмінком (без, до, крізь, про), деякі — з двома (над, перед,
під,), а іноді з трьома (в, з, за).

У мовах, де відсутнє або обмежене використання відмінків дієслів тощо
(наприклад, англійська), прийменник — один з основних способів відображення
просторових, часових, причинних та інших видів відносин між двома значущими
словами.

Правопис прийменників у російській та українській мовах є подібним, але така
подібність викликає багато помилок перекладу, наприклад: учебник по математике
(рос.) — підручник з математики (укр.), отсутствующий из-за болезни (рос.) —
відсутній через хворобу (укр.), согласно закону (рос.) — згідно з законом (укр.)
тощо.



https://uk.wikipedia.org/wiki/%D0%9B%D1%96%D0%B3%D0%B0_%D1%87%D0%B5%D0%BC%D0%BF%D1%96%D0%BE%D0%BD%D1%96%D0%B2_%D0%A3%D0%84%D0%A4%D0%90_2016%E2%80%942017

Ліга чемпіонів УЄФА 2016–2017 — 62-й турнір між найкращими клубами європейських
країн і 25-й в теперішньому форматі. Фінал відбудеться на стадіоні «Мілленіум» у
Кардіффі, Уельс.

У Лізі чемпіонів 2016–2017 братимуть участь 78 команд з 53 асоціацій, що входять
до УЄФА (Ліхтенштейн не проводить власний чемпіонат). Асоціації розподіляються
по місцях згідно з їхнім рейтингом у таблиці коефіцієнтів УЄФА таким чином:

Для Ліги чемпіонів УЄФА 2016—2017, асоціації отримують квоти відповідно до їх
коефіцієнтів у рейтингу країни УЄФА, який бере до уваги їхні здобутки в
єврокубках з 2010—2011 по 2014—2015 років.

Всі жеребкування пройдуть у штаб-квартирі УЄФА в Ньйоні, Швейцарія, якщо не
вказано інше.

У кваліфікаційних раундах і плей-оф команди розподіляються на сіяні та несіяні
відповідно до їхнього рейтингу у таблиці коефіцієнтів УЄФА — 2016, за якими
проводиться жеребкування, що розподіляє пари у двоматчевому протистоянні.

Жеребкування відбулося 20 червня 2016 року у швейцарському Ньйоні. Перші матчі
відбулися 28 червня 2016 року, матчі-відповіді 5-6 липня 2016 року.

Жеребкування відбулося 20 червня 2016 року у швейцарському Ньйоні. Перші матчі
відбулися 12-13 липня 2016 року, матчі-відповіді 19-20 липня 2016 року.

У кожній групі команди грають одна з одною по 2 матчі: вдома та на виїзді (по
круговій системі). Команди, що посіли перше та друге місця виходять у плей-оф.
Команди, що посіли треті місця вибувають до Ліги Європи УЄФА.



https://uk.wikipedia.org/wiki/%D0%97%D0%B0%D0%BA%D0%B0%D1%80%D0%BF%D0%B0%D1%82%D1%82%D1%8F

Закарпаття (Карпатська Україна, Підкарпатська Русь, Срібна Земля) —
історико-географічний край на південному заході України, у Центральній Європі,
обіймає південне узбіччя Карпат та прилеглу до них частину низовини, розташовані
в басейні р. Тиси. Приблизно збігається з територією сучасної Закарпатської
області.

Загальна площа краю становить 12 800 км². Закарпаття має 13 районів, 10 міст, 28
містечок, 561 сільське поселення. Обласним центром є місто Ужгород, містами
обласного підпорядкування — Мукачеве, Берегове, Хуст, а районного — Свалява,
Іршава, Тячів, Виноградів, Рахів, Чоп, Воловець, Міжгір'я, Перечин, Великий
Березний.

Закарпаття займає 2,1 % усієї території України; найбільш грозовим місцем
України є Великий Березний і Рахів (43 грозові дні на рік); найбільш снігове
місце України — Руська Мокра (стійкий сніговий покрив лежить тут протягом 116
днів у році); найвища гора України — Говерла (висота 2061 м.); найбільше гірське
озеро України Синевир (площа 7000 м² на висоті 989 м); найвисокогірніша
транспортна магістраль України — автошосе по Яблунецькому перевалі на висоті
931 м; найдовший залізничний тунель в Україні — Щербин-Сянки, що має 908 м;
найглибша лікувальна установа в Україні в Солотвино (на глибині 300 м);
найпівнічніша місцевість у світі, де вирощують чай — гора Красна Горка, біля
Мукачева; географічний центр континентальної Європи знаходиться біля с. Ділове
Рахівського району (48°30' пн. широти і 23°23' сх. довготи).

Найдовша річка Закарпаття — Тиса. Довжина її в межах краю становить 223 км. Крім
Тиси протікають річки: Уж, Латориця, Боржава, Ріка, Теребля, Тересва та інші.
Усіх річок, струмків і потічків у краї 9429, озер — 137, з яких водойм
(постійних озер) — 32. Найбільше озеро Закарпаття — Синевир, утворене 10 тисяч
років тому на висоті 989 м площею 7 га, з глибиною 27 м. Найбільший гірський
водоспад — Войводин, а найвищий — Трофанець.

Закарпаття — це єдина частина України, розташована за Головним Карпатським
хребтом, яка входить до обсягу паннонського басейну. Сполучення з Україною
полегшують численні карпатські перевали. Вздовж південного краю Карпат та р.
Тиси проходить Мармароська котловина, яка в'яже Закарпаття із Словаччиною і
Чехією на заході та з Семигородом і Молдавією на сході. Таке переходове
положення вплинуло на те, що Закарпаття входило впродовж ряду століть до складу
Угорщини. Проте, Закарпаття не лежало на головних шляхах і було надто мале, щоб
відіграти більшу роль, і тому становило лише крайню провінцію Угорщини, в складі
якої не творило навіть однієї адміністративної одиниці, а входило до складу ряду
комітатів (Марамарош, Угоча, Береґ, Унґ, Земплин, Шариш, Спиш), що простягалися
ще далі на південь й обіймали частини угорської, словацької й румунської
етнографічної території. До 1919 р. під Закарпаттям розуміємо лише ту частину
Угорщини, в якій жили українці (тому поширена назва «Угорська Русь», «Угорська
Україна»), а її межами були етнографічні межі з румунами й угорцями на півдні та
словаками на заході; в цих етнографічних межах Закарпаття обіймає 15 600 км².

1919 p., після відділення Закарпаття від Угорщини, створено з основної частини
Закарпаття окрему автономію в межах Чехо-Словаччини, т. зв. «Підкарпатську Русь»
або «Карпатську Україну»; невелику частину Закарпаття, положену на південь від
Тиси і в сточищі р. Вишевої (Мармарощина), приділено до Румунії, а західну
частину — Пряшівщину — до Словаччини. Проте до Карпатської України прилучено
вузьку смугу угорської етнографічної території з метою поширити її територіальну
базу й увійти у володіння важливою повздовжньою залізницею (Кошиці — Чоп — Хуст—
Рахів), що сполучала Закарпаття із рештою Чехо-Словаччини і з Румунією. Стан
Закарпаття в 1918—38 pp.:

В межах Чехо-Словаччини Закарпаття мало дуже важливе геополітичне значення як
поміст, який в'язав Чехо-Словаччину з Румунією, а тим самим був територіяльною
віссю т. зв. Малої Антанти та одночасно відділяв Угорщину від Польщі. Нині
геополітичне значення Закарпаття для України, полягає в тому, що тут Україна
входить безпосередньо на територію Середньої Наддунайської Європи.

З 1938 р. межі Карпатської України зазнали кількох змін. Після Віденського
арбітражу Карпатська Україна обіймала лише етнографічну територію без м.
Ужгорода і Мукачевого (11 100 км2 і 552 000 меш.); адміністративна одиниця
Закарпаття в межах Угорщини (1939—1944) була зменшена ще на територію з м.
Севлюш, Тячів і Солотвино, натомість її збільшено на захід за рахунок Словаччини
(територія 1050 км² і 41 000 мешканців). Таким чином Закарпаття в межах Угорщини
1939—44, за статистикою 1941, обіймало 12 060 км² і мало 622 000 мешканців.
Закарпаття в межах України обіймає ту саму територію, що й в межах
Чехо-Словаччини, збільшену на південно-західну територією навколо смт Чоп і
становило окрему адміністративно-територіальну одиницю — Закарпатська область
(12 800 км² і 929 000 мешканців на 1956 р. і 1 254 396 жителів (на 1.12.2012)).

Закарпаття охоплює дві різні географічні країни — Потиську низовину (її тепер
називають також Закарпатською низовиною) та частину Східних Карпат. Потиська
низовина обіймає 15 % Закарпаття і становить собою алювіяльну, легко хвилясту,
часто підмоклу рівнину, з острівними вулканічними горами. Разом з підгір'ям
Карпат це найбагатша частина Закарпаття завдяки корисному рельєфу і кліматичним
умовам та найкращим на Закарпатті ґрунтам. Карпати мають на території Закарпаття
типову для Східних Карпат смугову будову, що полягає в чергуванні повздовжніх
високих гірських смуг з нижчими повздовжніми заглибинами. На Закарпаття вони
виступають в напрямі з півдня на північ:

Найбільше на схід висунену частину Закарпаття займають Гуцульські Альпи. Ці
повздовжні смуги перетинають поперечні притоки Тиси і сполучають усю країну в
одне ціле. Західне Закарпаття (Пряшівщина) входить здебільша до складу Низького
і Західного Бескиду.

Клімат Закарпаття помірно-континентальний; завдяки Карпатам, що охороняють
Закарпаття з півночі, він тепліший від інших частин України, розташованих в
такій самій географчній широті. Клімат зокрема сприятливий на низовині й
підгір'ї та дозволяє вирощування садів і винограду, і навіть деяких субтропічних
рослин (температура Ужгорода на висоті 132 м: в січні —3,1°С; в липні +20,1 °C;
770 мм опадів); в горах клімат змінюється залежно від висоти (наприклад, Ясіня
на висоті 652 м — в січні —7,7°С, в липні +16,9 °C, 1 030 мм опадів). Ще більше
впливає висота на рослинність, яка поділяється на ряд смуг: лісостеп,
рослинність на низовині, підгірська смуга до 400 м, нижча і вища смуга лісів та
смуга полонин із субальпійською рослинністю.

Рекреаційні ресурси області становлять 5,2 % об'ємного і 5,1 % вартісного
потенціалу природних ресурсів рекреації України. В їх комплексі 75 розвіданих і
38 занесених до Кадастру мінвод України типів мінеральних вод з дебітом 3,3 тис.
м³ на добу, які є унікальними і відповідають водам типу «Шаянська», «Есентуки»,
«Боржомі» і за своїм хімічним складом і лікувальними властивостями не
поступаються відомим водам Кавказу, Чехії, Польщі та Франції.

Найдавніші археологічні знахідки на території Закарпаття походять з неолітичної
доби близько 4 000 p. до н. е. Це Буківська культура, що виявляє деяке
споріднення з Трипільською культурою центральної України. Вже за часів неоліту
із Закарпаття йшов експорт обсидіанових виробів до Галичини. Проміжне
географічне положення Закарпаття та його природні багатства здавна притягали на
Закарпаття різних завойовників. При цьому первісне населення Буківської культури
залишилося на місці як субстратна верства. У бронзову добу ІІ тисячоліття до
н. е. на Закарпатті починається металеве виробництво (мечі, ножі, серпи,
сокири), що його пов'язують з приходом фрако-дакийських племен з Семигорода. В
останніх віках до Х ст. Закарпаття опанували кельти, що прибули із заходу; вони
принесли з собою залізну культуру. Зі східних кочових народів прибули до
наддунайської улоговини спершу іранці (скити та сармати-язиґи), а в І
тисячолітті н. е. тюрки (гуни, авари) і угро-фінські мадяри — угорці. У 2 ст.
сусідня Дакія (Семигород) стала римською провінцією, і через Закарпаття
проходили шляхи римських купців. В добу мандрівки народів Закарпаття окупували
германські племена; вандали перейшли на Закарпаття з Галичини наприкінці 2 ст.;
рештки ґотів (гепіди) трималися в сусідньому Семигороді до 10 ст.

Слов'янський колонізаційний процес охопив Закарпаття приблизно від 2 ст. і
відбувався через карпатські перевали. Археологічні дослідження виявили, що
низинні частини Закарпаття мали у 8—9 ст. досить густе хліборобське населення,
яке в той час було радше південними, ніж східними слов'янами та, мабуть,
належало до племен білих хорватів, що простяглося обабіч Карпат. Тільки згодом,
відірване від південних слов'ян угорцями й румунами, та постійно доповнюване
допливом українських поселенців з другого боку Карпат (цей переселенський рух
тривав віками аж до 19 ст.), населення Закарпаття було поступово і непомітно
інкорпороване до східного слов'янства. Слов'яни басейну Тиси та Семигорода
перебували під владою аварів (6—8 ст.), а потім входили до складу Болгарського
царства (9—10 ст.). Через занепад болгарської держави Закарпаття перейшло у
другій половині 10 ст. до сфери впливів Київської держави. Літопис відзначає
участь білих хорватів у війнах київських князів проти Візантії та похід
Володимира Великого на білих хорватів у 992 р. З того часу на Закарпатті
закріплюється назва «Русь».

Використовуючи усобиці, що виникли в Київській державі по смерті Володимира
Великого (1015), король Стефан І Святий прилучив Закарпаття до Угорщини, а його
син Емеріх дістав титул «князя русинів». З того часу до початку 20 століття
Закарпаття постійно перебувало у складі угорської держави, становлячи її
прикордонну область на півночі. Через Закарпаття проходила оборонна смуга з
укріпленнями, т. зв. засіки; залоги оборонців складалися переважно зі
слов'яно-руського автохтонного населення («Руська Мархія»). Монгольський наїзд
на Угорщину (1241) відбувся через карпатські перевали і дощенту зруйнував
Закарпаття.

В 13—14 ст., замість системи засік почали будувати замки, здатні витримати
тривалу облогу. У зв'язку з цим поглибився процес феодалізації; з королівських
домен утворилися маґнатські лятифундії, що частково існували до 20 століття
Одночасно на Закарпаття поширилася комітатська територіяльно-адміністративна
організація (див. Жупа (комітат)).

Український елемент становив меншість серед феодальної верстви. Мукачівська
домінія була надана за чергою двом зятям угорського короля Бели IV (1235—1270),
князю Ростиславу Михайловичу чернігівському та князю Леву Даниловичу галицькому.
В 1315—1320 pp. група маґнатів північної Угорщини, ворожих до Анжуйської
династії, зробила спробу покликати на угорський престол князів Андрія або Лева
Юрійовичів, що по жіночій лінії походили від Арпадовичів.

В 1393—1414 pp. паном Мукачівської домінії та наджупаном Березького комітату
став князь Федір Коріятович зі зукраїнщеного литовського великокняжого роду.
Місцева традиція бачила в Коріятовичеві носія української колонізації
Закарпаття.

В першій половині 15 століття Мукачівською домінією володіли сербські князі
«деспоти» Стефан Лазарович і Юрій Бранкович. Після цього слов'янський і
православний елемент зник серед аристократії на Закарпатті. Автохтонне
українське населення зведено до кріпацької маси, що з неї вибивалася
малочисельна дрібна шляхта і пригнічене духовенство. Дещо полегшив долю кріпаків
енергійний угорський король Матвій Корвін (1458—90), і тому про нього збереглася
пам'ять в усній словесності.

З половини 13 і до кінця 15 ст. Закарпаття охоплюють два колонізаційні рухи: зі
сходу — т. зв. волоський та із заходу — німецько-словацький. Волохами на
Закарпаття були не винятково румуни, а румуно-українське пастуше населення, що
із Семигорода осідало на закарпатських гірських долинах і тут, як і на східному
боці Карпат, заснувало свої оселі (див. Волоське право). Німецька колонізація,
що прийшла після татарського нападу, не зупинилася на Спиші, де існував союз 24
самоуправних німецьких гірничо-торговельних міст («Срібна земля»). На самому
Закарпатті постав ряд міст за німецьким правом, між ними Пряшів, Бардіїв,
Берегове, Севлюш, Хуст й інші. Паралельно йшла хліборобська колонізація за
німецьким правом, в якій брали участь і місцеві русини. Рівночасно припливали на
схід і словаки, що дало початок поступовій словакізації західного Закарпаття.

Позбавлені політичного самоуправління і привілейованих станів закарпатські
українці зберегли свою народність насамперед завдяки релігії. Східне
християнство ширилося на Закарпаття, мабуть, ще з часів його приналежності до
Болгарії. Але відомості про організовані центри церковного життя походять тільки
з пізнішої доби. В 14 ст. між закарпатськими монастирями вирізнялися два: св.
Миколая на Чернечій горі біля Мукачева і св. Михаїла в Грушові на Мармарощині.
Останній в 1391 р. отримав право ставропігії. З 1491 р. маємо першу
документальну відомість про православного єпископа в Мукачеві. Православ'я на
Угорщині було тільки в становищі толерованої релігії; становище духовенства і
монастирів залежало від доброї волі місцевих землевласників.

На початку 16 століття закарпатське населення взяло участь у повстанні
семигородського шляхтича Юрія Довжі (1514) проти феодалів. Воно також найбільше
зазнало репресій після придушення руху «куруців» (протифеодальна і
протиавстрійська партія). Поневолення селян остаточно оформив кодекс
Тріпартітум, складений Стефаном з Вербівця (див. Вербовцій Стефан). Цей кодекс
залишився основою угорського станового законодавства до 1848 р.

Після угорської поразки під Могачем (1526) і поділу Угорщини між Оттоманською
імперією, Австрією і Семигородом історія Закарпаття визначалася, з одного боку,
турецьким натиском, а з другого — затяжним суперництвом між Габсбурґами і
Семигородом. Рівнинні частини Закарпаття часто терпіли від турецько-татарських
наїздів. В боротьбі проти них брало участь переважно населення західного
Закарпаття, яке тоді перебувало під зверхністю Габсбурґів (Пряшівщина та
Ужгородщина). Східне Закарпаття належало до Семигорода. Через те Закарпаттю
припала доля бойовища, на якому в 17 ст. билися дві сили: угорська шляхта під
проводом Семигорода і австрійський абсолютизм зі своїми угорськими прихильниками
(повстання С. Бочкая 1604—06, військово-політичні акції Ґ. Бетлена, Юрія І і
Юрія II Ракоціїв, Вешеленія, І. Текелія і зокрема велике повстання Франца II
Ракоція 1703—11). Особливо активну участь брали закарпатські українці у
повстанні Франца II Ракоція; вони творили вірну ґвардію князя і заслужили від
нього почесне ім'я «найвірнішого народу» (gens fidelissima). Внаслідок
безперервних воєн, що проходили на Закарпатті, край зазнав руїни, занепали і
німецькі міста. Зате тягар панщини зменшився, а в горах вона навіть не була
запроваджена. Це й було причиною припливу нових переселенців з галицького боку,
де панщизняний утиск був більший.

Незважаючи на політичну відокремленість, духовні зв'язки Закарпаття з іншими
українськими землями були тісні. Тут вживалися богослужбові книги київського чи
львівського друку. В 17—18 ст. на Закарпатті розвивалася місцева релігійна
література, що своїм характером була частиною української барокової літератури з
незначними угорськими та словацькими впливами. Типові жанри цієї літератури —
учительні євангелія, леґенди й апокрифи, збірки проповідей,
полемічно-апологетичні писання (серед них виділяються твори найцікавішого
релігійного полеміста кінця 17 століття М. Андрелли-Росвигівського, названого
також «закарпатським Вишенським»), літописні записки (Гукливський літопис,
закарпатська хроніка, почата 1660 р. і доведена до 1830 під назвою «Новійшая,
яже когда случишася»; подає політичні й церковні події в Угорщині та на
Закарпатті, соціально-побутові, опублікований Я. Біленьким «Угорсько-руські
літописні записки», «ЗНТШ», CIV).

З половини 17 століття на Закарпатті почалася боротьба між православними та
уніатами. Цей конфлікт мав не лише релігійне, але й політичне підґрунтя і був
пов'язаний із боротьбою між католицизмом і протестантизмом в Угорщині.
Православна церква Закарпаття перебувала в стані занепаду; духовенство було
малоосвічене, закріпачене, як і їх вірні; мукачівські єпископи були залежні від
угорських кальвінських маґнатів, які намагалися завести реформаційні порядки в
православних парафіях. З другого боку, розпочатий на Угорщині рух проти
реформації сприяв також унійним заходам серед православних. Перша невдала спроба
заведення унії була зроблена 1612 року перемиським єпископом А. Крупецьким на
заході Закарпаття, яке було домінією маґнатів Друґетів, відомих сподвижників
Католицької Церкви і династії. Унії сприяли згодом єпископи Василь Тарасович та
Петро Партеній Ростошинський. Вислідом їх заходів була Ужгородська унія (1646),
на якій українське священство західної (королівської) частини Закарпаття
прийняло католицизм у східному обряді. Під охороною Ракоціїв в Мукачеві діяв
одночасно православний єпископ Й. Зейкан. Багато праці для зміцнення унії поклав
єпископ Й. де-Камеліс, родом грек. Твердинею православія до кінця 18 століття
залишилася Мармарощина, яка до 1720 політично належала до Семигорода. Зі смертю
останнього православного єпископа Доситея в углянському монастирі унія
запроваджена по всьому Закарпаттю.

Ужгородська унія не зразу призвела до покращення відносин на церковного
відтинку; мукачівські єпископи втратили значення і були зведені до ролі
генеральних вікаріїв латинських архієпископ Еґеру. Становище покращало, коли за
оборону інтересів Греко-католицької церкви на Закарпаття взялася Марія Терезія.
1771 на її домагання папа Климент XIV унезалежнив мукачівську єпархію від Еґеру.
Друга пол. 18 ст. заслуговує на назву «золотої доби» в церк. історії Закарпаття
В особах єпископів Мануїла Ольшавського, Івана Брадача і зокрема Андрія
Бачинського воно мало своїх найкращих церковних і культурних діячів. На той час
припадають такі важливі події церковного життя: перенесення осідку єпархії до
Ужгороду (1780) і створення там єпархіальної семінарії, виділення нової
пряшівської єпархії (1816). Названі єпископи дбали про піднесення матеріального
і освітнього стану духовенства та про народну освіту.

В противагу до 17 ст., яке було добою майже безперервних воєнних заколотів, 18
ст. і перша половина 19 ст. були часом спокійного розвитку Закарпаття. Панування
Марії Терезії і Йосифа II, представників освіченого абсолютизму в Австрії та
Угорщині, помітне деякими пільгами для селян та рядом інших реформ; «урбарна
регуляція» (1766) обмежила сваволю щодо панщизняних обов'язків та брала під
охорону селянські земельні наділи. Йосиф II актом скасування підданства селян на
Угорщині (1785) хотів піти далі, але по його смерті повернено старі порядки;
відновлене селянське підданство тривало до 1848 р. Угорська шляхта гостро чинила
опір ліберальним заходам Відня. Посилена в кінці 18 ст. панщина викликала рух
опришків також і на Закарпатті, що був західно-українським відповідником
гайдамацьких повстань на Наддніпрянщині.

Наприкінці 18 і на початку 19 ст. Закарпаття мало ряд висококваліфікованих
інтелектуальних сил, що вийшли із закордонних університетів, але не знайшли
застосування на своїй вужчій батьківщині й переїхали працювати до Галичини і
Росії: Петро Лодій і І. Земанчик були професорами львівського «Stadium
Ruthemim», а М. Балудянський, І. Орлай, Ю. Гуца-Венелин, К. Павлович, М. Білевич
й інші здобули високі службові й академічні становища в Росії і Україні.
Порівняно з попередньою добою змінився характер закарпатської літературної
творчості, що набрала ознак шкільної вченості. У письменстві, яке віддалилося
від народної мови, запанувала латина і церковно-слов'янщина. До літературих
діячів цього періоду належали: автор граматики Арсеній Коцак, перший історик
Закарпаття Йоаникій Базилович, мовознавець Іван Фоґарашій Бережанин, віршописець
та доморослий філософ Василь Довгович й інші. Найвидатнішою постаттю був
мовознавець, історик і церковний діяч Михайло Лучкай-Поп (1789—1843).

Революційні події 1848-49 років зрушили частково і Закарпаття. Чимало молодої
інтелігенції захопилося гаслами угорської революції; проте шовіністичний
характер угорського руху відштовхував слов'янські народи та штовхав їх на союз
із Віднем. Серед закарпатців, які поставилися вороже до угорської революції,
були такі видатні постаті 19 століття як письменник і невтомний освітній
діяч-«пробудитель» о. О. Духнович (1803—1865) та енергійний політик і публіцист
Адольф Добрянський (1817—1901). Під впливом Добрянського словацькі учасники
Словацького Конгресу в Празі висунули проект, щоб у складі Угорщини була
створена автономна словацько-українська область. У квітні 1849 А. Добрянський
відстоював перед Головною Руською Радою у Львові програму об'єднання Галичини й
Закарпаття в окремий автономний «коронний край» у складі Габсбурзької монархії.
Згодом він очолив делегацію від закарпатських українців до цісаря Франца Йосифа
І, яка пред'явила у Відні постулят про створення в межах Угорщини «Руського
воєводства» з національно-територіяльною і культурною автономією.

Незважаючи на поразку угорської революції, уряд не виконав прохання про
виділення Закарпаття в окрему одиницю, тільки А. Добрянський та інші
закарпатські діячі отримали високі адміністративні пости в закарпатських
комітатах. Закарпатська інтелігенція не використала як слід цієї ситуації, а
згодом відносини в Угорщині та на Закарпатті не сприяли політичній організації
закарпатських українців. Внаслідок посилення абсолютизму в Австрії та з новим
зростанням угорського націоналізму серед закарпатської інтелігенції дедалі
виразніше виявляється орієнтація на зовнішні чинники; частина її угорщиться, а
серед решти поширюється ідеологія москвофільства. Його фанатичним пропагандистом
був священик Іван Раковський, редактор видаваної урядом «Церковної Газети»
(1856—1858). Розвиткові москвофільства сприяли традиційні серед закарпатського
духовенства думки про потребу всеслов'янської писемної мови; але тепер з
церковно-слов'янської мови це переносилося на російську. Глибоку пам'ять
залишили також події 1849 p., що виявили перемогу Миколи І над угорською
революцією. Як видно з прикладу А. Добрянського, москвофільство на Закарпатті
спочатку не перечило льояльності до Габсбурґів, але згодом все дужче зверталося
в бік Росії. В протилежність до Галичини, ця течія на Закарпатті довгий час не
знаходила противаги в народовецькому таборі і панувала майже неподільно.
Москвофільство одночасно призвело до розриву між інтелігенцією і селянством та
ніяк не могло перешкодити угорським впливам.

Погодження між Австрією та Угорщиною 1867 року у формі дуалістичної
австро-угорської монархії кинуло національні меншості на поталу угорської
олігархії. Скромні здобутки, що їх закарпатські українці досягли в 1850-х pp.,
були негайно ліквідовані. Греко-католицька церква, як єдина національна установа
закарпатських українців і їх офіційна репрезентація, стала поволі слухняним
знаряддям денаціоналізаційної політики Будапешта. На іменування закарпатських
єпископів набув головного впливу угорський уряд, і тому, починаючи від Стефана
Панковича (1866—1874), що лишив по собі славу ренеґата, Закарпаття одержувало
тільки єпископ-мадяронів. Завмирали українські парафіяльні школи, одна по одній
зникали газети («Свѣтъ» 1867—71, «Новый Свѣтъ» 1871—73, «Карпатъ» 1873—86,
«Листокъ» 1885—1903), занепадала діяльність освітнього товариства «Общество св.
Василія В.». Поглиблювалася ізоляція Закарпаття від Галичини. Закарпатські
літератори другої половини 19 ст. (О. Павлович, Анатолій Кралицький, І. Сильвай,
Є. Фенцик, О. Митрак, Ю. Ставровський-Попрадов й ін.) продовжували писати твори
дивовижним жаргоном («язичіє»), що був мішаниною російської,
церковно-слов'янської та народної мов. І змістом ця література була далекою від
живих громадських, культурних і соціальних інтересів народу.

До цього долучилася ще і господарська катастрофа, що спіткала Закарпаття в кінці
19 ст. Незважаючи на юридичну емансипацію селянства (знесення панщини і
підданства 1848 p.), воно далі перебувало у фактичній соціальній та економічній
залежності від дідичів. Внаслідок приросту населення та дріблення наділів, при
слабому поступі урбанізації та індустріалізації, швидко давав себе відчути
земельний голод. Над селом тяжіли алкоголізм, лихварство, неврожаї в 1890-х pp.,
а звідси голодування населення. В 1898—1902 pp. угорський уряд, на прохання
єпископ Юлія Фірцака, розпочав т. зв. «Верховинську акцію», себто ряд
соціально-господарських заходів для покращення становища селянства. Хронічні
злидні були поштовхом для еміграції до США, яка з 1880-х pp. набрала масового
характеру. Еміграція була найінтенсивніша в західному Закарпатті, де здавна
існувала традиція сезонових заробітчанських мандрівок. В західних комітатах
(Шариш, Земплин, Унґ) еміграція забирала увесь природний приріст населення, а в
1905—07 pp. доходила навіть до 200 % природного приросту; ніяка інша слов'янська
територія не дала такого порівняно високого відсотка переселенців до Америки.

Період 1900—1914 pp. позначився трьома важливими процесами: посиленням
угорського тиску, новою хвилею москвофільської пропаганди і виникненням
народовецької (національно-української) течії. Шкільні закони 1902 і 1907
(т. зв. закон Аппоньї) вводили угорську мову до церковних шкіл; у результаті
зугорщено все шкільництво. В ділянці церковної політики створено 1912 р. з
частини парохій мукачівської і пряшівської єпархій Гайдудорозьку єпархію, де
введено угорську богослужбову мову. Пряшівський єпископ С. Новак впровадив
григоріянський календар, а міністерство освіти 1918 впровадило до українських
публікацій угорську абетку. З 1900-х pp. долею Закарпаття почали більше
цікавитися російські слов'янофільські кола в Петербурзі та москвофіли Галичини.
За підтримкою панславістичного діяча графа Володимира Бобринського в Петербурзі,
почалась агітація за православіє, для чого створювала пригожий ґрунт угорська
денаціоналізаційна політика. Угорська влада придушила цей рух, а на процесі в
Марморському Сиготі (грудень 1913 — березень 1914) засуджено на кару ув'язнення
кількадесять селян-неофітів православія на Закарпатті.

Загальний занепад закарпатського населення, з одного боку, і приклад галицького
відродження, з другого, спонукали групу молодшої світської і духовної
інтелігенції звернутися до народу, працювати разом з ним над його освітнім і
соціальним піднесенням. Це т. зв. народовецька течія, яка згодом, серед змінених
умов чехо-словацького режиму, вирішально спричинилася до національного
відродження Закарпаття. Першим представником модерного українства, що взяв собі
до серця долю «зраненого брата», був Михайло Драгоманов; в 1875—76 pp. він двічі
побував на Закарпатті. З 1890-х pp. закарпатськими темами зацікавилося кілька
галицько-українських вчених: Іван Франко (історія літератури), Володимир Гнатюк
(етнографія), Іван Верхратський (діалектологія), Степан Томашівський (історія і
статистика). Антропологічні дослідження провадив Федір Вовк. Під їхнім впливом
співпрацювали в публікаціях Наукове товариство ім. Шевченка (НТШ) місцеві
діячі — Юрій Жаткович (історик) та Стрипський Гіядор (дослідник літератури). На
літературно-мовному відтинку розпочав народовецький напрям Чопей Василь, автор
«Русько-мадярського словаря» (1883), базованого на живих народних говорах.
Видатним освітнім діячем першої половини 20 ст. був о. Августин Волошин, автор
«Граматики малоруської мови» (угорською мовою, 1907), що набула на тривалий час
нормативного значення. Він також видавав газету «Наука» та склав ряд
підручників, календарів і освітніх книжок для народу. Народовецький рух до
першої світової війни, хоч не був чисельним, все таки пустив тривале коріння.
Коли восени 1918 р. упала стара Угорщина, народовецький рух поставив перед собою
вже й політичні завдання.

Значною мірою під впливом актів політичного самовизначення в Галичині на цей
шлях ступили і закарпатські українці. По містах і містечках Закарпаття творилися
народні ради, які виявляли політичне прагнення щодо майбутньої долі Закарпаття.
За приєднання до України висловилися народні з'їзди: в Любовні під проводом о.
О. Невицького (8.11.1918), в Сваляві (8.12.1918, гол. М. Комарницький), в Сиготі
(18.12.1918) і в Хусті, де 21.1.1919 зібрався «Собор всіх Русинів, жиючих на
Угорщині» в кількості 400 делеґатів від 400 000 українського населення. Під
керівництвом братів М. і Ю. Бращайків з'їзд виявив свою волю приєднатися до УНР;
від Закарпаття було вислано двох делеґатів до УНРади в Станіславові та на
Трудовий Конгрес до Києва. Ужгородська народна рада висловила лояльність до
Угорщини, а пряшівська (вже в окупованому чеськими військами місті) висловилась
за приєднання до Чехо-Словаччини. В 1919 р. територія Закарпаття перебувала під
різними владами: східне Закарпаття окупували румуни (за винятком Ясіня з
кількома гуцульськими селами, де існувала так звана «Гуцульська республіка»),
західну частину — чехи, а Березький комітат залишився за угорцями. Останні
намагалися заспокоїти Закарпаття культурно-адміністративною автономією: в грудні
1918 р. угорський уряд видав закон про «Руську Країну», іменував угорського
губернатора в Мукачеві для Закарпаття і «руського міністра» в Будапешті. Після
більшовицького перевороту в Угорщині створено в Мукачеві «Русько-українське
народне комісарство». Але ці ефемерні інституції не проіснували довго. 8 травня
1919 зійшлися представники ужгородської, хустської і пряшівської рад і,
утворивши Центральну Народну Руську Раду, проголосили об'єднання Закарпаття з
Чехо-Словаччиною. На це рішення великою мірою вплинула діяльність закарпатської
еміграції в США, представники якої вели переговори з чехо-словацькими діячами,
головно з Томашем Масариком, з метою включення Закарпаття до майбутньої
республіки чехів і словаків на федеративних основах. Проведений плебісцит серед
закарпатських громад в США дав 2/3 голосів на користь приєднання. Внаслідок цих
актів народного волевиявлення та дипломатичних заходів чехо-словацьких політиків
Мирова Конференція в Парижі санкціонувала передачу Закарпаття Чехословаччині в
Сен-Жерменському договорі (10.9.1919), де рівночасно ґарантувався автономний
статус Закарпаття.

Політичне життя виявилося на початку в діяльності двох народних рад —
української і русофільської орієнтації. Згодом постав на Закарпатті цілий
десяток партій, здебільшого філій чеських партій. Це, з одного боку,
активізувало ширші кола в політичному житті, але одночасно розпорошувало місцеві
сили в їхній боротьбі за всебічний розвиток краю. Вибори 1924 і 1925 дали
перевагу комуністам; тільки 1928 і 1935 було обрано більше некомуністичних
послів і сенаторів, все ж таки українці між ними були в меншості. Свідомі
українські діячі виявляли себе більше в культурно-громадському, ніж в
політичному житті краю. Воно проходило під знаком боротьби між трьома
тенденціями: русофільською, автохтонною й українською. Спочатку празький уряд
сприяв українській культурній течії на Закарпатті, але згодом, головно з 1930-х
pp., коли прийшли більше до слова чеські народні соціалісти, штучно
підтримувалося русофільство. Однак, український рух, спираючись на живий зв'язок
з народом, ініційований молодшою інтелігенцією, що вийшла переважно з народних
низів (учительство, студенти), в противагу до старої інтелігенції й
угрофільського священства, здобував помітні успіхи. Діяльність товариства
«Просвіти» з сіткою читалень по всьому краю (в 1936 р. — 14 філій і 233
читальні), «Учительської Громади» (в 1935 — 1 650 чл.), національного театру,
хору в Ужгороді, Пласту і, зокрема, українське шкільництво та вплив української
преси спричинилися до перемоги українського національного руху на Закарпатті.
Головно культурними і громадськими діячами цього періоду з-поміж українців на
Закарпатті були о. Августин Волошин, брати Бращайки Михайло та Юрій, Ревай Федір
та Ревай Юліян, Степан Клочурак, Августин Штефан, о. В. Гаджеґа та інші. Немало
сприяли національному відродженню Закарпаття також українці з інших земель, які
перебували на Закарпатті, Володимир Бірчак, Іван Панькевич, Андрій Алиськевич,
Василь Пачовський, отець Степан Решетило та інші.

Протичеські настрої посилювалися фактом централістичної політики Праги та
наявністю великого числа чехів на Закарпаття (в 1930 р. 30 000), з яких на
70—80 % складався урядовий апарат, чеські школи були привілейовані, хоч в
більшості їх відвідували єврейські діти. Політична атмосфера кінця 1930-х pp.
була досить зрадикалізована; Угорщина провадила ревіндикаційну політику щодо
Закарпаття, де їй вторували угорська меншість та деякі русофільські і автохтонні
діячі; український національний напрям, головно серед молоді, наголошував
політичну програму незалежної України, комуністи проголошували совєтофільські
гасла на користь СРСР і УРСР; деякі русофільські кола захопилися ідеями
російського фашизму.

В цій ситуації застала Закарпаття політична криза 1938—39 pp. в Чехо-Словаччині.
Під впливом міжнародних подій і внутрішнього тиску Прага погодилася в перших
днях жовтня 1938 на створення автономного уряду на чолі з Андрієм Бродієм, якого
згодом усунено за угрофільство; головою уряду 26.10.1938 став А. Волошин. В той
час як русофіли в більшості підтримували угорську ревіндикацію, українці
виступили за будування автономної Карпато-Української Держави в федеративному
зв'язку з чехами і словаками. Новий політико-правовий статус Закарпаття визначив
конституційний закон 22.11.1938, за яким краєм мав керувати окремий автономний
уряд, а законодавча влада мала перебувати в руках обраного карпато-українського
сойму. Після віденського арбітражу 2.11.1938, який приділив Угорщині південну
частину Закарпаття з м. Ужгород, Мукачів і Берегове, столицю краю перенесено до
Хусту. З великим піднесенням розпочалося будівництво різних ділянок
національного життя. 12.2.1939 відбулися вибори до першого сойму Карпатської
України, які дали значну перемогу Українському Національному Об'єднанню (86,1 %
з усіх, що мали право голосувати).

Однак міжнароднi події перешкодили нормальному розвиткові автономії Карпатської
України. Угорці і поляки вели пропаганду за спільний угорсько-польський кордон
коштом Закарпаття та посилали диверсійні групи з метою ширення занепокоєння і
неладу. Будапешт і Варшава робили заходи в Берліні з метою одержати згоду
Гітлера на окупацію Закарпаття. В той час так само збільшилося напруження між
чехами й українцями у зв'язку з призначенням Прагою чеського міністра до Хусту
генерала Л. Прхали. 15 березня 1939, одночасно з окупацією Чехії і Моравії,
Гітлер доручив Угорщині окупувати Закарпаття. На оборону стали відділи
«Карпатської Січі», які не в силі були захистити країну проти вдесятеро
переважаючого угорського війська (близько 40 000 солдатів). Ще до окупації
Закарпаття, 15 березня 1939, зібрався Сойм Карпатської України, який проголосив
незалежність країни, прийняв конституцію і обрав президентом Республіки
Августина Волошина. Уряд Карпатської України та багато діячів еміґрували за
кордон.

Тому прихід радянських військ на Закарпаття восени 1944 розглядався більшістю
населення як визволення. Чехо-словацька адміністрація відновилася тільки
частково і тимчасово Закарпаття було швидко совєтизоване, а організований
комуністичною партією з'їзд Народних Комітетів Закарпатської України 26
листопада 1944 в Мукачеві висловився за приєднання Закарпаття до УРСР. 29 червня
1945 між Чехо-Словаччиною і СРСР укладено угоду про вихід Закарпаття зі складу
Чехо-Словаччини і приєднання його до України. Крайове управління в 1944—45 було
в руках Народної Ради Закарпатської України, а з січня 1946 — обласних органів
радянського управління. Закарпатська область в кордонах 1938 р. пережила
подібний соціальний, господарський і культурний процес, що і решта українських
земель в УРСР. Нова влада провела за перші роки націоналізацію підприємств, в
1949—50 — колективізацію сільського господарства. Введено радянську шкільну
систему, засновано в 1946 Ужгородський Державний Університет. Греко-католицька
церква зазнала переслідувань з боку нового режиму (в тому числі вбивство
єпископа Теодора Ромжі 1947), і в 1949 р. її формально зліквідовано. Закарпаття
в повоєнні роки було, подібно як і сусідні галицькі області, тереном дії
українських повстанців.

37 % населення Закарпаття живе в містах (2001). Закарпаття має 11 міст
(Ужгород — 116 300 мешканців (2012), Мукачеве — 82 300 (2010), Берегове — 27 200
(2001), Хуст — 32 400 (2001)) і 12 смт. Характер міст Закарпаття —
торгівельно-адміністративний, за останні часи і промисловий. Міста розташовані
на перехрестях повздовжніх і поперечних шляхів, найбільші з них — на пограниччі
гір і низовини.

Найчисленнішою меншістю Закарпаття були і залишаються угорці, які становлять
більшість в південній частині Закарпаття і були скупчені по більших містах;
євреї становили більший відсоток, ніж в будь-якій іншій частині України, і то не
лише по містах (26 %), але й по селах (11 %), німці творили 7 малих колоній в
горах, румуни були скупчені в 4 великих селах на північ від Сиготу. Після Другої
Світової війни знизився відсоток національних меншостей, а тим самим зросла
кількість українців і нині Закарпаття є, за винятком південної частини, що в ній
і тепер переважають угорці, однією з земель з найбільшою часткою українського
населення.

До корисних копалин належать насамперед сіль,буре вугілля, ртуть, поліметали,
золото, будівельні матеріали (алуніти, доломіт, каолін, барит, бентоніт, цеоліт,
діорит, андезит, мармур, перліт, мінеральні фарби), багато мінеральних джерел.

Сільське господарство і нині є основним зайняттям населення (близько 70 %), хоч
рілля займає лише 21 % всієї площі Закарпаття; 23 % припадає на сіножаті й
пасовища, 50 % на ліс. В горах рілля становить ледве 30 %, сіножаті й пасовища
27 %, а ліс аж 58 %; для низовини відповідні числа — 42 %, 27 %, 24 %. Вся
засівна площа становить (1956 р.) 211 000 га, в тому числі на збіжжеві культури
припадало 98 700 га або 45 % (на кукурудзу 34300 га або 16,3 %, на пшеницю 28400
га або 13,5 %, овес 17 100 га або 8,1 %), на кормові 60 800 га (29,8 %),
картоплю 37 500 га (17,8 %), промислові, гол. соняшник і тютюн — 8 800 га
(4,2 %). Низовина і підгір'я — це країна пшениці й кукурудзи, в горах мають
перевагу овес, жито і картопля. Порівняно з довоєнним часом зменшилася вся
засівна площа (на 10 %), далеко більше збіжжева (на 1/3), а площа кормових
збільшилася майже в три рази. Велике значення має виноградництво, яке постачає
на експорт виноград і білі вина (гол. осередки — Берегове, Ужгород, Мукачеве,
Середнє, Виноградів); площа виноградників збільшилася з 2 900 га 1936 р. до 6
700 га 1956 р. На експорт працює також садівництво; сади займали в 1956 році
18500 га (1936 р. лише 4000 га). З промислових культур найбільше значення має
тютюнництво (3 000 га). Порівняно з довоєнним періодом збільшилося поголів'я
продуктивної худоби, за винятком коней; 1956 було 32 000 коней (1937 р. — 41
300), 244 000 голів великої рогатої худоби (1937 р. — 219500), 196 000 свиней
(82 000), 254 000 овець і 55 000 кіз (1937 р. — разом 132 000). Одночасно
інтенсифікувалося тваринництво шляхом запровадження найкращих порід.
Тваринництво низовини і передгір'я тісно пов'язане з хліборобством, в горах його
кормовою базою є полонини і природні сіножаті.

Найбільшим багатством Закарпаття є ліси, що займають площу 526 000 га; основні
породи: бук (58 % ліс. площі), смерека (29 %), дуб (7 %), ялиця (4 %). Ліс і
деревообробна промисловість — це основна промисловість краю, яка дає 53 %
валової продукції і працю 29 000 особам (57 % всіх зайнятих в промисловості);
1956 р. випродукувано 2,6 млн м³ деревини і 0,7 млн пиломатеріалів. Майже вся
продукція деревини перероблялася на місці, на численних, здебільшого
деревообробних, підприємствах, розвинених по всьому Закарпаттю; найбільші
деревообробні комбінати є в Сваляві, Тересві, Рахові; лісохімічні заводи в
Сваляві, Великому Бичкові, Перечині; картонний завод в Рахові. Меблева
промисловість (сировиною є переважно букове дерево) розвинена головно в
Ужгороді, Мукачеві й Берегові.

Виробництво електроенергії мало розвинене (1955 р. — 134 млн квт, нині багато
більше), зокрема зовсім недостатньо використані багаті водні ресурси
(найважливіші гідроелектростанції — Ужгородська і з 1956 р. Теребле-Ріцька).
Тільки після другої світової війни розпочато видобуток бурого вугілля і 1955 р.
досягнуто досить високої продукції — 460 000 т (с. Ільниця в Іршавському
районі). Кам'яну сіль видобувають здавна в Солотвині; за чеської влади видобуток
модернізовано й піднесено до 170 000 т щорічно (основне місце видобутку в
Чехо-Словаччині); близько 332 000 т (1956 p.). Досить велике значення має
промисловість будівельних матеріалів (видобуток андезитів, туфів, мармору;
цегляно-черепична промисловість). Дрібна харчова промисловість і постала щойно
після війни легка промисловість (швейна, трикотажна, взуттєва) розвинені в
більших містах (найважливіші об'єкти — тютюнова і трикотажна фабрики в
Мукачеві). Ще й нині має значення кустарна промисловість, зокрема художня —
вишивкарство, дереворізьба на Гуцульщині. Промисловість скупчена переважно в
південно-західній частині Закарпаття, через що ще більше поглиблюється різниця
між цією багатшою частиною краю і біднішою — гірською. Головні промислові
осередки Закарпаття: Мукачеве, Ужгород, Берегове, Хуст.

Дослідження Закарпаття головно в ділянці історії розпочато в кінці 18 ст. (Й.
Базилович); в 19 ст. з'явився ряд дрібних причинків до церковної і культурної
історії Закарпаття. Основні дослідження Закарпаття проведено в 20 ст. місцевими
та українськими вченими з Галичини і Наддніпрянщини, росіянами, угорцями, чехами
й ін. Археологічні досліди провадили Т. Легоцький, Й. Янкович, Я. Пастернак. Ряд
історичних праць з'явився з-під пера А. Годинки, О. Бонкала, В. Гаджеґи, Є.
Перфецького, О. Петрова, О. Мицюка. М. Лелекача, з історії письменства і
культурного життя — І. Франка, Я. Стрипського, Є. Сабова, Ю. Яворського, В.
Бірчака, Є. Недзельського й ін. Етнографічні і демографічні матеріали збирали і
досліджували І. Верхратський, В. Гнатюк, С. Томашівський, а закарпатські говори
розробили О. Брох, І. Панькевич, Г. Геровський й ін. Географічні студії
провадили І. Краль, В. Кубійович, С. Рудницький й ін. Багато матеріалу містили
монографії про закарпатські комітати, видані угорськими урядовими чинниками
наприкінці 19 ст. і на початку 20 ст. Так само немало етнографічного матеріалу
та розвідок з культурної історії з'явилося в «ЗНТШ». В 1920—30-х pp. висліди
студій над Закарпаття друкувалися в Наукових Записках Товариства «Просвіти» в
Ужгороді, в журналі «Карпатскій СвЂтъ», а в 1940-х pp. в журналі «Зоря». В
підсовєтських умовах продовжувалися головно етнографічні і діалектологічні
досліди Закарпаття. З кінця 19 ст. існує в Мукачеві історичний музей ім.
Легоцького (переважно археологічні знахідки), а в 1920-х pp. постав краєзнавчий
музей в Ужгороді, що містить головно історичні і етнографічні експонати.

Своєрідна краса природи Закарпаття, ще донедавна примітивний побут його
населення, складні соціальні і культурні відносини цього краю знайшли відбиток в
художній літературі українських і чужих авторів. З закарпатських письменників
українською мовою про життя людей свого краю писав Томчаній Михайло Іванович
(Томчані) (16 липня 1914 — 19 січня 1975) Збірка оповідань «Шовкова трава»
(1950), «Оповідання» (1955), «На кордоні» (1962); повісті «Наша сім'я» (1953),
«Терезка» (1957), «Готель „Солома“» (1960), оповідання і повість «Скрипка — його
молодість» (1968), романи «Жменяки» (1964), «Тихе містечко» (1969), «Брати»
(1972). З чехів писали на закарпатські сюжети І. Ольбрахт (повість «Микола
Шугай»), З. Кудєй («Гуцульська республіка»), з угорців — Д. Морваї («Село під
полонинами»). Крім місцевих українських письменників, закарпатські мотиви
виступають в О. Олеся, С. Черкасенка, В. Пачовського, В. Бірчака й ін. Після
1945 р. написано низку повістей з закарпатського життя авторами з інших
українських земель (А. Турчинська, С. Скляренко) та росіянами (роман М.
Тевельова «Свет ты наш, Верховина») й ін.

Багато зусиль приклав до збереження самобутнього історичного центру древнього
Ужгорода та утвердженню містобудівельної політики європейського рівня на
Закарпатті архітектор-містобудівельник та художник-графік Томчаній Михайло
Михайлович (Томчані) (9 листопада 1946). У 1980—1990 роках він був головним
архітектором Ужгорода, а в 1990—1991 роках був першим головою створеного ним на
Закарпатті «Товариства карпатських русинів» (В 1981 році з-поміж закарпатських
архітекторів він вперше став членом Всесоюзної ради головних архітекторів міст
та областей).



https://uk.wikipedia.org/wiki/%D0%95%D1%81%D1%82%D0%BE%D0%BD%D1%96%D1%8F

Есто́нія (ест. Eesti), офіційно Есто́нська Респу́бліка (ест. Eesti Vabariik) —
держава у Північній Європі, що межує з Латвією на півдні та Росією на сході, на
півночі омивається водами Фінської затоки, на заході — водами Балтійського моря
та Ризької затоки. Площа країни становить 45 226 км², столицею і найбільшим
містом є Таллінн.

Естонія — демократична парламентська республіка, що поділяється на 15 повітів.
За чисельністю населенням, що налічує 1,29 млн осіб, це одна із найменших країн
Європейського Союзу, Єврозони та НАТО. Естонія має найвищий валовий внутрішній
продукт на одну особу серед колишніх республік Радянського Союзу. Держава є
членом низки міжнародних організацій, зокрема ООН, МВФ, СОТ, ЄС, ОБСЄ, ОЕСР
тощо.

Християнство прийнято після завоювання Братством Меча з Німеччини і Данією 1227
року. Після цього територія Естонії перебувала під владою різних країн — Данії,
Швеції, Речі Посполитої, Російської імперії. Проте вищі верстви та середній клас
залишалися переважно балтійсько-німецькими аж до 1918 року. Німці, що проживали
на території Естонії, пішли з країни перед та наприкінці Другої світової війни.

Після зруйнування Російської імперії, внаслідок Жовтневого перевороту в
Петрограді, Естонію проголошено незалежною республікою 24 лютого 1918 року.

13 листопада 1918 року постановою ВЦВК РСФРР Брестський мирний договір був
анульований і розпочались воєнні дії за «звільнення» Прибалтики, Білорусі і
України. В Естонії після відновлення Таллінської Ради робочих депутатів (19
листопада) і захоплення Нарви військами Червоної Армії (28 листопада) була
проголошена Естонська Радянська Республіка (Естляндська трудова комуна) на чолі
з Я. Анвельтом (7 грудня вийшов декрет Ради Народних Комісарів РРСФР про
визнання її незалежності)." Але Радянська влада протрималась недовго і вже 19
січня 1919 року вся територія Естонії була звільнена від радянських військ.
Протягом 1920 року уряд Радянської Росії

Серед відомих політиків міжвоєнного часу — прем'єр-міністр Яан Тиніссон, Отто
Штрандман, Адо Бірк, Юрі Улуотс.

В другій половині 20-х років деякі естонські політики почали критикувати
конституцію 1920 року, стверджуючи, що вона не дозволяє забезпечити стабільний
порядок. На початку 30-х років питання про зміну конституції стало вузловим
пунктом політичної боротьби. Поряд зі старими партіями в кампанію за зміну
конституції включилася і нова політична сила — «Естонський союз учасників
Визвольної війни», або, як їх скорочено називали, вапси.

На двох референдумах у серпні 1932 і в червні 1933) був відхилений проект нової
конституції, що пропонувався Державними зборами. Але конституційний проект
вапсів в жовтні 1933 року був прийнятий переважною більшістю тих, що брали в
ньому участь. Він передбачав, що чисельний склад Державних зборів скорочувався
до 50 депутатів. Глава держави (державний старійшина) обирався населенням країни
прямими виборами терміном на п'ять років. Він отримував право накладати вето на
постанови Державних зборів і отримував практично необмежені права видавати
закони у формі декретів. Крім того, він міг достроково закривати сесії Державних
зборів, а також оголошувати — на свїй розсуд — нові вибори до парламенту.

Цю реформу конституції підтримали інші відомі політики, зокрема Костянтин Пятс,
Йохан Лайдонер, Карл Ейнбунд (з 1935 р. — Каарел Еенпалу).

Нова конституція набула чинності з 24 січня 1934 року. Перемігши на референдумі,
вапси мали усі шанси прийти до влади демократичним шляхом, перемігши і на
виборах в квітні 1934 і одержати посаду глави держави і більшість у Рійгікогу.

Кандидатами на ці вибори були висунуті від вапсів генерал Андрес Ларка, від
партій центру генерал Йохан Лайдонер, від аграріїв Костянтин Пятс і від
соціалістів Аугуст Рей. Але, побоюючись приходу до влади такої радикальної сили,
як вапси і вміло використавши свої нові повноваження, виконувач обов'язків
старійшини, ветеран визвольного руху Костянтин Пятс, домовившись з Йоханом
Лайдонером, який знову очолив естонську армію, здійснив 12 березня 1934
державний переворот.

Через кілька днів Костянтин Пятс своїм декретом відклав вибори Державних зборів
і державного старійшини до закінчення терміну дії надзвичайного стану, тобто до
осені 1934 року. Потім були визнані недійсними повноваження депутатів, обраних
за вапсівськими списками у міські, селищні і волосні думи, де в січні 1934 року
вапси мали найбільший успіх. Державні збори уже в квітні було розпущено на літні
канікули.

У червні 1935 року відбувся судовий процес над керівниками «Естонського союзу
учасників Визвольної війни». Проте не вдалося довести, що вапси хотіли здійснити
державний переворот збройним шляхом. Суд засудив вапсівских лідерів до тюремного
ув'язнення на терміни від шести місяців до одного року умовно. Після цього
частина вапсівських діячів пішла на співробітництво з урядом, а інша частина
приступила до підготовки збройного перевороту. Проте поліція 7 грудня 1935 року
арештувала вапсів, що готували заколот. Цього разу суд присудив їх до тривалих
термінів каторги, проте вони були звільнені за амністією в травні 1938 року.

27 серпня 1934 року К. Ейнбунд, заступник прем'єр-міністра і міністр внутрішніх
справ, заявив, що уряд має намір зберегти внутрішній мир і категорично проти
партійно-політичної боротьби, тому вирішив продовжити термін дії військового
стану, що К. Пятс і зробив 7 вересня, продовживши його ще на рік, а 2 жовтня
розпорядженням К. Пятса була закрита сесія Державних зборів . Уряд оголосив, що
в даному складі Державні збори більше не будуть скликані, а будуть знаходитися в
«стані безмовності». Протягом наступних трьох з половиною років К. Пятс правив
країною без парламенту, видаючи законодавчі акти у формі декретів.

При розробці конституції в Національних зборах за основу було взято проект К.
Пятса. Ухвалений Національними зборами проект нової конституції не було винесено
на всенародне голосування, — вона вводилася в дію декретом державного
старійшини. З 1 січня 1938 року нова конституція набрала сили. Вона надавала
главі держави (президенту) дуже широкі повноваження. Парламент (Державні збори)
ставав значною мірою залежним від нього. Президент мав право одноосібно, за
допомогою декретів, видавати різні закони й відтерміновувати введення в дію тих
законодавчих актів, що приймалися Державними зборами, він мав право розпускати
парламент, призначати уряд і т. д. За новою конституцією Державні збори
складався з двох палат — Державної думи (80 членів) і Державної ради (40
членів). Причому населенням обиралася тільки перша палата.

Вибори депутатів у Державну думу відбулись 24—25 лютого 1938 року. Урядова
коаліція отримала 64 місця. Поза цим блоком лишилося 16 депутатів. Єдиний фронт
комуністів і лівих соціалістів та група правих соціалістів, що приєдналася до
них, провели в Державну думу 6 депутатів.

З початком Другої світової війни для економіки країн східної Балтики склалась
несприятлива ситуація. Порушились торговельні зв'язки з Великою Британією та
Французькою республікою і, навіть, Третім Рейхом. Істотно зменшилась кількість
сировини, що надходила з-за кордону до промислових підприємств, відповідно
зросло безробіття. Одночасно, Німеччина та СРСР підписали таємну угоду про
розподіл «сфер впливу», за якою Естонія віддавался на поталу Радянського Союзу.

Керівництво Радянського Союзу на чолі зі Й. Сталіним, реалізуючи свої
великодержавні амбіції, почало чинити тиск на Естонію. Керівництво СРСР вирішило
застосувати збройну силу та погрожувало прямою окупацією, якщо прямі погрози не
матимуть успіху. Відповідно до наказу Наркома оборони СРСР К. Ворошилова, 29
вересня 1939 року Червона армія мала бути готовою

Розпочаті 27 вересня у Москві переговори між делегаціями Естонії і СРСР
проходили під тиском з боку керівництва СРСР: літаки військово-повітряних сил
СРСР неодноразово порушували повітряний простір Естонії; на кордоні зосереджене
угрупування військ Червоної армії чисельністю 160 тис. чоловік, що мало 700
гармат, 600 танків та 600 літаків; торгове судно «Металіст» було, після невдалої
спроби потопити його торпедами з підводного човна Щ-303, протаранене і потоплене
міноносцем Військово-морського флоту СРСР, а звинувачення були висунуті Естонії,
де, нібито, базувався «невідомий» підводний човен.

16 червня 1940 Радянський Союз надіслав Ноти Латвії та Естонії із звинуваченням
у порушенні договорів про взаємодопомогу і в агресивних намірах. Містилися
вимоги реорганізувати уряди із включенням до нього дружніх СРСР політиків, дати
дозвіл на введення додаткових контингентів Червоної армії в Латвію та Естонію.
17 червня до Латвії й Естонії введено радянські війська. 18 червня радянські
війська вступили в міста Раакваре, Тана, Веро і Валк. 21 червня створено новий
уряд на чолі з І.Вересом; склад кабінету узгоджувався з радянським представником
А.Ждановим. 6 серпня 1940 року включена до складу СРСР як Естонська РСР.

США, Велика Британія, Франція, Італія і більшість інших західних країн вважали
анексію Естонії СРСР незаконною. Вони зберегли дипломатичні відносини з
представниками незалежної Естонської Республіки, ніколи де-юре не визнавали
існування Естонської РСР, і ніколи не визнавали таку Естонію правовою складовою
частиною Радянського Союзу. Повернення Естонії до незалежності стало можливим,
оскільки СРСР зіткнувся з внутрішніми проблемами режиму, послабивши свої позиції
на зовнішніх кордонах імперії. У 1980-х почав прогресувати рух за автономію
Естонії. У початковий період, 1987—1989 рр, він частково орієнтувався на
отримання додаткової економічної незалежності, але, чим сильніше Радянський Союз
слабшав, тим сильніше ставав курс руху на повну незалежність і самовизначення.

Естонія відновила державну незалежність 20 серпня 1991 року, після Співочої
Революції та розпаду СРСР. Відтак 20 серпня в Естонії — державне свято. 26
серпня 1991 року Верховна Рада Української РСР визнала незалежність Естонії.

Після того, як 31 серпня 1994 року Естонію полишили останні війська РФ, вона
самостійно вибудовувала економічні й політичні відносини з Західною Європою та
іншими країнами, стала членом НАТО 29 березня 2004 року. Естонія розпочала
перемовини про членство в ЄС 1998 року та вступила до нього 1 травня 2004 року.

Естонія є конституційною демократією, президент якої обирається однопалатним
парламентом кожні п'ять років. Уряд або виконавчу владу формує прем'єр-міністр,
якого призначає президент. Уряд складається з 14 міністрів і призначається
президентом після схвалення парламентом.

Законодавча влада належить однопалатному парламентові, Riigikogu — Державній
Асамблеї, яку становить 101 депутат. Депутатів на чотирирічний термін обирає
безпосередньо народ. Верховний суд — Державний Суд або Riigikohus, становлять 17
суддів, голову Верховного суду пропонує парламентові президент, і парламент
призначає його на довічний термін.

Естонія поділяється на 15 адміністративних одиниць першого порядку. За
географічним та демографічним розміром це — повіти (ест. maakond, множ.
maakonnad).

Естонія лежить між 57,3 і 59,5 град. північної широти та між 21,5 і 28,1 східної
довготи, на східному узбережжі Балтійського моря, на рівній північно-західній
частині східної Європейської платформи. Середня висота над рівнем моря становить
лише 50 м.

Поклади горючого сланцю (або кукерситу) та вапняку, ліси вкривають 47 % площі та
відіграють ключову роль в економіці цієї взагалі-то бідної на ресурси країни.
Естонія має близько 1 400 озер (більшість — дуже малі, найбільше — Пейпсі
(Чудське озеро), 3 555 км²), численні болота, 3 794 кілометрів узбережжя з
численними затоками, протоками та фйордами. Число островів та острівців —
близько 1 500. Два великі — Сааремаа й Гіюмаа.

Естонія розташована на північно-західній околиці Східно-Європейської рівнини
біля берегів Балтійського моря, між Фінською і Ризькою затоками. Близько 9 %
території — острови, з них о-ви Сааремаа, Хіюмаа та інші утворюють
Західно-Естонський (Моонзундський) архіпелаг. Середня висота території Естонії
становить близько 50 метрів, більш висока — південно-східна частина Естонії з
височинами Хаанья (найвища точка республіки — гора Суур Мунамяґі, висота 318 м).
Рельєф рівнинний та горбистий. Домінують льодовикові і водно-льодовикові форми
рельєфу — хвилясті моренні і водно-льодовикові рівнини, моренні горби, ками,
ози, друмліни. Вздовж північного узбережжя Естонії простягається
Північно-Естонський глінт (західна частина Балтійсько-Ладозького уступу). На
виходах карбонатних порід силуру і ордовика розвинений карст. Відомі метеоритні
кратери — Каалі, Ілуметса, Тсиирікмяе і Кярдласька астроблеми. Ріки — Нарва і
Емайигі. В Естонії близько 1200 озер, що займають 4,8 % території країни.
Найбільші — Чудське та Виртс'ярв.

Як член Європейського Союзу Естонія є частиною чи не найбільшої світової
економічної зони. 1999 року Естонія пережила найтяжчу кризу з моменту здобуття
незалежності 1991 р., не в останню чергу внаслідок впливу фінансової кризи в РФ
у серпні 1998. Естонія приєдналася до СОТ в листопаді 1999 р. (будучи другою
країною Балтії, що приєдналася до СОТ) та продовжувала перемовини з ЕС про
приєднання. Приватизація енергетики, телекомунікацій, залізниці та інших
державних підприємств триває. Естонія виконала більшість підготовчих заходів для
вступу в ЕС до кінця 2002 року і тепер має одну з найміцніших економік серед
нових країн-членів Європейського Союзу, до якого вона приєдналася 1 травня
2004 р. Естонська економіка швидко зростає, частково завдяки участі фінських
компаній, які переносять свою звичайну діяльність до цієї країни, а також
завдяки потужному секторові інформаційних технологій (ІТ). ВВП на душу населення
становить $12 300 і є найбільшим серед країн Балтії.

Близько 70 % населення — естонці, решта — вихідці з республік колишнього СРСР.
Мігранти мешкають у північно-східному промисловому повіті Іда-Вірумаа та в
столиці Таллінні. Є нечисленні громади фінів, а також окремого фіно-угорського
народу сету. За переписом 2011 року, українців в Естонії мешкає близько 22 тис.
чоловік. Уряд піклується про зміцнення самосвідомості української громади,
фінансує україномовну освіту, національні фестивалі, гуртки, самодіяльність.

Державною мовою країни є естонська, що є близько спорідненою до фінської.
Російська мова також поширена, як і англійська.

В Естонії проживає 29 тис. українців, з них половина у Таллінні. У всіх регіонах
Естонії діють українські організації, більшість з них входять до Конгресу
українців Естонії (11 товариств). Такі організації заснували в своїх містах
осередки української культури, якими володіють на правах оренди (в містах Нарва,
Ойзу, Маарду, Сілламяе, Раквере); у Таллінні Центр української культури
знаходиться у приміщенні, що є власністю Української греко-католицької церкви.

Традиційною релігією естонців є Християнство у лютеранському та православному
обряді. Проте менше третини населення вважає себе віруючими. Серед них більшість
практикуючих християн-естонців — лютерани, російська меншість — православні
Московського патріархату (ЕПЦ МП), естонська православна меншість — вірні
Константинопольського патріархату (ЕПЦ КП). Існують спроби поновити язичницьку
релігійну практику.

Естонська мова разом із фінською та угорською належить до фіно-угорської сім'ї
мов. Розмовляють в Естонії, РФ, Латвії, а також в окремих селах Кримського
півострова, Абхазії, діаспорних поселеннях у Швеції, США і Канаді. Загальна
кількість тих, хто володіє естонською мовою, перевищує 1 000 000 чоловік.

Видатний дослідник естонської мови — Йоганнес Аавік (Johannes Aavik). Він
запровадив спрощену структуру речень, винаходив та залучав нові корені слів,
позичаючи їх в діалектах естонської та фінської мови.

Восени 1991 року, після відновлення незалежності, Естонія приступила до
створення системи внутрішньої безпеки й оборони. Оборонні сили Естонської
Республіки у мирний час можна також поділити на дві частини: Оборонні війська,
які мають у своєму складі сухопутні війська, повітряні та морські сили, і
Кайтселійт.

Оборонні витрати Естонської Республіки здійснюються за рахунок державних
субсидій з Держбюджету. Військові витрати складають близько 2 % бюджету. Естонія
активно бере участь у миротворчій діяльності ООН і регіональних організацій.
1994 Естонія приєдналася до програми НАТО «Партнерство заради миру».

Очолює державну оборону Президент Естонії, при ньому діє Рада державної
оборони — дорадчий орган, який складається з голови Рійгікогу, прем'єр-міністра,
командуючого Оборонними силами, міністрів оборони, внутрішніх справ та іноземних
справ, голови комісії Рійгікогу з питань оборони. Державним центральним
виконавчим органом, який здійснює оборонну політику естонської держави, є
Міністерство оборони. Його основні завдання — фінансування та
матеріально-технічне забезпечення Оборонних військ, а також розробка нормативних
актів, необхідних для впровадження в життя державної оборонної політики.
Командуючому Оборонними військами підпорядкований вищий орган оперативного
військового управління — Головний штаб.

Чисельність Оборонних сил, за даними 1999 року, становила 5,8 тис. осіб, з них
сухопутних військ — 5,2 тис., ВПС — 250 осіб, ВМС — 350 осіб. Сьогодні до складу
Оборонних сил входять 8 батальйонів: окремі Тартуський, Пярнуський, Калевський,
Віруський, Купер'яновський піхотні батальйони, окремий батальйон зв'язку,
окремий сторожовий батальйон, батальйон тилового забезпечення, артилерійська
група, зенітний дивізіон, Центр миротворчих операцій, Талліннська гарнізонна
комендатура з окремими частинами та підрозділами.

На озброєнні ВМС Естонії знаходяться мінні тральщики «Сулєв», «Калєв», «Олєв»,
допоміжні кораблі «Ахти» і «Лайне».

Завданням ВПС є організація і проведення радіолокаційного спостереження за
повітряним простором Естонії, а також обмін подібною інформацією з Латвією і
Литвою у рамках балтійського проекту. Літаки Ан-2, Вілга-35 та вертольоти Мі-2
забезпечують транспортну та рятувальні операції Оборонних військ.

Кайтселійт — державна збройна громадська організація, до складу якої входять
добровільні члени союзу та професійні військові. Кайтселійт формується на
добровільних засадах, його членом може стати будь-який громадянин Естонії
старший 17 років. Організація складається з 17 дружин, загальною чисельністю 8,1
тис. осіб, а також жіночих та молодіжних організацій (4 тис. осіб). Загальна
чисельність Кайтселійт з усіма організаціями — близько 13 тис. осіб.

Естонська прикордонна охорона була заснована 1 листопада 1922 року. Відновлена у
вересні 1990 року. Того ж року був прийнятий закон про економічний кордон.
Основними законами, які регулюють діяльність прикордонної охорони, є прийняті 30
червня 1994 року «Закон про державний кордон» і «Закон про прикордонну охорону».

Завданнями прикордонної служби є охорона державного кордону на суходолі і на
морі. З 1995 року прикордонники займаються також пошуковими та рятувальними
операціями на морі. Департамент прикордонної охорони, який входить до складу
Міністерства внутрішніх справ, має у своєму складі 8 прикордонних районів, 49
прикордонних «кордонів» (застав), 42 прикордонних пункти, окремий дивізіон
прикордонних кораблів та прикордонний повітряний загін. На озброєнні знаходяться
11 сторожових кораблів, 24 катери і 35 моторних човна.

Естонська прикордонна служба має угоди про співробітництво з Фінляндією,
Російською Федерацією і Латвією. Прикордонників готують у навчальному центрі в
Нарва-Йиесуу та вищому військовому училищі. Особовий склад прикордонників
нараховує близько 2,8 тис. осіб.

Днем створення поліції в Естонській Республіці вважається 12 листопада. З
відновленням незалежності Парламент країни 20 вересня 1990 року прийняв Закон
про поліцію, до якого у 1993 були внесені зміни та доповнення. 14 травня 1991
року Рійгікогу прийняв Закон про проходження служби в поліції. Зараз до складу
естонської поліції входять: карний відділ, відділ охорони громадського порядку,
центральна кримінальна поліція, охоронна поліція, центр судової експертизи та
криміналістики. Згідно з адміністративним поділом, на території Естонської
Республіки діє 17 префектур поліції. Освіту естонські поліцейські отримують в
Поліцейському коледжі Академії внутрішньої оборони та Поліцейській школі в
Пайкузі. Особовий склад поліції Естонії нараховує приблизно 4,1 тис. осіб.



https://uk.wikipedia.org/wiki/%D0%86%D0%BD%D0%BA%D0%BE%D1%82%D0%B5%D1%80%D0%BC%D1%81

Інкоте́рмс (англ. Incoterms, International commerce terms) — міжнародні
комерційні умови, комплект міжнародних правил з тлумачення найбільш широко
використовуваних торговельних термінів (умов) в галузі міжнародної торгівлі.

Вони розробляються і публікуються Міжнародною торговою палатою (англ.
International Chamber of Commerce, скорочено ICC). Англомовна версія тексту є
офіційною версією Incoterms 2000, яка була затверджена Комісією ООН з
міжнародного торговельного права (англ. United Nations Commission on
International Trade Law) скорочено (англ. UNCITRAL). Наразі профільна комісія
ICC працює над розробкою правил Incoterms 3000, до складу робочої групи шляхом
участі в Українському національному комітеті Міжнародної торгової палати
включені й українські фахівці.

Авторизований переклад на 31 мову світу можна придбати в національних комітетах
ICC. В Україні переклад Інкотермс здійснено Українським національним комітетом
Міжнародної торгової палати українською мовою.

У вересні 2010 року Міжнародна торгова палата (англ. International Chamber of
Commerce (ICC)) оголосила про випуск нової редакції правил щодо використання
національних і міжнародних торгових умов Incoterms 2010. Ці правила, які
застосовуються компаніями при проведенні численних операцій по всьому світу,
набули чинності 1 січня 2011.

Франкування - економічні і правові умови, котрі зумовлюють порядок включення до
ціни тих чи інших витрат на транспортування, вантажні роботи, зберігання й
страхування вантажів. Отже, ціни залежно від умов постачання товарів
відрізняються по видах франко. Ціна «франко» ((з італ. franco — букв. Вільний) -
це комерційний термін, який означає, що продавець бере на себе зобов'язання
поставити товар у певне місце за свій рахунок, тобто до ціни продажу будуть
включені транспортні, страхові та (у міжнародній торгівлі) митні послуги.
Застосування терміну «франко» у сполученні із зазначенням кінцевого пункту
доставляння продукції означає, що покупець вільний від витрат з транспортування
до цього пункту, бо їх сплачує продавець. Кожен вид франко показує, до якого
пункту на шляху руху товару від продавця до покупця додаткові витрати включені
до ціни за контрактом купівлі-продажу. При цьому пунктом може бути місце
виробництва (поле, ферма, завод, будівельний майданчик та ін.), вагон, склад,
борт судна, залізнична станція, конкретний населений пункт.

Примітка: з 1 січня 2011 набула чинності восьма редакція, Інкотермс 2010. В цій
редакції в групі D залишилося такі три умови:



https://uk.wikipedia.org/wiki/%D0%A0%D0%BE%D1%81%D1%96%D0%B9%D1%81%D1%8C%D0%BA%D0%B0_%D1%96%D0%BC%D0%BF%D0%B5%D1%80%D1%96%D1%8F

Росі́йська імпе́рія — держава, що виникла на основі земель колишнього
Московського царства, цю назву вона дістала в процесі петровських реформ
1708–1721 рр, відомих також як «прорубування вікна в Європу». Під час
проголошення імперії первинна назва звучала як «Всеросійська імперія», що було
засвідчено документами «правлячого Сенату» в 1721 році. Держава проіснувала до
Лютневої революції 1917 року.

Змінюючи стару назву «Московська держава» (рос. Московское государство), або
«царство» на європейський лад, цар Петро I і його прибічники хотіли показати
почету і своїм підданим «європейськість» своїх реформ. До реформ Петра I в
російській (московській) політичній термінології вживались старомосковське
поняття «Московське государство» або «Московське царство», після реформ —
«Русь», а грецький переклад — «Росія» і латинське «імперія».

На початку XX ст. Російська імперія була другою за величиною країною світу,
поступаючись Британській імперії, займаючи 1/6 частину суходолу або 21,8 млн км²
(без Аляски площею 1 717 854 км²). До неї входила вся територія колишнього СРСР
(крім Калінінградської області, Галичини, Буковини та Закарпаття і Південного
Сахаліну, який був в імперії до 1905 року, Курильські острови в різний час цілі,
або північчю теж були в імперії), а також велика частина Польщі, Фінляндія та
Аляска, яка входила до неї в 1744—1867 роках. Крайні географічні точки
Російської імперії: 35°38'17"—77°36'40" північної широти і 17°38’ східної
довготи—169°44’ західної довготи.

Термін «Європейська Росія» офіційно використовувався для 50 губерній центральної
частини країни та Області Війська Донського. До складу Європейської Росії
входили Архангельська, Астраханська, Бессарабська, Віленська, Вітебська,
Владимирська, Вологодська, Волинська, Воронезька, Вятська, Гродненська,
Катеринославська, Казанська, Калузька, Київська, Ковенська, Костромська,
Курляндська, Курська, Ліфляндська, Мінська, Могилівська, Московська,
Нижньогородська, Новгородська, Олонецька, Оренбурзька, Орловська, Пензенська,
Пермська, Подільська, Полтавська, Псковська, Рязанська, Самарська,
Санкт-Петербурзька, Саратовська, Симбірська, Смоленська, Таврійська, Тамбовська,
Тверська, Тульська, Уфімська, Харківська, Херсонська, Холмська, Чернігівська,
Естляндська, Ярославська губернії та Область Війська Донського.

На території Європейської частини Росії виділялись декілька
генерал-губернаторств: Московське (місто Москва та Московська губернія) та
Київське (Волинська, Київська та Подільська губернія). Кронштадт керувався
окремим військовим губернатором.

Міста Санкт-Петербург, Москва, Севастополь, Керч (Керч-Єнікальське), Одеса,
Миколаїв, Ростов-на-Дону, а з червня 1914 року і Ялта управлялись
градоначальствами.

Царство Польське (інші назви «Привіслинський край» і «Привіслинські губернії»)
складалося з 9 губерній: Варшавської, Калішської, Келецької, Ломжинської,
Люблінської, Петроковської, Плоцької, Радомської та Сувалкської). До 1913 року
існувала і Седлецька губернія, яка була розформована при утворенні у 1912 р.
Холмської губернії.

До складу Кавказу (Кавказького краю) входило 14 регіонів: 7 губерній (Бакинська,
Єлизаветпольська, Кутаїська, Ставропольська, Тифліська, Чорноморська,
Еріванська), 5 областей (Батумська, Дагестанська, Карська, Кубанська, Терська) і
2 округи (Сухумська та Закатальська).

Сибір складалася з 10 регіонів: 4 губерній (Єнисейської, Іркутської,
Тобольської, Томської) та 6 областей (Амурської, Забайкальської, Камчатської,
Приморської, Сахалінської, Якутської).

Середньоазійські території (повна назва «Степові і Середньо-Азійські області»)
складалися з 9 областей: Акмолинської, Закаспійської, Самаркандської,
Семипалатинської, Семиріченської, Сир-Дар'їнської, Тургайської, Уральської та
Ферганської).

Фінляндія (Велике князівство Фінляндське) складалося з 8 губерній
(Або-Бьйорнеборзької, Вазаської, Виборзької, Куопиоская, Ниеланская
(Нюландская), Санкт-Михельская, Тавастгуская (Тавастгусская), Улеаборгская). Всі
фінляндські губернії входили до складу Фінляндського генерал-губернаторства.

Російська імперія була утворена на основі Московського царства — державного
утворення з центром у Москві, яке виникло у XVI—XVII ст. у процесі розпаду
Великої Степової Імперії Чингісхана — Золотої Орди, але столицю було перенесено
з Москви на берег Балтійського моря, в Санкт-Петербург, який постав на
відвойованих у шведів землях. Кардинальна реформа Московського царства разом з
тим не змінила його державотворчої ідеї, закладеної при його будівництві Іваном
Грозним та Борисом Годуновим і його прибічниками — так званої ідеї законного
правонаступництва царства Римського (Римської імперії) та Візантійської імперії,
що з формальної точки зору було підкріплене одруженням діда Івана Грозного,
великого князя Московського (1462–1505) Івана III і Софії Палеолог, яка
вважалася спадкоємицею римських імператорів та всієї Римської імперії.
Висувалося твердження «Москва — третій Рим». На знак правонаступництва Риму та
Константинополя головним елементом герба Московського царства, а потім і
Всеросійської імперії було вибрано двоголового орла.

Московське царство з часу свого виникнення постійно перебувало в досить складних
відносинах з державами Європи, зокрема найближчими сусідами — Річчю Посполитою,
що в буквальному перекладі значить як «шляхетська республіка Спільна Справа»,
Шведським королівством, та васалам Османської імперії — Кримським царством
і т. д. Московія намагалася в міру своїх сил проводити незалежну політику,
існувати незалежно від інших країн, що часто негативно позначалося на її
економічному, культурному і політичному розвитку.

Молодий московський цар Петро І (1682–1725), який навчався у Європі і перебував
під впливом західної культури, вирішив провести швидкі перетворення у своєму
царстві. Враховуючи особливості країни, державна система якої спиралася на
єдиновладдя, він міг це робити, не натрапляючи на серйозний опір населення.

Внаслідок Великої Північної війни (1700–1721) зі Швецією Московія захопила
Естонію, частину Латвії та землі по р. Неві, що дало їй вихід до Балтійського
моря та сприяло налагодженню економічних зв'язків із Західною Європою. Також
московський цар, за підтримки значної частини великих українських землевласників
(панів і козацької старшини Українського гетьманату) зміг утримати під своїм
контролем і включити до складу імперії велику частину українських земель
Гетьманщини, які ледве не відібрав у нього тодішній правитель України, гетьман
Іван Мазепа за підтримки Швеції.

Невдачею для Петра І завершилась російсько-турецька війна 1711-13 (див.
Прутський похід 1711), метою якої було намагання Московії закріпитись у
Приазов'ї та Північному Причорномор'ї, що належали Османській імперії. Внаслідок
цієї війни Московія втратила Азов, здобутий у кінці 17 століття (див. Азовські
походи 1695-96), та вивела свої війська з Правобережної України.

Петро І провів докорінну перебудову державного устрою країни: було ліквідовано
Боярську думу і прикази, замість них створено Сенат (1711) і колегії (1718—22);
країну поділено на губернії (1708), що складалися з провінцій; заведено порядок
проходження військової та цивільної служби, зафіксований у «Табелі про ранги»,
сформовано регулярну армію та флот, які комплектувались на основі рекрутської
повинності; церква була підпорядкована державі (скасовано інститут патріарха
православної церкви і створено колегіальний церковний орган — Святійший синод,
1721. Головою цієї державно-церковної канцелярії проголошувався імператор, а
«всевидючим оком», що безпосередньо керував цим канцелярським відомством був
обер-прокурор, якого призначав імператор). Також Петро І створив так звану
Таємну канцелярію, що виконувала, по суті своїй, функції Інквізиції у Росії.

У 1712 столицю держави перенесено на захоплені у шведів пустинні землі Балтики —
Санкт-Петербурга (засновано у 1703). Уряд провів реформи в галузі культури —
створено школи різних видів, у 1703 стала виходити перша друкована газета
«Ведомости», запроваджено юліанський календар (з 1700) та засновано Академію
наук (1724—25). Петро І надавав величезного значення розвиткові промисловості
(металургійної, суднобудівної) та торгівлі. У 1721 Московська держава була
проголошена Всеросійською імперією. Реформи Петра І та загарбницькі війни
перетворили Московію у світову державу. Проте могутність Росії була досягнута
кріпосницькими методами, шляхом нещадної експлуатації народних мас в інтересах
дворянства. На початку 18 ст. територію Росії охопив ряд соціальних і
національно-визвольних повстань на теренах, що колись були оплотом Великої Орди
 — Астраханське повстання 1705–1706, повстання під керівництвом Кіндрата
Булавіна 1707-08 та Башкирське повстання 1717-18, які були жорстоко придушені
урядовими військами.

Петро І продовжував проводити політику своїх попередників, спрямовану на
гноблення неросійських народів, зокрема ліквідацію державних прав Українського
гетьманату. Після укладення І.Мазепою і Карлом XII у 1708 військово-політичного
союзу та поразки шведсько-українських військ в Полтавській битві, в 1709 році,
політика Петра І щодо України набула колоніально-репресивного характеру. У
листопаді 1708 зруйновано гетьманську столицю Батурин (всіх жителів знищено) та
Запорозьку Січ; для нагляду за гетьманом призначили царського резидента, а після
смерті І.Скоропадського не було дозволено обирати його наступника; з 1722
контроль за державними справами України здійснювала так звана — Малоросійська
колегія; у 1720 заборонено друкувати книги українською мовою; вчинено розправу
над наказним гетьманом П.Полуботком, ін. представниками козацької старшини. За
правління Петра І та його наступників проводилась відверта політична лінія на
ліквідацію Української держави, її повну інкорпорацію, русифікацію і асиміляцію
українського народу.

У 1725-62 у імперії точилася політична боротьба між дворянськими угрупованнями,
що супроводжувалася «палацовими» переворотами. Наслідком одного з них було
встановлення під час правління племінниці Петра І Анни Іоановни (1730—40)
біронівщини (від імені фаворита Анни Іванівни, курляндського дворянина
Е. Й. Бірона) — режиму шпигунства, доносів і переслідувань незадоволених. За
правління Єлизавети Петрівни (1741-61), «Єкатєріни II» (1762-96) і Павла І
(1796–1801) у Росії стали з'являтися елементи індустріального розвитку, що
засвідчив ріст товарно-грошових відносин, виникнення мануфактур із використанням
вільнонайманої праці тощо. У той же час відбувалося подальше зміцнення позицій
дворянства, станові привілеї якого найбільш повно були викладені у «Жалуваній
грамоті дворянству» (1785). Вперше було створено дієві інститути станового
самоврядування.

Свого апогею досягла система кріпосництва, яку поширено і на землі Лівобережної
України (1783), а невдовзі — Південної України (1796). В тогочасних джерелах
кріпосництво обґрунтовувалось як спосіб прив'язати робітників до землі (нагадує
сучасні контракти з роботодавцем) і таким чином забезпечити стабільність
розвитку господарства і отже розбудову імперської державної машини, армії і
флоту.

Обмежувались права російського козацтва, зростали державні податки. Відповіддю
на соціальну політику уряду були масові народні виступи, з яких найбільшим була
селянсько-козацька війна під керівництвом Омеляна Пугачова (1773-75), що охопила
величезні простори Поволжя та Приуралля.

Великі зусилля спрямовувались на впровадження на всіх землях імперії
уніфікованої системи адміністративно-територіального устрою і державного
управління. Цей процес майже завжди обмежував права місцевої влади і населення у
вирішенні питань власного життя. У другій пол. 18 ст. у Лівобережній Україні
остаточно ліквідовано залишки політичної автономії: у 1764 скасовано
гетьманство, у 1781-83-ліквідовано полково-сотенний устрій та козацькі полки, у
1775- знищено Запорозьку Січ. За правління Катерини II Росія проводила активну
зовнішню політику, яка, в основному, зводилась до оволодіння Чорноморським
побережжям. Успішні війни з Османською імперією (1768-74, 1787-91) призвели до
ліквідації Кримського ханства (1783) та загарбання Росією Приазов'я і Північного
Причорномор'я. Російська імперія взяла активну участь у трьох поділах Речі
Посполитої (1772, 1793, 1795), внаслідок яких були захоплені Правобережна
Україна (Київське, Брацлавське, Волинське та Подільське воєводства), Білорусь,
частина Латвії та Литви.

У середині та другій половині 18 століття спостерігалося піднесення російської
культури, пов'язане значною мірою з вихідцями з України. У Москві було відкрито
перший російський університет (1755), почав діяти національний театр (1756). У
галузі літератури багато творили Г.Державін, Д.Фонвізін, М.Карамзін, О.Радищев
та ін. Велику просвітницьку діяльність проводили видавець, письменник і
журналіст М.Новиков, юрист С.Десницький, філософ Я.Козельський. Найвидатнішим
російським вченим того часу був М.Ломоносов, який проявив себе в багатьох
галузях науки та в літературі. Завдяки М.Ломоносову, а також І.Ползунову,
І.Кулібіну, К.Фролову та ін. у Р. розвивалась інженерно-технічна думка. У галузі
архітектури творили В.Баженов, М.Козаков, скульптури — Ф.Шубін та М.Козловський.
Велике значення для розвитку музики у Росії мала діяльність видатних українських
композиторів М.Березовського і Д.Бортнянського. Образотворче мистецтво
представляли А.Лосенко, Д.Левицький та В.Боровиковський.

Зовнішня експансія, зміцнення самодержавства і кріпосництва були основними
тенденціями, які панували у державному житті Росії у кінці 18 — на початку 19
століття. Це суперечило загальному процесу суспільної лібералізації і
демократизації, що було змістом європейського Просвітництва і знайшло яскраве
відображення у Великій французькій революції. За правління імператора Олександра
І Російська імперія брала участь у війнах з наполеонівською Францією в складі
антифранцузької коаліції (1805, 1806-07), які завершились поразкою коаліції і
укладенням Тільзитського миру (1807). Франко-російська війна 1812 сприяла
пробудженню патріотичних і ліберальних настроїв у російському суспільстві,
особливо серед дворянства. Розгром Наполеона І Бонапарта, закордонний похід
російської армії і результати Віденського конгресу 1814-15 призвели до значного
зростання впливу Росії у Європі, встановлення тривалого домінування
абсолютистських багатонаціональних держав — Росії, Австрії та Пруссії (Священний
союз).

У першій половині 19 століття у Росії поглибилася криза кріпосницьких відносин,
які гальмували розвиток ринкового господарства. І хоча у другій чверті 19
століття у країні розпочався промисловий переворот, в економічному розвитку
Росія значно відставала від передових європейських країн. Олександр І на першому
етапі правління (до 1814) намагався проводити певні реформи — створив
міністерства, шкільні округи, реорганізував сенат, дозволив поміщикам звільняти
селян від кріпосництва (декрет про вільних орачів −1803), доручив М.Сперанському
розробити проект впровадження конституційної монархії. Однак проекти більш
глибоких змін були відкинуті, абсолютистські тенденції взяли гору над
ліберальними. Після селянських і військових повстань 1818—1820 у країні
запанували порядки, що спирались на репресивний апарат. Провідником нової
внутрішньої політики став граф О.Аракчеєв — ініціатор створення так званих
військових поселень, де селяни працювали на землі й несли обтяжливу військову
службу.

Вступ на престол Миколи І ознаменувався виступом дворянських змовників —
декабристів. 14(26).12.1825 декабристи, спираючись на таємні організації —
Північне товариство і Південне товариство декабристів, члени яких розробляли
програми конституційних реформ і скасування кріпосництва, — підняли повстання у
Петербурзі. Жорстоко придушивши виступ декабристів у Петербурзі і в Україні
(див. Чернігівського полку повстання 1826), Микола І запровадив
поліцейсько-репресивний режим, що спирався на новий орган — Власну його
імператорської величності канцелярію із сумнозвісним III відділенням, яке набуло
функцій політичної поліції. У 1830-31 імперіалізм зброєю придушив
національно-визвольне повстання в Царстві Польському (див. Польське визвольне
повстання 1830-31). У 1841-49 російські війська взяли участь у придушенні
угорської революції; з допомогою армії самодержавство жорстоко розправлялось із
селянськими заворушеннями.

Франко-російська війна 1812, внутрішня і зовнішня політика самодержавства,
впливи просвітницьких ідей сприяли формуванню ново-часної російської нації, що
знаходило відбиття у бурхливому розвитку національної культури (М.Карамзін,
О.Грибоєдов, О.Пушкін, М.Лермонтов, В.Бєлінський, М.Гоголь та ін.). Суспільні
суперечності відбилися в ідейно-політичній боротьбі, що охопила освічені верстви
і вилилась у широку літературну полеміку, обмежену жорсткою цензурою і утисками.
Прихильники послідовної демократії (О.Герцен, М.Огарьов, В.Бєлінський,
петрашевці) змушені були емігрувати або висловлювати свої думки у завуальованій
формі. Ліберальна інтелігенція виступала за проведення поміркованих реформ
зверху, поділившись на два табори: «західників», які відстоювали необхідність
розвитку країни по західноєвропейському (капіталістичному) шляху (П.Чаадаєв,
М.Катков, І.Тургенєв, М.Мельгунов, С.Соловйов, К.Кавелін та ін.), і
«слов'янофілів», що обґрунтовували особливий, відмінний від країн Заходу шлях
розвитку Р. (О.Хом'яков, І.Киреєвський, І.Аксаков). Слов'янофільські ідеї
послужили ґрунтом для формування і поширення офіційної великодержавної ідеології
російського імперіалізму, головними засадами якої були «самодержавство,
православ'я, народність».

У зовнішньополітичній діяльності російський уряд головну увагу приділяв
південному напрямку, прагнучи оволодіти новими територіями у Закавказзі та
чорноморськими протоками. З цією метою Росія вела війни з Османською імперією,
підтримуючи національно-визвольну боротьбу слов'янських народів на Балканах. Для
зміцнення стратегічних позицій на Чорному морі і послаблення Османської імперії
у першій половині 19 ст. до імперії були приєднані Сх. Грузія (1801), Зх. Грузія
(1810), Пн. Азербайджан та північна частина чорноморського узбережжя Кавказу.
Просування Російської імперії на Кавказ супроводжувалося війнами з Іраном
(третя: 1804—1813, четверта: 1826—28) і війнами з Османською імперією (війна
1806-12 та війна 1828-29), внаслідок яких Росія заволоділа Закавказзям і
поширила новий територіально-адміністративний поділ на губернії і області.
Численні князівства і ханства, що там існували, були ліквідовані. Мужній опір
гірських народів завойовникам змусив імперіалізм вести тривалу війну (1817—64),
яка перетворилась на теренах Чечні і Дагестану у мусульманський
національно-визвольний рух-мюридизм. Найбільшого розмаху національно-визвольна
боротьба гірських народів набула за імама Шаміля (1799—1871), котрому вдалось
утворити міцну теократичну державу — Імамат і довгий час успішно відбивати
наступ російської армії (до 1859). Антиосманську спрямованість мала також
підтримка Р. першого (1805—1813) і другого (1815) сербських повстань,
національно-визвольної боротьби грецького народу. За умовами Бухарестського
мирного договору 1812 Російська імперія приєднала Бессарабію та домоглася
автономії Молдови і Валахії у складі Османської імперії. Внаслідок
російсько-турецької війни в 1828-29 імператорський уряд добився визнання Портою
за Адріанопольським миром 1829 року втономних прав Греції, Сербії і Дунайських
князівств. Ще на початку 19 ст., виконуючи умови Тільзитського миру 1807 з
Наполеоном, Олександр І розпочав війну зі Швецією (1808—1809), яка завершилась
Фрідріхсгамським миром і приєднанням до Р. на автономних правах Великого
князівства Фінляндського.

На середину 19 століття Російська імперія перетворилась на одну з найбільших
європейсько-азіатських держав зайнявши велику частину Євразійського Великого
Степу, колишніх земель імперії Чингізхана. У той же час відсталі кріпосницькі
порядки, самодержавно-поліцейський режим, колоніальна політика щодо поневолених
народів робили її слабким конкурентом у боротьбі за впливи на Близькому Сході.
Ця слабкість яскраво проявилась у ході Кримської війни 1853-56, в якій на боці
Османської імперії проти Р. виступили британські та французькі війська.
Незважаючи на героїчні зусилля захисників Севастополя, успішні дії російської
армії на кавказькому фронті, Р. зазнала поразки і за Паризьким миром 1856
втратила вплив у чорноморському басейні.

Поразка імперіалізму у Кримській війні змусила самодержавство шукати нових
шляхів подолання економічної та соціальної кризи. Реформи, які дозволили б
модернізувати найвідсталіші ділянки суспільного життя, розпочав здійснювати
новий російський імператор Олександр II. Реформи Олександра II, які через
прагнення імперіалізму зберегти головні важелі самодержавного управління і
соціальну опору режиму (дворянство), хоча і мали обмежений характер, все ж
відкрили певний простір для розвитку капіталістичних відносин в економіці і
сприяли поліпшенню державного керівництва. Найважливішою з реформ було
скасування кріпосницького права («Маніфест» і «Положення 19.2. 1861»), яке
здійснювалось поступово, протягом кількох років шляхом переводу поміщицьких
селян спочатку на становище «тимчасовозобов'язаних» (див. Тимчасовозобов'язані
селяни), а потім «викупних». Селяни отримували особисту свободу та громадянські
права. Земельний наділ, яким вони користувались, ставав їхньою власністю лише
після завершення викупної операції, що проводилась в інтересах поміщиків.
Порядок здійснення викупної операції, збереження численних переваг за поміщиками
(відрізки, відробки) розтягнули процес скасування кріпацтва на десятиліття
(стягнення викупних платежів припинено у 1907), зумовили зубожіння основної маси
селянського населення і спричинили численні селянські виступи і заворушення. У
національних окраїнах імперії селянська реформа була проведена у 1864-71 при
збереженні ще більших привілеїв для великих землевласників.

Прогресивний характер мала земська реформа 1864. Згідно з Положенням про
губернські та повітові земські установи від 1.1.1864 запроваджувались виборні
органи місцевого самоуправління (земські збори і земські управи), які обирались
на підставі багатоступеневої куріальної системи і відали винятково питаннями
місцевого господарського і культурно-освітнього життя. У правобережних
губерніях, як і в Польщі, Білорусі, Литві, де проживало багато землевласників,
учасників польського національно-визвольного руху, земська реформа не
проводилась. У Правобережній Україні земські установи були запроваджені у 1911.
Найбільш послідовно проведеною стала судова реформа, яка розпочалась у 1864
(див. Судова реформа 1864). Замість станового встановлювався коронний суд
присяжних, для розгляду дрібних громадянських справ — мировий суд.
Проголошувалися принципи виборності й незмінності суддів, рівності всіх перед
законом, гласність суду, участь у процесі двох сторін — обвинувачення і захисту.
До розгляду кримінальних справ залучалися присяжні засідателі — представники
населення, що призначалися за жеребом.

У 1860 роках було проведено низку фінансових реформ, створено Державний банк
(1860). Розпочались реформи в галузі освіти, спрямовані на демократизацію
освітніх закладів, посилення автономних прав університетів. Протягом 1861—1874
проводилася військова реформа. 1.1.1874 статутом про військову повинність
ліквідовано рекрутську повинність і запроваджено загальну військову повинність
для всіх чоловіків, які досягли 20 років. Реформи 1860-70-х років, хоч і мали
обмежений характер (зокрема, селянська реформа зберігала сільську общину, яка як
власник землі стримувала індивідуальну активність селянства), в основному
сприяли капіталістичному розвитку країни. Спираючись на державну підтримку і
приплив іноземного капіталу, високими темпами розвивалась промисловість.
Формувались нові промислові райони на півдні імперії, створювались передові
галузі металургії, машинобудування, хімічної промисловості, швидко зростала
мережа залізниць та розвивались морські порти. Наслідком господарських змін було
становлення нових соціальних верств населення — промислового пролетаріату і
торговельно-промислової буржуазії.

У центрі суспільно-політичного руху в Росії у другій половині 19 століття стояли
найболючіші питання «землі і волі». Невирішеність земельного питання,
відсутність політичних прав і свобод викликали поляризацію у середовищі
інтелігенції, яка поповнювалась вихідцями з недворянських, т.зв. різночинських
верств. Серед молоді, передусім студентської, поширились радикально-демократичні
ідеї, які пропонували розв'язувати суспільно-політичні проблеми шляхом народного
повстання. Ідеологами цього напряму були Микола Чернишевський, Микола
Добролюбов, Олександр Герцен, Микола Огарьов та ін. У 1860 роках виникли таємні
організації, серед яких найвпливовіша — «Земля і Воля». Жорстокі репресії
самодержавства спричинили перехід радикалів до тактики індивідуального терору
(замах у 1866 Д.Каракозова на Олександра II). У 1870 роках
радикально-демократичний рух, сприйнявши із Заходу соціалістичні ідеї, створив
власну теорію переходу Росії до соціалізму через народне повстання і селянську
общину. Цей рух отримав назву російського народництва. Теоретиками народництва
були М.Бакунін, П.Лавров і П.Ткачов, які вважали, що для піднесення повстання
необхідно лише просвітити селян. Жертовні «ходіння в народ», терористичні замахи
учасників народницьких організацій («Земля і воля», «Народна воля», «Чорний
переділ») не дали очікуваних наслідків, спричинили урядові репресії, які набули
масового характеру після вбивства народовольцями 1.3.1881 імператора Олександра
II. Ліберальні кола зосередили свою діяльність у земських установах, пропагували
необхідність поступових демократичних змін. Після вбивства Олександра II на
престол вступив Олександр III, який вжив заходи для зміцнення самодержавства і
обмеження політичних свобод: посилено цензуру, закрито ліберальні видання,
обмежено доступ до освіти дітей з нижчих верств (циркуляри про «кухарчиних
дітей» — 1887), посилено адміністративний контроль за земствами і міським
самоуправлінням.

З кінці 1850 років Росія посилила військову експансію у Середній Азії. Війни за
загарбання території Кокандського та Хівинського ханств, Бухарського емірату та
казахських земель тривали з 1864 до 1884 і завершились встановленням тут
російського військово-адміністративного управління. Зіткнувшись у цьому регіоні
з інтересами Великої Британії, Російська імперія змушена була 1887 підписати
протокол про російсько-британське розмежування, який зупинив дальше просування
Р. на південь. Зовнішньополітична діяльність Р. у Європі була спрямована на
перегляд рішень Паризького договору 1856. Обережна і вміла політика міністра
закордонних справ О.Горчакова (1856—1882) дозволила Росії вийти з політичної
ізоляції і посилити свій вплив на Балканах. Внаслідок російсько-турецької війни
1877-78 Османська імперія визнала незалежність Румунії, Сербії, Чорногорії та
надала автономію Болгарії. Однак Берлінський трактат 1878 обмежив впливи Росії
на Балканах і Близькому Сході. Зближення Австро-Угорщини і Німеччини спонукало
Російську імперію шукати союзу з Францією та Великою Британією. За ініціативою
Франції у 1891-94 були підписані договори, які сформували російсько-французький
союз, що протистояв Троїстому Союзові (Німеччина, Австро-Угорщина, Італія).

Піднесення, що охопило економіку Росії у кінці 19 століття, привело до
формування системи російського капіталізму, особливостями якого були
співіснування передової промисловості і монопольних об'єднань з напівфеодальними
відносинами на селі та самодержавною політичною системою, що позбавляла громадян
демократичних прав. У цей період, після врегулювання російсько-японських
територіальних проблем на Далекому Сході, в основному завершилось становлення
величезної Російської колоніальної імперії, що включала величезні простори
Сибіру, Далекого Сходу, Середньої Азії, Кавказу, України, Прибалтики і Польщі з
населенням близько 170 млн чоловік.

У 1894 імператорський престол посів Микола II (1894—1917) — останній представник
династії Романових. Його уряд продовжував політику зміцнення самодержавства і
його соціальної опори — дворянства. У той же час під впливом марксизму
формувався робітничий рух у Росії. У російському робітничому русі поступово
провідні позиції здобула радикально-політична течія, що ставила своїм завданням
революційне захоплення влади і створення соціалістичного суспільства з допомогою
державних важелів. Теоретиком російського пролетарського руху виступив Володимир
Ульянов (Ленін) (1870—1924). У 1898 за ініціативою В. Ульянова створена
нелегальна Російська соціал-демократична робітнича партія (РСДРП). На другому
з'їзді РСДРП (1903) у партії відбувся розкол на більшовиків (прихильників
радикальних заходів) і меншовиків (прихильників реформістського шляху до
соціалізму). У 1901 за кордоном виникла Партія соціалістів-революціонерів
(есерів), яка взяла на озброєння народницьку ідеологію. Ліберальний земський
рух, що виступав за встановлення конституційного устрою, оформився в 1905 у
Конституційно-демократичну партію (кадети).

Поразка Росії у російсько-японській війні 1904-05 поглибила суспільно-політичну
кризу в країні, що спричинила першу Російську революцію 1905—1907. Революція
почалась розстрілом мирної демонстрації робітників Петербурга 9.1.1905 і
вилилась у бурхливі виступи робітників, селянства, населення колоніальних
окраїн. Найбільшого піднесення революційні події набули під час всеросійського
жовтневого страйку 17.10.1905 імператор Микола II оголосив «Маніфест», який
обіцяв запровадження конституційного устрою і скликання Державної Думи —
російського парламенту. Стихійно почали виникати Ради робітничих депутатів,
проводились численні мітинги і демонстрації, виходили демократичні періодичні
видання, утворювались політичні партії, профспілки, громадські організації.
Більшовики, які намагались шляхом радикалізації соціального руху захопити владу,
підняли у грудні 1905 збройне повстання в Москві, яке було придушене урядовими
військами. На поч. 1906 Микола II здійснив реформу державного управління,
запровадивши Державну Раду як верхню палату російського парламенту. Виборчий
закон зберігав суттєві соціальні обмеження на виборах у Раду і Думу. Попри це,
на засіданнях Думи ставились питання глибоких суспільно-політичних реформ.
9.6.1906 Микола II розпустив І Думу і призначив вибори до II Думи. Остання діяла
з 20.2. до 3.6. 1907 і була розпущена урядом. Революційні події 1905-07 у Р. не
привели до утвердження конституційного ладу в імперії та не розв'язали аграрного
питання.

Після розпуску II Державної Думи в імперії було встановлено репресивний режим,
який розправився із демократичним і національно-визвольним рухами. Одночасно
уряд оголосив вибори до III Державної Думи за новим виборчим законом, який
надавав переваги заможним верствам і російському населенню. Для створення
соціальної опори серед заможного селянства імператорський уряд за ініціативою
П.Столипіна 9.11.1906 оголосив указ про земельну реформу. Реформа сприяла виходу
селян із общини, закріпленню землі у приватну власність, чим значно прискорила
капіталістичний розвиток села. Одним з елементів проведення аграрної реформи
стало переселення селян, особливо з України, на вільні землі у Сибір і на
Далекий Схід. За 1906-12 на окраїни імперії виїхало бл. 1 млн українців (бл.
40 % усіх переселенців у Р.). Через невміло організоване переселення,
відсутність продуктів і медичного обслуговування та непідготовленість місць для
переселенців частина з них померла, а частина повернулась в Україну (за деякими
дан. — бл. 70 %).

Поразка Революції 1905-07 викликала ідейну кризу в суспільно-політичному русі,
наслідком якої було посилення великоруського шовінізму (виникнення чорносотенних
організацій) і відмова від радикальних форм суспільних змін (збірник «Вехи»; під
ред. П.Струве). Восени 1912 під контролем уряду була обрана IV Державна Дума.
Незважаючи на перевагу в ній консервативних сил. Дума поставила ряд питань щодо
оновлення суспільного життя. Ініціаторами реформ виступала партія кадетів.
Напередодні війни значно посилився робітничий, селянський і
національно-визвольний рух.

Міжнародна ситуація початку 20 століття характеризувалась загостренням боротьби
європейських держав за колонії і впливи в різних куточках світу. Росія прагнула
розширити свій вплив на Чорному морі, щоб відкрити шлях експансії на Балкани і
Близький Схід, а також у Середній Азії. Протиріччя між Р. і Японією на Далекому
Сході призвели до російсько-японської війни 1904-05, у якій Р. зазнала нищівної
поразки. За умовами Портсмутського миру 1905 до Японії відходила половина о.
Сахаліну (на південь 50 паралелі). Протиріччя між Німеччиною і Австро-Угорщиною,
з одного боку, і Росією — з іншого, зумовили створення у 1904-07 спільно з
Великою Британією і Францією воєнно-політичного блоку — Антанти.

У Першій світовій війні 1914-18 Росія виступила на боці країн Антанти проти
країн Троїстого Союзу (ств. 1882). У 1914-15 російська армія добилась певних
успіхів на Північно-Західному фронті у районі Східної Пруссії і на
Південно-Західному фронті. Наприкінці 1914 російські війська зайняли Галичину і
Буковину й створили на окупованій території Галицько-Буковинське
генерал-губернаторство. Однак уже до осені 1915 наступ німецької і
австро-угорської армій змусив російську армію залишити Польщу, Литву, частину
Латвії і Білорусі. Німецько-австрійські війська зайняли Галичину, Північну
Буковину і 5 повітів Волині. У травні 1916 російська армія почала новий наступ
на Південно-Західному фронті («Брусиловський прорив»), внаслідок якого російські
частини захопили всю Буковину і південну Галичину. Проте цей наступ не привів до
стратегічного перелому в ході воєнних дій на Південно-Західному фронті, а лише
поглибив господарську розруху і незадоволення в країні. Намагаючись
стабілізувати обстановку, Микола II вдавався до частої зміни міністрів,
загравання з Державною Думою. Однак невдоволення поразками на фронтах,
господарськими труднощами, бездарним керівництвом імператорських міністрів
поширилось на всі верстви суспільства і армію. Численні страйки і заворушення
переросли у кін. лютого 1917 у народний виступ в Петрограді, який підтримали
армійські частини (див. Лютнева революція 1917). Микола II зрікся престолу.
Влада перейшла до створеного Державною Думою 3.3.1917 Тимчасового уряду на чолі
з кн. Г.Львовим. До складу новоутвореного уряду увійшли представники кадетів,
октябристів, прогресистів і есерів. Тимчасовий уряд пообіцяв скликати Установчі
збори для вирішення політичних, соціальних і національних проблем на засадах
демократії. Під час революційних подій утворились також Ради робітничих і
солдатських депутатів, які перебували під впливом представників лівих партій
(соціал-демократів, есерів, ін.). Під могутнім тиском низів влада в країні
швидко перейшла до рук комісарів Тимчасового уряду. Одночасно відбулось
формування представницьких органів багатьох колоніальних народів імперії, які
відстоювали національні та демократичні права своїх народів. З березня 1917 в
Україні існувало двовладдя: з одного боку, Тимчасовий уряд намагався
продовжувати централістську політику імператорської влади, з іншого —
новоутворена Українська Центральна Рада відстоювала принцип
національно-територіальної автономії України. Лютнева революція 1917 поклала
край самодержавній багатонаціональній імперії, пробудивши до політичної
активності поневолені Російською імперією народи та найширші верстви
суспільства.

Рідні мови населення Російської імперії з більше ніж 1 млн носіїв за переписом
1897 р.

Ось як характеризував національні особливості Росії відомий у той час (1914)
політичний діяч Володимир Ульянов (Ленін):

Експорт у 1913 р. склав 1411,5 млн руб., імпорт 733,6 млн руб. Основними
статтями експорту була продукція сільського господарства та сировина.
Імпортувалась переважно продукція машинобудування, хімічної промисловості та
деякі види сировини.



https://uk.wikipedia.org/wiki/%D0%9C%D0%B0%D0%BD%D1%83%D0%B5%D0%BB%D1%8C_%D0%9D%D0%BE%D1%94%D1%80

Мануель Ноєр (нім. Manuel Neuer, МФА: [ˈmaːnu̯ɛl ˈnɔʏ.ɐ]; нар. 27 березня 1986
року, Гельзенкірхен, Німеччина) — німецький футболіст. Воротар збірної Німеччини
та мюнхенської «Баварії».

Ноєр народився в Гельзенкірхені (Німеччина). З 5 років почав займатися у
футбольній школі клубу «Шальке 04». 2003 року 17-річний воротар почав грати за
резервну команду «Шальке-04» у Регіональній лізі, але вилетів разом з нею в
четвертий німецький дивізіон, де і провів цілий сезон.

У сезоні 2005—06 був покликаний в першу команду як запасний голкіпер, місце в
основі тоді займав Франк Рост. У Бундеслізі Мануель дебютував лише в серпні 2006
року в матчі з «Алеманією» (1:0). Після цього зіграв трохи пізніше в матчі
десятого туру з «Баварією» (2:2). Всього в сезоні 2006—07 Ноєр у складі
«Шальке-04» провів 27 матчів.

20 квітня 2011 року клуб повідомив, що Ноєр не буде продовжувати контракт з
«Шальке-04», який закінчується по завершенні сезону 2011—12, незважаючи на
неодноразові спроби керівництва «Шальке» переконати його не залишати клуб,
включаючи пропозиції з підвищенням сум.

8 червня 2011 року мюнхенська «Баварія» підписала з воротарем п'ятирічний
контракт на суму в 18 мільйонів євро плюс 7 мільйонів як бонуси за вдалий виступ
Ноєра в новому клубі.

За молодіжну збірну Ноєр дебютував 15 серпня 2006 року в матчі проти
Нідерландів. З командою футболіст виграв молодіжний чемпіонат Європи 2009 року.

За національну збірну дебютував 2 червня 2009 року в товариському матчі проти
збірної ОАЕ, перемогу здобула команда Німеччини з рахунком 7:2. На чемпіонаті
світу 2010 року, де німці стали бронзовими призерами, брав участь у всіх
зустрічах своєї команди, окрім гри за третє місце. Після ЧС-2010 став першим
воротарем німецької збірної.

Брат Мануеля Марсель — футбольний суддя в Фербандслізі. У дитинстві кумиром
Ноєра був тодішній воротар «Шальке 04» Єнс Леманн.



https://uk.wikipedia.org/wiki/%D0%91%D0%BE%D1%80%D0%B8%D1%81%D0%BF%D1%96%D0%BB%D1%8C

Бори́спіль — місто обласного підпорядкування, розташоване за 35 км на південний
схід від Києва. Районний центр з 1923 року, з 1956 року — місто обласного
підпорядкування Київської області. Залізнична станція Бориспіль на лінії
Київ—Харків і автостанція на магістралі цього ж напрямку. Через місто проходить
єврошлях E40, з яким збігається М03.

Бориспіль — одне з найдавніших поселень Київщини, відоме за літописними
матеріалами як Летч, Льто, Олто. Перша літописна згадка про нього відноситься до
поч. XI ст. коли в братовбивчій війні (1015–1019) між синами київського князя
Володимира на річці Альті загинув князь Борис, який з 1072 року канонізований як
один з перших святих Київської Русі. З іменем Бориса і пов'язана сучасна назва
міста. Далі Летч неодноразово згадується в літописах до 1154 р. як укріплене
городище, яке стояло на підвищенні між двома рукавами р. Альти. Місцевість була
заболочена і лісиста. Летч за часів Київської Русі був не тільки укріпленим
пунктом на межі Київського та Переяславського князівства, але й місцем зміни
коней та місцем відпочинку для різних посольств, гінців, княжих дружин, князів.

Під час монголо-татарської навали поселення на території сучасного
Бориспільського району та сам Летч були зруйновані. А з XIII ст. ці землі
переходять під владу Великого князівства Литовського.

Пізніше ця територія належала королівському толмачу Солтану Албеєвичу. В 1508
році він продав ці землі Київському Пустинно-Микільському монастирю. Монахи
володіли землею до кінця XVI ст. Ймовірніше всього, що в цей час Бориспіль (в
окремих джерелах - Баришпіль, Боришпіль) і отримав свою сучасну назву. На
монастирських землях в цей період почали селитися втікачі з Правобережжя.

Після 1569 року всі українські землі, які раніше належали литовцям, відійшли до
польської корони. За рішенням польського сейму від 1590 року містечко Бориспіль
отримав у володіння Войтех Чоновицький, який в документах 1590 року згадується
як гетьман запорізьких козаків. В цих документах Бориспіль вперше згадується як
містечко.

У 1596 році Бориспіль, який на той час був уже значним поселенням, Сигізмунд III
зробив королівською маєтністю. Того ж року було утворено Бориспільське
староство. В часи польського панування місту було надано Магдебурзьке право.
Відтоді міська ратуша Борисполя користувалася власною печаткою з гербом -
зображенням Святого Станіслава (Інститут рукопису НБУ ім. В.Вернадського. - Ф.
1. - Спр. 50683).

В кінці XVI — на початку XVII ст. Україну охоплює ряд козацько-селянських
повстань. За придушення повстання під проводом Наливайка (1594–1596) сейм
пожалував Бориспільське староство магнату Станіславу Жолкевському спочатку у
ленне володіння, а з 1623 року воно стає власністю родини Жолкевських
(залишається ним до 1648 року). Тоді у містечку було 77 господарств і близько
370 мешканців.

Наприкінці XVII ст. Бориспіль став досить великим містечком з двома брамами —
Переяславською та Київською, кількома вулицями. Тут жили переважно міщани, які
займались ремеслами та промислами. У XVIII столітті Бориспіль перетворився на
значний економічний центр. Цьому сприяло те, ще тут проходив шлях Київ-Полтава.

Універсалом від 14 січня 1752 року гетьман Кирило Розумовський передав Бориспіль
з навколишніми землями у вічне володіння своїй сестрі та її чоловіку,
бунчуковому товаришу Юхиму Дарагану. На той час Бориспіль мав офіційний статус
сотенного містечка Київського (давніше - Переяславського) полку.

У 1802 році Бориспіль став волосним центром Переяславського повіту Полтавської
губернії. У місті діяли три парафіяльні школи, а в 1842 році відкрито початкове
народне училище для державних селян. Варто згадати, що у місті на той час
перебувала досить велика єврейська громада, існувало єврейське кладовище.

Під час Більшовицько-польської війни 1920 року біля Борисполя відбувся бій між
польськими та російськими червоноармійськими частинами.

Того ж 1920 року в Борисполі було встановлено радянську владу. Почали
створюватися сільськогосподарські артілі. Того ж року Бориспіль увійшов до
складу Київської губернії, а в 1923 році став центром району. На той час у місті
продовжувала існувати велика єврейська громада та єврейське кладовище.

3 1929 року починається колективізація. Це була справжня трагедія для
українського селянства. Як і всюди по Україні, в Бориспільському районі вона
супроводжувалася масовим розкуркуленням, знищенням найпрацьовитішого і тому
найзаможнішого прошарку селянства. Люди в колгоспи йшли неохоче, чинили опір
колективізації. Прокотилася хвиля «бабських бунтів». На придушення такого бунту
в Борисполі було викликано кінну міліцію з Києва. Але незважаючи на опір
населення, колективізація продовжувалася. 3 дрібних артілей утворюються 4
колгоспи: ім. Шевченка, ім. Кірова, «Серп і молот», «Перемога».

Смертність сільського населення Бориспільського району (без м. Борисполя) з 1
січня 1933 р. до 1 січня 1934 року склала 5739 чоловік. Серед померлих за цей
період було 266 дітей віком до одного року. Це за звітами. Фактично ж втрати
були значно більшими.

23 вересня 1941 року Бориспіль окупували німецькі війська. На території
аеродрому до жовтня 1942 року функціонував табір для військовополонених. У
лютому 1943 року в придніпровських лісах біля Сошникова розпочав свою діяльність
партизанський загін ім. Щорса. Звільнення Бориспільського району почалося у
вересні 1943 року, в цей час тут діяли дві армії (38-а — під командуванням
Никандра Чибісова, 40-а — під командуванням Кирила Москаленка). Бориспіль
звільняла 136-а дивізія під командуванням Івана Пузікова. В ніч на 23 вересня
бійці дивізії увірвались у місто, захопили аеродром, багато зброї, чимало
полонених. За два роки окупації нацисти вбили і закатували в районі 497
громадян. Понад 5 тисяч вивезли до Німеччини. В боях за визволення від німецьких
загарбників загинуло понад 8 тисяч мешканців району, в тому числі понад три
тисячі бориспільців. Більше 5 тисяч воїнів лежать в братських могилах району. На
території сучасної школи лінгвістики в період 1941–1943 рр.нацисти проводили
розстріли місцевого населення. Після війни учні тоді ще 5-ої школи насипали
курган з землі привезеної з місць найбільших битв Радянсько-німецької війни.

На початку 1970-х років Бориспіль почав інтенсивно розбудовуватися: виросло
селище будівників газопроводу, з'явилися нові житлові квартали, де живуть
переважно працівники аеропорту. У 1975 році Бориспіль отримав статус міста
обласного підпорядкування.

Бориспільський район кінця 1960-х — поч. 1990-х років: всього по місту і
району — 136 великих і малих підприємств і організацій, 15 радгоспів, 4
радгоспи-птахофабрики.

Постановою № 184-VIII Верховної Ради України від 11 лютого 2015 року 1000-річчя
Борисполя відзначалося на державному рівні.

Улюбленим місцем відпочинку містян є центральний парк, де в тому числі
розашовані меморіал пам'яті воїнів Радянсько-німецької війни і алея героїв,
міський стадіон «Колос» і міська спортивна школа, різномантні заклади
відпочинку, кафе, атракціони тощо.

У місті також встановлено ряд інших пам'ятників і пам'ятних знаків — меморіал
воїнів Німецько-радянської війни, пам'ятники П. Чубинському, пам'ятні знаки на
честь перебування Т. Г. Шевченка в околицях міста і воїнам-афганцям.

Після здобуття Україною незалежності містяни неодноразово порушували питання
знесення пам'ятника В. І. Леніну та зміни назв декількох вулиць. Наприклад, у
ніч на 1 березня 2011 року представники організації «Патріот України» розбили
постамент довкола пам'ятника Леніну, на якому були написані металеві букви
«В. І. Ленін». 22 серпня 2011 року пам'ятник Ленінові було перенесено з площі
перед Міськрадою. 21 лютого 2014 місцевими мешканцями його було остаточно
знесено.

Бориспільці пропонують замість Леніна поставити пам'ятник Павлові Чубинському.
Автор тексту до українського гімну народився в їхньому місті.

23 серпня 2014 року у День Державного Прапора України урочисто відкрито
пам'ятник Героям Небесної сотні.

Бориспіль є фактично східними воротами Києва. Через місто проходять траси із
Харкова, Полтави, Кременчука тощо. Тому щодня через місто проходить велика
кількість автотранспорту. При цьому кількість світлофорів у Борисполі по
головній вулиці становить 18 штук . У вечірні та ранішні години під Борисполем
видовжуються кілометрові черги з автівок, оскільки світлофори загоряються на
30-35 секунд і не є синхронізованими між собою.

В місті Бориспіль досить добре розвинені всі галузі виробничної та невиробничої
сфери. У місті знаходиться велика кількість будівельних підприємств, широко
представлена сфера фінансово-банківських установ. У Борисполі діють
підприємства, які відомі не тільки в Україні, а й за її межами.



https://uk.wikipedia.org/wiki/%D0%A5%D0%BC%D0%B5%D0%BB%D1%8C%D0%BD%D0%B8%D1%86%D1%8C%D0%BA%D0%B0_%D0%BE%D0%B1%D0%BB%D0%B0%D1%81%D1%82%D1%8C

Хмельни́цька о́бласть (до 4 лютого 1954 року — Кам'яне́ць-Поді́льська) — область
на заході України. Утворена 22 вересня 1937 року постановою ЦВК СРСР з центром у
місті Кам'янці-Подільському.

Площа області становить 20,6 тисячі км² (3,4 % площі території України).
Населення — 1 303 776 осіб (на 1 жовтня 2014 року). Центр області — місто
Хмельницький.

Поселення на території Хмельницької області, бере свій початок з часів
первіснообщинного ладу: раннього палеоліту, підтвердження цьому — археологічні
розкопки. Впродовж багатьох тисячоліть багато населених пунктів безслідно
зникало, деякі з них знову відроджувалися, руйнувалися в роки війн і знову
відбудовувались і так зазнавали змін протягом всього свого існування. Значній
частині поселень вдалося зберегли свої історичні пам'ятки до сьогодення, але їх
стан досить задовільний.

Найдавніша палеолітична стоянка первісних мисливців відома поблизу села
Врублівці Кам'янець-Подільського району (близько 300 тис. років тому). У добу
середнього і особливо пізнього палеоліту первісні мисливці почали заселяти
територію сучасного Поділля. Найдавніші поселення цього періоду виявлені у селах
Врублівці, Калачківці, Китайгород, Стара Ушиця Кам'янець-Подільського району.

У добу неоліту (VII—IV тис. до н. е.), коли людина перейшла від мисливства,
збиральництва і рибальства до відтворюючих форм господарської діяльності —
мотичного землеробства і скотарства по всій території сучасної Хмельницької
області утворюються поселення найдавніших землеробів і скотарів (Славута
Віньковецького району тощо).

У IV—ІІІ тис. до н. е. Наддніпрянщина і Надбужжя заселяються нащадками
неолітичних племен-носіїв високорозвиненої так званої трипільської культури,
землеробської культури, яка мала великі населені пункти та досконаліші будинки.
У Хмельницькій області відомо близько 150 пам'яток трипільської культури.
Предками стародавніх слов'ян вважаються племена так званого скіфського періоду
(VII—IV ст. до н. е.). Їх могильники та поселення збереглися на всій території
області.

З початку І тис. н. е. територію Поділля заселяють ранньослов'янські племена,
які входили до складу антського племінного союзу і займалися орним
землеробством.

З утворенням на базі ранньослов'янських племен єдиної давньоруської держави —
Київської Русі (ІХ—XV ст.) до її складу на території сучасного Поділля увійшли
племена уличів і тиверців. До першої половини XI ст. належить відомий меч з
Карабчиїва (з-під Кам'янця-Подільського) з рослинним орнаментом з варіацій
крину, лози. На руків'ї деревоподібна композиція з гравіруванням на черневому
тлі, на перехресті — лоза, пагони якої заповнені черню. Подібна орнаментація
візантійського походження, що склалася у X—XI ст., її варіант відомий серед
орнаментів Софії Київської.

З посиленнями феодальної роздробленості Стародавньої Русі і виникненням окремих
удільних князівств у кінці ХІ ст. в Наддністрянщині утворюються Теребовлянське
князівство, а згодом, з 1141 р. — Галицьке, до складу якого увійшла південна
частина сучасної Хмельницької області колонізована князем Васильком
Ростиславовичем (Теребовлянським), більш відома як Пониззя.

Після загарбання краю ординськими племенами у 1246 р. Галицько-Волинське
князівство змушене було визначати свою залежність від Золотої Орди. Край було
поділено на округи, населення яких платило величезну данину. Спустошувалися села
і міста, руйнувалися фортеці. Ця трагічна сторінка в історії Хмельниччини, як і
всієї Русі, тривала понад 100 років.

Наступ польських феодалів на українські землі посилився після Кревської унії,
укладеної в 1385 р. між Польщею і Литвою. Внаслідок гострої боротьби між
Польщею, Литовським князівством і Угорщиною захоплені ними землі Західного
Поділля оголошуються (1439 р.) окремим подільським воєводством з центром у
Кам'янці-Подільському. До його складу увійшли 3 повіти: Кам'янецький,
Летичівський і Червоноградський.

З середини XV ст. частішають спустошливі кримськотатарські напади на Поділля.
Лише під час нападу на Поділля, Волинь і Галичину у 1575 р. татари полонили
понад 55 тис. ос. Все це, безперечно, зумовило спустошення поселень краю. Однак
в наступні десятиріччя вже спостерігається збільшення кількості поселень і
населення в них.

Після Люблінської унії (1569) землі Брацлавщини відійшли до Польщі, внаслідок
чого створюються Брацлавське воєводство. Загарбані землі заселяє польська
шляхта, в її руках зосереджуються основні земельні володіння. Виникають
фільварки, сільські поселення збільшуються у розмірах.

Із впровадженням у 1596 р. Берестейської унії під впорядкуванням православної
церкви України і Білорусі, Ватикану — на землях, захоплених Польщею, у тому
числі на Поділлі, посилилася релігійна і національна конфронтація.

За Андрусівською угодою 1667 р. більша частина Правобережної України і Східна
Галичина, в тому числі сучасна Хмельниччина, залишилася за Польщею. Протягом
XVI–XVII ст. однією з форм антифеодальної боротьби були масові втечі селян із
загарбаних Польщею земель у південні степи до козаків.

У наступні десятиріччя територія стає ареною безперервних військових сутичок,
жорсткої боротьби за сфери панування. У 1672 р. 300-тисячне турецьке військо
захоплює Подільське воєводство. Проте в 1699 р. за Карловацьким трактатом ці
землі знову відійшли до Польщі.

У квітні 1793 р. землі Поділля у складі Правобережної України були приєднані до
Росії. Утворилися Ізяславське і Брацлавське намісництва та Кам'янецька область,
пізніше перейменована в Подільську губернію У 1797 р. — 1803 р. відбулося
укрупнення повітів, з яких Кам'янецький, Летичівський, Проскурівський, Ушицький
охоплювали більшу частину сучасної Хмельницької області. Детальніше у статті:
Історичний територіальний поділ України

На початку XX століття північна частина Хмельницької області входила до складу
Волинської губернії, зокрема Заславського повіту, Старокостянтинівського повіту.

25 жовтня — 2 листопада 1921 р. під час Листопадового рейду через Чемеровецький,
Городоцький, Ярмолинецький, Віньковецький, Деражнянський, Летичівський та
Старосинявський райони теперішньої Хмельницької області проліг шлях Подільської
групи (командувач Михайло Палій-Сидорянський) Армії Української Народної
Республіки.

24 — 25 листопада 1921 р. Подільська група (командувач — Сергій Чорний) Армії
Української Народної Республіки поверталася з Листопадового рейду через
Шепетівський, Славутський райони теперішньої Хмельницької області.

Промисловий розвиток і події Першої світової і громадянської воєн сильно
вплинули на динаміку етнічного складу міського населення і мало змінили етнічну
структуру сільського населення. Як і в XIX ст., тут чисельно переважали
українці. За даними перепису населення 1926 р. українці серед сільського
населення Проскурівської і Кам'янецької округ становили від 80 до 90 %. Вони
займалися переважно сільським господарством і проживали у сільській місцевості.

Хмельницька область як і всі сільськогосподарські зони України, зазнала
відчутних втрат у людності внаслідок воєн, примусової колективізації і особливо
голодомору 1932—1933 рр., а також в результаті репресій 30-х років. Переважно —
це втрати сільського населення.

Важливе місце серед галузей промисловості займає машинобудування та
металообробка, в якій зайнято 44,2 % загальної кількості працюючих в
промисловості області. Підприємства цієї галузі випускають верстати,
ковальсько-пресові машини, трансформатори, сільськогосподарські машини для
рослинництва, технологічне обладнання для переробних галузей агропромислового
комплексу, кабель, електротехнічні вироби. Найбільші підприємства області — ПАТ
«Укрелектроапарат», «Катіон», «Адвіс», «Пригма-Прес», «Термопластавтомат», ДП
«Новатор» , кам'янець-подільські АТВТ «Мотор» та заводи «Електроприлад» і
кабельний, ВАТ «Шепетівський завод культиваторів», Волочиський ВАТ «Номінал»,
верстатобудівне ВАТ «Говер» у Городку та ін.

Підприємствами області в минулому році освоєно виробництво нових видів
продукції. Серед них кормозбиральний комбайн «Марал-125 Поділля» (ВАТ «Адвіс»),
техніка для виготовлення тари і упаковки (ВАТ «Термопласт-автомат»), котли
опалювальні (ВАТ «Темп»), нові види дискових твердосплавних пил
(Кам'янець-Подільський завод дереворіжучого інструменту «Мотор»), конденсатори
електролітичні нової серії (ВАТ «Катіон»), комбінований ґрунтообробний агрегат
«Поділля» (ВАТ «Шепетівський завод культиваторів»), гама нових трансформаторів
(ПАТ «Укрелектроапарат»), радіостанції для тепловозів і електровозів (ДП
«Новатор»), електропилососи (Шепетівський завод «Пульсар»). Освоєно випуск
лічильників газу, води і тепла та іншої продукції.

Велике значення для розвитку економіки області має електроенергетика: в м.
Нетішин 1987 року діє Хмельницька АЕС, що підключена до енергосистем України і
країн Центральної Європи. В загальній структурі обсягу промислового виробництва
частка енергетики становить 34,2 %.

Виробництвом ефіроолійних культур займаються у Летичівському, Деражнянському,
Хмельницькому районах, вирощують цикорій у Славутському і Старокостянтинівському
районах.

Поділля — це край садівництва. Основні плодові культури: яблуня, груша, абрикос,
вишня, черешня, волоський горіх. Найбільша концентрація садів — у Придністров'ї
(Віньковецький, Дунаєвецький, Новоушицький, Кам'янець-Подільський райони).

В області досить розвинена система вищої освіти. До того ж, спостерігається
стійка тенденція до збільшення кількості людей, які мають наукові звання. Якщо у
2006 році в області було 43 професори, то зараз — 56, доцентів було 27, зараз —
32. В Хмельницькому національному університеті працюють наукові центри. На
Хмельниччині діє 31 вищий навчальний заклад ІІ—IV рівнів акредитації. В області
достатньо закладів з підготовки спеціалістів для сільського господарства,
педагогів, економістів, управлінців та фахівців деяких технічних спеціальностей.
Натомість відсутні можливості для підготовки медиків (за винятком молодших та
середніх медпрацівників) та спеціалістів технічних професій вузької
спеціалізації. В інститутах, університетах та академіях області навчається
близько 50 тис. студентів, що майже удвічі більше, ніж було у 1998 році.

Територія області лежить між 48°27' та 50°37' північної широти й між 26°09' та
27°56' східної довготи. Протяжність області з півночі на південь 220 км, а із
заходу на схід — 120 км. Межує на північному заході з Рівненською, на північному
сході з Житомирською, на сході з Вінницькою, на півдні з Чернівецькою, на заході
з Тернопільською областями.

Більшу центральну частину області займає Подільська височина (переважні висоти
270—370 м), по якій проходять вододіли Дніпра, Південного Бугу і Дністра.

На північному заході в межі області заходить Волинська височина (висоти до 329
м), а на півночі — Поліська низовина (висоти 200—250 м).

Південний захід перетинає Товтровий кряж, на якому є найвища точка області —
гора Велика Бугаїха (400,6 м). Тут поширені карстові форми рельєфу, трапляються
печери (Атлантида, Залучанська).

Крайній південь має пасмоподібну поверхню, розчленовану каньйоноподібними
долинами приток Дністра. Рівень Дністровського водосховища (121 м) є найнижчою
висотною відміткою.

Територією області течуть 120 річок завдовжки понад 10 км кожна. Найбільшими є
Дністер (довжина в межах області 160 км) із притоками Збруч, Смотрич, Ушиця;
Південний Буг (довжина в межах області 120 км) із притоками Бужок, Вовк, Іква;
річки Дніпровського басейну — Горинь, Случ, Хомора.

Озер мало. Зустрічаються переважно в басейні Горині. Потрібно виділити найбільші
озера області такі, як Голубі озера, що утворилися на місці відпрацьованих
торфових кар'єрів. Озеро Святе — найбільше озеро Хмельницької області. Належить
до групи заславських озер, розташованих на території Михельського лісництва ДП
«Ізяславське лісове господарство» на Малому Поліссі.

Голубі озера знаходяться в Білогірському районі, між селами Жижниківці і
Синютки. Княже озеро, яке розкинулось на берегах Горині у Славутському районі,
між селами Крупець і Колом'є. Найбільше водосховище — Дністровське. Споруджено
1858 ставків і водосховищ, головним чином, у басейнах Горині та Південного Бугу,
зокрема Щедрівське (1258 га), Новоставське (1168 га), Кузьминське (765 га).

Територією області протікає понад 3 тисячі річок і потічків. Найбільші ріки —
Дністер, Південний Буг, Горинь, Случ, Збруч, Смотрич, Хомора. Область має 60
водосховищ з обсягом води 153 млн куб.м, 1799 ставків. Найбільші водосховища —
Дністровське та Щедрівське на Південному Бузі. По запасах водних ресурсів регіон
займає 6 місце в країні.

Населення Хмельницької області на 1 січня 2010 року становило 1334,0 тис. осіб.
Міське населення становить 726,2 тис.(54.5 %), сільське 607,8 тис.(45.5 %)

Рівень злочинності за 2012 рік на 10 тис. населення складає 66,1 злочинів, з них
23,7 тяжких та особливо тяжких.

Область багата на середньовічні пам'ятки оборонної і церковної архітектури —
замки, уфортифіковані церкви, костели і палаци. Значна частина цієї спадщини
зосереджена у м. Кам'янець-Подільський — історичній столиці Поділля. На
території Хмельницької області розташовано: 105 пам'яток археології (з них — 12
національного значення), 2442 пам'ятки історії (з них — 4 національного
значення), 341 пам'ятка архітектури та містобудування (з них — 230 національного
значення), 474 пам'ятки монументального мистецтва (з них — 1 національного
значення). До Списку історичних населених місць України, затвердженого
Постановою Кабінету Міністрів України від 26.07.2001 р. за № 878, включено 24
поселення Хмельницької області: Антоніни, Білогір'я, Волочиськ, Городок, Гриців,
Деражня, Дунаївці, Ізяслав, Кам'янець-Подільський, Красилів, Летичів, Меджибіж,
Нова Ушиця, Полонне, Сатанів, Славута, Смотрич, Стара Синява, Старокостянтинів,
Хмельницький, Чорний Острів, Шепетівка, Ямпіль, Ярмолинці.



https://uk.wikipedia.org/wiki/%D0%9F%D0%BE%D0%BB%D1%82%D0%B0%D0%B2%D1%81%D1%8C%D0%BA%D0%B0_%D0%BE%D0%B1%D0%BB%D0%B0%D1%81%D1%82%D1%8C

Полта́вська о́бласть — адміністративно-територіальна одиниця України з центром у
місті Полтава. Утворена 22 вересня 1937 року. Розташована у середній частині
Лівобережної України. Більша частина області лежить у межах Придніпровської
низовини та Полтавської рівнини.

Площа — 28 748 км² (4,76 % території України), населення — 1 466 786 осіб (1
лютого 2013, 3,22% мешканців України). Область налічує 25 районів та 15 міст, з
яких шість — Гадяч, Горішні Плавні, Кременчук, Лубни, Миргород та Полтава —
обласного підпорядкування.

До найважливіших галузей господарства області належать сільське господарство та
промисловість (зокрема харчова, легка, машинобудівна і ін.).

Полтавська область 6-а серед областей України за площею. На півночі межує з
Чернігівською та Сумською, на сході з Харківською, на півдні з Дніпропетровською
та Кіровоградською, на заході з Київською та Черкаською областями України.

Полтавська область займає площу 28,7 тис. км², що становить 4,8 % території
України. За цим показником займає 6-те місце серед інших регіонів України.
Протяжність території з півночі на південь 213,5 км, а із заходу на схід 245 км.

Крайня північна точка області — за 3,3 км на північ від села Білогорілка —
розташована в Лохвицькому районі з координатами 50°31′06″ пн. ш.
33°03′56″ сх. д.﻿ / ﻿50.518343° пн. ш. 33.065454° сх. д.﻿ / 50.518343;
33.065454. Крайня південна точка — лівий берег Дніпродзержинського водосховища,
в Кобеляцькому районі з координатами 48°45′02″ пн. ш. 34°17′52″ сх. д.﻿ /
﻿48.750689° пн. ш. 34.297876° сх. д.﻿ / 48.750689; 34.297876. Крайня західна
точка — за 1 км від села Смотрики — розташована в Пирятинському районі з
координатами 50°17′00″ пн. ш. 32°05′24″ сх. д.﻿ / ﻿50.283232° пн. ш.
32.089971° сх. д.﻿ / 50.283232; 32.089971. Крайня східна точка — за 1,5 км від
селища Шевченка Карлівського району має координати 49°30′24″ пн. ш.
35°28′43″ сх. д.﻿ / ﻿49.506532° пн. ш. 35.478676° сх. д.﻿ / 49.506532; 35.478676

Основна геологічна структура, в межах якої розташована область, —
Дніпровсько-Донецька западина та її схили. Рельєф області рівнинний, вона лежить
в межах Полтавської рівнини.

Поверхня має загальний нахил з півночі-північного сходу на південь-південний
захід. Максимальна абсолютна відмітка рельєфу (202,6 м) на лівобережжі області
розташована за 5 км на захід від Опішні. На правобережній Придніпровській
височині найвища точка поверхні 204 м (вершина горба Деївської гори, що
розташована за 4 км на південь від Крюківського району Кременчука). Найнижча
точка поверхні Полтавщини — 64 м — берег Дніпродзержинського водосховища.

Середня густота річкової мережі 0,27 км/км². Найбільш розвинута річкова мережа в
басейнах Псла і Хоролу — (0,4 км/км²). Найменший показник — 0,17 км/км² — в
басейні Оржиці.

На півдні та південному заході область омивають води Кременчуцького та
Дніпродзержинського водосховищ.

Клімат визначається розташуванням у помірному кліматичному поясі, тип —
помірно-континентальний. Середня температура січня — −3,7 °C, липня — +21,4 °C,
кількість опадів становить 580–480 мм/рік, що випадають переважно влітку у
вигляді дощів.

Близько 2/3 кількості днів у році панує континентальний підтип повітряних мас із
суходолу Євразії, 1/3 днів — морський підтип повітряних мас із північної та
центральної Атлантики та внутрішніх морів — Середземного, Чорного, Азовського.

Флора Полтавської області нараховує близько 2 тисяч видів різних систематичних
груп рослин. Серед видів місцевої флори близько 1500 видів рослин з відділу
покритонасінних, 3 види голонасінних, 16 видів папоротеподібних, 9 видів хвощів,
3 види плаунів, а також по 160 видів мохів і лишайників.

Область належить до лісодефіцитних областей України. Лісистість її території
разом з чагарниками і лісосмугами на початку XXI століття становить 9,55% (274,6
тис. га). Середня лісистість України становить понад 15%; світу — 29%. На
території області основними типами лісів є широколистяні дубові (діброви) і
хвойні соснові (бори).

Попереднім адміністративним утворенням на території була Полтавська губернія,
утворена 27 лютого 1802 року, що складалась із 10, згодом 12, а з 1803 року — 15
повітів. До початку XX ст. Полтавщина залишалася аграрною губернією з великим
поміщицьким землеволодінням. 3 червня 1925 Полтавська губернія ліквідована. Зі
зміною влади та політичного устрою Полтавщина втратила Золотоніську, Прилуцьку,
Переяславську, Роменську та Костянтиноградську землі.

22 вересня 1937 року утворена Полтавська область у складі 45 районів та двох
міст. У 1937 р. на території Полтавської області діяло 224 промислові
підприємства та 312 кооперативних промислових артілей. На початок 1938 р. в
області нараховувалося 2 727 колгоспів, за якими було закріплено 3238,7 тис. га
орних земель.

Під час нацистської окупації у роки німецько-радянської війни (вересень-жовтень
1941 р. — вересень-листопад 1943 р.) територія Полтавської області входила до
райхскомісаріату «Україна», її було включено до генеральної округи Київ, що
складалася з 26 ґебітів. Полтавщина була поділена на 12 ґебітів.

Після численних змін меж на 1 січня 1968 р. область поділялася на 25 районів. У
її межах було 12 міст (2 обласного підпорядкування та 10 районного), 18 селищ
міського типу, 3 робітничі селища та 2 224 сільські населених пункти.

За Всесоюзним переписом 1989 р. усього населення в області нараховувалося
1 753 030 чол.

Державну виконавчу владу в області представляє Полтавська обласна державна
адміністрація, самоврядування — Полтавська обласна рада.

За підсумками Всеукраїнського перепису населення 2001 р. всього по Полтавській
області нараховувалося 1 630,1 тис. мешканців, зокрема міського населення —
956,7 тис. чол. (58,7%), сільського — 673,4 тис. чол. (41,3%), чоловіків —
747,4 тис. осіб (45,9%), жінок — 882,6 тис. (54,1%). Жінок на 1000 чоловіків
припадало 1181.

За кількістю населення Полтавщина займає 11 місце серед областей України і на її
території проживає на 1 січня 2011 р. в області, за оцінкою, чисельність
наявного населення становила 1487,8 тис. осіб. Упродовж 2010 р. чисельність
населення зменшилась на 11,8 тис. осіб, або на 7,9 особи у розрахунку на 1000
наявного населення. Чисельність населення зменшилась виключно за рахунок
природного скорочення (11,9 тис. осіб), водночас зафіксовано міграційний приріст
населення (47 осіб).

Порівняно з 2009 р. обсяг природного скорочення зменшився на 189 осіб, а його
інтенсивність залишилася на тому ж рівні і становила 8,0‰.

Народжуваність у 2010 р. зменшилась порівняно з 2009 р. з 9,8 до 9,5
живонароджених у розрахунку на 1000 наявного населення, а смертність — з 17,8 до
17,5‰.

Серед прибулих із-за меж України у Полтавську область на постійне місце
проживання колишні мешканці країн СНД становили 85,0%, інших країн — 15,0%.
Серед вибулих переважна більшість також прямувала у країни СНД — 62,1%, тоді як
в інші країни — 37,9%.

Вікова структура і міського, і сільського населення області характеризується
старінням. Жіноче населення переважає над чоловічим.

Рівень злочинності за 2012 рік на 10 тис. населення складає 86,0 злочинів, з них
29,2 тяжких та особливо тяжких.

У структурі промислового виробництва регіону найбільшу питому вагу мають
паливна, харчова промисловості, машинобудування і чорна металургія. У структурі
виробництва товарів народного споживання частка продовольчих товарів становить
77%. Загалом у регіоні на самостійному балансі перебувають 374 промислових
підприємства, окрім того, функціонує 618 малих промислових підприємств.

У сільськогосподарському виробництві області в 2006 році 66,4% прибутків дало
рослинництво, провідними галузями якого є виробництво зернових культур,
цукрового буряка, соняшника. Середня урожайність зернових на Полтавщині у
2006 р. становила 27,3 ц/га. Провідна зернова культура — озима пшениця.

Питома вага цукрових буряків у структурі посівних площ в середньому по області
становить 5,1%. Валовий збір цукрового буряка в 2006 р. склав 2 364 тис. т, а
середня врожайність становила 294,8 ц/га.

Середня врожайність соняшнику в Полтавській області становить 15,7 ц/га, а
валовий збір — 264 тис. т (2006 р.).

Важливою галуззю рослинництва Полтавщини є картоплярство та овочівництво. У
порівнянні з іншими культурами, рівень розвитку цієї галузі дещо нижчий. Більша
частина виробництва картоплі припадає на приватний сектор та фермерські
господарства; її врожайність становить 152 ц/га. У 2006 р. в області в усіх
категоріях господарств вироблено 1696 т картоплі. Виробництво овочів протягом
року становить в середньому 5570 тис. т, а середня врожайність становить
189 ц/га.

Основними галузями тваринництва Полтавської області є скотарство, свинарство,
птахівництво. Крім того, в області набули поширення кролівництво, конярство,
бджільництво, хутрове звірівництво, ставкове рибництво.

Скотарство дає понад 42% вартості всієї сільськогосподарської продукції області
і понад 76% товарної продукції тваринництва.

Свинарство — друга важлива галузь тваринництва, яка дає понад 35% обласного
виробництва м'яса, крім того — сало, шкіру та щетину. Завдяки скоростиглості,
плодовитості, високій окупності кормів, порівняно високій забійній вазі м'яса,
свинарство поширене в усіх низових адміністративних районах області.

Конярство, як і вівчарство, відіграє другорядне значення. Конезаводи та
конеферми є в Пирятинському, Миргородському, Чутівському районах, однак розвиток
цієї галузі на Полтавщині, в останні роки значно знизився.

Птахівництво — найбільш скоростигла галузь тваринництва, що дає яйця м'ясо, пух
та пір'я. В області діє понад 30 спеціалізованих господарств по виробництву
продукції птахівництва.

Ставкове рибництво — додаткова високопродуктивна галузь сільського господарства
Полтавщини. В області налічується понад 1100 ставків, з яких для товарного
рибництва придатні 2,5 тис. га.

Бджільництво — традиційна галузь сільського господарства Полтавщини, що дає
цінні високоприбуткові продукти: мед, віск, бджолину отруту, квітковий пилок,
маточне молочко. Негативною тенденцією в розвитку бджільництва області є
зменшення за останні роки кількості бджолосімей у суспільному секторі і
відповідно зниження виробництва продуктів в державних сільськогосподарських
підприємствах. Разом з тим, в останні роки зростає частка приватного
бджільництва.

На території Полтавської області функціонують всі (за винятком морського) види
транспорту — залізничний, автомобільний, річковий, трубопровідний, повітряний.
Здійснюючи вантажні і пасажирські перевезення, окремі види транспорту
взаємодіють між собою, формуючи транспортну систему.

Провідне місце за вантажообігом в області належить трубопровідному і
залізничному транспорту (8053,3 млн. т*км), а за пасажирообігом — автомобільному
(1863,9 млн. пас.*км) і залізничному (1716,6 млн. пас.*км).

Полтавська область відіграє значну роль у структурі транспортного комплексу
України. Так, займаючи 4,8% території України, на якій проживає лише 3,3%
населення країни, частка Полтавщини у структурі транспорту характеризується
наступними показниками:

За період з 1990 по 2006 рік спостерігається загальне зменшення перевезення
вантажів (141,4 млн. т у 2006 р., проти 282,6 млн. т у 1990 році).

Основні залізничні вузли — Полтава, Кременчук, Гребінка, Ромодан. Велике
транспортне значення має Дніпро. Річка Сула судноплавна.

Доходи підприємств від подання послуг зв'язку у фактичних цінах постійно
збільшується (1995 рік — 31,1 млн. грн, 2006 рік — 534,3 млн. грн). У структурі
доходів провідне місце займає мобільний зв'язок (250,0 млн. грн та міжнародний
зв'язок 106,8 млн. грн).

Аналіз надання послуг підприємствами зв'язку загального користування свідчить,
що з 1990 по 2006 рік значно скоротилось відправлення газет і журналів (з
104,3 млн до 18,0 млн), листів (з 61,1 млн до 10,6 млн), телеграм (з 2,3 млн до
0,1 млн), посилок (з 1,5 млн до 0,3 млн). Поряд з тим, майже в 4 рази
збільшилися обсяги надання міжміських телефонних переговорів (включаючи
міжнародні) (з 20 млн в 1990 році до 82,6 млн в 2006 році).

Телефонний зв'язок загального користування Полтавської області функціонує на
базі 722 автоматичних телефонних станцій (2006 р.), з яких 176 діє в міських
поселеннях, а 546 — в сільських. Діє 438,6 тис. номерів, з яких 83,8% в міських
поселеннях. В останні роки спостерігається різке підвищення кількості абонентів
мобільного зв'язку (з 0,6 тис. одиниць в 2000 році до 1516,4 тис. одиниць в 2006
році), що в свою чергу призвело до зменшення потреб в домашніх телефонних
апаратах (з 125 тис. одиниць в 1990 році до 52 тис. одиниць в 2006 році.).

Загальні кількість середньо-технічних закладів освіти з роками зменшується як і
кількість випускників. Так у 2012 році діяло 42 заклади професійно-технічної
освіти, які за той рік закінчили 7,4 тисячі очіб. У той час як 1995 року діяло
51 ПТУ, які того року закінчило 10,5 тсяч спеціалістів.

До 1921 року в Полтаві працювала «Полтавская Общегородская больничная касса»,
але згодом була закрита.

Благодійна організація «Лікарняна каса Полтавщини» зареєстрована 15 квітня 2003
року; організація є неприбутковою. Кількість членів ЛК станом на 1 січня 2012
року — 28 044 чоловік.

З 10 серпня 2007 року Благодійна організація «Лікарнянна каса Полтавщини» є
членом Всеукраїнської громадської організації «Асоціація працівників лікарняних
кас України».

За період 2004–2011 років на обстеження та лікування членів ЛК використано
19 млн. грн. (За 2011 рік — 4 218 000 грн.)

З Полтавщиною пов'язане життя деяких декабристів: братів С. І., М. І. та
І. І. Муравйових-Апостолів, М. І. Лорера, М. С. Луніна, Драгоманова Яківа
Акимовича, Шимкова Івана Федоровича, Андрієвича.

Кілька декабристів у різний час служили у військових частинах, дислокованих на
Полтавщині: Бестужев-Рюмін Михайло Павлович, Бечаснов Володимир Олександрович,
Вадковський Федір Федорович, Горбачевський Іван Іванович,з дворян Полтавської
губернії Лісовський Микола Федорович. Уродженцями Полтавської області були члени
Союзу благоденства брати Капніст Олексій Васильович і Капніст Семен Васильович.

На Полтавщині народилася Софія Миколаївна Присецька (1856–1892) —
революціонерка-народниця, одна з лідерів «Південно-Російського робітничого
союзу». Загинула на каторзі в Сибіру. Мати академіка Олександра Богомольця
(1881–1946), прапрабабуся доктора Ольги Богомолець (нар. 1966) — заслуженого
лікаря України, засновниці історико-культурного комплексу «Замок Радомисль».

З Полтавщиною пов'язані різні періоди життя і творчості Т. Г. Шевченка,
композитора М. М. Калачевського, поетеси Л. Українки, художників і архітекторів
С. І. Васильківського, В. Г. Кричевського, О. Г. Сластіона, російського актора
М. С. Щепкіна, російських письменників І. Буніна, М. Горького і В. Короленка,
грецьких вчених-енциклопедистів Євгенія Булгаріса і Никифора Феотокі, чеського
композитора А. В. Єдлічки, грузинського поета Давида Гурамішвілі, ліванського
письменника, перекладача і громадського діяча Михайла Нуайме, російських
художників — Г. Г. Мясоєдова і його сина І. Г. Мясоєдова; вчених — математика
Ф. І. Симашка, ґрунтознавця В. В. Докучаєва, природознавців М. І. Вавилова,
В. І. Вернадського, російського хірурга М. В. Скліфосовського, вченого-лікаря
О. Ф. Мальцева, фізика 3. М. Авксентьєвої, географа, методиста Булави Л.,
письменника В. М. Блакитного (Еллана), єврейського письменника Шолома Алейхема,
письменника і кінорежисера О. П. Довженка, української письменниці
Л. О. Яновської та ін.

На Полтавщині встановлені пам'ятники та меморіальні дошки історичним діячам,
представникам вітчизняної науки, культурним діячам, учасникам подій
1917–1921 рр., радянсько-німецької війни.



https://uk.wikipedia.org/wiki/%D0%9C%D0%B0%D1%81%D0%BE%D0%BD%D1%81%D1%82%D0%B2%D0%BE

Масо́нство (франкмасонство фр. Franc-maçonnerie, англ. Freemasonry, «вільне
каменярство») — морально-етичний рух у вигляді закритої організації. Найбільш
поширене означення масонства — це «система моралі, викладена в алегоріях та
проілюстрована символами»; також — всесвітнє братство, всесвітній Орден:
масони — це члени духовно-етичних організацій «вільних каменярів».

Масонські ложі спочатку були ложами (цехами) будівельників, що займались
будівництвом храмів. Назва масон та франкмасон походить від фр. franc-maçon (у
старофранцузькій masson, англ. freemason), вживається також буквальний переклад
цієї назви — вільний каменяр, адже саме слово масон означає «каменяр» або
«муляр». З часом поряд зі справжніми будівельниками, так званими «оперативними
масонами», в ложах стали з'являтися люди, які безпосередньо не будували церковні
будівлі, але мали на меті будівництво духовного символічного Храму, їх стали
називати «спекулятивними» (від англ. speculative — «теоретичний»,
«гіпотетичний», «дослідницький»).

Масонство існує у формі місцевих лож — зазвичай невеликих груп чисельністю до
40-50 осіб, об'єднаних територіально, існують ложі більші за чисельністю.
Місцеві ложі засновуються Великою Ложею, яка служить для них материнською. Як
правило, в одній країні існує тільки одна «Велика Ложа». У США, однак, «Велика
Ложа» є в кожному штаті. На чолі Великої Ложі знаходиться Великий Майстер, якого
обрали з числа братів (масонів). Масонство називають орденом, якщо говорять про
нього, як про організовану спільноту людей, або братством, маючи на увазі або
підкреслюючи братський характер відносин між членами лож (масонами).

Перші масонські ложі були засновані в XVII столітті в Англії, організаційно
масонство оформилося з виникненням першої Великої Ложі в 1717 році в Лондоні, що
стала згодом Об'єднаною Великою Ложею Англії (ОВЛА) (UGLE — United Grand Lodge
of England (англ.)), і яку називають материнською для всього масонства. Основною
версією походження масонства вважається версія про походження від середньовічних
корпорацій будівельників-каменярів, проте існують теорії про давніше походження
масонства, початок якого виводиться від орденів тамплієрів і гільдій каменярів
XIII століття.

Правила, яких дотримується і на яких побудовано масонство, називаються
ладмарками. Вони залишаються незмінними з давніх давен. Одним з авторитетних
джерел традиційного масонського права є Конституції Андерсона, опубліковані
Великою Ложею Англії (сучасна) 25 березня 1722 р.

Первинною організацією в масонстві є ложа. Кожен масон має належати до певної
ложі. Окремі Ложі об'єднуються у Велику Ложу (в деяких країнах Велика Ложа
називається «Великий Схід»). Першою Великою Ложею була Об'єднана Велика Ложа
Англії, яка створена шляхом об'єднання чотирьох лож у 1717 р. Крім того Великі
Ложі мають свої власні Статути та Конституції.

За правилами регулярного масонства, на території однієї країни може діяти тільки
одна Велика Ложа. В державах, які мають федеративний чи конфедеративний устрій,
або якщо держава іншим чином складається з окремих «держав» (штатів,
королівств), можуть існувати Великі Ложі для кожного суб'єкта федерації тощо.
Так, наприклад, у США у кожному штаті діє окрема Велика Ложа, окремі великі ложі
мають Англія та Шотландія. Але, наприклад, у Швейцарії, яка хоч і є
конфедерацією, діє одна Велика Ложа для всіх кантонів. Кожною ложею керує
Достойний Майстер, який обирається ложею, а Великою Ложею керує відповідно
Великий Майстер.

Особливим різновидом лож є дослідницькі ложі (lodge of research), як наприклад,
відома ложа Lodge Quatuor Coronati, No. 2076 (London, UK; [3]) Діяльність таких
лож спрямована на дослідження масонської історії, філософії, символізму тощо.

Масоном може стати віруючий повнолітній (зазвичай від 21 року) чоловік. Жінки не
приймаються. Давня масонська традиція встановлює, що кандидат має бути людиною
«вільною і доброї слави». У давнину, у середньовіччі, «бути вільним» розуміли
буквально. Тепер це розуміють дещо ширше: масон повинен бути людиною самостійною
і незалежною не тільки у матеріальному, але й духовному, інтелектуальному
значенні, здатний самостійно мислити і приймати самостійні рішення. Кандидат має
пройти численні перевірки і довести щирість свого бажання стати вільним муляром,
готовність виконувати обов'язки, які покладаються на масона, прагнення до
духовного та інтелектуального розвитку. За масонськими правилами, не може бути
прийнятий кандидат, який хоче вступити до братства, керуючись мотивами
матеріальної вигоди, кар'єри, а також простою цікавістю.

Масонство позиціюється як морально-етична система, виражена в алегоріях та
ілюстрована символами. Більшість символіки запозичено з юдаїзму й християнства,
в ритуалах відіграються легенди з біблійними персонажами. Увага масонів
звертається на необхідність морального самовдосконалення, а також духовного
зростання в рамках тієї релігії, яку кожен з них сповідує. Філософія масонства
включає в себе зовнішні елементи як християнства, так й інших релігій.

Кожен масон шанує Бога, перебуваючи в масонстві, до нього звертаються, як до
«Великого Будівельника (Архітектора) Всесвіту», і допускається сповідування
будь-якої традиційної релігії. Проте дискусії з релігійних і політичних питань
виключаються з масонських зборів, у масонстві немає своєї теології. Кожен масон
продовжує сповідувати ті релігійні погляди, з якими він прийшов у ложу, а його
велика увага до його релігії вітається. Визнання віри в Бога як базису масонства
і його принципів сходить до засновників сучасного спекулятивного масонствана
початку XVIII ст. і цього дотримується домінуюча більшість світового масонства
(так зване регулярне або консервативне масонство), робиться акцент на
обов'язковому монотеїзмі.

Масонство не є самостійною релігією або заміною релігії, масонська філософія не
стосується релігійних поглядів своїх членів і не коригує їх.Масонська
морально-етична система і філософія спирається на віру своїх членів в Бога,
залишаючи для кожного масона свободу належати чи не належати до певної релігії
чи конфесії.

Найбільш важливий і драматичний 3-й ступінь — ступінь Майстра присвячений
тематиці смерті, його основою є історія про смерть Майстра Хірама — легендарного
керівника будівництва Храму Соломона, вбитого трьома підмайстрами,
незадоволеними їх становищем серед будівельників Храму. Майстер Хірам із легенди
має прообраз в Біблії, Хірама — майстра міді (див. Третя книга Царств, гл. 7)
або Хірама Абіфа (див. Перший Храм), проте розповідь про його смерть має
повністю масонське походження і не пов'язане з біблійним текстом.

Зміст трьох ступенів може відрізнятися в деталях у ложах різних країн та
юрисдикцій (Великих Лож), ложах різних статутів, проте в цілому розподіл
масонства на три градуси, легендарний зміст 3-го ступеня є традиційними,
закріплюються стандартами регулярності і Ландмарками.

До масонської таємниці не належать імена масонів, фотографії керівного
(«офіцерського») складу Великих Лож публікуються в їхніх офіційних відкритих
виданнях та на інтернет-сайтах.У ряді випадків керівниками лож є відомі в
суспільстві люди, у Великобританії керівником Об'єднаної Великої Ложі Англії є
член королівської сім'ї Великобританії. З відомої праці з масонського права:

Відповідно до ландмарок масонства, масоном може стати лише людина, яка вірить в
Бога, але релігійні переконання кандидата є предметом його совісті. Масон може
сповідувати будь-яку релігію, але повинен бути «чоловіком вільним і доброї
слави». При цьому один з принципів масонства встановлює, що масонство не може
вимагати від масона виконання будь-яких обов'язків, які б зашкодили обов'язкам
масона перед своєю релігією, своєю родиною та своєю Батьківщиною.

При вступі кандидат приносить зобов'язання перед Священною Книгою тієї віри, яку
він сповідує, це може бути Біблія, Коран, Веди та ін. При роботах у ложі також
обов'язково присутня Книга священного слова. В залежності від релігійної
належності і світогляду членів конкретної ложі, це може бути одна або одночасно
дві чи більше із зазначених книг (у ложах, що мають визнання, як регулярні),
однак у нерегулярних ложах континентального європейського масонства вимоги до
віри кандидата послаблюються, допускається прийняття кандидатом філософії деїзму
або Бога — «Великого Архітектора Всесвіту» як абстрактного принципу,
ідеї-символу (як у Великій Ложі Франції), або взагалі скасовуються, а в ложу
можуть увійти атеїсти і агностики (Великий Схід Франції).

Веде початок від знарядь праці каменярів-будівельників середньовічних соборів
Європи, які були першими т. зв. «Братами» руху. Кельма, циркуль, схил, фартух та
ін. тлумачаться масонами в символічному сенсі і використовуються для викладу
масонської морально-етичної системи. Загальноприйнятим символом руху є
трикутник, усередині якого зображається відкрите око — «Промениста дельта», як
він називається в масонстві. Саме зображення ока в трикутнику запозичене з
християнства, де цей знак є символом «Всевидючого Ока» провидіння, а трикутник
символізує Трійцю. Символ зустрічається на іконах і культових спорудах, в тому
числі православних. Ще до християн дещо інший символ «Всевидючого Ока» був
популярний у стародавніх єгиптян (Око Гора). Промениста Дельта нагадує масону
про всепроникнення Творця, Вищого Буття. Це головний масонський символ першого
градуса, ступеня учня. Стилістично, око часто замінює вписане в трикутник коло.
У ліберальному масонстві Промениста Дельта вважається знаком освіченості або
принципу свідомості.

Одним із символів масонства також є акація, яка вважається одним з основних
символів, використовуваних у масонстві, і пов'язана з так званою Легендою про
смерть майстра Хірама — тематичною базою ступеня майстра-масона. Отже до
основних масонських символів належать Всевидюче Око, висок — символ прагнення до
досконалості, рівень — символ рівності, косинець — символ врівноваженості і
примирення незмінного прагнення до досконалості з реально досяжним, символ
земного, циркуль — символ помірності і розсудливості, а також прагнення до
вищого і духовного, кельма — символ зміцнення братерських зв'язків, камінь й
молоток. Взагалі, широко використовуються в символічному значенні знаряддя праці
мулярів. У масонстві широко використовується біблійна легенда про будівництво
Храму Соломона.

В Україну масонство проникає наприкінці 18 сторіччя. Основні шляхи проникнення
масонства в Україну проходили через Польщу, Росію та безпосередньо із
західноєвропейських держав. У зв'язку з чим Галичина та Правобережжя перебували
під впливом польських масонів, а Лівобережжя та Слобожанщина — російських.

Засновником масонства на українських землях в складі Російської імперії
вважається Джеймс Френсіс Едвард Кейт (1696-1758) - шотландський дворянин,
головний командир Малоросійського тимчасового Правління гетьманського уряду (з 6
липня 1740 по 1741 рр.) у Глухові, генерал-аншеф на російській військовій
службі, прусський генерал-фельдмаршал. .

У 1739-1741 рр. Д.Кейт стає Великим Провiнцiйним Майстром масонерiї Росiйської
iмперiї. http://xn--80axedo.xn--j1amh/keyt-dzheyms-frensis-edvard/

А під час керівництва Правління гетьманського уряду у Глухові в 1740-1741 рр.
він посвячує до масонства представникiв української аристократiї.

Також в середині ХVІІІ ст. до масонства посвячуються студенти-українці, що
навчаються в університетах Західної Европи. В цей час у Парижі масоном стає син
гетьмана України в екзилі Григорій Пилипович Орлик (1702-1759). А в Берліні в
1744 р. до ложі «Три глобуси» входить майбутній гетьман Кирило Розумовський
(1728-1803). http://www.ji.lviv.ua/n83texts/Savchenko_Istorichna_hronologiya.htm

В Могилеві-Подільському 3 січня 1776 року — заснована ложа російським масоном —
Райналд Шварц.

Першу масонську Ложу безсмертя утворено в Києві 1784 року.12 травня 1818 року —
заснована ложа «Об'єднаних слов'ян», в Києві. Майстром її були Валентій
Розчіщевський, Францішек Чарлевський, Віктор Лажнінський. Мова — російська і
французька. Ложа дотримувалась шотландської системи.

В Дубно було три ложі: «Поляк Доброчинний» — 26 червня 1786 року і «Таємниця
Досконала» — 12 жовтня 1786 року. 31 травня 1786 року — в Дубно заснована ложа
«Розвіяний морок», як філія ложі «Досконала Таємниця», пізніше — як філія
«Астреї».

В 1786 році заснована ложа «Вірність» в Кам'янці-Подільському. 26 грудня 1818
року — в Кам'янці-Подільському заснована ложа «Озіріс», від петербурзької ложі
«Астрея». Мова була польська, французька і російська. Майстром ложі був
Францішек Димер, пом. — лікар Ян Чайковський, члени «Озіріс» — Станіслав
Павловський — подільський губернатор, Томаш Міхалковський, Мартин Кроковський,
Гнат Садовський, Юліан Сабінський, Францішек Малиновський, Шимон Чайковський,
Раціборовський, Пільштин. Збиралися на вулиці Кармелітській, в будинку др. Фр.
Димера.

В 1786 заснована ложа в Житомирі — «Розвіяний морок» — майстер — Францішек
Гайнц. Ложа дотримувалась старо-англійськоі системи. Мова була польська і
французька, пізніше вона відноситься до російської ложі «Астрея» з Петербургу. В
Житомирі діяла паралельно жіноча масонська ложа заснована в 1786 аптекаркою
Вацловою.

1817 — у Харкові з'являється майстерня «Вмираючий сфінкс», у Полтаві — «Любов до
істини». До полтавської ложі належали поміщики Кочубей С., Тарнавський В.,
Лукашевич Василь Лукич (предводитель дворянства Переяславського повіту),
письменник Котляревський Іван.

Головним майстром «Астреї» петербурзької, в 1820 був граф Адам Ржевуцький —
командувач військами Київського військового округу.

На кінець 18 ст.- початку 19 сторіччя масонські ложі діяли в Харкові, Одесі,
Кременчуці, Житомирі, Полтаві, Львові, Самборі, Дубно, Вишневці на Волині.
Особливо масонський рух посилився після війни 1812 року. До складу масонських
лож входили головним чином елітні верстви населення, насамперед представники
дворянської аристократії, офіцери. Ложа безсмертя організована російськими
офіцерами разом з польськими, котрі об'єднувалися навколо ложі «Великий схід».

Активним представником і проповідником масонської ідеології був лікар
Обухівської лікарні Еллізен Іоганн-Георг Давид, який створив у Києві ложу «Трьох
колон», а також вихованець Київської духовної академії Мартос Іван Романович,
який був тісно пов'язаний з одним з провідних російських ідеологів масонства
Лабзіним Олександром Федоровичем. В Україну часто приїздив Лопухін Іван
Володимирович, відомий теоретик російського масонства. У масонських колах
України мали популярність журнали, які видавались російськими масонами:
«Сионский вестник», «Утренний свет». Широку популярність мала перекладена
російською мовою в 1783 році книга Масона Іоанна «Пізнай самого себе». У 1815
році Лабзін здійснив переклад твору німецького містика Штиллінга Юнга «Переможна
повість, чи торжество віри християнської».

За характером діяльності масонські майстерні не були однорідними. Харківська
ложа не займалася політикою і діяла у межах релігійно-етичного напряму. Її члени
піклувалися про самовдосконалення і вдосконалення ближніх. Полтавська ложа
«Любов до істини» активно залучала своїх членів до громадсько-політичної
діяльності. Багато з її членів поповнювали декабристську організацію Союз
благоденства.

Українське масонство, будучи за походженням чужим, мусило рахуватися з
українськими особливостями і поставити врешті решт на порядок денний національне
питання. Лукашевич Василь Лукич намагався утворити Малоросійське товариство, що
ставило собі за мету створення української самостійної держави.. В той же час в
Києві виникла ложа «Об'єднаних слов'ян», до якої належали здебільшого польські
поміщики і російська інтелігенція, українці. Члени ложи у своїй програмі
прагнули до утвердження дружніх стосунків і взаємодії між трьома слов'янськими
народами. На ґрунті цієї ложі в Україні виникла декабристська таємна організація
Товариство об'єднаних слов'ян, яка обстоювала ідею федерації вільних
слов'янських народів.

1819 року масонські ложи в Україні заборонили, це сталося на три роки раніше
заборони діяльності масонів у Росії. 1822 року царський уряд видав указ про
заборону всіх таємних організацій, насамперед масонських лож. Проте це рішення
не припинило діяльності масонського руху, тому вже 1826 року Микола 1 підтвердив
чинність найвищого указу. Загалом масонський рух в Україні був значно слабкішим,
ніж у Європі. Масони в Україні діяли пасивно, не узгоджено, без чіткої ідейної
основи.

В 1912 р. очолювана Михайлом Грушевським група українських масонів виказала свою
незгоду з позицією російських «братів» у питанні про майбутній
національно-політичний устрій Російської держави. Грушевський категорично
заперечував проти запропонованої назви «Великий Схід Росії» та домагався
вилучення з неї самого слова «Росія». Зрештою, Конвент вимушений був ухвалити
компромісне рішення та назвати нову організацію «Великим Сходом народів Росії».

В Україні ж ще в 1900 р. декілька масонських лож заявили про прагнення
об'єднатися в єдину організацію — «Велику Ложу України», але цей процес
розтягнувся на довгі 18 років. Коли у 1908 році емісари «Великого Сходу Франції»
відкрили «майстерні» в Москві («Відродження») та Петербурзі («Полярна зірка»),
членом останньої ложі став професор Київського університету св. Володимира Іван
Лучицький, який почав активну роботу по організації дочірньої ложі в Києві. Йому
допомагали в цій справі князь Давид Бебутов і єврейський громадський діяч
Арнольд Марголін. Ложу назвали «Київською зорею».

Після проголошення УНР М. Грушевський поступово відходить від масонства. Масонів
України намагаються об'єднати два лідери: адвокат С. Моркотун — масон високого
рангу, та С. Петлюра, який почав форсувати процес створення національної
масонської системи — «Великої Ложі України», незалежної від «Великого Сходу
народів Росії». Починаються серйозні тертя і боротьба за лідерство в середині
українського масонства.

Після скинення Скоропадського і повернення до влади, Петлюра намагається
перебрати на себе роль лідера українського масонства і проголошує себе Великим
майстром «Великої Української Ложі». Боротьба Моркотуна з Петлюрою не
припинилася і після поразки українських військ на фронтах та вимушеної еміграції
Петлюри. 1920 р. «Велику Ложу України» визнала «Велика Ложа Швейцарії» (до
1932 р. в Женеві знаходилася штаб-квартира української ложі). Але у Франції
«Велику Ложу України» так і не визнали через інтриги Моркотуна, а в 1923 році
конвент Міжнародної масонської асоціації відхилив прохання «Великої Ложі
України» про прийняття.

На сьогоднішній день на території України діють декілька Масонських та
парамасонських організацій.

Велика Ложа України, до складу Великої Ложі України входить тринадцять
(дванадцять діючих) Достойних Лож:

Також зустрічається непідтверджена інформація про окремі Ложі Великого Сходу
Франції та Ложі парамасонської організації Право Людини

В інтернеті зустрічаються фальшиві сторінки Масонських Лож, такі як сторінка
київської ЛожІ «Полум'яна Долоня Осіріса»

Оскільки масонство є доволі закритою організацією, з масонством пов'язані деякі
міфи, що зазвичай свідомо створювалися з різними політичними або комерційними
цілями. Так, можна згадати про тексти які розповсюджував Лео Таксіль, Протоколи
сіонських мудреців, та тексти, що виникли на їх основі.

Також варто згадати про хибне включення Ордена Св. Станіслава до масонських
організацій, хоча це лише нагородна установа, що вручає медалі, причому єдиний
раз, коли вони збираються — це при врученні медалей новим «лицарям». ВЛУ
офіційно визнала, що немає стосунку до ОСвС, і зазначила, що «там не завжди
дотримуються принципу „доброї слави“, який є для нас фундаментальним».

Прихильники теорії змов стверджують, що на українських грошах ви можете щодня
бачити масонські символи. У детальному описі банкноти, яку надали прес-служба
НБУ та Управління НБУ у Львівській області, говориться:



https://uk.wikipedia.org/wiki/%D0%93%D0%B5%D0%BD%D0%B3-%D0%B1%D0%B5%D0%BD%D0%B3

Генг-бенг (англ. Gang bang) — вид групового сексу, коли учасник одночасно
перебуває в статевому акті з декількома партнерами. Якщо ця людина не дала на це
згоду, то це — групове зґвалтування. Найчастіше під поняттям генг-бенг розуміють
інтим між жінкою (або пасивним партнером хлопцем/чоловіком) та групою чоловіків
більше трьох, у простонародній мові — «пускати по колу». Якщо жінка розважається
з трьома чоловіками «3ЧЖ» — це потрійне проникнення, жінка з двома чоловіками
ЧЖЧ — подвійне проникнення. У випадку коли чоловік має акт із групою жінок —
генг-бенг-реверс. В Японії набуло популярності так зване букакке — оральний секс
із еякуляцією на обличчя за участю жінки і групи чоловіків, можливо по черзі.

У 1995 році з виходом порнофільму «The World's Biggest Gangbang» у порнографії
генг-бенг набув значного поширення.



https://uk.wikipedia.org/wiki/%D0%9C%D1%96%D0%B6%D0%BD%D0%B0%D1%80%D0%BE%D0%B4%D0%BD%D0%B8%D0%B9_%D0%B0%D0%B5%D1%80%D0%BE%D0%BF%D0%BE%D1%80%D1%82_%C2%AB%D0%9A%D0%B8%D1%97%D0%B2%C2%BB

Координати: 50°24′06″ пн. ш. 30°27′06″ сх. д.﻿ / ﻿50.40167° пн. ш.
30.45167° сх. д.﻿ / 50.40167; 30.45167

Міжнаро́дний аеропо́рт «Ки́їв» імені Ігоря Сікорського (Жуля́ни) — аеропорт у
Києві, розташований на відстані 8 км на південний захід від центру міста. Другий
за значенням після аеропорту «Бориспіль» київський аеропорт. Єдина його
злітно-посадкова смуга завдовжки 2310 м і завширшки 45 м (до реконструкції у
2009 році мала довжину 1800 м), використовується, крім того, і розташованим
поблизу ремонтним заводом цивільної авіації № 410 .

Аеропорт «Жуляни» отримав назву від однойменного села, розташованого поблизу,
яке, в свою чергу, звалося так завдяки струмкові Желань, що протікав поблизу.
Тепер Жуляни — місцевість у межах міста. З 11 травня 2009 року аеропорт перейшов
у цілодобовий режим роботи. Сам аеропорт перебуває в комунальній власності міста
Київ, дарма що 2005 року були спроби підпорядкувати об'єкт Міністерству
транспорту та зв'язку для створення Міжнародного аеропорту малої і комерційної
авіації.

До 1924 року Укрповітрошлях підготував усе необхідне для початку регулярних
пасажирських перевезень у небі України. Центральним пунктом став Харків, де було
споруджено великий залізобетонний ангар і приміщення майстерень. Звідси пролягли
повітряні маршрути Харків — Полтава — Київ та Харків — Полтава — Кременчук —
Одеса. Відповідно у кількох містах треба було обладнати пасажирські аеродроми. У
Києві для цієї мети пристосували військове льотне поле біля Жулян. 25 травня
1924 сюди прибув пробним рейсом із Харкова літак Укрповітрошляху «Червоний
хімік» (системи «Дорньє Комета»). Переліт зайняв 3 години 20 хвилин. З перших
чисел червня почалися систематичні польоти з Харкова до Києва і назад за
розкладом, у кожен бік по одному рейсу двічі на тиждень. Але це було ще просто
льотне поле. Аеропорту, як такого, ще не існувало, а головний аеропорт міста і
республіки «Київ» тоді знаходився в Броварах, який був знищений в 1941 році.

Комплекс нового Київського аеропорту збудували у 1949 році за проектом
архітектора Віктора Єлізарова — одного з авторів оновленого Хрещатика.

В назві «повітряних воріт» Києва слово «Жуляни» спочатку було відсутнє. У
1920-ті роки говорили «аеродром у Посту-Волинському», у 1940-1950-ті  —
«аеропорт на Чоколівці» або просто «Київський аеропорт», оскільки був у столиці
України єдиним для клієнтів Аерофлоту. Він приймав літаки з пасажирами і
вантажами з різних кінців Радянського Союзу. Через нього проходили міжнародні
лінії з Москви у столиці країн соціалістичного табору.

Вживати назву аеропорт «Жуляни» почали вже в 1960-ті роки після будівництва
нового аеропорту в Борисполі.

Лоу-кост авіакомпанія «Авіалінії Візз Ейр Україна» з 27 березня 2011 р. перейшла
з аеропорту «Бориспіль» до аеропорту «Київ» (Жуляни). Зокрема, вже 26 березня із
Жулян було здійснено перші внутрішньоукраїнські рейси — до Сімферополя, а також
міжнародні рейси до Німеччини, Норвегії.



https://uk.wikipedia.org/wiki/%D0%9A%D0%B8%D1%97%D0%B2%D1%81%D1%8C%D0%BA%D0%B8%D0%B9_%D0%BC%D0%B5%D1%82%D1%80%D0%BE%D0%BF%D0%BE%D0%BB%D1%96%D1%82%D0%B5%D0%BD

Ки́ївський метрополіте́н — швидкісна позавулична транспортна система Києва.
Діють три лінії, експлуатаційна довжина яких становить 69,648 км. До послуг
пасажирів — 52 станції з трьома підземними пересідними вузлами в центрі міста.
Після відкриття 6 листопада 1960 року став третім за ліком метрополітеном в СРСР
після московського і ленінградського.

Власником метрополітену є багатопрофільне комунальне підприємство «Київський
метрополітен», створене у 1990 році. Компанія працевлаштовує майже 8 тисяч
робітників (станом на 2011 рік), у його складі діють 17 експлуатаційних служб, в
тому числі 3 електродепо[ru] (ТЧ-1 «Дарниця», ТЧ-2 «Оболонь» і ТЧ-3
«Харківське»), вагоноремонтний завод (ВРЗ), дирекція будівництва метрополітену.
Фінансові надходження поступають від основної діяльності — перевезення
пасажирів, а також непрофільних доходів — надання в оренду площ та рекламомісць,
реклами (метролайти, монітори на станціях, вагонах, оформлення станцій) та
субвенції і компенсації з міського та державного бюджету.

Станція «Арсенальна» Святошинсько-Броварської лінії є найглибшою станцією
метрополітену у світі й розташовується на глибині 105,5 метрів (відстань від
поверхні землі до платформи), а наступна станція «Дніпро» є надземною, тому цей
перегін є ще й світовим рекордсменом з перепаду глибин.

За радянських часів метрополітен мав присвяту Володимиру Леніну, однак зараз на
вивісках при входах на станції це не вказано (слова «імені В. І. Леніна»
демонтовані в 1990-х роках). У 1981 році нагороджений орденом Трудового
Червоного Прапора.

Чотири станції першої черги будівництва («Вокзальна»[п 1], «Університет»[п 2],
«Хрещатик»[п 3], «Арсенальна»[п 4]) визнані пам'ятками архітектури місцевого
значення, ще три станції («Дніпро»[п 5], «Либідська»[п 6], «Золоті ворота»[п 7])
мають статус «щойно виявлений об'єкт культурної спадщини».

Автори станції «Золоті ворота» 1991 року були відзначені Державною премією
України по архітектурі[п 8].

На всіх станціях Київського метрополітену присутнє покриття операторів
мобільного зв'язку Vodafone, Київстар, lifecell.

18–20 лютого 2014 року, вперше за усі роки роботи, за дорученням голови КМДА
Володимира Макеєнка робота метрополітену була припинена під приводом «загрози
терористичних актів у місті».

У Києві ідея створення підземної залізниці вперше виникла 1884 року. Проект, що
його представив до розгляду міської управи керівник Південно-Західних залізниць
Швець Олександр, передбачав створення тунелів від пристані на Дніпрі до
залізничного вокзалу. Тунель мав заглибитися в дніпровський схил поблизу
Поштової площі і вийти на поверхню біля Бессарабки. Тут планувалося будівництво
нового пасажирського вокзалу, а той, що був за річкою Либідь, перетворити в
товарну станцію. Проте міська управа відхилила цей проект.

У вересні 1916 року Київське відділення Російсько-Американської торгової палати
запропонувало місту новий проект будівництва метрополітену, який знову було
відхилено міською владою.

Уряд гетьмана Української держави Павла Скоропадського мав намір будувати
урядовий центр і лінію метро у районі Звіринця:

Проте 14 листопада 1918 року до влади прийшла Директорія й плани щодо створення
Київського метрополітену знову втратили актуальність.

Тільки через майже двадцять років плани з будівництва метрополітену в Києві
знову стали актуальними. 9 липня 1936 року Президія Київради розглянула дипломну
роботу випускника Московського інституту інженерів транспорту В. Папазова
«Проект Київського метрополітену». У протоколі засідання було зазначено, що
інженер «вдало підійшов до розв'язання одного з питань щодо реконструкції міста
Києва і впорядкування внутриміського транспорту і вдало розробив окремі
практичні питання схеми Метрополітену (напрямок трас, розташування станцій)». За
цю роботу Папазова було відзначено грошовою премією у сумі 1000 карбованців.
Однак невідомо, чи були ці пропозиції закладені в наступні розробки. За кілька
днів до цього, 5 липня 1936 року в київській газеті «Більшовик» було
опубліковано статтю, в якій розглядався проект метрополітену, розроблений
спеціалістами інституту транспортної механіки Академії наук УРСР. Цим проектом
пропонувалося збудувати у місті три лінії загальною довжиною близько 50 км. 1938
року розпочалися підготовчі роботи, які перервала німецько-радянська війна.

До проекту метробудування в Києві повернулися 1944 року. 5 серпня вийшла
постанова Ради народних комісарів СРСР про будівництво метрополітену в столиці,
за яким відповідним установам було наказано розпочати розвідувальні роботи,
скласти технічний проект та генеральний кошторис з тим, щоб вже у 4 кварталі
того ж року внести на затвердження уряду проектне завдання на спорудження
Київського метрополітену. Для цього Наркомат фінансів СРСР виділив Україні із
резервного фонду Уряду СРСР один мільйон карбованців на проектно-пошукові
роботи.

У квітні 1949 року наказом Міністерства шляхів сполучення було створено
«Київметробуд», який очолив Пилип Кузьмін. Для того, щоб визначити напрямок
першої траси, фахівці аналізували інтенсивність руху киян як центральними
шляхами міста, так і віддаленими від центру вулицями. Цей аналіз ліг в основу
карти пасажиропотоків Києва, яка й вказувала звідки і куди необхідно вести трасу
метро, де саме будувати станції. Лише після цього приступили до проектних робіт.

Будівництво метрополітену розпочалося 1949 року. Проходження тунелів
супроводжувалося постійними ускладненнями — своєрідний рельєф місцевості,
пливуни, що розмили підземні пласти, та інші непередбачені проектом обставини.
Через це виникли суттєві відставання у графіках виконання робіт. Влітку 1949
року метробуд заклав перші шахти, а перше з'єднання тунелів — між станціями
«Хрещатик» та «Арсенальна» — відбулося у грудні 1951 року. Останні з'єднання на
першій пусковій ділянці відбулися у травні 1959 року між станціями «Вокзальна»
та «Університет».

Важким завданням для метробудівців було спорудження проміжного вестибюля станції
«Арсенальна». Крім того, 1954 року фінансування будівництва метрополітену в
Києві на деякий час зупинили, оскільки значні зусилля СРСР були спрямовані на
освоєння цілинних земель.

На початку 1958 року було оголошено конкурс на найкращі проекти станцій та
створено комісію для розгляду конкурсних робіт. В її складі — представники
громадських організацій міста, академій будівництва й архітектури СРСР і УРСР,
скульптори, художники, письменники, керівники Головтунельбуду, Метродіпротрансу
і Київметробуду. У липні того ж року відкрилася виставка колективних проектів,
де були представлені 80 робіт. З них було вибрано п'ять найкращих, які й були
втілені при спорудженні станцій «Вокзальна», «Університет», «Хрещатик»,
«Арсенальна» та «Дніпро», що увійшли в першу чергу будівництва Київського
метрополітену.

При будівництві тунелів першої черги було використано 660,4 тис. кубометрів
бетону та залізобетону, на облицювання станцій і вестибюлів пішло близько 7300
м² граніту та мармуру.

6 листопада 1960 року було відкрито першу чергу Київського метрополітену —
ділянку Святошино-Броварської лінії завдовжки 5,2 км з п'ятьма станціями від
«Вокзальна» до «Дніпра».

Одночасно з пуском метро виникла проблема створення депо для рухомого складу.
Тому на Набережному шосе біля станції «Дніпро» в колишніх приміщеннях Метробуду
розмістили тимчасове депо, що мало приміщення для ремонту вагонів на два
вагоно-місця з мостовим краном, ремонтні цехи та управління електродепо. Поряд
була котельна на твердому паливі, компресорна, невеликий склад
паливно-мастильних матеріалів, також побудовано склад для запчастин та
матеріалів. Проте депо не мало під'їзних залізничних колій і тому було
неспроможне належно виконувати свої функції.

Лінію обслуговували тривагонні потяги з вагонів типу Д виробництва Митищенського
машинобудівного заводу. Вагони метрополітену, які прибували з заводу на станцію
Дарниця Південно-Західної залізниці, переставляли на спеціальні візки і
трамвайним мотовозом доставляли в депо «Дніпро» трамвайною колією. Для доставки
рухомого складу на станцію використовувалася колія, що вела до поворотного кола,
яке знаходилося точно під станцією. Вагон завозили на цей пристрій, після чого
він повертався так, щоб стати паралельно з рейками на станції, а далі піднімався
нагору. Рейки поворотно-підйомного кола точно стикувалися з рейками на станції,
і вагон з'їжджав з кола, дозволяючи наступному повторити дану дію. Через
незручність у транспортуванні вагонів більша частина рухомого складу ночувала в
тунелях, а в депо заїжджала тільки для техогляду і поточного ремонту. Створення
такого депо було тимчасовим явищем, бо станції першої черги метро мали глибоке
залягання, що унеможливлювало створення постійного надземного депо в цій
місцевості.

Метрополітен тоді підпорядковувався Міністерству шляхів сполучення СРСР, а не
міській раді. Крім того, турнікетів у цей час не було, і пасажири просто
пред'являли квитки контролеру. Усі машиністи проходили навчання в Москві. 22
жовтня 1960 року машиніст Московського метрополітену, москвич Олексій Сімагін і
киянин Іван Виноградов, колишній машиніст електродепо станції Київ-Пасажирський,
повели пробний поїзд. Сімагін був за штурвалом, а Виноградов — помічником, він
готувався до головного виїзду. 6 листопада вони помінялися місцями, і в день
відкриття киянин Іван Виноградов став першим машиністом, що офіційно відкрив рух
поїздів Київського метрополітену.

Другу пускову ділянку Київського метрополітену відкрито 1963 року. Відкрилися
дві нові станції — «Політехнічний інститут» і «Завод Більшовик».

З 1964 року Київському метро почали постачати нові вагони типу Е. Наступні
станції «Гідропарк», «Лівобережна» та «Дарниця» відкрили разом з Мостом Метро та
Русанівським метромостом на східному кінці лінії в 1965 році. Як і «Дніпро», всі
три нові станції були наземні, а «Гідропарк» узагалі побудували в однойменному
парку на острові. Щоб обслуговувати й зберігати рухомий склад, замість
тимчасового депо «Дніпро» відкрилося депо «Дарниця» (ТЧ1) між станціями
«Лівобережна» та «Дарниця», яке мало гейт зі станцією Київ-Дніпровський, щоб
перевозити нові вагони метрополітену з мережі залізниці. Крім того, на станціях
«Хрещатик» почали будувати влітку 1960 року другий ескалаторний нахил з виходом
у бік Інститутської вулиці, а відкрили його 4 вересня 1965 року. При цьому
центральний зал станції подовжили на 40 метрів.

У 1968 році лінію знову подовжено — зведено станцію «Комсомольська», за
оборотним тупиком котрої побудовано перший пункт технічного обслуговування, що в
ньому проводили техогляд і дрібний ремонт потягів.

У 1969 році рухомий склад метро майже зовсім змінився — усі вагони типу Д
передано до Ленінграда обслуговувати станції типу «горизонтальний ліфт», а
замість того Київ дістав ленінградські вагони типу Е. А вже наступного року
змінилося формування потягів: вони стали чотиривагонні; до депо надійшли ще
вагони нової модифікації — Еж/Еж1.

Наприкінці травня 1970 року відкрито третій вихід зі станції «Хрещатик». Він
виходив із проміжного вестибюля другого ескалаторного нахилу на вулицю
Архітектора Городецького.

1971 року запущено в експлуатацію три станції мілкого закладення («Жовтнева»,
«Нивки» і «Святошино» з пунктом технічного обслуговування в глухому куті у
західній частині лінії, а ще Гаванським шляхопроводом на перегоні між
«Жовтневою» й «Нивками» та має вигляд дворівневого моста через залізницю, в
першому ярусі якого автомобільне шосе, а під ним метро). З 1972 року всі потяги
стали п'ятивагонні; відтоді число вагонів на всіх трьох лініях незмінне.

Крім того, 23 серпня 1972 року на станції «Арсенальна» був відмічений мільярдний
пасажир — робітник заводу «Арсенал» В. Голіков. Пасажир прийняв привітання від
головного інженера метро Р. Заграничного й дістав дармового річного проїзного
квитка. У 1973–1974 роках ТЧ-1 почало діставати перші в Київському метро вагони,
вироблені на Ленінградському вагонобудівному заводі ім. Єгорова — типи
Ема-502/Ем-501.

1971 року в центрі Києва почали будувати другу Куренівсько-Червоноармійську
лінію. Назва «Куренівсько-Червоноармійська лінія» відображає не справжнє
трасування, а початковий проект лінії, бо Куренівсько-Червоноармійська лінія не
проходить через місцевість Куренівку. У середині 1960-х плани будівництва
передбачали будівництво лінії в бік Куренівки й Пріорки зі станціями «Заводська»
на місці нинішньої станції «Тараса Шевченка», «Петропавлівська» коло перетину
вулиць Петропавлівської та Кирилівської біля Куренівського парку та «Площа
Шевченка» на однойменній площі. Але через постанову будувати житловий масив
Оболонь плани трасування лінії змінились.

Нову лінію метрополітену будували відкритим способом: через Поділ зробили
«просіку», зруйнувавши історичну забудову. Коли будували станцію, в котловані на
Червоній площі влітку 1972 року виявили залишки давньоруської садиби площею
600—700 м², через що історики дуже розширили наукове знання щодо життя давніх
русів на Подолі. Археологічні розкопки почасти загальмували будівництво метро,
через що першу чергу лінії завдовжки 2,32 км відкрито тільки 17 грудня 1976
року. Вона складалась із станцій «Площа Калініна» (що менш ніж за рік, 17 жовтня
1977 року, на честь святкування 60-річчя Жовтневої революції, одночасно з
перейменуванням головної площі міста, змінила назву на «Площа Жовтневої
революції»), «Поштова площа», «Червона площа» з пунктом технічного
обслуговування наприкінці, ескалаторний пересідний вузол між станціями «Площа
Калініна» і «Хрещатик» та службова сполучна гілка між тупиками «Хрещатика» і
«Площі Калініна», що дозволила обслуговувати синю гілку потягами з ТЧ1, доки
відкрили їх депо.

Дарма що 5 грудня 1979 року відкрито станція «Піонерська» — найсхідніша станція
Святошинсько-Броварської лінії, що за неї перенесено пункт технічного
обслуговування, будували далі метрополітен переважно на другій лінії: з 19
грудня 1980 року почали експлуатуватися три станції на півночі лінії — «Тараса
Шевченка», «Петрівка» та «Проспект Корнійчука». Того самого року в Київському
метрополітені почали роботу вагони нової моделі 81-717/714. 1981 року почали
роботу станції «Площа Льва Толстого» і «Республіканський стадіон» на півдні, а з
6 листопада 1982 року працюють «Мінська» і «Героїв Дніпра», що досі зостаються
найпівнічніші станції Київського метрополітену. Крім того, станція «Мінська»
стала перша в Київському метро станція нового типу — односклепінною мілкого
закладення. 30 грудня 1984 року Куренівсько-Червоноармійська лінія подовжилася
на південь — побудовано станції «Червоноармійська» і «Дзержинська». Після цього
будувати синю лінії надовго перестали. Причина стала аварія, коли проходили
складі ґрунти під річкою Либідь. Через це лінію почали будувати далі тільки
через 21 рік, улітку 2005 року.

Починаючи з середини 1980-х років в Київському метрополітені починається
розбудова інфраструктури. Так, 1985 року введено в експлуатацію завод з ремонту
рухомого складу ОМ-2 (нині — Вагоноремонтний завод), 3 грудня 1986 року, після
того, як з'ясувалося, що один перехід між станціями «Хрещатик» та «Площа
Жовтневої революції» не справляється з пасажиропотоком, був побудований другий
перехід, який знаходиться над платформою першої колії станції «Хрещатик» і через
свою довжину отримав неофіційну назву «довгий перехід». В тому ж році було
проведено реконструкцію колійного розгалуження станції «Дарниця», яка має
складний шляховий розвиток і три колії, дві з яких є пасажирськими, а одна
призначена для приймання рухомого складу з депо «Дарниця» (ТЧ-1) та його
відстою. 30 грудня 1987 року був відкритий другий (східний) вихід зі станції
«Гідропарк», який був побудований без закриття руху і використовується лише в
літній час

6 листопада 1987 року спеціально для споруджуваної третьої лінії була відкрита
пересідна станція Святошинсько-Броварської лінії — «Ленінська». Станція
вбудована в робочу лінію на новому перегоні між «Хрещатиком» і «Університетом».
Осторонь тунелів перегону «Університет» — «Хрещатик» почали будівництво станції
й під'їзних тунелів. На завершальному етапі будівництва новий вузол приєднали до
робочої лінії. При цьому протягом півроку, з 31 березня по 1 жовтня 1987 року,
лінія була розірваною навпіл — між «Університетом» і «Хрещатиком» поїзди не
ходили. Потяги ходили від «Піонерської» до «Хрещатика» з одного боку, і від
«Вокзальної» до «Святошино» з іншого. Між станціями «Вокзальна» і «Університет»
ходило два поїзди-човника. Транспортне сполучення замість закритої ділянки лінії
метро лягло на наземний транспорт: були відкриті тимчасові маршрути тролейбуса
№ 32 «Лавра — Залізничний вокзал», автобуса № 73 «Площа Ленінського комсомолу —
Залізничний вокзал» і № 74 «Пушкінська вулиця — станція метро „Політехнічний
інститут“». Саму станцію відкрили трохи більше ніж через місяць після
відновлення руху, приурочивши відкриття до 70-ї річниці Жовтневої революції.
Старі тунелі, довжиною понад 300 м кожен, які в майбутньому були частково
перерізані склепінням станції «Золоті Ворота», існують до нашого часу і
перебувають у законсервованому стані. До них є доступ через службові проходи для
профілактичного огляду.

19 березня 1988 року за станцією «Героїв Дніпра» було відкрито електродепо
«Оболонь» (ТЧ-2), що стало обслуговувати Куренівсько-Червоноармійську лінію.

1981 року було розпочато будівництво третьої лінії Київського метрополітену,
проте лише 31 грудня 1989 року почала діяти перша черга Сирецько-Печерської
лінії метрополітену довжиною 2,1 км, в яку увійшли станції «Золоті ворота»,
«Палац спорту» та «Мечнікова», що знаходяться у центрі міста. Перші дві станції
стали пересідними на, відповідно, «Ленінську» та «Площу Льва Толстого», а з
тупика станції «Мечникова» була побудована нова сполучна гілка, яка мала виходи
на обидві інші лінії. Це дозволило експлуатувати на зеленій лінії потяги з депо
«Оболонь», поки не буде побудоване власне. Крім того, до 30 квітня 1990 року
включно вхід пасажирів на станцію «Золоті ворота» та вихід з неї здійснювався
лише через перехід зі станції «Ленінська». Тільки 1 травня 1990 року був
відкритий власний вихід на Володимирській вулиці. Ці станції, яких усього на той
момент нараховувалося 31, стали останніми, які були відкритими за СРСР.

Зі здобуттям незалежності, попри економічні проблеми в державі, продовжилися
швидкі темпи будівництва лінії. Так, 30 грудня 1991 року були відкриті станції
«Дружби народів» і «Видубичі». Станція «Печерська», що знаходиться перед цими
станціями, будувалась і мала була відкритись одночасно з іншими, не відкрилася
через складні геологічні умови. Тому будівництво станції було заморожене. Вже
через рік, 30 грудня 1992 року була відкрита наступна ділянка третьої лінії —
лівобережні станції «Славутич» і «Осокорки», до яких колія йде через Південний
міст. Попередньо, за проектом весь відрізок залізниці по Південному мосту мав
бути накритим, проте в процесі будівництва стало зрозуміло, що алюмінієва
конструкція не захистить вагони від дощу і снігу, оскільки вона була відкритою з
боків, тому будівництво припинили і третина мостового перегону до нашого часу
так і не має даху. Крім того, в оборотному тупику «Осокорків» був споруджений
пункт технічного обслуговування, а на перегоні між «Видубичами» і мостом був
зроблений заділ під станцію «Теличка». Зокрема, були побудовані платформи та
вихід через вентиляційну шахту, тому цей об'єкт може бути використаний для
евакуації в разі надзвичайних випадків.

1993 рік ознаменувався для Київського метрополітену масовим перейменуванням.
Процес повернення географічним об'єктам історичних назв для метрополітену
розпочався 19 жовтня 1990 року перейменуванням станції «Червона площа» в
«Контрактова площа», а станції «Проспект Корнійчука» в «Оболонь» і продовжився
26 серпня 1991 року перейменуванням станції «Площа Жовтневої революції» в
«Майдан Незалежності». 2 лютого 1993 року він набув значного розмаху, коли
одночасно було перейменовано вісім станцій метро. Після цього єдиним
перейменуванням метрополітену була зміна назви станції «Республіканський
стадіон» на «Олімпійська» 11 липня 2011 року

28 грудня 1994 року були введені у дію станції «Позняки» і «Харківська».
«Позняки» стали першою дворівневою станцією метро в Києві — на першому поверсі
знаходяться платформи, а на другому — торговельні кіоски. Крім того станція
стала першою асиметричною станцією Київського метро, адже другий поверх
зроблений в вигляді обхідної галереї над колією у бік станції «Харківська». Це
дозволить розділити пасажиропотоки, коли станція стане з'єднаною з Лівобережною
лінією, заділ під перехід на яку станція вже має.

30 грудня 1996 року було відкрито першу з моменту відкриття зеленої лінії
станцію в протилежному напрямку. Нею стала станція «Лук'янівська». Одночасно
мала відкритися й інша станція — «Львівська брама», але через відсутність
комплексного рішення реконструкції Львівської площі, куди повинен вести вихід,
будівництво станції у 1997 році було заморожено. Крім того, в тому ж році до
депо «Оболонь» почали надходити вагони останньої модифікації — 81-717.5М/714.5М.

27 грудня 1997 року таки було розпочато експлуатацію станції-довгобуду
«Печерська», після чого в будівництві Київського метрополітену настала певна
пауза. І лише 30 березня 2000 року після кількох перенесень дати відкриття була
пущена в експлуатацію наступна станція — «Дорогожичі», перед якою ще планувалася
станція «Герцена». Станція мала б відкритися разом зі станцією «Дорогожичі», але
міська влада вирішила зекономити і у 2000 році відкрили лише «Дорогожичі», а
замість «Герцена» звели аварійні платформи та пожежний вихід на поверхню. Також,
у 2000 році депо «Оболонь» отримало новий експериментальний потяг 81-553/554/555
«Славутич» спільного виробництва «Вагонмаша», «Шкоди» і «Київського
метрополітену». потяг обладнаний новими для пострадянського метро асинхронними
двигунами, а також комп'ютерною системою, що контролює стан і роботу потягу.
Щоправда, вагони цього типу так і не були пущені в серію, а експериментальний
потяг так і залишився єдиним такого типу в Київському метрополітені.

Починаючи з осені 2000 року розпочалось спорудження 3,3 кілометрової ділянки
Святошинсько-Броварської лінії в західному напрямку. Будувались паралельно дві
станції — «Житомирська» і «Академмістечко», але із зупинками через нерегулярне
фінансування. Для будівництва з 14 січня 2001 року до 25 грудня 2002 року була
перекрита частина проспекту Перемоги під якою пройшла ділянка лінії. 24 травня
2003 року ця ділянка з двома новими станціями була введена в експлуатацію. Це
останні наразі побудовані станції на найстарішій лінії Київського метрополітену,
після відкриття яких довжина гілки становить 22,7 км, на яких розміщується 18
станцій, з них 12 підземних. В цьому ж році в депо «Дарниця» вперше за 24 роки
прибули нові вагони. Ними стали 81-717.5М/714.5М виробництва «Вагонмаш».

14 жовтня 2004 року Сирецько-Печерська лінія продовжена на захід станцією
«Сирець», а 23 серпня 2005 року на схід станцією «Бориспільська». На відкритті
«Бориспільської» президенту України Віктору Ющенку і пресі було представлено
перші українські вагони 81-7021/7022 виробництва Крюківського вагонобудівного
заводу (місто Кременчук). 26 січня 2006 потяг з п'яти вагонів прибув на
випробування в електродепо «Дарниця». 17 червня 2006 експериментальний потяг
після доопрацювань на заводі був знову переданий в електродепо «Оболонь» для
подальших випробувань. 12 липня 2008 року державна комісія прийняла вагони типу
81-7021/7022 і видала їм сертифікат відповідності Держстандарту України, що
дозволило запустити перший український метровагон у серійне виробництво.

15 жовтня 2005 року станція «Лісова» була обладнана другим виходом, де так само
як і на станції «Сирець», були встановлені ескалатори виробництва Крюківського
вагонобудівного заводу.

7 березня 2006 року на робочому перегоні зеленої лінії між станціями
«Харківська» і «Бориспільська» відкрита нова станція «Вирлиця» — перша підземна
станція в Києві з береговими платформами, які мають дугоподібну форму. Причиною
незвичної конструкції станції стало те, що спочатку «Вирлиця» проектувалася як
протипожежна платформа. Але, з політичних мотивів, напередодні чергових виборів
міського голови проект лінії переробили, й наприкінці 2005 року містобудівна
рада затвердила проект спорудження повноцінної станції на місці протипожежного
висадкового комплексу, поруч із новобудовами. Того ж року була проведена
реконструкція станції «Дарниця», з західного боку був побудований надземний
вестибюль до вулиці Попудренка, який обладнаний двострічковим ескалатором, який
працює на підйом з вулиці, та сходами на платформу.

23 серпня 2007 на Сирецько-Печерській лінії було споруджене депо «Харківське»
(ТЧ3), яке розташоване в лісі за «Бориспільською». На нове місце були переведені
всі потяги моделі 81-717.5М/714.5М і велика частина 81-717.5/714.5, що були
приписані до ТЧ. Також поблизу депо продовжувалось будівництво нової станції
«Червоний хутір», яке розпочалося ще 2005 року, після відкриття станції
«Бориспільська». У квітні 2007 року міський голова Києва Леонід Черновецький
заявив, що будівництво станції має бути законсервоване через можливий низький
пасажиропотік, бо станція розташована на околиці міста, а «звірі на метро не
їздять». Та згодом, коли на 25 травня 2008 року було призначено позачергові
вибори міського голови, було вирішено відкрити напередодні дня виборів.
Відкриття станції присвятили до Дня Києва 23 травня 2008 року. Наразі, це
остання станція на зеленій лінії Київського метрополітену, після відкриття якої
довжина гілки становить 23,8 км, де розміщується 18 відкритих станцій, 2
законсервовані станції та один заділ під станцію.

6 листопада 2010 року виповнилося 50 років від дня пуску першої черги Київського
метрополітену. 15 грудня, в ювілейну річницю запрацювали три станції
південно-західного радіусу Куренівсько-Червоноармійської лінії — «Деміївська»,
«Голосіївська», «Васильківська», будівництво яких через складні гідрогеологічні
умови було призупинене у середині 1980-х років. Майже через рік, 27 грудня 2011
року, була відкрита ювілейна 50-та станція Київського метрополітену —
«Виставковий центр», попри те, що проектування та будівництво станції
розпочалося лише в січні 2011. Історія Київського метрополітену не знає іншого
випадку, коли б нову ділянку спорудили протягом року.

25 жовтня 2012 року відбулося відкриття станції «Іподром». Спочатку її планували
відкрити у складі пускової дільниці «Виставковий центр» — «Теремки», але через
брак фінансування та великий обсяг будівельних робіт, відкриття станції
«Теремки» було перенесено на пізніший термін, а наявні кошти були направлені на
добудову «Іподрому». Через те, що проектом, за станцією не передбачено з'їзду,
до відкриття станції «Теремки» у 2013 році між «Іподромом» та «Виставковим
центром» було організовано човниковий рух поїздів по І колії. Відкриття станції
«Іподром» восени 2012 року не в останню чергу було обумовлено політичними
мотивами — на 28 жовтня 2012 року були призначені парламентські вибори.

Станцію «Теремки» було відкрито 6 листопада 2013 року, з нагоди Дня звільнення
Києва від нацистів.

Надалі планується спорудження ескалаторного нахилу станції «Львівська брама»
(планована дата відкриття — 2018 рік), а також розпочати будівництво четвертої
гілки метро — Подільсько-Вигурівської.

Четверта лінія метрополітену, що планується як перспективна, дозволить вирішити
транспортну проблему для близько 500 тис. мешканців лівобережних районів Києва
(Деснянського та Дніпровського), зокрема, житлових масивів Воскресенський,
Райдужний, Вигурівщина-Троєщина. Також ця лінія забезпечить швидкий транспортний
зв'язок цих районів із правобережною частиною міста. Лінія складатиметься з двох
дільниць: дільниці від станції «Глибочицька» до станції «Райдужна» з
відгалуженням у напрямку житлового масиву Вигурівщина-Троєщина і дільниці від
станції «Вулиця Милославська» до станції «Проспект Ватутіна». Спорудження
четвертої гілки заплановано виключно за інвестиційні кошти. Орієнтовний термін
вводу в експлуатацію — 2025 рік.

Існує версія, начебто в 1960-х роках Ївга Кузнецова, лаборантка Київського
університету, домоглася, аби в столиці України робили оголошення в метро тільки
українською мовою.

Послугами Київського метрополітену у перший тиждень після відкриття могли
скористатися лише ті громадяни, які отримали спеціальні перепустки. Регулярний
рух поїздів розпочався 12 листопада 1960 року. З цього дня всі охочі могли
проїхати, купивши квиток вартістю 50 копійок. Після грошової реформи 1961 року
та десятикратної деномінації з 1 січня 1961 року вартість проїзду стала 5
копійок і такий тариф протримався понад 30 років, аж до 13 квітня 1991 року.
Спочатку для оплати проїзду в метро використовувалися талони. Контролери у
касовому залі загашували талони відриванням нижньої частини, а іншу частину
віддавав пасажирові. Однак така система була недосконалою, у години-пік подекуди
з'являлися черги. Перші автоматичні контрольні пункти, які приймали монети 5
копійок, вперше у Києві були введені в експлуатацію на станції «Університет» 12
вересня 1961 році. Талони також лишилися у використанні. У квітні 1991 року
вартість проїзду зросла в три рази і частина турнікетів була перероблена на
приймання 15-ти копійкової монети, а частина — 3-х п'ятаків.

У 1992 році Україна ввела в обіг власну валюту, почалась гіперінфляція, через що
ціни на проїзд часто змінювались. Турнікети перестали приймати монети як оплату
проїзду і прохід через них тимчасово був закритий. Для одноразових поїздок
використовувались паперові квитки. Перші з яких коштували 50 копійок, а останні
— 10 000 карбованців. 1 жовтня 1992 року в обіг були введені металеві жетони.
Відтоді вже не було потреби кардинально переробляти турнікети при зміні тарифу,
просто жетони продавали за новою ціною. Однак з'явилася нова проблема — деякі
пасажири завбачливо запасалися жетонами, щоб використовувати їх за нового
тарифу. Тому одночасно зі зміною тарифу іноді доводилося міняти і жетони. Так 5
червня 1993 року були введені металеві жетони меншого розміру, а 20 квітня 1994
року їх замінили пластмасовими блакитного кольору, що мали нижчу собівартість.

На місяць продавався проїзний на пред'явника, для студентів проїзних не було. З
листопада 1993 року був введений проїзний з магнітною картонною карткою на один
місяць, тому частина турнікетів стали працювати з магнітними картками. З червня
1995 року картонну картку замінили пластиковою. За 1993 рік тариф виріс з 5 до
100 карбованців, за 1994 рік — зі 100 до 1500 карбованців, за 1995 рік — з 1500
до 10000 карбованців.

У 1996 році вартість проїзду піднялася до 20 000 карбованців. Після грошової
реформи 1996 року вартість проїзду склала 20 копійок. У грудні 1996 року тариф
на проїзд підняли до 30 копійок, він протримався до 2000 року. З жовтня 1997
року почали випускатись студентські проїзні квитки на метро, вартістю в два рази
нижчою від звичайного.

19 березня 2000 року ціна на проїзд була збільшена до 50 копійок і введені нові
пластмасові жетони зеленого кольору. З 1 липня 2000 року випущений учнівський
проїзний на метро вартістю 7 гривень. Проїзний являв собою пластикову картку без
магнітної смужки і пред'являвся на контрольному пункті. 4 листопада 2008
вартість проїзду збільшена до 2 гривень, а зелені жетони замінено блакитними,
які діяли до 2000 року. З лютого 2009 року тариф на проїзд було знижено до 1
гривні 70 копійок, а з 6 вересня 2010 року — знову 2 гривні, але блакитні
жетони, що були куплені до подорожчання, продовжували використовуватись. 7
лютого 2015 року вартість проїзду була збільшена до 4 ₴ за одну поїздку, в обіг
було повернено зелені жетони.

Станом на 2016 рік в Київському метрополітені 52 станція з трьома підземними
пересідними вузлами в центрі міста. Більшість станцій Київського метрополітену —
підземні, але є й 6 станцій на поверхні. З них 4 станції — наземні, 2 —
естакадні. З підземних станцій 20 — глибокого закладення і 26 — мілкого. Станції
глибокого закладення в Київському метрополітені в основному пілонні, проте є 3
станції колонного типу, а також єдина в СНД станція «лондонського типу» (без
центрального вестибюля) — «Арсенальна». Станції мілкого закладення за
конструкцією поділяються на колонні (13 станцій) і односклепінні (8 станцій).
Серед колонних станцій мілкого закладення можна виділити три двопрольотні
станції: «Позняки», «Вирлиця» та «Червоний хутір» та три станції з високим
склепінням центрального залу — «Академмістечко», «Деміївська» та «Іподром». Три
станції мають бічні платформи, дві з них (обидві на третій лінії) — «Вирлиця» та
«Червоний хутір» — станції мілкого закладення, і наземна станція «Дніпро». Інші
станції мають острівні платформи.

Станція «Арсенальна» Святошинсько-Броварської лінії є найглибшою станцією
метрополітену у світі й розташовується на глибині 105,5 метрів (відстань від
поверхні землі до платформи), а наступна станція «Дніпро» є надземною, тому цей
перегін є ще й світовим рекордсменом з перепаду глибин.

На третій лінії є дві невідкриті станції — «Теличка» і «Львівська брама», вони
не мають виходів на поверхню, проте самі станції побудовані в конструкціях і
готові на 30-70 %; а також заділ під станцію «Герцена» («Загорівська»).

Найбільш завантаженими станціями на 2011 рік є «Вокзальна» (68,3 тис.
осіб/добу), «Лісова» (66,9 тис. осіб/добу), «Петрівка» (53,3 тис. осіб/добу),
«Лівобережна» (52,6 тис. осіб/добу), «Дарниця» (51,8 тис. осіб/добу) та
«Мінська» (50,8 тис. осіб/добу). Найменш завантаженими станціями є «Дніпро» (3,0
тис. осіб/добу), «Червоний хутір» (5,0 тис. осіб/добу), «Славутич» (6,3 тис.
осіб/добу), «Гідропарк» (6,9 тис. осіб/добу) та «Вирлиця» (7,4 тис. осіб/добу).

Лінії метрополітену поєднані між собою технологічною гілкою між станціями
«Кловська», «Майдан Незалежності» та «Хрещатик».

Крім того, станції «Вокзальна» та «Політехнічний інститут»
Святошинсько-Броварської лінії мають вихід до системи швидкісного трамваю, а
станції «Лівобережна», «Видубичі», «Вокзальна», «Берестейська», «Сирець»,
«Петрівка», а в майбутньому і «Либідська», мають виходи до платформ міської
електрички.

Сьогодні Київський метрополітен має три лінії, експлуатаційна довжина яких
становить 67,6 км. Лінії метрополітену перетинають всі 10 районів міста, проте
кількість станцій нерівномірна: в Шевченківському та Печерському районах — по
10, в Голосіївському — 8, у Дарницькому — 7, в Оболонському та Дніпровському —
по 4, в Подільському та Святошинському — по 3, в Солом'янському — 2, а в
Деснянському лише одна.

Усі станції розраховані на використання 5-ти вагонних поїздів, крім станції
«Дніпро», довжина якої 124 метри, що дозволяє їй приймати 6-вагонні потяги.
Друга та третя лінії метрополітену оснащені вагонами 81-717/81-714, перша майже
повністю — Е/Еж/Ем.

Окрім вказаних поїздів, друга лінія експлуатує також експериментальний поїзд
81-553.1/554.1/555.1 «Славутич» спільного виробництва — Škoda (Чехія), ЗАТ
«Вагонмаш» (Росія) та КП «Київський метрополітен».

З 2009 року на третій лінії експлуатуються поїзди з вагонів типу 81-7021/7022
виробництва Крюківського вагонобудівного заводу.

Турнікети метрополітену, встановлені на вхід, бувають двох видів:
загороджувальні та поворотні. Турнікети обладнані валідаторами для жетонів,
транспортних карт та місячних магнітних квитків, а також сигналами проходу.
Прохід через турнікет дозволяється при зеленому індикаторі. Рама поворотного
турнікета повертається вручну.

Турнікети на вихід у перспективі планується оснастити валідаторами транспортних
карт для розрахунку вартості поїздки в залежності від відстані. Такі турнікети
можна побачити на виході станцій «Лісова», «Вирлиця», «Червоний хутір» та в
західному вестибюлі станції «Дарниця».

Київський метрополітен разом з Московським та Петербурзьким входить до трійки
унікальних архітектурних ансамблів[Джерело?].

Перша черга метрополітену, що почала будуватись у 1949 році, мала стати одним з
символів перемоги та тріумфу Радянського Союзу. Саме тому вона спроектована у
стилі сталінського ампіру, який характерний для архітектури Москви, але,
відкрившись у 1960 році, не зберегла більшої частини із запланованого
оздоблення. Найбільш збережено цей стиль на станції «Університет», на якій через
ідеологічні зміни на початку 1990-х років було демонтовано мармурову статую
Леніна.

Станції першої лінії досі справляють враження старого метрополітену, тут
збереглися бронзові люстри-бра, плетені вентиляційні решітки та візерунки на
підлозі. Вестибюлі «Хрещатика», «Арсенальної», «Університет» та «Вокзальна» є
найстаршими, а їх вестибюлі органічно вписались в архітектурний ансамбль міста.

Друга лінія стала пам'ятником економії, тому тут домінують спрощені архітектурні
прийоми колонних станцій і використані довговічні оздоблювальні матеріали. Попри
це, кожна її станція містить певні архітектурні особливості. Зокрема станція
«Площа Льва Толстого» побудована у храмовому стилі[Джерело?], а склепіння на
станції «Мінська» оформлено фресковим полігамним розписом.

Третя лінія основними критеріями має корисність та емоційність впливу. Беручи
початок зі станції «Золоті ворота», яка являє собою зразок архітектури
князівських часів і вкрита мозаїкою, кожна наступна станція має оригінальний
дизайн. Зокрема, станція «Дружби народів» має пілонну конструкцію з цегляною
кладкою пілонів, характерною для давньоруських храмів. Станції «Бориспільська»,
«Вирлиця» та «Славутич» — зразки хайтек-дизайну, а «Печерська» нагадує станції
підземки Західної Європи[Джерело?].

Більшість станцій Київського метрополітену мають підземні вестибюлі, сполучені з
підземними переходами. З них на 15-ти станціях («Оболонь», «Петрівка», «Тараса
Шевченка», «Святошин», «Дарниця» (східний вихід), «Лісова», «Палац спорту»,
«Бориспільська», «Вирлиця», «Червоний хутір», «Деміївська», «Голосіївська»,
«Васильківська», «Виставковий центр», «Іподром») виходи з переходів улаштовані у
вигляді критого скляного павільйону («скляшки»). А на станціях «Контрактова
площа» та «Площа Льва Толстого» найближчі до станції виходи з підземного
переходу влаштовані в будівлях, причому на «Площі Льва Толстого» — в будівлю
інженерного корпусу метрополітену, проте самі вестибюлі знаходяться під землею.
Частина станцій має власні надземні вестибюлі, в яких розміщуються каси та
службові приміщення.

За проектом Генерального плану розвитку Києва до 2025 року, розробленим КО
«Інститут Генерального плану м. Києва» в 2011 році, а також проектом розвитку,
розробленим Київським метрополітеном, планується будівництво низки нових
об'єктів:

На першій лінії в планах є будівництво другого виходу зі станції «Вокзальна»,
оскільки наразі єдиний вихід не справляється з пасажиропотоком через обмеженість
корисного простору вестибюлю та передескалаторного залу для проходу пасажирів,
що створює суттєві незручності в обслуговуванні пасажирів. Завдяки другому
виходу пропускна спроможність станції збільшиться, як мінімум, у 2 рази. Крім
того, планується за станцією «Академмістечко» побудувати ще станцію «Новобіличі»
поряд з зупинним пунктом «Новобіличі», а також депо «Новобіличі».

Перспективним планом розвитку синьої лінії передбачено будівництво станції
«Одеська» з депо «Деміївське» та відгалуженням лінії за станцією «Іподром», на
якій будуть споруджені станції «Автовокзал „Теремки“» та «Вулиця Крейсера
„Аврора“».

На зеленій лінії в планах є будівництво трьох станцій в північній частині міста
— «Мостицька», «Виноградар» та «Синьоозерна», а також будівництва депо
«Виноградар». Крім того планується спорудження ескалаторного нахилу та виходу зі
станції «Львівська брама», що є необхідним для введення в експлуатацію цієї
станції та будівництва додаткового пасажирського переходу між станціями
«Театральна» та «Золоті ворота» з метою поліпшення безпеки та культури
обслуговування пасажирів.

Спорудження четвертої лінії є важливим з точки зору з'єднання великих житлових
масивів Лівого берегу: Лісового, Воскресенки, Райдужного та майбутньої житлової
забудови Русанівських садів з мережею метрополітену. Найімовірніше, перша черга
будівництва лінії матиме шість станцій: починатиметься зі станції «Глибочицька»,
що матиме перехід на станцію «Лук'янівська» Сирецько-Печерської лінії,
«Подільська», яка матиме пересадку на станцію мілкого залягання «Тараса
Шевченка» Куренівсько-Червоноармійської лінії, три станції на естакаді
Подільского мостового переходу через Дніпро — «Суднобудівна», «Труханів острів»
та «Затока Десенка», а також станція мілкого залягання «Райдужна» на місці
нинішніх Русанівських садів Наразі підземні роботи не ведуться, але у
конструкціях частково споруджені три станції на мостовому переході. Надалі лінію
буде продовжено в одну сторону до Воскресенки з кінцевою станцією
«Братиславська» та депо «Воскресенське», а в іншу — до Жулян з кінцевою станцією
«Кільцева дорога» та депо «Гатне». За деякими даними можливе будівництво
відгалуження лінії на Вигурівщину-Троєщину з депо «Троєщина», яке в майбутньому
стане частиною Лівобережної лінії.

Першою чергою Лівобережної лінії стане ділянка від станції «Вулиця Милославська»
до станції «Проспект Ватутіна» з депо «Троєщина», що стане відгалуженням
Подільсько-Вигурівської лінії. В майбутньому п'ята лінія стане самостійною і
пройде вздовж залізниці до Броварського проспекту з пересадкою зі станції
«Броварський проспект» на станцію «Лівобережна» Святошинсько-Броварської лінії.
Третьою чергою будівництва лінії стане її продовження до житлового масиву
Осокорки, де п'ята лінія матиме пересадку зі станції «Проспект Бажана» на
станцію «Позняки». В майбутньому вона може стати частиною кільцевої лінії
Київського метрополітену.

Вишгородсько-Дарницька лінія пройде від площі Шевченка до Дарницького
залізничного вокзалу і зв'яже Мінський масив, Вітряні гори, Пріорку, Куренівку,
Караваєві дачі, Чоколівку, Олександрівську слобідку та Позняки.



