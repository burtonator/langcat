https://bs.wikipedia.org/wiki/San_Francisco

San Francisco je kulturni, komercijalni i finansijski centar i 4. najveći grad u
Kaliforniji nakon Los Angelesa, San Diega i San Josea. Također je jedini
grad-okrug u ovoj saveznoj državi te obuhvata sjeverni kraj istoimenog
poluostrva. Najgušće je naseljeni veći grad (sa brojem stanovnika većim od
200.000 ljudi) u Kaliforniji i drugi grad po gustoći naseljenosti u SAD-u, odmah
iza New Yorka. San Francisco je četvrti po veličini grad u Kaliforniji. Po broju
stanovnika nalazi se na 14. mjestu u SAD-u; po procjeni iz 2013. imao ih je
837.442. Grad i okolno područje poznati su kao Zalivska oblast San Franciska,
koja je dio kombinirane statističke površine gradova San Josea, San Franciska i
Oaklanda s procijenjenim brojem od 8,5 miliona stanovnika.

San Francisco (špa. Sveti Franjo) osnovan je 29. juna 1776, kad su španski
kolonisti sagradili tvrđavu na Golden Gateu i imenovali je po Franji Asiškom.
Nakon pronalaska rezervi zlata 1848. te srebra 1859. grad doživljava period
ubrzanog širenja i postaje najveći grad na zapadnoj obali u to vrijeme. Zbog
porasta broja stanovništva, grad je 1856. ujedno postao i okrug. Nakon što je u
potpunosti bio uništen u zemljotresu i požaru 1906, grad je brzo obnovljen i 9
godina kasnije već je bio domaćin Međunarodne izložbe "Panama-Pacific". Tokom
Drugog svjetskog rata služio je kao luka za ukrcavanje vojnika i ostalih
službenika koji su upućivani na pacifičko ratište. Niz događaja, poput povratka
vojnih lica, masovne imigracije, rasta hipijevske protivkulture, seksualne
revolucije i porasta broja mirovnih pokreta zbog umiješanosti SAD-a u
Vijetnamski rat, kao i ostala dešavanja koja su dovela do "Ljeta ljubavi" i
pokreta za prava LGBT-osoba, utemeljili su San Francisco kao centar liberalnog
aktivizma u SAD-u. U političkom smislu, građani značajno favoriziraju liberalne
stranke, poput Demokratske.

San Francisco je popularno turističko odredište poznato po svježim ljetima,
magli, strmim brežuljcima, mješavini arhitektonskih stilova i popularnim
znamenitostima, poput mosta "Golden Gate", žičara, ostrva Alcatraza i Kineske
četvrti. Također je sjedište sljedećih tehnoloških kompanija: Gap Inc, Pacific
Gas and Electric Company, Yelp, Pinterest, Twitter, Uber, Mozilla, Craigslist i
mnogih drugih.

Najraniji arheološki dokazi ljudske prisutnosti na teritoriji današnjeg San
Franciska datiraju iz perioda oko 3000. p. n. e. Grupa Yelamu naroda Ohlone
boravila je u nekoliko manjih sela kada su 2. novembra 1769. došli španski
kolonisti, koje je predvodio Gaspar de Portolà, što je prva dokumentirana
posjeta Evropljana zalivskoj oblasti San Franciska. Sedam godina kasnije, 28.
marta 1776, Španci su osnovali vojnu bazu Presidio, nakon koje su osnovali
misiju "Sv. Franjo Asiški" (poznatu još pod imenom "Dolores"), koju je osnovao
Juan Bautista de Anza.

Nakon stjecanja nezavisnosti od Španije 1821. područje je postalo dio Meksika.
Pod meksičkom vladavinom sistem misija postepeno je ukinut i zemljišta su
privatizirana. 1835. godine Englez William A. Richardson formirao je prvo
nezavisno imanje blizu sidrišta na današnjem području trga Portsmouth. Zajedno s
alkaldeom Franciscom de Harom osmislio je ulični plan za prošireno naselje i
grad pod imenom Yerba Buena, što je počelo privlačiti američke doseljenike.
Komodor John D. Sloat pripojio je Kaliforniju SAD-u 7. jula 1846. tokom
Meksičko-američkog rata te je kapetan John B. Montgomery došao do naselja Yerba
Buena da bi ga nakon 2 dana pripojio. Yerba Buena preimenovana je u San
Francisco 30. januara sljedeće godine te je na kraju rata Meksiko službeno
ustupio teritoriju SAD-u. Uprkos privlačnom položaju San Franciska kao luke i
pomorske baze, grad je i dalje bio manje naselje s negostoljubivom geografijom.

Kalifornijska zlatna groznica sa sobom je dovela mnoštvo tragača za blagom.
Tragači za zlatom, zajedno sa svojim hljebom od kiselog tijesta, gomilali su se
u San Francisku na račun grada Benicije, podigavši broj stanovnika sa 1.000 na
25.000 do decembra 1849. Želja za nezamislivim bogatstvom bila je toliko velika
da su posade odmah pri iskrcavanju napuštale brodove i jurile ka zlatnim
poljima, ostavivši gomilu jarbola u luci San Franciska. Kalifornija je vrlo brzo
postala savezna država SAD-a te je vojska sagradila Fort Point blizu moreuza
Golden Gate i tvrđavu na ostrvu Alcatrazu kako bi osigurala zalivsku oblast San
Franciska. Otkriće srebra, uključujući Comstockove žile srebra 1859, također je
znatno doprinijelo porastu broja stanovništva. Pošto su gomile ljudi dolazile
kako bi se obogatile, nepoštivanje zakona bilo je često i dio grada Barbary
Coast postao je poznat kao utočište kriminalaca i središte prostitucije i
kockanja.

Poduzetnici su nastojali kapitalizirati bogatstvo koje je proisteklo od
Kalifornijske zlatne groznice. Prvi uspjesi ostvareni su u bankarstvu osnivanjem
kompanija Wells Fargo 1852. i Kalifornijske banke 1864. Razvoj luke San
Franciska i stvaranje pristupa željezničkom sistemu u istočnom dijelu SAD-a
1869. preko nove Pacifičke željeznice (grad je nerado pružio pomoć za izgradnju
ove željeznice) omogućili su zalivskoj oblasti San Franciska da postane centar
trgovine. Levi Strauss započeo je biznis s tekstilnom robom, a Domingo
Ghirardelli počeo je s proizvodnjom čokolade kako bi udovoljili potrebama novih
stanovnika. Imigrantski radnici učinili su grad višejezičkim, te su kineski
radnici na željeznici napravili Kinesku četvrt. Već 1870. Azijati su sačinjavali
8% stanovništva. Prva žičara počela je s prijevozom građana San Franciska 1873.
Veći broj građevina počeo se praviti u viktorijanskom stilu, a civilne vođe
vodile su kampanje za izgradnju prostranog javnog parka, što je rezultiralo
planovima za park Golden Gate. Građani su sagradili škole, crkve, kina i sva
obilježja građanskog života. Presidio se razvio u najvažniji američki vojni
objekt na Pacifičkoj obali. Do 1890. broj stanovnika San Franciska popeo se na
300.000 te je time postao 8. grad po veličini u SAD-u u to vrijeme. San
Francisco je već oko 1901. bio veliki grad poznat po svom kitnjastom stilu,
skupim hotelima, razmetljivim vilama na Nob Hillu i uspješnoj umjetničkoj sceni.
Prva sjevernoamerička epidemija kuge pogodila je San Francisco 1900. i trajala
je sve do 1904.

Veliki zemljotres pogodio je San Fransico i sjevernu Kaliforniju 18. aprila
1906. u 05:12. Kako su se zgrade rušile, oštećeni gasovodni sistem izazvao je
požar, koji se brzo proširio gradom i gorio izvan kontrole nekoliko dana. Budući
da vodovodna mreža nije bila u funkciji, artiljerijski korpus Presidio pokušao
je suzbiti požar koristeći dinamit da sruši blokove zgrada kako bi napravio
protivpožarne pregradne zidove. Više od tri četvrtine grada ležalo je u
ruševinama, uključujući skoro cijeli centar grada. Tadašnji izvještaji prijavili
su da je 498 ljudi izgubilo živote, dok savremene procjene dižu ovaj broj na
nekoliko hiljada. Više od 400.000 stanovnika ostalo je bez domova. Izbjeglice su
se privremeno naselile u kamp naselja u parku Golden Gate, Presidiju, na plažama
i drugim mjestima. Mnoštvo stanovnika trajno se preselilo u East Bay.

Obnova je bila brza i izvođena je u velikim razmjerima. Odbivši prijedlog za
potpunu rekonstrukciju ulične mreže (onakva kakva je bila), građani San
Franciska fokusirali su se na brzinu. Gianninijeva Banka Italije, koja će
kasnije postati Banka Amerike, davala je kredite znatnom broju ljudi koji nisu
imali sredstava za život. Utjecajna asocijacija za planiranje i urbanističko
istraživanje (SPUR) osnovana je 1910. kako bi se bavila kvalitetom udomljavanja
nakon zemljotresa. Zemljotres je ubrzao razvoj zapadnih naselja koja su
preživjela požar, uključujući Pacific Heights, u kojem je većina bogataša ponovo
izgradila svoje kuće. Uništene vile u Nob Hillu postale su hoteli. Gradska
vijećnica ponovo je izgrađena u stilu secesije i grad je proslavio svoj preporod
na Međunarodnoj izložbi "Panama-Pacific" 1915.

Tokom ovog razdoblja izgrađen je veći dio gradske infrastrukture. U septembru
1912. gradonačelnik James Rolph angažirao je građevinskog inženjera Michaela
O'Shaughnessyja kao glavnog inženjera za grad kako bi nadgledao izgradnju
rezervoara Twin Peaks, tunelâ Stockton Street i Twin Peaks, općinske željeznice
San Franciska, pomoćnog vodovoda i nove kanalizacije. O'Shaughnessy je od 1915.
do 1927. omogućio izgradnju tramvajskog sistema San Franciska, čije su vozne
linije J, K, L, M i N aktivne i danas. Najveći utjecaj na San Francisco imali su
O'Shaughnessyjeva brana, rezervoar Hetch Hetchy i akvadukt Hetch Hetchy. Obilna
vodoopskrba omogućila je San Francisku da se razvije u grad koji je danas.

San Francisco je u narednih nekoliko godina učvrstio svoj položaj kao glavni
finansijski grad; kad je 1929. došlo do kraha berze, nijedna banka iz San
Franciska nije propala. Čak naprotiv, Velika depresija bila je razdoblje u kojem
je San Francisco poduzeo dva velika građevinska projekta, istovremeno izgradivši
mostove San Francisco–Oakland i "Golden Gate", završivši prvi 1936, a drugi
1937. Tokom ovog razdoblja Ostrvo Alcatraz, koje je prije korišteno kao vojni
zatvor, postalo je lokacija saveznog zatvora maksimalne sigurnosti, u koji su
bili smješteni poznati zatvorenici, poput Ala Caponea i Roberta Franklina
Strouda, koji je nosio nadimak Alkatraski ptičar. San Francisco je kasnije
proslavio svoju ponovo stečenu grandioznost Međunarodnom izložbom "Golden Gate"
1939. i 1940. Ostrvo Treasure napravljeno je usred zaliva kako bi se na njemu
održala ova izložba.

Mornaričko brodogradilište Hunters Point postalo je središte aktivnosti, a Fort
Mason glavna luka za ukrcavanje vojnika koji su upućivani na Pacifički front
tokom Drugog svjetskog rata. Iznenadna potreba za radnicima privukla je mnoštvo
ljudi u ovo područje, pogotovo Afroamerikance s juga SAD-a. Mnogi vojnici koji
su se vratili sa službe u inozemstvu i civili koji su prvobitno došli samo da
rade odlučili su ostati u gradu nakon završetka rata. Povelja Ujedinjenih
nacija, kojom su formirane Ujedinjene nacije, potpisana je u San Francisku 1945,
a sporazumom u San Francisku 1951. službeno je završen rat s Japanom.

Projekti urbanističkog planiranja sredinom 1950-ih i 1960-ih označili su rušenje
i ponovnu gradnju susjedstava na zapadnoj strani grada, kao i novih autoputeva,
od kojih je samo djelić izgrađen prije no što je gradska opozicija zaustavila
izgradnju. Korištenje kontejnera učinilo je pristaništa San Franciska
zastarjelim, pa su aktivnosti utovara i istovara tereta premještene u veću luku
u Oaklandu. Grad je počeo gubiti industrijske poslove i prebacio je ekonomski
fokus na turizam, kao najvažniji dio gradske ekonomije. Predgrađa su rasla vrlo
brzo tako da je San Francisco prošao kroz veliku demografsku promjenu jer je
jedan broj bijelaca napustio grad, a zamijenili su ih useljenici iz Azije i
Južne Amerike. Od 1950. do 1980. grad je izgubio preko 10% stanovništva.

San Francisco je tokom ovog razdoblja postao magnet za američku protivkulturu.
Spisatelji bitničke generacije podstakli su renesansu San Franciska i središte
postavili u susjedstvu North Beach 1950-ih. Hipiji su pohrlili u Haight-Ashbury
1960-ih, s najvećim brojem tokom Ljeta ljubavi 1967. U tzv. "Zebra ubistvima"
1974. stradalo je najmanje 16 ljudi. 1970-ih grad je postao centar za pokrete za
prava LGBT-osoba te se Castro pojavio kao urbano LGBT-selo; Harvey Milk izabran
je u Općinsko vijeće, ali je 1978. izvršen atentat na njega i gradonačelnika,
Georgea Mosconea.

Banka Amerike završila je izgradnju zgrade 555 California Street 1969, a
Piramida Transamerica završena je 1972, što je pokrenulo talas "menhetnizacije",
koji je trajao do kraja 1980-ih – razdoblje izgradnje nebodera u centru grada.
1980-e bile su period u kojem se dramatično povećao broj beskućnika; taj problem
i danas je prisutan u gradu uprkos nekolicini pokušaja da se riješi. Zemljotres
u Loma Prieti 1989. prouzrokovao je uništenje i ljudske žrtve širom Zalivske
oblasti. U San Francisku je oštetio građevine u distriktu Marina i South of
Marketu i ubrzao uništenje već oštećenog autoputa Embarcadero i većeg dijela
Centralnog autoputa, dozvoljavajući gradu da ponovo izgradi Embarcadero kao
historijsku lučku četvrt u centru grada i revitalizira susjedstvo Hayes Valley.

U posljednjih 20 godina desila su se dva "buma" prouzrokovana internetskom
industrijom. Prvi je bio krajem 1990-ih (tzv. "dot-com bum"), tokom kojeg su
novonastale nezavisne kompanije oživile ekonomiju San Franciska. Veliki broj
poduzetnika i programera preselio se u grad, a slijedili su ih marketinški,
dizajnerski i prodajni stručnjaci, mijenjajući društveni pejzaž budući da su
prijašnja siromašna susjedstva postala sve džentrificiranija. Potražnja za novim
domovima i radnim prostorom pokrenula je drugi bum izgradnje nebodera i sličnih
građevina, ovog puta u distriktu South of Market. Broj stanovnika je zaključno
sa 2000. godinom premašio prijašnji rekord iz 1950. Kad je ovaj ekonomski balon
pukao 2001, mnoge kompanije su zatvorene te su otpustile svoje zaposlenike.
Uprkos ovome, visoka tehnologija i poduzetništvo i dalje su jedni od stubova
ekonomije San Franciska. Sredinom prve decenije 21. stoljeća počeo je bum
društvenih medija, tako da je San Francisco postao popularna lokacija za
tehnološke urede i popularno mjesto za življenje za ljude koji su bili zaposleni
u kompanijama Silicijske doline, kao što je Google.

San Francisco se nalazi na zapadnoj obali SAD-a, na sjevernom kraju istoimenog
poluostrva i dobro je povezan s Tihim okeanom i zalivom San Franciska. Nekoliko
slikovitih ostrva, poput Alcatraza, Treasurea i Yerba Buene, kao i malih
dijelova Alamede, Red Rocka i Ostrva anđela, dio su grada. Dio grada su i
nenastanjena ostrva Farallon, 43 km od obale. Kopneno područje grada tvori
kvadrat dimenzija 11 x 11 km iako cijelo područje, uključujući vodene površine,
ima površinu od skoro 600 km2.

Unutar granica grada postoji više od 50 brda. Neka susjedstva dobila su naziv po
brdu na kojem se nalaze, poput Nob Hilla, Potrero Hilla i Russian Hilla. Blizu
geografskog centra grada nalaze se manje naseljena brda. Twin Peaks, par brda
koja formiraju jednu od najviših tačaka grada, predstavljaju dobro mjesto za
pogled na grad. Najviše brdo San Franciska, Mount Davidson, visoko je 283 m i na
njemu stoji krst visine 31 m sagrađen 1934. Nad ovim područjem dominira Sutro,
veliki crveno-bijeli radijski i TV-toranj.

Obližnji rasjedi San Andreas i Hayward odgovorni su za većinu zemljotresa iako
nijedan fizički ne prolazi kroz grad. Rasjed San Andreas prouzrokovao je
zemljotrese 1906. i 1989. Manji zemljotresi dešavaju se redovno. Prijetnja od
većih zemljotresa igra veliku ulogu u razvoju gradske infrastrukture. Izgrađen
je rezervni vodovodni sistem, a grad je nekoliko puta mijenjao svoje kodekse za
gradnju, zahtijevajući modernizaciju starijih zgrada i više inženjerske
standarde za novoizgrađene objekte. Uprkos ovome, i dalje postoje hiljade manjih
zgrada podložnih šteti u slučaju zemljotresa. USGS počeo je izdavati prognozu za
zemljotrese za Kaliforniju, koja izrađuje modele dešavanja zemljotresa u
Kaliforniji.

Obala San Franciska proširila se izvan svojih prirodnih ograničenja. Cijela
susjedstva, poput Marine, Mission Baya, Hunters Pointa, kao i veći dijelovi
Embarcadera nalaze se na područjima deponija. Ostrvo Treasure izgrađeno je od
materijala iskopanog iz zaliva i onog nastalog gradnjom tunela kroz ostrvo Yerba
Buenu tokom pravljenja mosta San Francisco–Oakland. Takvo zemljište zna biti
nestabilno tokom zemljotresa. Rezultirajuća likvefakcija tla stvara znatnu štetu
imovini koja je izgrađena na ovom području, kao što se desilo u distriktu Marina
tokom zemljotresa u Loma Prieti 1989. Većina prirodnih vodotoka grada, poput
Islais Creeka i Mission Creeka, pretvorena je u odvodne kanale, preko kojih je
sagrađeno još objekata, iako komisija za komunalije razmatra prijedloge za
obnavljanje nekih vodotoka.

Historijski centar San Franciska je sjeveroistočni kvadrant grada, koji okružuju
Market Street i riva. Ovdje se nalazi Finansijski distrikt, u blizini kojeg je
Union Square, glavno mjesto za kupovinu i hotele. Žičare voze putnike uza
strmine do vrha Nob Hilla, koji je nekad bio centar poslovnih tajkuna, te ih
dovodi do turističkih atrakcija na rivi, Fisherman's Wharfa i Pristaništa 39, s
restoranima koji serviraju posebnu vrstu rakova koji se dobijaju od još uvijek
aktivne ribolovne industrije. U ovom kvadrantu nalaze se i Russian Hill,
stambeno susjedstvo, u kojem se nalazi poznata krivudava ulica Lombard, zatim
North Beach (poznat i kao Mala Italija), koji je bio prijašnji centar bitničke
generacije, i Telegraph Hill, u kojem je toranj Coit. Između Russian Hilla i
North Beacha nalazi se Kineska četvrt, najstarije mjesto naseljeno Kinezima u
Sjevernoj Americi. Distrikt South of Market, koji je nekad bio industrijsko
jezgro San Franciska, podvrgnut je znatnim razvojnim promjenama nakon izgradnje
stadiona AT&T Park i pojavljivanja malih kompanija. Ovo područje popunjavaju
novi neboderi, stanovi, kao i apartmani. Daljnji razvoj dešava se južno od
Mission Baya, bivše željezničke garaže, koja danas graniči sa drugim kampusom
Univerziteta Kalifornije.

Zapadno od centra grada, nasuprot Aveniji Van Ness, nalazi se veliko susjedstvo
Western Addition, u koje se nakon Drugog svjetskog rata doselio veliki broj
Afroamerikanaca. Western Addition obično se dijeli na nekoliko manjih
susjedstava, uključujući Hayes Valley, Fillmore i Japanska četvrt, koja je prije
bila najveće naselje Japanaca u Sjevernoj Americi, ali je izgubila tu titulu
nakon što je dosta Japanaca nasilno iseljeno tokom Drugog svjetskog rata.
Western Addition preživio je zemljotres 1906. s većinom viktorijanskih građevina
potpuno čitavih, uključujući poznate "Obojene dame", koje se nalaze u Alamo
Squareu. Južno, u blizini geografskog centra grada, nalazi se distrikt
Haight-Ashbury, koji je poznat po hipijevskoj kulturi 1960-ih. U njemu su danas
neki od najskupljih butika i nekoliko kontroverznih maloprodajnih lanaca iako i
dalje zadržava svoj boemski karakter. Sjeverno od Western Additiona nalazi se
Pacific Heights, bogato susjedstvo s vilama koje su sagradili bogataši nakon
zemljotresa 1906. Direktno sjeverno od Pacific Heightsa nalazi se Marina,
susjedstvo popularno među mladim profesionalcima, koje je većinom izgrađeno na
zemlji "otetoj" od zaliva.

U jugoistočnom kvadrantu grada nalazi se Distrikt Mission, koji su u 19.
stoljeću naselili Kalifornijci i useljenici iz Njemačke, Irske, Italije i
skandinavskih zemalja koji su pripadali radničkoj klasi. Talas srednjoameričkog
stanovništva naselio se u Missionu tokom 1910-ih, a useljenici iz Meksika
postali su najdominantniji tokom 1950-ih. Posljednjih godina Džentrifikacija je
promijenila demografiju dijelova Missiona s Lationamerikanaca na 20-godišnje
profesionalce. Noe Valley jugozapadno i Bernal Heights južno postaju sve
popularniji za mlade porodice sa djecom. Istočno od Missiona nalazi se Potrero
Hill, prventstveno stambeno susjedstvo koje sadrži jedne od najboljih pogleda na
centar San Franciska. Zapadno od Missiona nalazi se područje historijski poznato
kao Eureka Valley, sada popularno zvano Castro, koje je jednom bilo područje na
Skandinavce i Irce iz radničke klase. Postalo je prva i najpoznatija gej-četvrt
i sad je centar gej-života u gradu. Distrikt Excelsior, koji se nalazi blizu
južne granice grada, etnički je najraznovrsnije naselje u San Francisku.
Naseljeno većinom Afroamerikancima, Bayview-Hunters Point, u krajnjem
jugoistočnom uglu grada, jedno je od najsiromašnijih susjedstava i ima visoku
stopu kriminala iako je bilo fokus nekoliko projekata oživljavanja i
urbanističkog renoviranja.

Izgradnja tunela Twin Peaks 1918. godine povezala je jugozapadna susjedstva s
centrom grada tramvajem, ubrzavajući izgradnju West Portala i obližnjeg Forest
Hilla i St. Francis Wooda. Idući dalje ka zapadu, sjeverno od parka Golden Gate
i protežući se sve do Tihog okeana, nalazi se Sunset, veliko susjedstvo u kojem
većinu stanovništva čine Azijati iz radničke klase. U sjeverozapadnom kvadrantu
grada nalazi se Richmond, također većinom naseljen ljudima iz srednje klase, ali
ima i nešto Azijata i ruskih i ukrajinskih useljenika. Ova područja zajedno se
nazivaju The Avenues (bos. Avenije). Oba distrikta ponekad se mogu podijeliti u
dva regiona: Vanjski Richmond i Vanjski Sunset mogu se odnositi na zapadne
dijelove oba distrikta dok se Unutrašnji Richmond i Unutrašnji Sunset odnose na
istočne dijelove ovih distrikta.

Popularni citat, koji se pogrešno pripisuje Marku Twainu, glasi: "Najhladnija
zima koju sam ikad iskusio bila je ljeto u San Francisku". San Francisco je
karakterističan po mediteranskoj klimi sa svježim ljetima, koja vlada duž obale
Kalifornije i koja "uopćeno ima vlažne, blage zime i suha ljeta". Budući da je
okružen vodom s tri strane, Kalifornijska struja znatno utječe na vrijeme u San
Francisku i promjene temperature, uzrokujući izrazito blagu klimu cijele godine
s malo varijacija u temperaturi po godišnjim dobima.

Među većim gradovima u SAD-u San Francisco ima najhladnije prosječne dnevne,
minimalne i maksimalne temperature za juni, juli i august. Tokom ljeta vrući
zrak diže se u dolinama u unutrašnjosti Kalifornije i stvara područje niskog
pritiska, koje privlači vjetrove iz Sjevernopacifičkog anticiklona kroz Golden
Gate, što stvara hladne vjetrove i maglu, po kojima je grad poznat. Magla ima
vlastiti račun na Twitteru, @KarlTheFog, koji prati znatan broj ljudi. Manje se
pojavljuje u istočnim susjedstvima i tokom poznog ljeta i rane jeseni budući da
su to najtoplija razdoblja godine.

Zbog oštre topografije i utjecaja mora San Francisco ima mnoštvo mikroklima.
Velika brda u geografskom centru grada odgovorna su za 20-postotnu varijaciju u
godišnjim padavinama između različitih dijelova grada. Također štite susjedstva
koja su neposredno na istoku u odnosu na njih (kao što je Noe Valley) od
maglovitih, ponekad veoma hladnih i vjetrovitih uvjeta koji se mogu doživjeti u
Sunsetu; San Francisco je sunčaniji za one koji žive na istočnoj strani grada, s
prosjekom od 260 vedrih i samo 105 oblačnih dana godišnje.

Temperature dostignu ili pređu 27 °C samo 21 ili 23 dana godišnje (prosječno) u
centru grada i na Međunarodnom aerodromu u San Francisku (poznat po skraćenici
SFO). Sušno razdoblje od maja do oktobra može biti blago i toplo s prosječnom
dnevnom temperaturom od 17,1 °C u septembru. Kišovito razdoblje od novembra do
aprila malo je hladnije, s najnižom prosječnom temperaturom od 10,7 °C u
januaru. U godini budu prosječno 73 kišna dana, a prosječna godišnja količina
padavina iznosi 601 mm. Variranje količine padavina od godine do godine visoko
je; u 2013, koja je u Kaliforniji bila izuzetno sušna, u centru San Franciska
palo je svega 142 mm, što je najmanje od 1849, otkad se vode podaci. Snijeg je
rijetka pojava u gradu; pao je samo 10 puta od 1852, posljednji put 1976, kad je
palo 130 mm na Twin Peaks.

Najviša izmjerena temperatura iznosila je 39 °C 17. jula 1988. i 14. juna 2000,
a najniža −3 °C 11. decembra 1932. Nacionalna meteorološka služba pruža grafike
koje prikazuju informacije u donjoj tabeli kako bi se mogao prikazati tipični
godišnji iznos padavina i temperatura po mjesecima.

Prema Ministarstvu poljoprivrede SAD-a, San Francisco spada u zonu 10b u pogledu
otpornosti biljaka na mraz.

Prema popisu stanovništva iz 2010, San Francisco je imao 805.235 stanovnika. Bio
je drugi veći grad u SAD-u po gustoći naseljenosti sa 6632 st/km2 (među
gradovima sa više od 200.000 stanovnika).

San Francisco je fokusna tačka Zalivske oblasti San Franciska i formira dio
metropolitanskog statističkog područja San Francisco–Oakland–Fremont, koje
obuhvata 4,5 miliona ljudi. Također se navodi u većem kombiniranom statističkom
području od 12 okruga, odnosno San Jose-San Francisco-Oakland, koje obuhvata 8,4
miliona ljudi i peto je područje po veličini u SAD-u prema podacima iz 2013.
Najnovija procjena iz jula 2013. povećava broj stanovnika na 837.442.

Prema popisu iz 2010, ethnička struktura San Franciska bila je sljedeća: 390.387
bijelaca (48,1%), 267.915 Azijata (33,3%), 48.870 Afroamerikanaca (6,1%), 4.024
domorodaca (0,5%), 3.359 Pacifičkih ostrvljana (0,4%), 53.021 drugih rasa (6,6%)
i 37.659 ljudi sa dvije ili više rase (4,7%). Bilo je 121.744 Latinoamerikanaca
bilo koje rase (15,1%).

Bijelci koji nisu Latinoamerikanci sačinjavaju manje od pola stanovništva,
odnosno 41,9%, dok je taj broj 1940. iznosio 92,5%. Glavne grupe
Latinoamerikanaca sačinjavali su Meksikanci (7,4%), Salvadorci (2,0%),
Nikaragvanci (0,9%), Gvatemalci (0,8%) i Portorikanci (0,5%). Latinoameričkog
stanovništva najviše ima u distriktima Mission, Tenderloin i Excelsior.
Afroameričko stanovništvo je u opadanju u novije vrijeme s 13,4% 1970. na 6,1%.
Trenutni postotak Afroamerikanaca u San Francisku sličan je postotku u
Kaliforniji; suprotno tome, postotak latinoameričkog stanovništva u gradu duplo
je manji od postotka istog stanovništva u Kaliforniji. Većina Afroamerikanaca
živi u susjedstvima Bayview-Hunters Point i Visitacion Valley na jugoistoku
grada i distriktu Fillmore na sjeveroistoku.

Stanovnici kineskog etniciteta su 2010. bili najveća etnička manjina u San
Francisku sa 21,4% stanovnika; ostale zabilježene azijatske grupe bili su
Filipinci (4,5%), Vijetnamci (1,6%), Japanci (1,3%), Indoamerikanci (1,2%),
Korejci (1,2%), Tajlanđani (0,3%), Burmanci (0,2%), Kambodžanci (0,2%) dok su
Indonežani, Laošani i Mongoli sačinjavali manje od 0,1% stanovništva. Najviše
kineskog stanovništva nalazi se u Kineskoj četvrti, Sunsetu i Richmondu, dok se
najviše Filipinaca nalazi u Crocker-Amazonu (koji se nastavlja na Daly City,
koji ima jednu od najvećih koncentracija Filipinaca u Sjevernoj Americi), kao i
u South of Marketu (SoMa).

Filipinska zajednica u gradu doživjela je preporod nakon pada stanovništva
1970-ih i 1980-ih. Zalivska oblast San Franciska dom je za više od 382.950
Amerofilipinaca te je jedna od najvećih zajednica Filipinaca izvan matične
zemlje. U Tenderloinu živi veliki broj vijetnamskog stanovništva i sadrži velik
broj različitih vrsta poslova i restorana, te je taj distrikt poznat pod imenom
Little Saigon (bos. Mali Sajgon). Veliku prisutnost u Western Additionu imaju
Korejci i Japanci budući da se tu nalazi Japantown. Pacifički ostrvljani
sačinjavaju 0,4% (0,8% uključujući osobe sa djelomičnim porijeklom)
stanovništva. Preko polovine ove grupe stanovništva samoanskog je porijekla, a
veći broj ovog stanovništva boravi u Bayview-Hunters Pointu i Visitacion
Valleyu; Pacifički ostrvljani sačinjavaju preko 3% stanovništva u obje
zajednice.

Kalifornijski domoroci čine relativno mali postotak gradskog stanovništa: samo
je 37,7% stanovnika rođeno u Kaliforniji dok je 25,2% stanovnika rođeno u nekoj
drugoj saveznoj državi. Više od trećine stanovnika grada (35,6%) rođeno je izvan
SAD-a.

Od svih većih gradova u SAD-u San Francisco je drugi po najvećem broju
stanovnika s visokom stručnom spremom, odmah poslije Seattlea. Preko 44%
odraslih osoba ima završen postdiplomski studij ili viši nivo obrazovanja.
Kompanija USA Today izvijestila je da je Rob Pitingolo, istraživač koji je
mjerio broj diplomaca po kvadratnom kilometru, ustvrdio da San Francisco ima
više od 344.000 diplomaca na 121 km² gradskog područja.

Podaci iz popisa saopćili su da 780.971 osoba (97% stanovništva) živi u
domaćinstvima, 18.902 (2,3%) živi u neinstitucionaliziranim grupnim četvrtima i
da je 5362 (0,7%) bilo institucionalizirano. Bilo je 345.811 domaćinstava, od
kojih je 63.577 (18,4%) imalo djecu mlađu od 18 godina, 109.437 (31,6%) bili su
parovi suprotnog spola koji žive zajedno, 28.677 (6,3%) bile su žene na čelu
domaćinstva bez prisutnog supružnika, 12.748 (3,7%) bili su muškarci na čelu
domaćinstva bez prisutnog supružnika. Bilo je 21.677 (6,3%) nevjenčanih parova
suprotnog spola i 10.384 (3,0%) vjenčanih parova ili u partnerstvu istog spola.
133.366 domaćinstava (38,6%) bila su domaćinstva od samo jedne osobe i 34.234
(9,9%) domaćinstava sadržavalo je osobu preko 65 godina koja živi sama.
Prosječna veličina domaćinstva bila je 2,26. Bilo je 151.029 porodica (43,7% od
svih domaćinstava) dok je prosječna veličina porodice bila 3,11. Bilo je 376.942
stambenih jedinica s prosjećnom gustoćom od 627,6/km2, od čega je 123.646
(35,8%) bilo zauzeto od strane vlasnika i 222.165 (64,2%) od strane
iznajmljivača. Upražnjenih mjesta bilo je 2,3%, dok je postotak upražnjenih
mjesta bio 5,4% za iznajmljene objekte. 327.985 osoba (40,7% stanovništva)
živjelo je u stambenim jedinicama koje su bile njihove dok je 452.986 osoba
(56,3% stanovništva) živjelo u iznajmljenim stambenim jedinicama.

San Francisco je imao najveći postotak od 15,4% gej i lezbijskih pojedinaca od
bilo kojeg drugog od 50 većih gradova u SAD-u prema društvenoj anketi iz 2005.
San Francisco također ima najveći postotak istospolnih domaćinstava od bilo
kojeg američkog okruga, a Zalivska oblast San Franciska ima najveću
koncentraciju istospolnih domaćinstava od bilo kojeg drugog metropolitanskog
područja.

San Francisco je na trećem mjestu po prosječnom prihodu domaćinstava, koji je
2007. iznosio 65.519 $. Prosječan porodični prihod iznosio je 81.136 $ i San
Francisco je na 8. mjestu od svih većih gradova u svijetu po broju milijardera
koji žive unutar grada. Prateći državni trend, emigracija porodica srednje klase
doprinosi nejednakosti prihoda i ostavila je grad s manjim brojem djece od bilo
kojeg drugog većeg američkog grada s postotkom od 14,5%.

Stopa siromaštva je 11,8%, a postotak siromašnih porodica je 7,4%. Obje cifre su
ispod državnog prosjeka. Stopa nezaposlenosti je 5,3% prema podacima iz januara
2014.

Beskućništvo je hronični i kontroverzni problem u San Francisku već od 1970-ih,
kad je mnoštvo psihičkih bolesnih pacijenata pušteno zbog promjena zdravstvene
zaštite i medicinskih usluga tokom 1960-ih. Broj beskućnika se procjenjuje da je
13.500 od kojih 6.500 živi na ulicama. Smatra se da grad ima najviše beskućnog
stanovništva od ukupnog broja stanovnika od bilo kojeg drugog većeg grada u
SAD-u. Incidenti prijavljenih nasilnih i imovinskih šteta 2009 (736 i 4.262
incidenata po 100.000 stanovnika) su malo manji od drugih gradova slične
veličine u SAD-u.

Prema podacima iz 2010, 54,58% (411.728) stanovnika preko 5 godina starosti
govori engleskim jezikom kao glavnim jezikom dok 18,60% (140.302) govori
kineski, 11,68% (88.147) španski, 3,42% (25.767) tagaloški, 1,86%
(14.017) ruski, 1,45% (10.939) vijetnamski, 1,05% (7.895) francuski, 0,90%
(6.777) japanski, 0,88% (6.624) korejski, 0,56% (4.215) njemački, 0,53%
(3.995) italijanski dok je jezicima pacifičkih otočana govorilo 0,47% (3.535)
stanovništva preko pet godina starosti. Peko 45,42% (342.693) stanovništva,
preko pet godina starosti, je govorilo maternji jezik koji nije bilo engleski.

Starosni raspon grada je sljedeći: 107.524 osoba (13,4%) ispod 18 godina
starosti, 77.664 osoba (9,6%) od 18 do 24 godine starosti, 301.802 osoba (37,5%)
od 25 do 44 godine starosti, 208.403 osoba (25,9%) od 45 do 64 godina starosti i
109.842 osoba (13,6%) koji su imali ili bili preko 65 godina starosti. Prosječna
starost je bila 38,5 godina. Za svakih 100 žena je bilo 102,9 muškaraca, dok je
za svakih 100 žena preko 18 godina bilo 102,8 muškaraca.

San Francisco ima raznovrsnu ekonomiju sa poslovima u raznim industrijama poput
stručnih usluga, finansijalnih usluga, turizma i visoke tehnologije, čiji se
poslovi znatno povećavaju. Otprilike 25% radnika je 2012. godine bilo zaposleno
u nekom poslu stručnih usluga; 16% u vladinim službama; 15% u ugostiteljstvu;
11% u obrazovanju i zdravstvu i 9% u finansijskom sektoru. BDP peto-okružnog
metropolitanskog područja San Franciska je 2013. godine iznosio $388,3
milijarde.

Kalifornijska zlatna groznica je pretvorila San Francisco u bankovni i
finansijalni centar zapadne obale u ranom 20. vijeku. Montgomery Street i
Financial District su postali poznati kao "Wall Street zapada" i sadržavaju
federalnu rezervnu banku San Franciska, sjedište kompanije Wells Fargo i bile su
sjedište dioničke berze pacifičke obale. Banka Amerike, pioner u pružanju
bankovnih usluga dostupnim srednjoj klasi, je osnovana u San Francisku 1960ih,
te je izgradila moderan neboder i izabrala 555 California Street kao svoje
sjedište. Mnoge veće finansijske institucije, multinacionalne banke i firme
preduzetničkog kapitala se nalaze ili imaju regijsko sjedište u gradu. Sa preko
30 međunarodnih finansijskih institucija šest kompanija iz Bogatih 500 i velike
infrastrukture stručnih usluga—uključujući pravo, odnose sa javnošću,
arhitekturu i dizajn—San Francisco je dizajniran kao "alpha" svjetski grad i na
10. je mjestu među najvećim međunarodnim finansijskim centrima.

Turizam je jedna od najvećih gradskih industrija u privatnom sektoru, čineći ovu
industriju odgovornu za više od jedan od sedam poslova u gradu. Pojavljivanje
grada u muzici, filmovima i popularnoj kulturi je učinilo grad i njegove
znamenitosti poznatim širom svijeta. San Francisco je 5. po najvećem broju
stranih turista od bilo kojeg drugog grada u SAD-u i 50. je od 100
najposjećenijih gradova međunarodno prema podacima organizacije Euromonitor
International. Više od 16,9 miliona turista je posjetilo San Francisco 2013.
godine, doprinjevši $9,4 milijardi ekonomiji. Sa znatno razvijenom
infrastrukturom hotela i objektom za konvencije Moscone, San Francisco je
popularna destinacija za godišnje konvencije i konference.

Ekonomija San Franciska se uraznovrstila od finansijke i turističke u nova
polja, odnosno industrije, uključujući visoko tehnološku, biotehnološku i
medicinsko istraživanje od 1990ih. Tehnološki poslovi su bili zaslužni za 1%
ekonomije 1990. godine, rastući na 4% 2010. godine i procjenjenih 8% za kraj
2013. godine. San Francisco je postao epicentar novim kompanija tokom "dot-com"
balona 1990ih i naknadno društvenih mreža poznih 2000ih. San Francisco je od
2010. godine privukao sve veći broj investitora preduzetničkog kapitala u
poređenju sa silicijskom dolinom, dostigavši $4,58 milijarde 2013. godine. Grad
je 2004. godine odobrio porezne izuzetke za biotehnološke kompanije kako bi
povećali rast Mission Bay susjedstva, koje sadrži drugi objekat i bolnicu
Univerziteta Kalifornije, San Franciska (još poznatog pod imenom UCSF). Mission
Bay sadrži Kalifornijski institut za regenerativnu medicinu, Kalifornijski
institut za kvantitativnu bionauku i Gladstone institut kao i preko 40 naučnih
kompanija privatnog sektora.

Najveći poslodavac grada je gradska vlada, zapošljavajući 5,3% (preko 25.000
ljudi) gradskog stanovništva, nakon kojeg je na drugim mjestu UCSF sa preko
22.000 zaspolenih. Treće mjesto sa 1,8% (8.500+ ljudi) pripada Kaliforijskom
pacifičkom medicinskom centru, koji je najveći poslodavac privatnog sektora.
Mali biznisi sa manje od 10 zaposlenika i samo-zaposlene firme čine 85%
zaposlenih i broj građana u kompanijama preko 1.000 zaposlenih je pao za pola od
1977. godine. Rast nacionalnih supermarketa je otežan političkim i građanskim
konsenzusom. Kako bi kupili male privatne biznise i održali jedistvenost
prodavnica grada, komisija malih biznisa podržava javnu kampanju za zadržavanje
većeg dijela maloprodajnog novca u lokalnoj ekonomiji i nadzorni odbor je
koristio planski kôd da ograniče susjedstva gdje se supermarketi mogu osnovati,
što su podržali glasači San Franciska.

Kao i mnogi drugi gradovi u SAD-u, San Francisco je jednom imao znatno aktivan
proizvođački sektor sa više od 60.000 radnika 1969. godine, ali se skoro sva
proizvodnja premjestila na jeftinije lokacije 1980ih. Prema podacima iz 2014.
godine, San Francisco je zabilježio mali preporod proizvođačkim poslova sa 4.000
radnika u 500 kompanija, što je dvostruko više nego 2011. godine. Najveći
poslodavac proizvođačkog sektora je Anchor Brewing Company, a najveći po
prihodima je Timbuk2.

Početkom 1900ih porastao je interest hotelske industrije: "1959. godine, grad je
imao manje od 3.300 prvoklasnih hotela; taj broj je porastao na 9.000 1970.
godine i 1999. godine je opet porastao na 30.000." Stvaranje konvencijskih
centara poput Yerba Buena, je pomogao konvencijsko-turističkoj ekonomiji San
Franciska, postavljajući osnovu za velike uspjehe restoranskih i hotelskih
industrija.

Iako su finansijalni distrikt, Union trg i Fisherman's Wharf poznati širom
svijeta, San Francisco je također poznat po nekolicini kulturno bogatih ulica
koji sadržavaju susjedstva mješovite upotrebe okruženih sa centralnim
komercijalnim hodnicima po kojima stanovnici kao i posjetitelji mogu hodati.
Walkscore.com je, baš zbog ovoga, rangirao San Francisco na drugo mjesto kao
"najbolji grad za hodanje" u Sjedinjenim Američkim Državama. Mnoga susjedstva
sadrže mješavinu raznih poslova, restorana i prostora koji su potrebni
stanovnicima i posjetiteljima. Poneka susjedstva sadrže butike, kafiće i noćni
život poput Union ulice u Cow Hollowu, 24. ulice u Noe Valley, Valencia ulice u
Missionu, i Irving ulice u unutrašnjem Sunsetu. Ovaj pristup je znatno uticao na
ponovno razvijanje poslova i usluga u susjedstvima distrikta South of Market.

Počevši od 1990ih, potražnja za vještim radnicima u grani informatičke
tehnologije za lokalne poslove u začetku u silicijskoj dolini je privukla mnoge
radnike širom svijeta i uticala je na veći životni standard San Franciska. Mnoga
susjedstva koja su se sastojala od srednje i niže klase su se počeli dizati na
veće nivoe tokom renesanse San Franciska, uključujući susjedstva South Beach i
Mission Bay. Vrijednost imovine i prihodi stanovnika su se popeli na jedne od
najviših u SAD-u, pravivši veliku scenu za zabavu, restorane i maloprodaju.
Prema istraživanju iz 2008. godine svih većih gradova, San Francisco je bio na
drugom mjestu po kvalitetu života od bilo kojeg drugog grada u državi. Međutim,
zbog nevjerovatnog rasta troškova života, mnoge porodice srednjih i nižih klasa
su se preselili u vanjska pregrađa zalivskog područja ili u centralnu dolinu
Kalifornije.

Međunarodni ugled koji San Francisco i dalje ima je postajao od svog osnivanja
pa sve do danas sa velikim brojem imigranata iz Azije i Južne Amerike. 39%
stanovnika nije rođeno u SAD-u, te je značan broj susjedstva pretrpan sa
poslovima i građanskim ustanovama koje su namijenjene novim građanima. Na
primjer, od dolaska mnogih etničkih kineza, počevši od 1970ih, historijski je
pretvorilo Kinesku četvrt i paradu kineske nove godine u najveći događaj svoje
vrste izvan Kine.

Sa dolaskom "beat" spisatelja i umjetnika tokom 1950ih i društvenih promjena
radi kojih je napravljen Haight-Ashbury distrikt i Ljeto ljubavi tokom 1960ih,
San Francisco je postao centar liberalnog aktivizma i protivkulture tog vremena.
Demokratska stranka, i manjim dijelom stranka zelenih dominiraju gradsku
politiku od kraja 1970ih, nakon što je zadnji Republikanski kandidat izgubio u
izborima za gradonačelnika 1975. godine. Od 1988. godine, San Francisco nije
nikad glasao preko 20% za Republikanskog predsjedničkog ili senatskog kandidata.
2007. godine, grad je proširio svoje zdravstvene usluge kao dio programa "Zdrav
San Francisco" što bi subvenciralo neke zdravstvene usluge građanima.

San Francisco ima dugu historiju podržavanja LGBT prava. Dom je prvoj
organizaciji za lezbjiska prava u SAD-u pod nazivom Daughters of Bilitis; prvoj
javno gay osobi da se kandiduje za javne funkcije u SAD-u, José Sarriau; prvom
javnog gay čovjeku da bude izabran za javnu funkciju u SAD-u, Harvey Milku;
prvoj javno lezbijskog sutkinji Mary C. Morgan i prvom transrodnom policijskom
komesaru, Theresi Sparks. Veliki broj gay građana je zadržao političku i
kulturnu zajednicu kroz nekoliko decenija i samim time je stvorio moćnu
prisutnost u gradskom životu San Franciska. Grad održava paradu San Francisco
Pride, jednu od najvećih i najstarijih pride parada.

San Francisco Pride se održava od 1972. godine. Događaji su u određenoj temi,
koja se bira svake godine. Preko 100.000 osoba je prisustvovalo 44oj SF Pride
paradi, mada su očekivali 1,5 milion ljudi kao prošle godine. 43. Pride parada
je održana kada su istospolni brakovi u Kaliforniji postali legalni, što su bile
važne novosti za LGBT zajednicu i mnogi su izašli kako bi to proslavili. Chelsea
Manning je imenovana za počasnog maršala, pošto je transrodna osoba u vojsci.
Bilo je pritužbi oko njenog imenovanja kao maršala, jer je u zatvoru zbog
kršenja akta o špijunaži te je njen orden kao maršal opozvan.

San Francisco također ima znatno aktivnu ekološku zajednicu. Počevši sa
osnivanjem Sierra kluba 1892. godine do osnivanja organizacije Prijatelja
urbanih šuma 1981. godine, San Francisco ima historiju globalnih razgovora o
okolišu. Reciklažni program San Franciska iz 1980. godine je jedan od
najstarijih reciklažnih programa bilo kojeg grada. Grad ima inicijativu
GoSolarSF koja promovira korištenje solarne energije. Komisija komunalija San
Franciska pruža program prodaje električne energije iz obnovljivih izvora. SF
Greasecycle je program reciklaže korištenog ulja kako bi se pretvorilo u
biodizel.

Novozavršeni Sunset rezervoarski solarni projekt je instalirao 25.000 solarnih
ploča na 45.000 km2 krova rezervora. Elektrana od 5 megawatti je utrostručila
solarni kapacitet od 2 megawatta od svog otvaranja u decembru 2010. godine.

Centar ratnog memorijala i scenske umjetnosti San Franciska sadrži neke od
najtrajnih kompanija scenske umjetnosti u SAD-u. Operna kuća ratnog memorijala
sadrži operu San Franciska, koja je druga po veličini operna kompanija u
Sjevernoj Americi, kao i balet San Franciska dok se simfonija San Franciska
izvodi u Davies simfonijskoj hali. Teatar Herbst sadrži eklektičan miks muzičkih
izvođenja kao i gradsku umjetnost i lekcije javnog radija.

The Fillmore je muzička zgrada u Western Additionu. Druga je inkarnacija
historijske zgrade koja je dobila slavu tokom 1960ih pod izvođenjem Bill
Grahama, tako što je bila dom poznatim muzičarima Grateful Dead, Janis Joplin,
Led Zeppelin i Jefferson Airplane, napravivši zvuk San Franciska. Beach Blanket
Babylon je avenija koja vrši izvođenja publici North Beacha od 1974. godine.

Komičar i glumac Robin Williams je pomogao San Francisku da postane poznat kao
dobar grad za komedijske klubove. Dostigao je slavu 1970ih tako što je izvodio
svoje komične rutine u klubovima Holy City Zoo, Punchline kao i drugima. Također
je snimio sedam filmova u San Francisku.

A.C.T. teatar je uticajan u zalivskoj oblasti od 1967. godine. Redovno producira
razne događaje i redovno vrši produkcije Broadway predstava.

Muzej moderne umjetnosti San Franciska (još poznat pod nazivom SFMOMA) sadrži
moderna i djela iz 20. vijeka. Muzej je premješten u trenutnu zgradu u
susjedstvu South of Market 1995. godine i sada privlači više od 600.000
posjetitelja godišnje. Palata legije časti uglavnom sadrži evropske antikvitete
i umjetnička djela te se zgrada nalazi u Lincoln parku i njen eksterior je
modeliran po istoimenoj zgradi u Parizu. Njime upravljaju Muzeji fine umjetnosti
San Franciska, koji također upravljaju de Young muzejom u Golden Gate parku.
Kolekcija de Younga sadrži američke dekorativne objekte i antropološka nalazišta
iz Afrike, Okeanije i Amerikâ. Prije pravljenja trenutne građevine, koja se
završila sa izgradnjom 2005. godine, de Young je također sadržavao muzej azijske
umjetnosti koji je sadržavao azijske historijske artefakte stare preko 6.000
godina te je 2003. godine premješten u nekadašnju javnu biblioteku pored
civilnog centra.

Nasuprot muzičkom konkursu se nalazi Kalifornijska akademija nauka. To je
prirodni historijski muzej koji sadrži Morrison planetarij i Steinhart akvarij.
Trenutna struktura građevine sa providnim plafornom je otvorena 2008. godine.
Exploratorium je interaktivni naučni muzej koga je osnovao Frank Oppenheimer
1969. godine i nalazi se na 15. pristaništu Embarcadera. Dva muzejska broda su
usidrena blizu Fisherman's Wharfa, SS Jeremiah O'Brien i podmornica USS
Pampanito'. Na Nob Hillu se nalazi žičarni muzej sa prikazom napojnog sistema
koji pogoni žičare i skladišta automobila.

Bejzbolski tim San Francisco Giants su napustili saveznu državu New York i
preselili se u Kaliforniju prije 1958. sezone. Tim sadrži poznate zvijezde poput
Willie Maysa, Willie McCoveya i Barry Bondsa, te je igrao 52 godine prije nego
što je osvojio World Series titulu 2010. godine kao i dvije dodatne titule 2012.
i 2014. godine. Giantsi igraju u AT&T parku koji je otvoren 2000. godine i bio
je projekt ponovnog razvijanja susjedstva South Beach i Mission Bay.San
Francisco je 2012. godine postavljen na prvo mjesto kao najbolji grad u Americi
za bejzbol. Proučavano je koja su metropolitanska područja udomljavala najviše
Major League timova od 1920. godine.

San Francisco 49ers, tim NFL lige su bili jedni od najstarijih i najredovnijih
franšiza sporta grada. Tim je počeo sa igrom 1946. godine kao član AAFCa
(američke fudbalske konferencije) te je prešao u NFL 1950. godine i preselio se
u Candlestick park 1971. godine. Tim je počeo igrati svoje domaće mečeve na Levi
stadionu u Santa Clari 2014. godine, te se i dalje nazivaju "San Francisco
49ers" iako su znatno bliži gradu San Jose. 49ers su osvojili pet Super Bowl
titula 1980ih i 1990ih kada su treneri ekipe bili Bill Walsh i George Seifert i
imali su sljedeće poznate igrače: Joe Montana, Steve Young, Ronnie Lott, i Jerry
Rice.

Na univerzitetskom nivou, Dons, tim Univerziteta San Franciska, se natiču u
prvoj ligi NCAA te ih je Bill Russel vodio kroz košarkaška prventstva 1955. i
1956. godine. San Francisco Gators i Urban Knights se natiču u drugoj ligi. AT&T
park se koristio kao domaćinski stadion za godišnje igre američkog nogometa od
2002. godine. 2011. godine, San Franciso je bio domaćin kalifornijskom
fudbalskom timu Golden Bears koji su igrali na Candlestick parku i AT&T parku
dok se njihov stadion renovirao.

Pješačka trka Bay to Breakers, koja se održava svake godine od 1912. godine, je
najpoznatija po svojim šarenim kostimima i veselom duhu natjecanja. Maraton San
Franciska privlači više od 21.000 učesnika. Triatlon Espace from Alcatraz je od
1860. godine privukao više od 2.000 profesionalnih i amaterskih sportaša.
Olympic Club je jedan od najstarijih sportskih klubova u Sjedinjenim Američkim
Državama. Osnovan je 1860. godine. Sadrži privatni teren za golf koji graniči sa
Daly Cityjem te je teren pet puta bio domaćin U.S. Opena. Javni Harding Park
teren za golf se povremeno koristi za PGA Tour. San Francisco je 2013. godine
bio domaćin trke jahti.

Sa idealnom klimom za događaje na otvorenom, San Francisco ima nevjerovatan broj
resursa i mogućnosti za amatersko učestvovanje u sportu i rekreaciji. Postoji
više od 320 km staza za bicikle širom grada te su susjedstva Embarcadero i
Marina Green omiljena mjesta za skejtbording. Obimni javni tereni za igranje
tenisa su dostupni u parkovima Golden Gate i Dolores kao i u manjim terenima po
susjedstvima širom grada. Građani San Franciska su često na vrhu listâ
najsposobnijih osoba u SAD-u.

Plovidba i jedrenje su dvije od mnoštva popularnih aktivnosti zaljeva San
Franciska. Grad sadrži marinu u istoimenom distriktu. Jahtni klubovi St. Francis
i Golden Gate se nalaze u marini. Jahtni klub South Beach, koji se nalazi kraj
AT&T parka i 39. pristaništa ima obimnu marinu.

Historijski distrikt Aquatic Park, koji se nalazi uz sjeverni dio obale San
Franciska, je domaćin nekolicini plivačkih i veslačkih klubova. Veslački klub
South End, koji je osnovan 1873. godine, kao i klub Dolphin i dalje nastavljaju
sa prijateljskim suparništvom. Plivači se također dnevno mogu primijetiti.

Vožnja biciklom postaje sve popularnija u San Francisku. Prema izvještaju
agencije za općinski prevoz (eng. Municipal Transportation Agency, odnosno
skraćeno MTA) 2010. godine, broj biciklista je porastao u 33 lokacije za 58% u
odnosu na prethodni izvještaj iz 2006. godine. MTA procjenjuje da se svaki dan u
gradu obavi više od 128.000 vožnji biciklom, što bi bilo 6% od cjelokupnog
saobraćaja grada. Poboljšanje infrastrukture vožnje bicikla građenjem dodanih
mjesta za vožnju je omogućilo sigurniju i pristupačniju vožnju bicikla u San
Francisku. Od 2006. godine, San Francisco ima zlatni biciklistički status od
lige američkim biciklista.

Nacionalno rekreacijsko područje Golden Gatea (još poznato po engleskoj
skraćenici GGNRA) sadrži veći dio parkova San Franciska i sve njegove plaže.
Jedno je najposjećenijih područja u Sjedinjenim Američkim Državama u
rekreacijonom pogledu sa preko 13 miliona godišnjih posjetioca. Unutar atrakcija
grada se također nalazi Ocean plaža, koja se pruža duž obalne linije Tihog
okeana i posjećuje ga surferska zajednica, kao i Baker plaža koja se nalazi na
zapadnoj uvali Golden Gatea kao dio Presidia, prijašnje vojne bazne. Crissy
polje se također nalazi unutar Presidia. GGNR također upravlja Fort Funstonom,
Lands Endom, Fort Masonom i Alcatrazom. Služba nacionalnih parkova zasebno
upravlja Maritime historijski nacionalni park San Franciska koji se sadrži od
čete historijskih brodova i rive oko Aquatic parka.

Odjel za rekreakciju i parkove San Franciska održava više od 220 parkova.
Najveći i najpoznatiji je Golden Gate park, koji se rasteže od zapadnog dijela
grada do Tihog okeana. Park je osnovan 1860ih i napravljen je sadnjom stranih
drveća i biljaka dok je prije bio omeđen samo prirodnom travom i dinama. Park
sadrže mnoge kulturne i prirodne atrakcije poput staklene bašte cvijeća,
japanske čajne bašte i botaničke bašte San Franciska. Blizu gradskog zoološkog
vrta koji sadrži više od 250 vrsta životinja od kojih je mnogo ugroženo, se
nalazi jezero Marced koje je okruženom parkom. Prvo rekreaciono područje San
Franciska je bio park kojim je upravljao sistem Kalifornijskih državnih parkova
pod nazivom Candlestick Point.

San Francisco—službeno poznat pod engleskim nazivom "City and County of San
Francisco", odnosno "Grad i okrug San Franciska"—je grad i okrug u isto vrijeme.
Ovaj status je dobio i trenutno ga posjeduje sve od 1856. godine kada se odvojio
od okruga San Mateo. Jedini je istovremeni grad i okrug u Kaliforniji.
Gradonačelnik je istovremeno i okružni izvršni organ i nadgledni odbor je
gradsko vijeće. Vlada San Franciska funkcionira na sistemu poveljnog grada i
sadrži dvije grane vlasti. Na vrhu izvršne grane vlasti se nalazi gradonačelnik
kao i drugi zvaničnici kojih su izabrali građani kao i gradska služba. Na čelu
zakonodavne grane vlasti od 11 članova nadglednog odbora se nalazi predsjednik
koji je odgovoran za donošenje zakona i budžeta, mada građani San Franciska
često koriste sistem direktne demokratije za donošenje zakona.

Članovi nadglednog odbora su izabrani kao prestavnici određenih distrikta unutar
grada. U slučaju smrti ili ostavke gradonačelnika, predsjednik odbora postaje
privremeni gradonačelnik dok cijeli odbor ne odluči ko će biti gradonačelnik do
isteka mandata. Dianne Feinstein je preuzela ured 1978. godine nakon atentata na
George Mosconea, te ju je odbor izabrao kao stalnog gradonačelnika do kraja
mandata. Edwin M. Lee je 2011. godine izabran da završi mandat Gavina Newsoma,
koji je podnio ostavku.

Zbog svog jedinstvenog statusa kao grad i okrug istovremeno, lokalna vlada ima
nadležnost nad imovinom nad kojim inače ne bi trebala. Na primjer, međunarodni
aerodrom San Franciska, koji se nalazi u okrugu San Mateo, je pod vlasništvom
grada i okruga San Franciska. San Francisco ima gradski zatvor u okrugu San
Mateo, u neinkorporiranom području pored San Bruna. San Francisco je također,
Raker paktom iz 1913. godine, dobio stalni zakup nad Hetch Hetchy dolinom i
marinom nacionalnog parka Yosemite.

San Francisco je čvor mnogim granama federalne birokratije poput apelacionog
suda Sjedinjenih Američkih Država i pričuvne federalne banke. Grad je u ranim
1990im imao velike vojne instalacije u Presidiju, Treasure Islandu i Hunters
Pointu. Postojanje ovih instalacija se i dalje godišnje slavi Fleet Weekom, iako
se više ne nalaze u gradu. Savezna država Kalifornija koristi San Francisco kao
dom za vrhovni sud savezne države i za ostale državne agencije. Više od 70
konzulata San Franciska su strane vlasti.

Okružni budžet za fiskalnu godinu 2013–14 je iznosio $7,9 milijarde. Grad
zapošljava oko 27.000 radnika.

2011. godine, prijavljeno je 50 ubistava što je 6,1 na 100.000 ljudi. Bilo je
oko 134 silovanja, 3.142 krađa i oko 2.139 napada. Bilo je oko 4.469 provala,
25.100 pljački i 4.210 krađa motornih vozila. Tenderloin područje San Franciska
ima najveći postotak kriminala u San Francisku sa 70% nasilnog kriminala grada i
oko jedne četvrtine gradskih ubistava se dogodi u ovom susjedstvu. Tenderloin
područje također sadrži velike stope beskućništva, korištenja droga, nasilja
bandi i prostitucije. Još jedno područje sa visokom stopom kriminala je
Bayview-Hunters Point. Beskućništvo je također rasteći problem grada.

Nekoliko uličnih bandi se nalazi u gradu, kao što su MS-13, Sureños i Norteños u
Mission distriktu i nekim dijelom Crips banda u Bayview–Hunters-Point. Azijske
bande su pristune u Kineskoj četvrti. Tadašnje suparništvo dvije kineske bande
je 1977. godine dovelo do oružanog napada u restoranu u Kineskoj četvrti u kome
je 5 lica usmrćeno i 11 ranjeno. Nijedna od žrtava napada nisu bili članovi
bandi. Pet članova Joe Boys bande je uhapšeno i osuđeno za ovaj zločin. Oružani
napad u vezi sa bandama je 1990. godine usmrtio jednog muškarca i ranio šest
ostalih ispred noćnog kluba blizu Kineske četvrti. Šest tinejdžera je 1998.
godine ranjeno u kineskom igralištu nakon čega je 16-ogodišnjak uhapšen.

Gradom patrolira policija San Franciska. Ured šerifa San Franciska, BART
policija (za javni prijevoz), Armtrak policija i Kalifornijska patrola kao i
mnoge druge lokalne, državne i federalne agencije sprovode zakon u gradu.

Vatrogasna služba San Franciska pruža usluge suzbijanja požara kao i hitne
medicinske službe.

Univerzitet Kalifornije, San Francisco je jedini studenski grad sistema
Univerziteta Kalifornije koji je posebno namjenjen zdravstvenom obrazovanju i
biomedicinskim naukama. Jedna je od pet najboljih medicinskih škola u
Sjedinjenim Američkim Državama i upravlja medicinskim centrom UCSF koji je jedan
od 15 najboljih bolnica u zemlji. UCSF je znatno velik lokalni poslodavac koga
premašuje jedino lokalna gradska i okružna vlada. Studenski grad od 170.000 m² u
Mission Bayu je otvoren 2003. godine i nadovezuje se na originalnu zgradu u
Parnassus Heightsu. Mjesto je zgrada za istraživanje u oblastima biotehnologije.
U svim pogledima, UCSF upravlja preko 20 zgrada širom San Franciska. Hasting
College of Law, koji je osnovan u civilnom centru 1878. godine, je najstariji
pravni fakultet u Kaliforniji i ima najveći broj sudija u zakonodavnim
organizacijama savezne države koji su ga pohađali.

Državni univerzitet San Franciska je dio državnog sistema Kalifornije i nalazi
se blizu jezera Marced. Škola ima otprilike 30.000 studenata i nagrađuje
studente sa dodiplomskim, magistranskim i doktoratskim diplomama u više od 100
disciplina. Gradski fakultet San Franciska je jedan od najvećih community
college univerziteta u zemlji sa dvogodišnjim studijem, te se nalazi u Ingleside
distriktu. Ima preko 100.000 studenata i sadrži obiman program za nastavljanje
školovanja.

Privatni univerzitet San Franciska koji se nalazi na Lone planini je jedan od
najstarijih institucija višeg obrazovanja u San Francisku kao i jedan od
najstarijih univerziteta osnovanih zapadno od rijeke Mississippi. Univerzitet
Golden Gate je privatan, nepristran i mješovit univerzitet osnovan 1901. godine
i nalazi se u finansijalnom distriktu. Uglavnom služi kao postdiplomska
institucija fokusirana na učenje prava sa manjim dodiplomskim programima koji su
povezati sa njegovim profesionalnim školama.

Akademija umjetnosti San Franciska je najveći institut umjetnosti i dizajna u
državi sa preko 13.000 studenata. Institut umjetnosti San Franciska je
najstarija umjetnička škola zapadno od Mississippija. Institut je osnovan 1871.
godine. Kalifornijski univerzitet umjetnosti, koji se nalazi na Potrero Hillu,
ima programe za arhitekturu, finu umjetnost, dizajn i pisanje. Muzički
konzervatorijum San Franciska je jedina nezavisna muzička škola na zapadnoj
obali i pruža svojim učenicima diplome u orkestralnim instrumentima, kamernoj
muzici, komponiranju i dirigiranju. Kulinarna akademija San Franciska, koja se
povezuje sa Le Cordon Blue programom, pruža programe u kulinarnim vještinama,
pecivima i pečenju kao i upravljanju restoranima. Kalifornijski institut
integralnih studija pruža nekolicinu različitih programa u svojim ustanovama
profesionalne psihologije i zdravlja, svijesti i preobraženja. Osnovan je 1968.
godine. Poznat po duhovnosti i društvenim promjenama, institut također sadrži
programe za nastavljanje školovanje nakon dodiplomskog.

Distrikt ujedinjenih škola San Franciska kao i državni odbor obrazovanja
upravljaju javnim obrazovnim institucijama. Srednja škola Lowell je najstarija
javna srednja škola u SAD-u zapadno od Mississippija. Nešto niže od 30%
stanovnika grada koji mogu ići u školu, upišu se u jednu od 100 privanih ili
parohijskih škola San Franciska, što je znatno veći postotak u odnosu na 10% u
cijelom SAD-u. Skoro 40 od ovih su katoličke škole kojim upravlja rimokatolička
nadbiskupija San Franciska.

Glavne dnevne novine San Franciska su San Francisco Chronicle, koje su trenutno
najveće novine sjeverne Kalifornije po tiražu. Chronicle je poznat po svom, sada
preminulom, kolumnistu Herbu Caenu koji je zaslužan za kritike i prestavljao je
"glas San Franciska". Prijašnji kamen temeljac medijskog carstva Williama
Randolpha Hearsta i Ambrosea Biercea The San Francisco Examiner, je opao u
tiraži i sada se objavljuje kao besplatan dnevni tabloid pod novom upravom.
Novine Sing Tao Daily navode da su najveće novine napisane na kineskom jeziku u
zaljevnoj oblasti San Franciska. SF Weekly su alternativne gradske sedmične
novine. San Francisco Magazine i 7x7 su glossy časopisi o San Francisku. Državne
novine Mother Jones su također iz San Franciska.

Područje zalivne oblasti San Franciska je treći po veličini televizijski market
i četvrti po veličini radijski market u SAD-u. Najstarija gradska radijska
stanica, KCBS (AM), je počela kao eksperimentalna stanica u San Joseu 1909.
godine, prije nego što je počela sa komercijalnim emitiranjem. KALW je bila prva
FM radijska stanica kada je počela sa radom 1941. godine. Prva televizijska
stanica grada je bila KPIX i počela je sa emitiranjem 1948. godine.

Sve veće televizijske mreže u SAD-u imaju lokalne urede i stanice koje poslužuju
područje i većina se nalazi u gradu. MSNBC, BBC, Al Jazeera America, Russia
Today i CCTV America također imaju regionalne novinske agencije u San Francisku.
Bloomberg West je počeo sa radom 2011. godine iz studija na Embarcaderu. ESPN
koristi lokalni ABC studio za emitiranje. Sportske stanice San
Franciska, Comcast SportsNet Bay Area i Comcast SportsNet California, se nalaze
u San Francisku. Pac-12 mreža je isto tako iz San Franciska.

Javne radijske i televizijske stanice se emitiraju iz ureda blizu Potrero Hill
susjedstva pod imenom KQED. KQED-FM je naslušaniji državni radio pod
pokroviteljstvom Nation Public Radio (bos. Državni javni radio) programa. CNET i
Salon.com su prvi počeli sa korištenjem interneta u svrhe medija. Nekomercijalni
satelitski kanal Link TV je počeo svoje emitovanje 1999. godine iz San
Franciska.

Izumitelji iz San Franciska su znatno važni za moderne medije. Tokom 1870ih,
Eadweard Muybridge je počeo snimati pokretnu fotografiju i izmislio
zoopraksiskop koji bi mogao prikazivati njegove snimke. To su bile prve pokretne
slike. 1927. godine je kamerna cijev Phila Farnswortha prenijela prvu sliku. To
je bio prvi televizor.

Zbog svoje jedinstvene geografije i autoputnih buda krajem 1950ih, San Francisco
je jedan od nekoliko američkih gradova sa magistralnim putevima umjesto nekoliko
autoputa koji prolaze kroz grad.

Međudržavni put 80 počinje blizu Bay mosta i jedina je izravna poveznica
automobila sa East Bayom. SAD ruta 101 povezuje zapadni terminal međudržavnog
puta 80 i pruža pristup južnom dijelu grada uz obalu San Franciska do silicijske
doline. Sjeverno od njega, ruta SAD-a 101 koristi magistralne puteve Mission
Streeta, Van Ness avenije, Lombard ulice, Richardson avenije i Doyle Drivea kako
bi se povezali na Golden Gate most i jedina je izravna poveznica automobila ka
okrugu Marin i North Bayu.

Državna ruta 1 također ulazi u San Francisco sa sjevera preko Golden Gate mosta
i kreće se južno od rute 101, prvo kroz Presidio Blvd park kroz park Golden Gate
i tada se ukršta sa zapadnim dijelom grada sa magistralnim putem 19. avenije i
priključuje se međudržavnom putu 280 na južnom dijelu grada. Međudržavni put 280
nastavlja se južno kroz centralne dijelove poluostrva ka San Joseu. 280 također
skreće istočno blizu južnog dijela grada i zaustavlja se južno od Bay mosta u
susjedstvu South of Market. Nakon Loma Prieta zemljotresa 1989. godine, gradska
uprava je odlučila da sruši autoput Embarcadero te su glasači odobrili rušenje
dijela centralnog autoputa kako bi se pretvorio u bulevare.

Državna ruta 35, koja prelazi većinu poluotoka po grebenu planina Santa Cruz,
ulazi u grad sa zapada kao Skyline bulevar i slijedi ulice grada tok ne stane na
ukrštanju sa autoputom 1. Državna ruta 82 ulazi u San Francisco sa juga kao
ulica Mission i slijedi putanju historijske ceste El Camino Real i malo poslije
toga se prekida na raskrsnici sa rutom 280. Neki od većih magistralnih puteva su
bulevar Geary, Lincoln Way/Koridor Fell Street i ulica Market/Portola Drive.

Zapadni terminal historijskog transkontinentalnog Lincoln autoputa, prve ceste
širom Amerike, se nalazi u parku Lincoln San Franciska.

32% građana San Franciska koriste javnu transportaciju kako bi otišli na posao,
što čini San Francisco prvim gradom na zapadnoj obali u ovoj statistici i trećim
u Sjedinjenim Američkim Državama. Općinska željeznica San Franciska, još poznata
kao Muni (zbog engleskog naziva The San Francisco Municipal Railway), je glavni
sistem javnog prevoza San Franciska. Muni je sedmi po veličini sistem javnog
prevoza u Sjedinjenim Američkim Državama sa 210.848.310 vožnji po podacima iz
2006. godine. Sistem se sastoji od kombiniranog sistema lake gradske željeznice
i metroa Muni Metro i velike mreže autobusa. Također sadrži historijsku
tramvajnu liniju koja se prostire na ulici Market od Castra do Fisherman's
Wharfa. Također sadrži poznate žičare, koje su dizajnirane kao nacionalni
historijski orijentir i znatna su turistička atrakcija.

Regionalna prigradska željeznica, Bay Area Rapid Transit, povezuje San Francisco
sa East Bayom preko podvodnog sistema Transbay. Linija se prostire ispod ulice
Market to Civilnog centra gdje se okreće ka jugu do Mission distrikta, južnog
dijela grada i kroz sjeverni dio okruga San Mateo pa sve do međunarodnog
aerodroma San Franciska i Millbrea. Još jedan sistem prigradskih željeznica pod
nazivom Caltrain se prostire od San Franciska i ide duž poluostrva San Franciska
pa sve do San Josea. Vozovi kojima su upravljale Južne pacifičke linije su
ranije išli od San Franciska do Los Angelesa preko gradova Palo Alto i San Jose.

Južnopacifička željeznica je radila iz depoa Third i Townsend sve do 1971.
godine. Putnički vozovi su vozili do San Josea i do dugotrajnih puteva do Los
Angelesa.

Terminal Transbay služi za duge autobusne vozne linije (poput Greyhounda) i kao
čvor za regijske autobuske sisteme AC Transit (za okruge Alameda i Contra
Costa), WestCAT, SamTrans (za San Mateo okrug) i Golden Gate Transit (za okruge
Marin i Sonoma).

Amtrak California Thruway Motorcoach pokreće lokalni autobus od San Franciska do
svog željezničkog sistema preko zaliva do Emeryvillea. Linije vožnje od stanice
u Emeryvilleu su sljedeće: Capitol Corridor, San Joaquin, California Zephyr i
Coast Starlight. Thruway servis također pruža prijevoz do San Luis Obispoa u
Kaliforniji sa vezom do Pacific Surflinera.

Megabus je nedavno ponovo pokrenuo uslugu gradskih autobusa u Kaliforniji i
Nevadi. Putnici iz San Franciska mogu izabrati tri rute (San Francisco-San
Jose-Los Angeles, San Francisco-Oakland-Los Angeles i San
Francisco-Sacramento-Reno). Stanica u San Francisku se nalazi na Caltrainu.
BoltBus je počeo pružati usluge putnicima zalivske oblasti do Los Angelesa u
oktobru 2013. godine.

Trajekt San Franciska pruža prijevoz od istoimene zgrade i pristaništa broj 39
do određenih mjesta u Oaklandu, Alamedi, otoku Bay Farm, južnom San Francisku i
sjeverno do Vallejoa u okrugu Solano. The Golden Gate Ferry je jedan od
najstarijih trajekta koji pružaju servis od San Franciska do okruga Marin.
Soltrans se bavi naknadnim autobuskim prijevozom između trajektne zgrade i
Vallejoa.

Vožnja biciklom je jedan od popularnih načina prijevoza u San Francisku. 75.000
stanovnika dnevno koristi bicikle.

Pješački saobraćaj je također popularan. Walk Score je, 2011. godine, ocijenio
San Francisco za drugi najbolji grad za pješačenje u SAD-u.

San Francisco je jedan od najstarijih usvojitelja dijeljenja automobila u SAD-u.
Bezprofitna organizacija City Carshare je otvorena 2001. godine. Zipcar se
također naknadno otvorio.

Biciklistično dijeljenje zalivske oblasti je pokrenuto u augustu 2013. godine sa
700 bicikala u centru San Franciska i nekoliko odabranih gradova južno od San
Josea. Općinska agencija za transport i Distrikt za kvalitet zraka zalivske
oblasti su odgovorni za upravljanje radnji Alta biciklističkog dijeljenog
servisa. Sistem će se proširiti u budućnosti.

Iako se međunarodni aerodrom San Franciska (još poznat po skraćenici SFO) nalazi
21 km južno od centra grada u neinkorporiranom dijelu okruga San Mateo, on je
ipak pod upravom grada i okruga San Franciska. SFO je središte kompanija United
Airlines i Virgin America. SFO pruža međunarodni pristup Aziji i Evropi sa
najvećim međunarodnim terminalom u Sjevernoj Americi. SFO je 2011. godine bio 8.
najprometniji aerodrom u Sjedinjenim Američkim Državama i 22. u svijetu sa preko
40.9 miliona putnika.

Međunarodni aerodrom u Oaklandu, koji se nalazi nasuprot zaliva, je popularna
jeftinija alternativa SFOu. Geografski gledano, aerodrom u Oaklandu je otprilike
iste udaljenosti od centra grada kao i SFO, ali pošto se nalazi preko zaliva,
veće je udaljenosti kada se treba do njega doći automobilima iz San Franciska.

Morska luka San Franciska je jednom bila najveća i naprometnija na zapadnoj
obali. Sadržavala je nekoliko redova pristaništa okomitih s obalom, gdje su
mašinerija i ljudi prevozili teret iz usidrenih brodova u obližnja skladišta.
Luka je rukovala teretoma sa odredišta preko Tihog i Atlantskog okeana i bila je
središte trgovinom klada na zapadnoj obali. Važan čin američkog radnog pokreta
je bio štrajk 1934. godine na zapadnoj obali koji je doveo većinu morskih luka
do prestanka rada. Pojavom utovara kontejnerima, počela su se polako prestati
koristiti pristaništa. Najkomercijalnijia pristaništa su premješteni u morsku
luku Oaklanda i Richmonda. Nekoliko aktivnih pristaništa koja se bave
razlomljenim rasutim teretom su i dalje prisutna kraj kanala Islais Creek.

Veći broj pristaništa su bila prazna po nekoliko godina dok se nije srušio
Embarcadero autoput i dok se opet nije otvorila riva u centru grada, što je
dozvolilo ponovo razvijanje. Središte pristaništa, odnosno trajektna zgrada, je
ponovo otvorena kao gurmansko tržište. Druge svrhe pristaništa su pružanje
obalnih sredstava za razvijanje i podršku turizma i rekreakcije.

Luka koristi pristanište br. 35 za rukovanje sa 60–80 kruzera koji se pojave sa
oko 200.000 putnika. To su najčešće povratna krstarenja iz Aljaske i Meksika,
odnosno ka tim mjestima. Novi terminalni projekt James R. Herman na pristaništu
br. 27 se trebao otvoriti 2014. godine kao zamjena postojećem. Postojeći glavni
terminal pristaništa br. 35 nema dovoljno kapaciteta da ugosti sve veći broj
putnika novih kruzera niti usluge potrebne za međunarodni krstarni terminal.

Princess Cruises Grand Princess je 16. marta 2013. godine postao prvi godišnji
brod San Franciska. Brod pruža krstarenja do Aljaske, obala Kalifornije, Havaja
i Meksika. Brod Grand Princess je bio usidren u San Francisku sve do aprila
2014. godine. Princess je pružao pristup i korištenje drugih brodova tokom ljeta
2014. godine, omogućivši ovoj kompaniji da posjeduje jedinu krstarnu liniju sa
uslugama cijele godine u San Francisku.

San Francisco ima znatno veće postotke smrti pješaka i biciklista u odnosu na
prosječan nivo u SAD-u. 2013. godine je 21 pješak usmrćen u sudarima vozila što
je najveći broj od 2001. godine, te sačinjava 2,5 smrti na 100.000 ljudi – 70%
više o odnosu na državni prosjek od 1,5 smrti na 100.000 ljudi. Nadzornica Jane
Kim je 14. januara 2014. godine predstavila svoj plan pod imenom "Vision Zero"
koji bi nastojao ukloniti sve smrtne slučajeve saobraćajnih nesreća do 2024.
godine.

San Francisco učestvuje u Sister Cities International programu. Nalazi se 41
ured konzulata kao i 23 počasna ureda u zalivskoj oblasti San Franciska.



https://bs.wikipedia.org/wiki/Prozor-Rama

Prozor je naselje i središte istoimene općine na sjeveru Hercegovine u južnom
dijelu Bosne i Hercegovine.

Na području Prozora i doline Rame se nalaze mnoga arheološka nalazišta: na
Velikoj Gradini na Vrelu Rame nađen je čitav komplet modela kućnog namještaja
izrađenog od gline, koji je vjerovatno služio kao dječije igračke, a vjerno
reproducira peć, sto, stolice i dr.

Ne zna se tačno kad su Slaveni zagospodarili Ramskom dolinom. U vrijeme jačanja
srednjovjekovne Bosne, Rama se našla u njenom sastavu. U jednoj povelji koju je
1322. godine izdao Stjepan II Kotromanić, spominje se od Rame knez Ostoja, a iz
druge povelje koja je pisana 1323. godine doznaje se da je to bio knez Ostoja
Pribojević. Prozorska utvrda predstavlja središte župe Rama. Pod tvrđavom se
razvilo podgrađe. Ime grada Prozora prvi put se spominje u darovnoj povelji
Tvrtka I, koju je izdao 11. augusta 1366. godine u župi Rami pod Prozor-gradom,
kojom daruje Vukcu Hrvatiniću, čitavu Plivsku župu sa tvrdim Sokol-gradom.

Grad je najvjerovatnije nastao izgradnjom utvrđenja oko kojeg se kasnije razvilo
predgrađe, ustvari gradsko naselje, a koje je još prije pada Bosne pod
osmanlijsku vlast postalo poznato trgovište. U Prozoru je tokom 15. i početka
16. vijeka jaka privredna djelatnost. Trgovci ovog mjesta javljaju se kao
dužnici u Splitu i Dubrovniku. Januara 1449.godine spominje se u jednom ugovoru
Vukić Vukašinović iz Prozora (de Prosor partium Bosne). On se zadužio kod
Splićanina Nikole Karipića na iznos od 17 dukata. Za njega se kao jemci javljaju
Vukmir Silčić i Vukić Pričić iz Prozora. Maja 1449.godine spominju se Vukoslav
Bek i Živitko Pribilović iz Prozora. Oni se kod vlastelina Petra Antonija
zadužuju na iznos od 21 dukata u tkaninama. Istoga dana Ivan Hirinović iz
Prozora se kod istog kreditora zadužio na iznos od 41 dukata. Novembra 1470.
Ivan Miočinović iz Prozora i Jurko Lizuliepić iz Fojnice uz jemstvo Paskoja
Razića zadužuju se kod Marinka Rajkovića iz Dubrovnika na 190 dukata. Februara
1509. Radoje Radihnić iz Prozora zadužio se kod Franciska Vukosalića na iznos od
130 dukata. Iste je obećao vratiti u sljedećim terminima: 60 dukata za dva
mjeseca, a ostatak duga za šest mjeseci. Trećeg septembra tekuće godine kreditor
je izvjestio da je dug isplaćen u potpunosti.

Osmanlije su zauzele staru župu Ramu s gradom Prozorom u ljeto 1463. godine. U
oktobru iste godine Vladislav Hercegović Kosača ju je oslobodio, pa mu je
ugarski kralj Matija Korvin 6. decembra 1463. darovao Prozor, kao nagradu za
pomoć u borbama koje je kralj tada vodio u Bosni. Od tada pa do 1469. godine
nema joj spomena u izvorima. Godine 1469. Rama se javlja kao nahija u kadiluku
Neretva, a njen grad Prozor kao tvrđava sa posadom. Prema predaji sultan Mehmed
Fatih (1451-1481) je najkasnije osvojio prozorski grad.

Prozor je u vrijeme austrougarske okupacije imao 845 stanovnika, a čitav srez
9.419. Prozor je pod novom vlašću bio sjedište sreza, a zatim i općine.

Za vrijeme Drugog svjetskog rata veliki broj stanovnika je ubijen, a sam grad je
bio potpuno razrušen i uništen. Tokom rata, Prozor je bio tri puta oslobađan od
strane partizana. Bitka po kojoj je Prozor ostao poznat u historiji je Bitka za
ranjenike. Najpoznatije naređenje Josipa Broza Tita bilo je: Prozor noćas mora
pasti.

Danas nema ušća Rame, a gotovo je nestala i rijeka Rama, čiji je gornji tok
prekrilo Ramsko jezero, a donji tok i ušće Jablaničko jezero. Područje današnje
prozorske općine uokvireno je visokim i teško prohodnim planinama (Makljen,
Raduša, Vran, Ljubuša, Čvrsnica). Posebno je nepristupačan vrletni masiv planine
Čvrsnice, koji ovaj kraj okružuje sa njegove južne strane. Nešto prohodnije i
niže planine su prema zapadu i sjeveru, pa su se tuda protezali glavni putevi
koji su ovaj kraj povezali sa drugim mjestima. Uz vodene tokove, pogotovo rijeke
Rame, bile su smještene ne baš brojne i prostrane, ali vrlo plodne doline, od
kojih je najveća i najplodnija bila ona u gornjem toku Rame. Danas, skoro čitavu
ovu dolinu prekriva Ramsko jezero. Konfiguracija tla prozorske općine uvjetovala
je da se neka njegova sela nalaze na svega 300, pa i manje, a neka iznad 900
metara nadmorske visine. Klimatski uvjeti nisu surovi zahvaljujući uticaju
sredozemne klime, koja prodire dolinom rijeke Neretve i Rame. Zbog toga je
čitava ovaj kraj vrlo prijatan i pitom i od pamtivjeka bio privlačan za
čovjekovo stanište.



https://bs.wikipedia.org/wiki/P%C4%8Dela

Pčela je vrsta insekata iz reda opnokrilaca (Hymenoptera). Glavna osobina svih
pčela je da za ishranu sakuplja cvijetni polen, kao izvor bjelančevina i
cvijetni nektar kao izvor ugljenih hidrata. Na Zemlji postoji oko 20 000 vrsta
pčela rasprostranjenih u svim područjima svijeta izuzev Antarktika. Veličina
pčele se kreće od 2 mm do 4 cm. Pretežno su crne ili sive boje.

Solitarne pčele žive usamljenički život tako da svaka ženka pravi sopstveno
gnijezdo u tlu gdje gradi zemljane komore za polaganje jaja i odgajanje larvi.

Društvene pčele su pčele koje žive društvenim životom i kod kojih jedinke van
pčelinje zajednice ne mogu da prežive. Postoji više stotina vrsta društvenih
pčela, koje grade složenu, visoko organizovanu zajednicu. Unutar društva postoji
jasna podjela uloga zavisno od spola i starosti pčela. Tako da određene pčele se
brinu za odbranu, sakupljanje hrane, razmnožavanje, čistoću, klimatizaciju itd.
Granica nije oštra pošto postoje pčele koje žive isto kao solitarne, osim što
više ženki dijeli isto gnijezdo. Neke žive u manjim zajednicama (2 do 7 pčela),
neke grade privremene kolonije koje ujesen izumiru i samo oplođena ženka preživi
zimu (primjer je bumbar). Najznačajnije su medonosne pčele, od koji je
najznačajnija vrsta evropsko-afrička medonosna pčela (Apis mellifica L.), koja
se uzgaja širom svijeta.

Medonosna pčela je društveni insekt, čije društvo sačinjavaju: matica (1),
radilice (od 25 do 150.000 pčela) i trutovi (nekoliko stotina). Pčele imaju
svoje dalje i bliže srodnike. Po tome što je u svih njih tijelo člankovito
svrstavamo ih u kolo zglavkara, a što imaju izdvojene članke i tjelesne djelove:
glavu, grudi, trbuh i noge i što dišu na dušnik čine klasu insekata. Insekte
koji imaju opnasta krila i usta podešena za srkanje i lizanje hrane ubrajamo u
red opnokrilaca. U ovaj red spada i pčela. Prve pčele živjele su usamljenim
životom, tj. svaka ženka sakupljala je hranu za sebe i svoje leglo, a tako žive
i sadašnje vrste koje su ostale na nižem stepenu razvoja. Međutim, današnja
medonosna pčela razvila se kao društvena životinja te živi u velikim
zajednicama. Domovina medonosne pčele jos nije tačno utvrđena, jer su tragovi
prahistorijskog života pčela vrlo oskudni. Neki naučnici smatraju da je domovina
medonosne pčele Indija, dok drugi tvrde da je to srednja Evropa. Međutim, do
sada su samo u Njemačkoj, Francuskoj i Čehoslovačkoj nadjene okamenjene pčele
najstarijih oblika. Prema svojoj rasprostranjenosti medonosna pčela se dijeli na
tri područja: - prvo područje obuhvata Evropu, Afriku i Aziju bez južnog i
istočnog djela, - drugo područje obuhvata južnu i istočnu Aziju, tj. Indiju,
Kinu i Japan, - treće područje obuhvata čitav američki kontinent i Australiju (u
Sjevernu Ameriku pčele su prenesene početkom XVII vijeka, a u Južnu Ameriku i
Australiju početkom XVIII vijeka).U različitim klimama formirale su se različite
rase medonosne pčele. One se međusobno razlikuju po boji i ponašanju. S obzirom
na te njihove osobine razlikujemo nekoliko rasa medonosne pčele. Sve rase
medonosne pčele mogu se podijeliti u dvije grupe:

U prvu grupu spadaju kranjska, kavkaska, sjevernoafrička, zapadnoafrička i
madagaskarska pčela. Drugoj grupi pripadaju italijanska, žuta kavkaska, grčka,
sirijska, palestinska, egipatska i saharska pčela. Crne ili tamne pčele žive
uglavnom u sjevernim i srednjim dijelovima Evrope i na Balkanu, dok su žute rase
rasprostranjene u južnim djelovima Evrope i u centralnom djelu Balkanskog
poluostrva. U Bosni i Hercegovini živi kranjska pčela sa svoja dva varijateta:
sivka, koja se po spoljačnjim osobinama nalazi izmedju crnih i žutih pčela i
banatska žuta pčela, koja je vjerovatno postala ukrštanjem crne i žute. U crne
spadaju: njemačke, kavkaske, grčke. U žute spadaju: italijanska, žuta kavaska,
sirijska, egipatska, kiparska.

Matica je jedina spolno zrela ženka u pčelinjem društvu, čiji je zadatak nošenje
jaja i time obezbjeđivanje opstanka društva, kao i držanje pčelinjeg društva na
okupu putem feromona koje luči. Iz oplođenih jaja se razvijaju ženke (radilice
ili matice), dok iz neoplođenih se razvijaju mužjaci (trutovi). Jedno pčelinje
društvo može da ima samo jednu maticu. Ukoliko se desi da se izleže više matica,
doći će do podjele društva prirodnim rojenjem. Maticu oplođavaju trutovi. Tokom
života matica izleće iz košnice samo jednom, pri parenju, i izuzetno ako dođe do
rojenja. Oplođena matica polaže jaja u ćelije saća. Iz najvećeg broja jaja
izlegu se radilice, iz malog broja jaja izlegu se trutovi, a iz nekoliko posebno
ugrađenih matičnjaka izlegu se matice. Matica se rađa iz oplođenog jajeta, a da
li će opstati zavisi od ishrane. Dnevno matica može snijeti od 2500 do 5000
jaja. Matica se, od pčele radilice, razlikuje i po izgledu. Njeno tjelo je mnogo
duže i trbušni dio tjela je otvorenije (bronzane) boje, noge su duže, a leđa bez
dlačica. Na zadnjim nogama ona nema korpice za odlaganje cvijetnog praha (kao
radilice) i oblik žaoke je drugačiji nego kod radilice. Matica se u košnici
kreće u pravcu kretanja Sunca. Ujutro je na istočnom djelu košnice, u podne je
između središnjih ramova, a uveće na zapadnoj strani.

Radilica je polno nerazvijena ženka pčele. Izleže se iz oplođenih jaja i od
polaganja jaja do izleganja jedinke prođe 21 dan. Ona obavlja sve poslove u
pčelinjem društvu: hrani leglo, sakuplja nektar, cvijetni prah, propolis
(pčelinju smolu), gradi saće, održava temperaturu i vlažnost vazduha u košnici,
održava čistoću, brani košnicu od uljeza, hrani i njeguje maticu, proizvodi med,
mliječ, itd. Broj radilica u društvu je promjenljiv i zavisi od rase pčela,
godišnjeg doba, plodnosti matice i drugih okolnosti. Dužina života radilice je
također promjenljiva, i prije svega zavisi od godišnjeg doba.

Pčele igraju veliku ulogu u oprašivanju cvijetova. Mogu se fokusirati na
skupljanje nektara ili polena, u zavisnosti od njihovih trenutnih potreba.
Pretpostavlja se da trećina ljudske hrane zavisi od oprašivanja koje čine pčele.
Većina pčela ima elektrostatski naboj koji povećava apsorpciju polena. Polen i
nektar stvaraju masu koja je najčešće viskozna, ali može i biti kruta. Ta masa
je sferoidnog oblika te pohranjena u male ćelije u kojima se i jajašca nalaze.



https://bs.wikipedia.org/wiki/Op%C4%87i_izbori_u_Bosni_i_Hercegovini_2014.

Opći izbori u Bosni i Hercegovini 2014. održani su 12. oktobra 2014. godine. Na
izborima su birani članovi Predsjedništva Bosne i Hercegovine, predstavnici za
Predstavnički dom Bosne i Hercegovine, Predstavnički dom Parlamenta Federacije
Bosne i Hercegovine, Predsjednik Republike Srpske, Potpredsjednik Republike
Srpske i predstavnici za Narodnu skupštinu Republike Srpske, kao i predstavnici
za Skupštine kantona u Federaciji Bosne i Hercegovine Ovo su bili sedmi opći
izbori u historiji Bosne i Hercegovine.

Opći izbori u Bosni i Hercegovini, raspisani su odlukom Centralne izborne
komisije Bosne i Hercegovine, 15. maja 2014. godine, na osnovu Izbornog zakona
Bosne i Hercegovine. Odluka je objavljena u "Službenom glasniku BiH", "Službenim
novinama Federacije BiH", "Službenim novinama Brčko distrikta BiH" i na
službenoj web stranici Izborne komisije.

Provedba izbora trebala bi stajati oko 8.800.000 KM, što je više za oko 400.000
KM. nego troškovi Općih izbora 2010. godine. Prijavna taksa za stranke koje žele
istaknuti svoje kandidate za članove Predsjedništva BiH ili zastupnike u
državnom parlamentu je 20.000 KM, kadidatura za entitetske parlament stoji
14.000 KM, a 10.000 KM za kantonalne skupštine. Takse za nezavisne kandidate je
polovina od predviđenih taksi. Za potporu kandidata potrebno je priložiti listu
sa potpisima od najmanje 3.000 potpisanika za kandidaturu za članove
Predsjedništva BiH ili zastupnike u državnom parlamentu.

Na izborima za članove Predsjedništva Bosne i Hercegovine, biraju se tri člana,
po jedan iz svakog konstituivnog naroda Bosne i Hercegovine. Birač upisan u
Centralni birački spisak u Federaciji Bosne i Hercegovine može glasati ili za
Bošnjaka ili za Hrvata, ali ne za oba. Izabran je bošnjački i hrvatski kandidat
koji dobije najveći broj glasova među kandidatima iz istog konstitutivnog
naroda. Člana Predsjedništva BiH, koji se neposredno bira sa teritorije
Republike Srpske, jednog Srbina, biraju birači upisani u Centralni birački
spisak da glasaju u Republici Srpskoj. Izabran je kandidat koji dobije najveći
broj glasova. Mandat članova Predsjedništva BiH traje četiri godine.

Za izbore za članove Predsjedništva Bosne i Hercegovine, Bosna i Hercegovina je
izborno podijeljena u dvije osnovne izborne jedinice: Federaciju BiH i Republiku
Srpsku.

Predstavnički dom Parlamentarne skupštine Bosne i Hercegovine sastoji se od 42
člana, od kojih 28 neposredno biraju birači upisani u Centralni birački spisak
za glasanje za teritoriju Federacije Bosne i Hercegovine, a 14 neposredno biraju
birači upisani u Centralni birački spisak glasanje za teritoriju Republike
Srpske. Mandat članova Predstavničkog doma Parlamentarne skupštine Bosne i
Hercegovine traje četiri godine.

Od 28 članova, koje neposredno biraju birači upisani u Centralni birački spisak
za glasanje za teritoriju Federacije Bosne i Hercegovine, 21 bira se iz
višečlanih izbornih jedinica prema formuli proporcionalne zastupljenosti, a
sedam su kompenzacijski mandati izabrani sa teritorije Federacije.

Od 14 članova, koje neposredno biraju birači upisani u Centralni birački spisak
za glasanje na teritoriji Republike Srpske, devet se bira iz višečlanih izbornih
jedinica prema formuli proporcionalne zastupljenosti, a pet su kompenzacijski
mandati izabranih sa teritorije Republike Srpske kao cjeline.

Na izborima za zastupnike Predstavnički dom Parlamenta Federacije neposredno se
biraju 98 zastupnika, davanjem glasa za političku partiju ili koaliciju.
Glasanje vrši samo na teritoriji Federacije BiH, a raspodjela mandata se vrši po
proporcionalnom sistemu raspodjele. Mandat poslanika Predstavničkog doma
Federacije BiH traje četiri godine. Najmanje četiri člana svakog konstitutivnog
naroda mora biti zastupljeno u Predstavničkom domu. Od 98 mandata za
Predstavnički dom Parlamenta Federacije BiH, direktno se bira 73 predstavnika,a
25 mjesta su kompenzacijski mandati.

Na izborima 2014. godine Federacija BiH je podijeljena na 12 izbornih jedinica,
a izborne se jedinice preispituju svake četiri godine i određuje se broj mandata
izbornoj jedinici, kako bi se osiguralo da su utvrđeni, uzimajući u obzir
geografska ograničenja, u skladu sa demokratskim principima, a naročito
proporcionalnošću između broja mandata i broja birača upisanih u Centralni
birački spisak.

Za Narodnu skupštinu Republike Srpske biraju se 83 narodna poslanika, koje
neposredno biraju birači upisani u Centralni birački spisak da glasaju za
Republiku Srpsku. Jedan dio poslanika (20) se bira na osnovu kompenzacijskih
mamdata, sa preduslovom, da partija ili lista osvoji najmanje 3% glasova od
ukupnog broja glasova na području entiteta. Najmanje četiri člana svakog
konstitutivnog naroda mora biti zastupljeno u Narodnoj skupštini Republike
Srpske.

Na izborima 2014. godine Republika Srpska je podijeljena na 9 izbornih jedinica,
Izborne se jedinice preispituju svake četiri godine i određuje se broj mandata
izbornoj jedinici, kako bi se osiguralo da su utvrđeni, uzimajući u obzir
geografska ograničenja, u skladu sa demokratskim principima, a naročito
proporcionalnošću između broja mandata i broja birača upisanih u Centralni
birački spisak.

Predsjednika i Potpredsjednika Republike Srpske, biraju birači upisani u
Centralni birački spisak da glasaju u Republici Srpskoj. Bira se kandidat iz
reda svakog konstitutivnog naroda, koji dobije najveći broj glasova. Između ta
tri kandidata, po jedan iz svakog konstitutivnog naroda, za predsjednika se bira
kandidat koji dobije najveći broj glasova, a dva kandidata koji se po broju
osvojenih glasova nalaze na drugom i trećem mjestu biraju se za potpredsjednike.
Birati se može samo jedan kandidat. Mandat predsjednika i potpredsjednika
Republike Srpske traje četiri godine.

Za izbor Predsjednika i Potpredsjednika Republike Srpske, Republika Srpska je
jedna izborna jedinica.

Broj predstavnika u Skupštini kantona s određuje na osnovu broja birača upisanih
u Centralni birački spisak. Birači glasaju za liste, a mandati se ddodjelju po
proporcionalnom sistemu raspodjele. Po Izbornom zakonu BiH broj članova
kantonalne skupštine je sljedeći:

U Centralnom biračkom spisku sa stanjem na dan 10. oktobra 2014, upisano je po
svim izbornim jedinicama ukupno 3.278.908 glasača sa pravom glasa. Od toga je
3.216.177 redovnih birača sa mjestom boravka u Bosni i Hercegovini, 9.226 je
odsutno, 11.366 je lično, a u inostranstvo je prijavljeno 42.139 birača.
Glasanje će se odvijati na 5.401 biračkom mjestu. Broj registrovanih glasača u
Federaciji BiH bio je 2.037.076 a u Republici Srpskoj 1.241.832.

Na općim izborima u Bosni i Hercegovini učestvuju 98 politička subjekata (50
političkih partija, 24 koalicije i 24 nezavisna kandidata) sa ukupno 7.748
kandidata od kojih su 3.276 (42%) žene, a 4.472 (58%) muškarci. Po izvještaju
Centralne izborne komisije ovjerene su 732 kandidatske liste i 7.748 kandidata,
uključujući i nezavisne kandidate.

Za Predsjednika i dva Potpredsjednika Republike Srpske kandidovano je pet
kandidata: Milorad Dodik, kandidat koalicije SNSD, DNS i SP RS; Josip Jerković,
član HDZ BiH; Ramiz Salkić (SDA); Enes Suljkanović (SDP BiH) i Ognjen Tadić
predstavnik koalicije Savez za promjene (SDS i PDP).

Ukupan odziv birača na Općim izborima u Bosni i Hercegovini bio je 54,54 %
(1.788.193 od 3.278.908), od toga je u Federaciji BiH izašlo na izbore 53,06 %
(1.080.907 od 2.037.076), a u Republici Srpskoj 56,96 % (707.286 od 1.241.832)
od ukupnog broja (3.278.908) prijavljenih glasača.



https://bs.wikipedia.org/wiki/Novo_Sarajevo

Općina Novo Sarajevo jedna je od devet općina Sarajevskog kantona i jedna od
četiri općine Grada Sarajeva. Teritorija općine Novo Sarajevo zauzima centralni
dio Sarajevskog polja. Graniči sa općinama Centar, Novi Grad, Vogošća i Istočno
Novo Sarajevo.

Općina Novo Sarajevo je kulturni, obrazovni, administrativni i poslovni dio
grada Sarajeva. Prostire se na površini od 9,9 km2. Prije rata općina je
zauzimala površinu od 47,15 km2 što znači da sada oko 75% prijeratne teritorije
pripada manjem bh. entitetu, a ostatak Federaciji BiH. Prije rata, a prema
popisu stanovništva iz 1991. godine, općina Novo Sarajevo je imala 95.089
stanovnika. Od toga: 90.892 stanovnika u dijelu naseljenog mjesta Sarajevo, a
ostalih 4.197 stanovnika u sedam naseljenih mjesta. Općina Novo Sarajevo bila je
među najnaseljenijim gradskim općinama.

Općina Novo Sarajevo se sastoji od sljedećih mjesnih zajednica: Pofalići I,
Pofalići II, Velešići, Gornji Velešići, Željeznička, Dolac, Malta, Čengić Vila
I, Kvadrant, Čengić Vila II, Hrasno, Hrasno Brdo, Trg Heroja, Grbavica I,
Grbavica II, Kovačići, Gornji Kovačići, te Vraca.



https://bs.wikipedia.org/wiki/Mjanmar

Mjanmar, država koja je do 1989. godine postojala pod nazivom Burma, smještena
je u jugoistočnoj Aziji u zapadnom dijelu Indokineskog poluotoka.

Graniči na zapadu sa Bangladešom, na sjeverozapadu sa Indijom, na sjeveroistoku
sa Kinom, na istoku sa Laosom te na jugoistoku sa Tajlandom.

U rubnim dijelovima zemlje te na istoku dominiraju planinski lanci i visoravni
(najviši vrh 5.881 m visoki Hkakabo Razi na tromeđi s Indijom i Kinom). U
centralnom dijelu nalazi se dolina glavne mjanmarske rijeke Irrawaddy i njenih
pritoka, ispresijecana niskim brežuljcima koja se pružaju u smjeru sjever-jug.
Klima je, osim u najsjevernijim dijelovima, monsunska.

Najveće rijeke izviru u planinama i teku ka Indijskom okeanu. Najviši vodostaj
je u vrijeme monsunskih kiša, kada su česte poplave, dok u sušnoj sezoni mnoge
rijeke presuše. Obale uz okean su niske i močvane. Plima nekada dosegne i 100
metara od obale.

Najveće rijeke Mjanmara su: Irrawaddy, Mekong, Salween, Sittaung i Kraburi,
zatim nešto kraće Ye, Heinze, Dawei (Tavoy), Veliki Tenasserim (Tanintharyi) i
Lenya .

U zemlji dominiraju etnički Burmanci (oko 70% stanovništva) čija je
tradicionalna religija teravadski budizam. U planinama i visoravnima na sjeveru
i istoku žive manjinski narodi koji se često oružano sukobljavaju sa centralnom
vlasti oko zahtjeva za nezavisnošću. Najveći među njima su Shan (oko 9%) i Karen
(oko 7%).



https://bs.wikipedia.org/wiki/Kurban_bajram

Kurban bajram (arapski: عيد الأضحى Eid ul-Adha; turski: Kurban Bayramı) ili
Hadži-bajram je islamski praznik prinošenja žrtve, najznačajniji islamski
blagdan. On dolazi dva mjeseca i deset dana nakon ramazana. Kurban-bajram traje
četiri dana.

Muslimani Bajram dočekuju u svojim domovima, a u zoru odlaze u džamije na
sabah-namaz, čekaju izlazak sunca i klanjaju bajram-namaz. Slijedi čestitanje.
Zatim odlaze na mezarja, te se potom vraćaju u svoje domove gdje su pripreme za
žrtvu Kurbana po pravilima šerijata.

Prema vjerovanju, oko 2000 godine prije nove ere Bog je na zemlju poslao jednog
svog roba na području Sumera, u gradu Uru, kada su se ljudi pokoravali svojim
idolima i kipovima koji im nisu mogli niti pomoći, a niti su im mogli ikako
odmoći. Poslao ga je s Istinom u jednoga Boga. Taj čovjek bio je Ibrahim
(Abraham). Njegov put nije bio lagan. Put istine posut je trnjem i teškoćama
raznih vrsta, pa tako sve do svoje najviše starosti, kada je već gubio nadu,
nije mogao dobiti sina sa svojom ženom Sarom. Tada su se odlučili na, u to
vrijeme regularan običaj, kako mu Sara nije davala djete, da nađe ženu koja će
mu dati djete. Bila je to Hadžera i od nje rodio se je Išmae a.s. (Ismail). On
će biti praotac arapskog naroda. Ali Ibrahima a.s je čekalo veliko iznenađenje.
Dočekala su ga "trojica" i obavjestila da će Sara roditi dijete na što se ona
nasmijala jer kako da ona tako stara rodi, na što su oni rekli da će ona roditi
i da će to biti muško i da će ga nazvati Ishak a.s što na staro-hebrejskom znači
smješak. Od njega će poteći židovi. Ibrahim a.s je tako sretno živio sve do
trenutka kad mu je On zapovjedio da žrtvuje svojeg sina Ismaila a.s. Ibrahim ga
je krenuo poslušati, ali kada je Bog vidio da je Ibrahim a.s spreman svog
prvorođenca Ismaila a.s ubiti radi samo zapovijedi koju je On naredio, kao
veliko iskušenje, zaustavio je egzekuciju i umjesto Ismaila a.s postavio je ovna
kao žrtvu. Od toga dana, pa sve do sad muslimani ( oni koji su predani Božjoj
volji) izvršavaju zapovjed žrtvovanja kurbana. To je najčešće ovca , po
mogućnosti, ali to može biti i protuvrijednost u novcu kojom će se kupiti meso
kojim će se žrtvovati te ovce. Taj čin se obavlja za vrijeme hadždža, u
posljednjem mjesecu po hidžretskom kalendaru zul-hidždže. Meso koje se zakolje
razdijeli se po trećinama, tako da jedna trećina ide rodbini, jedna ide
siromašnima i jedna trećina kome je najviše potrebno. Kurban kolje onaj koji ima
materijalne mogućnosti za to, ako ne može to mu nije grijeh.

Klanje kurbana, (žrtvovanje) prisutno je kroz sve svjetske kulture i
civilizacije. Sama simbolika kurban bajrama temelji se žrtvi i bogobojaznosti.
Žrtvu koju je Ibrahim a.s trebao prinijeti teško bi mogao učini bilo ko bez
čvrste vjere. Za tu bogobojaznost koju je pokazao Bog je Abrahama (Ibrahima a.
s.) izdigao kao pravog Njegovog prijatelja, i obećao mu bogatu zemlju i veliko
potomstvo. Danas sve tri velike civilizacije, zapadna kao kršćanska, jevrejska i
islamska imaju zajedničkog praoca Adema a.s, a od Ibrahima a.s koju spominju i
Stari Zavjet i Kur'an još bližeg srodnika. Sama svrha kurbana je ponovo
proživjeti oslobođenje zarobljavanjem sebe Božjom riječju, Njegovom voljom i
Zakonom. To se najbolje vidi za vrijeme hadždža, kada se kurban bajram slavi, u
vrijeme najčvršće ujedinjenosti ljudskih duša oko zajedničkog cilja, događaja
koji predstavlja jedistvenu sliku jednakosti i bratstva na Zemlji.



https://bs.wikipedia.org/wiki/Izrael

Država Izrael (hebrejski: מדינת ישראל , arapski: دولة إسرائيل ) je parlamentarna
republika koja se nalazi na Bliskom istoku i izlazi na Sredozemno more. Graniči
sa Libanom na sjeveru, Sirijom na sjeveroistoku, Jordanom i Zapadnom Obalom na
istoku, Egiptom i Pojasom Gaze na jugozapadu, i sadrži geografski raznolike
odlike na svojoj relativno maloj površini. Izrael je definisan kao jevrejska i
demokratska država u svojim Osnovnim zakonima i jedina je država sa jevrejskom
većinom. U skladu sa odlukom Ujedinjenih naroda da se podijeli Palestina iz
1947, David Ben-Gurion, šef Svjetske cionističke organizacije i predsjednik
Jevrejske agencije za Palestinu, je 14. maja 1948. proglasio Izrael državom
nezavisnom od Britanskog mandata u Palestini. Susjedne arapske zemlje izvršile
su invaziju na Izrael u sljedećem danu u podršci Palestinskim Arapima. Izrael se
od tada borio u nekoliko ratova sa susjednim arapskim zemljama i okupirao je
Zapadnu Obalu, Sinajski poluotok, Pojas Gaze i Golansku visoravan. Dijelovi ovih
teritorija, uključujući istočni Jerusalem, su aneksirani od strane Izraela, ali
granica sa Zapadnom obalom nikada nije trajno definisana. Izrael je potpisao
mirovne sporazume sa Egiptom i Jordanom, ali napori za rješavanjem
Izraelsko-palestinskog konflikta dosada nisu rezultirali mirom. Stanovništvo
Izraela, definisano Izraelskim centralnim uredom za statistike, koje uključuje
sve građane ili državljane, ali ne i strane radnike, u Izraelu i izraelskim
naseljima u okupiranim teritorijama, je procijenjeno u junu 2011 na 7751000
ljudi, od kojih su 5818200 Jevreji. Arapi su druga najveća etnička grupa (koji
uključuju i muslimane i kršćane). Druge manjine su: Druzi, Čerkezi i
Samarijanci.

Za opširnije informacije, pogledajte članak Historija Izraela i Palestine, kao i
Uspostava i historija Države Izrael

Jevreji su dugo smatrali Izrael svojim spiritualnim domom — Svetom zemljom i
Obećanom zemljom. Izraelska zemlja ima posebno mjesto u vjerskom životu Jevreja,
uključujući ostatke drugog Jevrejskog hrama. Ovo je također mjesto gdje je
rođeno Kršćanstvo a sadrži i mnoge druge lokacije od velikog duhovnog značaja za
judaizam, kršćanstvo i islam. U ovom regionu je u periodu od preko jednog
milenijuma, sa prekidima, postojala čitava serija jevrejskih kraljevina i
država, sve do propasti Velikog jevrejskog ustanka protiv Rimskog carstva sa
čijim je gušenjem došlo do velikog istjerivanja Jevreja iz Jerusalema. Poslije
sloma Ustanka Bar Kokhba (Bar Kokhba's revolt) 135. godine, imperator Hadrian je
preimenovao Provinciju Judeju u Provinciju Siriju Palestinu, grčko ime izvedeno
od Philistine (hebrejski פלשת Pəléšeṯ). [1] Također pogledajte Imena Levanta.

Muslimanski halifat je osvojio ovu teritoriju od Istočnog Rimskog carstva
(Bizantije) u 7. vijeku, i privukao arapske doseljenike. Lokalni jezik,
aramejski (jezik kojim je govorio Isus Krist), je postepeno nestao. Tokom
vijekova je količina jevrejskog stanovništva u zemlji fluktuirala. Prije rođenja
modernog cionizma, do ranog 19. vijeka, više od 10000 Jevreja je živjelo na
teritoriji današnjeg Izraela. (Dan Bahat, Dvadeset vijekova jevrejskog života u
svetoj zemlji, 1976.)

Nakon vijekova života u dijaspori, 19. vijek je donio uzlet cionizma, Jevrejskog
Nacionalnog Pokreta, želje da se formira jevrejska država u Palestini i značajnu
imigraciju. Cionizam je ostao manjinski pokret sve do uspona nacizma 1933.
godine i pokušaja istrebljenja Jevreja u Holokaustu. U kasnom 19. vijeku veliki
broj Jevreja se doselio u ovaj region koji su prvo kontrolisali Turci, a zatim
Britanci. 1917. Britanci su garantovali Jevrejima domovinu u Palestini,
usvajanjem Balfurove deklaracije. Jevrejsko stanovništvo je povećalo svoj udio u
regionu sa početnih 11% 1922. godine na 30% 1940. godine. 1920. godine Britanci
odvajaju 78% teritorija mandatne Palestine i na njemu stvaraju novu državu,
Transjordaniju - koja je okupacijom Zapadne obale 1948. promijenila ime u
današnji Jordan.

1937, poslije Velikog Arapskog ustanka, plan za podjelu koji je predložila
Pilova komisija, Jevreji prihvaćaju, ali ga je odbacilo arapsko rukovodstvo. Kao
rezultat, 1939, Britanci su podlegli arapskom pritisku, zbog podrške koja im je
bila potrebna u Drugom svjetskom ratu i napustili ideju o jevrejskoj nacionalnoj
domovini i podjelu i pregovore u korist jednostrano nametnutog Bijelog dokumenta
iz 1939. U ovom dokumentu je stajalo da treba uspostaviti sistem u kome će
Jevreji i Arapi imati zajedničku vladu. Ovaj dokument je bio viđen kao značajan
poraz jevrejske strane, jer je donio oštre restrikcije za jevrejsku imigraciju,
dok za arapsku imigraciju nije trebalo biti nikakvih zabrana. Kako je arapsko
stanovništvo brojčano prevazišlo jevrejsko u godinama nekontrolisanih migracija,
očekivalo se da će ovoj zajedničkoj vladi dominirati Arapi. Zbog nadolazećeg
Drugog svjetskog rata, plan nije u potpunosti sproveden.

1947. godine, nakon porasta nasilja, terorizma i neuspješnih napora da se pomiri
jevrejsko i arapsko stanovništvo, britanska vlada se povukla iz Palestine.
Ispunjavanje UN plana za podjelu iz 1947. bi dovelo do podjele sporne teritorije
na dvije države, jevrejsku i arapsku, dajući oko polovine teritorije svakoj
državi. Po ovom planu, Jerusalem je trebalo da bude međunarodna regija, da bi se
izbjegli sukobi oko njegovog statusa. Odmah nakon što je Generalna skupština UN
usvojila plan za podjelu, palestinsko arapsko rukovodstvo i sve islamske zemlje
odbacuju plan da se formira još neimenovana jevrejska država i započelo gerilski
rat.

Država Izrael je proglašena 14. maja, 1948. pri čemu pet arapskih nacija napada
Izrael (vidi: Deklaracija o proglašenju Države Izrael, Arapsko-izraelski rat,
1948.). Izrael je osvojio dodatnih 26% teritorije Palestine zapadno od rijeke
Jordan i pridružio je novoj državi. Jordan je osvojio Zapadnu obalu (uključujući
Istočni Jerusalem), i aneksirao je, ali su ovu aneksiju priznali samo Ujedinjeno
Kraljevstvo i Pakistan. Pojas Gaze i sinajsku pustinju je osvojio Egipat.

Poslije rata, samo 14-25% (zavisno od procjena) arapskog stanovništva je ostalo
u Izraelu, dok su izbjegli prije i za vrijeme rata. Kad je Izrael odbio povratak
većine, i kada su potonje ponude o djelimičnoj repatrijaciji odbijene, oni su
postali izbjeglice; vidi Palestinske izbeglice i Palestinski egzodus. U narednoj
deceniji, 600,000 Sefardskih Jevreja koji su izbačeni iz okolnih arapskih
zemalja, su došli u Izrael, udvostručivši broj stanovnika ove zemlje samo godinu
dana od sticanja nezavisnosti. Kasnije su Jevreji počeli da pristižu i iz Irana
i Evrope. Jevrejska populacija u Izraelu je nastavila da raste vrlo visokom
stopom još nekoliko godina, uslijed talasa jevrejske imigracije iz cijelog
svijeta, od kojih je najznačajniji skorašnji, po raspadu SSSR-a.

23. maja 1967, Egipat je zatvorio Tiranski moreuz (glavnu izraelsku pomorsku
rutu ka Aziji i ostalim trgovinskim destinacijama) za izraelske brodove, a
također je blokirao i luku Eilat. Egipat je naredio mirovnim snagama UN-a da
napuste Sinaj, a umjesto njih, su na granici sa Izraelom koncentrisani egipatski
tenkovi i trupe. U skladu sa prijašnjim mirovnim sporazumima, blokada Izraelskih
luka je predstavljala objavu rata, te je Izrael izvršio napad na Egipat, a
posebno egipatsku avijaciju. U neprijateljstva je uključen i Jordan (pošto je uz
ustezanje odlučio da odbaci izraelske apele za neutralnost, i započeo
granatiranje Tel Aviva u skladu sa odbrambenim savezom koji je imao sklopljen sa
Egiptom), Sirija, i iračka avijacija. Ovo je bio Šestodnevni rat (5. juni - 10.
juni, 1967.), za vrijeme koga je Izrael zauzeo Istočni Jerusalem, Zapadnu obalu,
Pojas Gaze, Golansku visoravan, i Poluostrvo Sinaj. Izrael je 1978. vratio Sinaj
Egiptu u skladu sa sporazumu iz Kemp Dejvida, a 1981, Izrael je aneksirao
Istočni Jerusalem. Status Zapadne obale i Pojasa Gaze, koji su naseljeni mahom
Palestincima uz nešto izraelskog stanovništva, je još neodređen, i bio je tema
više neuspješnih mirovnih konferencija. Nakon rata 1967. izraelska je vlada
odlučila da ponudi zauzete teritorije u zamjenu za mir, što je s arapske strane
odbačeno na Konferenciji Islamskih Zemalja u Khartumu (Sudan), pod poznatom
parolom :" Ne pregovorima s Izraelom, Ne priznavanju Izraela, Ne miru sa
Izraelom":

Status Golanske visoravni je trenutno subjekt teritorijalnog spora između
Izraela i Sirije, koji su tehnički još uvijek u ratu. Visoravan, koja je prvo
bila u sastavu britanske Palestine, a potom ustupljena francuskoj Siriji u ranim
dvadesetim godinama 20. vijeka, Izrael je zvanično aneksirao 1981, mada je
Vijeće Sigurnosti UN-a rezolucijom 497 proglasio ovaj akt Izraela "ništavnim i
ispraznim i bez međunarodnog pravnog efekta."

U godinama nakon 1948, Izrael i UN su često imali suprotstavljene odnose.
Rezolucija 194 (donesena u decembru 1948.) (Rezolucije Generalne Skupštine nisu
pravno obavezujuće), koja dozvoljava uslovno "pravo na povratak" palestinskim
izbeglicama; rezolucija 242 (novembar 1967.), poziva na "povlačenje izraelskih
oružanih snaga sa teritorija okupiranih u nedavnom sukobu u zamjenu za mir"
(Šestodnevni rat); i rezolucija 446 (mart 1979.), koja proglašava Izraelska
naselja na Zapadnoj obali i u Pojasu Gaze "ilegalnim". Mada je većina od 65
rezolucija Vijeća Sigurnosti i Generalne Skupštine UN koje osuđuju izraelske
akcije, i 41 rezolucija Vijeća Sigurnosti na koju su SAD stavile veto, imale
gotovo univerzalnu podršku u UN-u (često su glasovi SAD i Izraela bili gotovo
usamljeni), pristalice Izraela tvrde da ove rezolucije često pogrešno tumače
međunarodno pravo, da ih njihove pristalice selektivno primjenjuju, i da su same
sjednice pristrasne.

Uspostavljanje države Izrael, 1948. godine, i njegovo postojanje je bilo uzrok
čestim agresijama od strane arapskih zemljama poput Sirije, Libana, Jordana,
Egipta, Iraka i Saudijske Arabije. Ratno stanje između Egipta i Izraela je
okončano potpisivanjem Izraelsko-egipatskog mirovnog sporazuma 26. marta, 1979.
Ratno stanje sa Jordanom je zvanično okončano potpisivanjem Izraelsko-jordanskog
mirovnog sporazuma 26. oktobra, 1994. Sporadični pregovori sa Libanom i Sirijom,
preostalim susjedima sa kojima Izrael nije potpisao mirovne sporazume, su još
bez rezultata. Izrael je trenutno umješan i u tekući sukob sa Palestincima u
teritorijama koje kontroliše od Šestodnevnog rata, 1967, uprkos potpisivanju
Sporazuma iz Osla 13. septembra, 1993, i naporima Izraela, Palestinaca i
svjetskih mirotvoraca.



https://bs.wikipedia.org/wiki/Hari_Mata_Hari

Hari Mata Hari je bosanskohercegovačka muzička grupa. Hari Mata Hari je također
scensko ime za pjevača Hajrudina Varešanovića. Grupa ima korijene u gradu
Sarajevu. Izveli su preko 1.000 koncerata i prodali 5.000.000 albuma do sada.
Njihove pjesme su među najpoznatijim baladama u bivšoj Jugoslaviji. Hari Mata
Hari je predstavljao Bosnu i Hercegovinu na Eurosongu 2006. održanom u Atini, u
Grčkoj.

Grupa Hari Mata Hari je neprekidno mijenjala članove. Danas, grupu čine Hajrudin
Varešanović (vokal), Izudin Izo Kolečić (perkusije), Karlo Martinović (solo
gitara, prateći vokal), i Željko Zuber (bas-gitara, prateći vokal). Većinu
pjesama grupe je aranžirao Hajrudin Varešanović. Pjesme je uglavnom pisao
Fahrudin Pecikoza.

Hari je odrastao na Vratniku, sarajevskom starogradskom naselju. Njegov dedo je
bio jedan od poznatijih pjevača tradicionalne bosanske muzike zvane sevdalinka.
Sa šest godina, Hajrudin je počeo pjevati i naučio je svirati giratu. U lokalnom
kulturnom centru, zatraženo je od njeg da pjeva, a sa deset godina je pjevao sa
grupom "Omi", i kasnije za grupu "Sedam šuma". Na Vratniku, Hari je snimio svoju
prvu pjesmu "Zašto da ne uzmem nju". Nakon završetka srednje elektrotehničke
škole u Sarajevu, Varešanović je počeo studirati filozofiju i pohašao je časove
prirodne politike, ali nije završio kurseve. Muzika je uzela njegov veći dio
vremena, kao i njegova ljubav za fotografijom.

Godine 1979, Hari se priključio grupi Zov sa kojima je snimio hit "Poletjela
golubica sa Baščaršije." Nadalje Varešanović je pjevao sa grupom "Ambasadori",
sa kojima je, smatra se, odrastao u profesionalnog pjevača. Nakon služenja
ovaveznog vojnog roka u srbijanskom gradu Nišu, pojavio se na muzičkoj sceni kao
sam izdavajući (1984.) album Zlatne kočije. U septembru 1985, Hari Varešanović
zajedno sa članovima grupe Baobab - Izom Kolečićem, Edom Mulahalilovićem, Pjerom
Žalicom i Zoranom Kesićem - pobijedio je na festivalu "Nove nade, nove snage", i
osnovao muzičku grupu "Hari Mata Hari". Iste te godine, nova grupa je izdala
album U tvojoj kosi. Godine 1986, Pjer Žalica - "Badžo" i Zoran Kesić su
napustili grupu. Zamijenili su ih pijanist Adi Mulihalilović i bas-gitarist Neno
Jeleč, koje će eventualno zamijeniti Željko Zuber. Njihov album iz 1986, Ne bi
te odbranila ni cijela Jugoslavija, dobio je glasove kao najbolji album godine,
i Jugovizija, nacionalno takmičenje za Eurosong, objavilo ih je kao kandidate za
predstavljanje Jugoslavije. Hari Mata Hari, godine 1986, dobio je 5. mjesto za
pjesmu "U tvojoj kosi" i 14. mjesto za pjesmu "Nebeska kraljica" u 1987. godini
u srbijanskom gradu Beogradu.

Hari je 1988. počeo snimati za producentsku kuću Jugoton u Zagrebu. Album Ja te
volim najviše na svijetu je prodat u preko 300.000 kopija.

Raspad Jugoslavije i ratovi koji su se pojavili ostavili su trag u karijeri
grupe. Godine 1991, Edo Mulahalilović je napustio grupu da započne vlastitu
karijeru. Krajem 1991, grupa je izdala album Rođena si samo za mene u suradnji
sa producentskom kućom Diskoton u Sarajevu. Neke od pjesama sa albuma su: "Ja ne
pijem" sa Harisom Džinovićem, "Nije za te bekrija", "Nije zima što je zima",
koje su imale solidne prodaje i uspjeh. Sa tim albumom, većina aktivnosti je
stala, zbog rata u Bosni i Hercegovini. Krajem 1994, grupa je izdala naredni
album, dok su bili izbjeglice u Njemačkoj. Album je nazvan Ostaj mi zbogom
ljubavi. Ovaj album su narpavili napravili sami Hari i Izo, dok se ostatak grupe
nije ponovo ujedinio 1997-1998. Grupu su sačinjavali (osim Harija i Ize) Karlo
Martinović, Miki Bodlović, Adi Mulihalilović i Emir Mehić. Oni su se vratili na
muzičku scenu sa albumom najvećih hitova nazvanim Ja nemam snage da te ne volim.
Izdat je 1998 - "Ne lomi me", "Emina", "Ja nemam snage da te ne volim", "Gdje li
si sada ljubavi", "Upomoć").

Godine 1999. Hari Varešanović je odabran da predstavlja Bosnu i Hercegovinu na
Eurosongu. Ipak, bio je diskfalificiran zbog problema sa statusom pjesme. Hari
je prodaop pjesmu "Starac i more" Finskoj 1997. i finski izvođač Janne Hurme je
snimio tu pjesmu na finskom, naziva "Sydänveri" (finski "krv srca"). Dino
Merlin, koji je bio drugo mjesto, poslat je na Eurosong umjesto Harija i
ostvario 7. mjesto. Hari, je zajedno sa Hankom Paldum, snimio duet "Crni snijeg"
2001. godine. Iste te godine album Baš ti lijepo stoje suze je izdat sa par hit
pjesama ("Kao domine", "Zjenico oka moga", "Baš ti lijepo stoje suze"...).
Godine 2002. pjesma "Ruzmarin" je postala instant hit. Hari Mata Hari je bio
jedan od 6 finalista na Hrvatskom radijskom festivalu i predstavljao je BiH za
OGAE u Francuskoj. Također, 2002. godine Hari Mata Hari je osvojio nagradu
"Davorin" za pjesmu godine "Kao domine". Godine 2003 Harijeva pjesma "Idi",
dovela ga je do sedmog Hrvatskog radijskog festivala sa pjesmom "Navodno" sa
Ivanom Banfić. Na osmom Hrvatskom radijskom festivalu grupa se takmičila sa
pjesmom "Nema čega nema". Na Splitskom festivalu grupa se takmičila sa pjesmom
"Zakon jačega" koja je snimljena sa bh. pjevačem Kemalom Montenom. Kasnije te
godine grupa je izdala sljedeći album pod imenom pjesme "Zakon jačega", za
sarajevski Diskoton, zagrebačku Croatia Records i beogradski HI-FI Centar.

Godine 2009. grupa je izdala album Sreća i ovaj album je imao par hit pjesama:
"Azra", "Sreća", "Ne mogu ti reći što je tuga" sa Ninom Badrić, "Tvoje je samo
to što daš" sa Eldinom Huseinbegovićem.

BHRT, kroz javni internetski glasački sistem, izabrao je grupu Hari Mata Hari
kao bh. predstavnika za Eurosong. BH Eurosong je dao ime "Vrijeme je za Bosnu i
Hercegovinu" i pjesma je opisana kao bosanski Romeo i Julija. Prvi put pjesma je
puštena javnosti 5. marta 2006. na posebnoj prigodi u Sarajevskom teatru koji je
držao "BH Eurosong 06". Hari je pjevao pjesmu prvi put javno i dobio veliki
aplauz. Šest dana kasnije, Hari je pjevao pjesmu na prvom pojavljivanju na sceni
u Beogradu na finalnoj večeri "Evropesme 2006". Pjesma "Lejla" (koji je
komponovao Željko Joksimović, a tekst napisali Fahrudin Pecikoza i Dejan
Ivanović) je ljubavna balada o udaljenoj ljubavi. Koristi stilove sevdaha i
lokalne tradicionalne instrumente. Žensko ime Lejla je tradicionalno arapsko
ime. Eric Clapton i ZZ Top su koristili to ime u svojim pjesmama. Naziv pjesme
je bio jednak onome od Vajte 1981, kada je "Lejla" bila jugoslavenska pjesma
predstavnica na Eurosongu i osvojila 15. mjesto u Dublinu.

Muzički spot pjesme "Lejla" je režirao Pjer Žalica, zajedno sa Harijem i bendom.
Na njemu se prikazuje mnogo bosanskih tradicija. Snimljen je na nekoliko
lokacija Hercegovine: na planini Blidinja i u nacionalnom parku Hutovo Blato, na
Ruištu, i u Mostaru. Video završava sa Starim mostom, starijim dijelom grada u
pozadini. Pjesma je dobila ime glasanjem (sa 3501 glasa, ostala imena su bila
"Zar bi mogla ti drugog voljeti?" sa 660, i "Sakrivena" sa 462 glasa). Hari Mata
Hari je ostvario 3. mjesto na Eurosongu 2006. sa 229 poena.



https://bs.wikipedia.org/wiki/Finska

Republika Finska (finski: Suomen tasavalta, švedski: Republiken Finland) jeste
nordijska država u sjeveroistočnoj Evropi, koja spada u fenoskandiju, ograničena
Baltičkim morem na jugozapadu, Finskim zaljevom na jugoistoku i Botničkim
zaljevom na zapadu. Finska ima granice sa Švedskom, Norveškom i Rusijom.
Olandska ostrva, uz jugozapadnu obalu, pod finskom su vrhovnom vlašću, ali imaju
široku autonomiju.

Najveći dio Finske je nizak, blago valovit, šumovit kraj s mnogo jezera. Ima oko
60.000 jezera, mnoštvo rijeka, koje su ranije korištene za splavarenje drva.
Veliko prometno značenje imaju i plovni kanali. Najveće prirodno bogatstvo su
šume; stoga glavno mjesto u industriji zauzima prerada drva, proizvodnja papira,
namještaja i celuloze. U gušće naseljenom primorju razvio se Helsinki, glavni
grad i najveća luka s razvijenom industrijom.

Najstariji tragovi o ljudskom postojanju u Finskoj potiču od 8000 godine p. n.
e. Ovi primitivni lovci i sakupljači su vjerovatno stigli s istoka. Proizvodnja
lonaca karakterizira drugi tip kulture ljudi iz kamenog doba poznate kao ukrasna
keramika. Uspjeh Battle-Ax kulture (1800 - 1600. p. n. e) možda je donešen u
Finsku od indoevropskih ljudi iz južnijih baltičkih regija. Ovi ljudi su bili
uspješni moreplovci i uveli zemljoradnju. Udruživanja Battle-Ax ljudi s
prethodnim stanovništvom dovelo je do nove Kiukainen kulture. Bronzano doba
počelo je u Finskoj oko 1300. p. n. e. Tokom prvog perioda predkršćanske ere i
narednih vijekova ljudi su govorili jedan od ugrofinskih jezika. Prošlost Finske
je vezana za dug period dominacije germanskih naroda (prvenstveno Šveđana), a s
druge strane slavenskih naroda (Rusa). Etnogenetski ni s jednim susjedima nemaju
ništa zajedničko. Najbliži etnički srodnici su im Mađari u Panonskoj nizini.
Finci su narod ugro-finskog porijekla. Šveđani su pokorili i politički sebi
prisvojili cijelu Finsku. Ona je bila njihov posjed sve do 1809. godine. Dva
plemena Finci i Hemejci primili su rimokatoličku vjeru, a Karelijci
grčko-istočnu od Rusa. Poslije 1809. Finska potpada pod rusku vlast sve do 1917.
godine. U tom periodu, 1906, Finska je promijenila izborni zakon i postala prva
zemlja na svijetu koja je dala ženama pravo glasa i pravo da budu birane. Po
proglašenju Lenjinovih socijalističkih naroda o samoopredjeljenju naroda Rusije,
Finci su iskoristili trenutak i postali samostalna država. Finska je tokom
Drugog svjetskog rata poražena od tadašnjeg SSSR-a i morala je ustupiti SSSR-u
dio Karelije s gradom Viborgom, cijelu obalu Ladoškog jezera i zaljev Petsamo na
obali Barentsovog mora, te je tako Finska svedena na današnji prostor. Konačan
mirovni sporazum sa Sovjetima potpisan 1947. godine. Naknada štete u obliku roba
široke potrošnje isplaćena je u potpunosti 1952, a 3 godine kasnije polovina
ostrva vraćena je Finskoj. Novi odnosi sa SSSR-om doveli su do legalizacije
komunističke partije, sporazum o prijateljstvu, saradnji i obostranoj pomoći.

Finska je republika sa demokratskim i parlamentarnim oblikom vlasti. Vlast je
konstituirana i usvojena 1919. Na čelu Finske je predsjednik izabran na
šestogodišnji mandat direktnim glasanjem. Vlada je izabrana od strane
predsjednika i odobrena od parlamenta na čijem čelu je premijer. Glasaju stariji
od 18 godina. Finski parlament je jedinstveno tijelo poznato kao Eduskunta.
Njenih 200 članova je narod izabrao na 4 godine. Izvršna vlast u pokrajinama
pripada guverneru koji je izabran od strane predsjednika države. Na Olandskim
ostrvima, koja imaju autonomiju, pokrajinsko vijeće biraju stanovnici,
pokrajinski savjet bira izvršni savjet koji dijeli moć s guvernerom. Lokalni
sudski sistem podijeljen je na općinske sudove u gradovima i distriktne sudove u
ruralnim sredinama. Apelacijski sudovi su smješteni u Turku, Vaasi, Kuopiu,
Kouvoli, Rovaniemiju i Helsinkiju. Vrhovni sud čije je sjedište u Helsinkiju je
glavni sud za civilne i kriminalne slučajeve.

Školovanje je besplatno i obavezno od 7 do 16 godina. U općinama sa švedskom
manjinom nastava se nudi na oba jezika, s tim da učenici imaju slobodu izbora.
Nepismenost skoro da ne postoji. Uz redovno osnovno i srednje obrazovanje,
postoje i škole narodne akademije i radničke institute. Osnovno obrazovanje u
peruskoulu traje 9 godina. Škole za odrasle su privatne, društvene ili
provincijske i imaju podršku države. Finska ima sistem srednjih usmjerenih škola
kao što su komercijalne, obrtničke, tehničke, trgovačke i poljoprivredne. Finski
institut za više obrazovanje uključuje 13 sveučilišta i nekoliko koledža i škola
za obuku nastavnika sa godišnjim upisom od 205.000 studenata. Najveći je
Helsinški.

Vojni rok od 11 mjeseci je obavezan za muškarce starije od 17 godina. Finska ima
vojsku, mornaricu, zračne snage, ali su vojne snage smanjene Pariskim mirovnim
ugovorom iz 1947. na maksimalno 41.900 osoba. Godine 2001., oko 32.250 ljudi je
bilo je služenju vojnog roka. Rezerva broji 500.000 ljudi. 1994. godine. Finska
se pridružila programu "Partnerstvo za mir" kao prvi korak k punom članstvu u
NATO-u.

Finski socijalni sistem dopušta nezaposlenim, bolesnim, nemoćnim i starim
osiguranje, obiteljsku i dječiju zaštitu, i nadoknadu invalidima. Medicinska
zaštita se izdaje preko mjesta zaposlenja, ali nacionalnim zdravstvenim ciljem
od 1972. omogućeno je osnivanje zdravstvenih centara u svim općinama i
isključenje doktorskih honorara.

Finska je podijeljena na 6 provincija (lääni, množina: läänit). Porivncije su
podijeljene na 90 manjih okruga. Ovakav sistem se koristi još od 1634. godine.
Zvanično je usvojen 1997. godine sa nekoliko ispravki i Finska je podijeljena na
veće provincije. Od tada, tih 6 provincija su:

Finska je sjevernoevropska, skandinavska i baltička zemlja. U grupaciji zemalja
kojoj pripada (skandinavske zemlje) ona bi mogla ponijeti atribut nizijska jer
joj najviši vrh jedva prelazi 1.300 metara nadmorske visine. Za razliku od
drugih skandinavskih zemalja Finska je kontinentalna zemlja bez obzira što
izlazi na Baltičko more. Po mnogim osobinama je sličnija Kareliji i poluostrvu
Koli (Rusija), nego drugim skandinavskim zemljama. Državna teritorija presjeca
polarni krug, četvrtina njene teritorije je iznad sjeverne polarnice. Finska
dopire blizu Sjevernog ledenog okeana na koji je imala izlaz prije Drugog
svjetskog rata. Državna teritorija se proteže od 60° do 70° sjeverne geografske
širine. Njena dužina u smjeru sjever-jug prelazi 1100 km, a njena prosječna
širina je 600 km. Površina Finske je 338.145 km2 sa 5.183.545 (2002. godine)
stanovnika s prosječnom gustoćom 15 stanovnika po km2 što Finsku čini jednom od
najrjeđe naseljenih zemalja u Evropi. Finska graniči sa Norveškom na sjeveru, na
istoku sa Rusijom, Finskim zalivom, na jugozapadu s Baltičkim morem, i na zapadu
s Botničkim zaljevom i sa Švedskom.

Ovakva regionalizacija odgovara regionalizaciji ovog prostora i po smjeru
pružanja ove države. Laponija odgovara regiji Sjeverna Finska, Jezerska Finska
odgovara regiji Južna Finska, a regija Finsko Primorje odgovara regiji Botnička
obala.

Finska Laponija je pretežno brežuljkasta regija izuzev krajnjeg sjeverozapada
gdje ima planinski karakter. Osobnost ovog dijela Finske je da nema jezera (iako
je Finska zemlja jezera). Izuzetak čini samo jedno jezero - Inara. U Finskoj ovu
regiju nazivaju Laplandija. Zauzima oko 1/3 državnog prostora (10.300 km2). Zimi
je vrlo hladna (-15°C do -20° C) i pokrivena snijegom, dok za kratkog ljeta
vlada ugodnija temperatura (zabilježeni apsolutni maksimum od +33 °C). Što se
ide sjevernije nastupa tundra bez stabala, sa lišajevima, ponekim grmom, malim
močvarama i malim brojem cvjetonoša (tokom kratkog ljeta). U ljetnom periodu tu
je stanište mnogobrojnih ptica.

U ranijim vremenima regija je bila isključivo naseljena Laponcima. Živjeli su od
uzgoja irvasa i ribolova, te su živjeli nomadski i polunomadski život. Smatra se
da ih danas nema više od 2.000. U prirodi im je voliti nomadski život iako sve
više postaju stalni stanovnici naselja. Otkada su Finci izgradili arktički put
(1929. godine) u ovoj regiji se razvija i turizam. Uz savremenu cestu dugu 460
km izgrađeni su hoteli s visokim konforom. Dolaze turisti-ribolovci,
turisti-skijaši, i turisti koji su željni provozati se sanjkama koje vuku
irvasi. Ipak, Sjeverna Finska je manje razvijen kraj i rijetko naseljen dio
države. Nomadsko stočarstvo i sječa šume su glavne privredne aktivnosti
Laponije. Centar finske Laponije je grad Rovanijemi koji leži na obali rijeke
Kemi u blizini sjeverne polarnice. Do njega dopire željeznica uz postojeći
arktički put i produžava prema ruskoj luci Murmansk. On je upravni,
trgovačko-prometni i turistički centar Laponije. Ističe se po trgovini kože.

Jezerska Finska se nalazi između Finske Laponije na sjeveru i Finskog primorja
na jugu i jugozapadu. Finci nazivaju ovaj kraj "Suomi" - zemlja jezera.
Geomorfološki to je dio morenskih bedema kojima su stvorene brojne jezerske
depresije. Baš ova regija dala je atribut Finskoj amfibijska zemlja. Tu su
mnogobrojna glacijalna jezera a pejsaž dopunjuju nepregledne četinarske šume.
Najveće jezero je Sajma, s cjelokupnim sistemom jezera pod imenom Velika Sajma,
površine od 4.400 km2. Sva jezera su tektonski predisponirana, ali za njihovo
konačno oblikovanje je značajna ledenjačka erozija i akumulacija. Najveća dubina
Sajme je 82 m. Zapadno od Sajme je jezero Pajane površine 1.065 m2, maksimalne
dubine 93 m. Jezera su međusobno odvojena kordonima morena, ali su hidrografski
povezana rijeka|riječnim tokovima i kanalima. Neke rijeke npr. Oulu, Komo imaju
značajne vodne snage, koje se iskorištavaju. Oko jezera se nižu mala sela s
tipičnim drvenim kućama. Neka naselja imaju fizionomiju gradskih naselja. Između
jezera izgrađene su tri željezničke pruge u smjeru sjever-jug i dvije u smjeru
zapad-istok. Kao gradska središta razvili su se gradovi Kuopio, Tampere i Lahti.
Kuopio je izraziti centar drvne industrije i središte cijele regije i Finske. U
sferi uticaja grada je rudarski revir Finske gdje se proizvodi bakar, olovo,
cink, azbest i kvarc. Tu se nalazi rudarski centar Outokumpu. Tampere je najveći
grad Jezerske Finske (preko 150.000 stanovnika). Poznat je po svojoj tekstilnoj,
metalnoj i papirnoj industriji. On nosi epitet finski Manchester. Grad Lahti je
u prijelaznoj oblasti, ima funkciju etapne stanice u kojoj se okupljaju učesnici
zimskih sportova. U istočnim i središnjim dijelovima regije osnovano je nekoliko
desetina hiljada novih gazdinstava nastalih od doseljenika s teritorija koji su
pripali (poslije Drugog svjetskog rata) tadašnjem SSSR-u.

Finsko primorje je predstavljeno izlaskom ove države na Baltičko more (Botnički
i Finski zaliv). Nasuprot ostalim dijelovima Finske u ovoj regiji nema onih
prepoznatljivih, za sjeverne zemlje, morenskih sedimenata. Ovdje se nalaze
sedimenti morskog porijekla, ostaci nekadašnjeg Joldijskog mora. Finsko
primorje, iako jedinstvena regija, može se podijeliti na dvije podregije:
Sjevernije, prostor oko Botničkog i južnije prostor oko Finskog zaliva.

Botničko primorje je pojas Finske uz istoimeni zaliv dug oko 700 km. Primorje je
izloženo sjevernim vjetrovima. Od Švedske granice na sjeveru do grada Vasa na
jugu primorje je pod šumom. Značajnije naselje je grad Oulu, na ušću istoimene
rijeke, koja je dio ostrva istoimenog jezera. Poznat je kao centar drvne
industrije. Sjevernije od njega je grad Kemi na istoimenoj rijeci Kemi, s istom
funkcijom kao Oulu. Od njega vodi željeznička pruga za Murmansk, preko
centralnog grada Jezerske Finske. Najjužnije tačke Botničkog primorja su gradovi
Vasa i Pori.

Južno primorje Finci nazivaju "salpau selkä" (primorje uz sjevernu obalu Finskog
zaliva). Regija ima povoljnije tlo i klimu čime su stvoreni uslovi za intenzivnu
poljoprivredu i stočarstvo. Ovdje uspijeva pšenica i šećerna repa. Ovo je
najgušće naseljena oblast Finske. Paralelno sa obalom vode glavne željezničke i
cestovne komunikacije. Pored aktivne uloge u poljoprivredi ova regija je i
industrijski razvijena. Na jugozapadu je grad Turku, najstariji grad Finske,
nekada i prijestolnica. Njegovi stanovnici najviše govore švedski. Okružen je
grupama ostrva, koja tamo nazivaju "Schären", u blagoj klimi, plodnom okruženju,
sa slikovitom srednjovjekovnom arhitekturom spada u najljepše finske gradove.
Nedaleko od Turkua se nalazi arhipelag Aland, koji je bliže Švedskoj nego
Finskoj. Sastoji se od oko 6.500 ostrva od kojih je 80 naseljeno. Stanovnici
govore švedski a bave se poljoprivredom i ribolovom. Najveći grad oblasti,
ujedno i cijele države je Helsinki, veliki i moderan kulturni, politički,
trgovački i industrijski centar. Istočno od njega je mali grad Kotka, a zapadno
gradić Hanko.

Površinu finskog prostora sačinjava Baltički štit. Štit je izgrađen od
kristalastih škriljaca, granita, gnajsa i vulkanita iz doba arhaika. Ovo
područje je bilo nabrano u prekambriju. Djelovanjem vanjskih sila teren je
uravnjen. U pleistocenu, finski prostor je bio potpuno prekriven inlandajsom.
Pleistocena glacijacija i moćni inlandajs su na svakom koraku ostavili svoje
tragove. Ledenjaci su kod manje otpornih stijena erodirali povlatne slojeve sve
do rezistentne podloge. Taj materijal je akumuliran u obliku morena. Morene su
zagradile brojna jezera, tako da Finska izgleda iz aviona kao vodoravno
presječena spužva u čijim se rupicama nalazi voda. Oko 80% Finske prekrivaju
glacijalni nanosi u obliku morena i drumlina (izduženi brežuljci sastavljeni od
gline i pijeska dužine 500 do 1000 metara, visine 20 do 30 metara). Veći dio
finskog prostora čini blago ravni reljef od 100 do 300 m nadmorske visine. U
Laponiji je ravan gdje se brijegovi dižu do 500 m.n.v. Na sjeverozapadu Finske
su posljednji izdanci Skandinavskih planina, gdje se nalazi i najviši vrh države
Haltiotuturi (1.234 m).

Zbog uticaja okolnih vodenih površina, klima je značajno manje ekstremna nego
što se očekuje. Prosječna julska temperatura na obali je 16° C, a u februaru -9°
C. Količina padavina (snijeg, kiša) je 460 mm na sjeveru i 710 na jugu. Slab
snijeg pokriva zemlju 4 do 5 mjeseci godišnje na jugu i 7 mjeseci na sjeveru.
Helsinki ima prosječnu temperaturu najhladnijeg mjeseca -6,3° C, a Oulu na
sjeveru -0,3° C, dok je prosječna julska temperatura u Helsinkiju 16,5° C, a u
Oulu 15,5° C. Krajnji sjever je još hladniji. Januarska temperatura u Laponiji
je -15° C.

Za Finsku se kaže da je "amfibijska zemlja", zemlja vode i kopna. Različiti su
podaci o broju jezera u Finskoj, ali se procjenjuje da ih ima oko 60.000. Rijeke
su većinom otoke pojedinih jezera, a najveća je Vuoksi, sa čuvenim vodopadom
Imatrom, otoka je najvećeg finskog jezera Sajma (1.800 m2), a prioka je jezera
Ladoge. Jezero Sajma je 1968. godine spojeno plovidbenim kanalom s Finskim
zalivom, a s druge strane povezano je s gradom Viborgom, kanalom dugim 60 km.
Sajma predstavlja čitav sistem jezera. Druga važna jezera su Päijänne, Kalla,
Orivesi i Keitele na jugu, i jezero Anar na sjeveru. Anar je sjevernije od
polarnog kruga, na 69° S geografske širine. S maksimalnom dubinom od 60 m. Po
nekim podacima na jezeru ima 3.000 ostrva, a površina akvatorija bez ostrva je
1.000 m2.

Oko 72% finske je pod šumama. Osim na krajnjem jugu gdje se mogu naći jasen,
javor i brijest, šume su uglavnom četinarske gdje dominiraju omorike i borovi.
Finska ima približno 1.200 vrsta biljaka i paprati i oko 1.000 vrsta lišajeva.
Divljač uključujući medvjede, vukove, polarne lisice, divlje mačke, uglavnom
žive u nenaseljenim sjevernim područjima. Sobovi koje su pripitomili Saami
izumiru u divljini. Divlje guske, labudovi, plovke, sniježne žutovoljke (ptice)
prave gnijezda širom sjeverne Finske. Od riba najčešće su slatkovodne: losos,
pastrva, štuka, grgeč i iz slanih voda: haringa, bakalar. U unutrašnjosti zemlje
dominira sivo planinsko tlo. Sjeverni dio Finske je pokriven močvarnim tlom.
Najplodnije tlo je u južnom dijelu obalske ravnice koje se sastoji od morske
gline.

Bogata zemlja prekrivena šumama je najvrijedniji resurs Finske. Omorika, bor,
srebrna su dominirajuće vrste drveća. Jedini prirodni resursi zemlje su drvo,
treset, toplokrzne životinje, hidroenergija i riba. Finska također ima neka
nalazišta metala od kojih se izdvajaju cink, bakar, željezo i nikl. Vanadij,
srebro i zlato se vade. Najobilniji nemetali su granit i krečnjak.

Drugi svjetski rat je ostavio Finsku s ogromnim privrednim problemima
uključujući visoku inflaciju, nezaposlenost i nepovoljan trgovinski balans. Od
tada se industrijski sektor širio do šezdesetih godina prošlog vijeka. Osim
javnih ustanova, industrija i biznis su privatizirani. Nacionalni budžet 1998.
predviđao je 41,3 milijardi dolara budžetskih prihoda i 43,1 milijardu troškova.
Porast domaće proizvodnje u 2000. godini bio je 121,5 milijarda.

Poljoprivreda je uglavnom ograničeno na plodne priobalne regije. Samo 7%
površine Finske je pod poljoprivrednim kulturama. Većina farmi su manje od 20
hektara, manje od 20% farmi upošljava plaćene radnike. U 2001. godini usjevi su
bili ječam, zob i pšenica (3,9 miliona metričkih tona), i korjenasto povrće kao
krompir i šećerna repa (816.000 metričkih tona). Životinje su uključivale 6
miliona komada peradi, 1,1 milion stoke, 1,3 miliona svinja, 106.600 ovaca.
Finska ima 414.000 pripitomljenih sobova. Oko 60% šuma u Finskoj je u privatnom
vlasništvu. Ulov ribe u 1997. je bio 196.513 metričkih tona. Više od 1/3 ribe
potiče iz unutrašnjih voda.

Drvna masa, papir, drvoprerađivačka industrija predstavlja značajan segment
finske industrije. Ranih 1990-ih je proizvođeno oko 1,3 metričkih tona papira
godišnje. Proizvodnja ostalih papirnih i drvnih proizvoda ukupno iznosi 7,9
miliona godišnje. Finska posjeduje industriju teških strojeva, metala, brodova,
štamparskih materijala, elektro industriju, industriju hrane i pića, tekstilnu
industriju, industriju odjeće, hemikalija, keramike i stakla.

Finska je značajan izvor bakra (proiz. 11.600 metričkih tona 2000. godine),
cinka, srebra (24 metričke tone), a hrom, nikl i zlato se također iskopavaju.
Papir, drvna masa i drvni proizvodi čine 40% godišnjeg finskog izvoza. Uvoz
uključuje benzin, hemikalije, mašine, transportnu opremu, grožđe, čelične
proizvode, hranu i tekstil. Značajna trgovina se vodi s Njemačkom, UK, Švedskom,
i drugim zemljama EU. 2000. godine uvoz je bio 32,6 milijardi dolara, a izvoz
44,5 milijardi dolara. Finska je član slobodne trgovinske unije od 1961., a u
januaru 1995. pridružila se EU. Radna snaga broji 2,6 miliona ljudi 2000.
godine. Radnike zastupaju radnički sindikati grupisani u dvije velike
federacije: Centralna organizacija i Konfederacija plaćenih radnika.

Tri preduzeća posjeduju monopol u prehrambenoj industriji: S-Markt, K-Markt,
Suomen Lähikauppa. Klasične pekare i mesare ne postoje, sve se nudi u
samoposlugama.

Sistem kanala koji povezuju Finska jezera s ostalim i s Finskim zalivom
predstavljaju jeftin i efikasan vid transporta za drvnu industriju. Oko 6.600 km
unutrašnjih voda su plovne. Željeznica je u državnom vlasništvu (dužina oko
5.836 km) Finska ima oko 77.900 km puteva 65% asfaltiranih. Finer (Finair)
obuhvata inostrane letove u zemlji, Karair i Finnaviation opslužuju mnoge
gradove.

Vlada kontroliše telefonske službe, a Finska TV prenosi većinu TV i radio
programa. Privatne TV stanice nude oko 20 sati komercijalnog programa sedmično.
Oko 1/3 telefonije je u državnom vlasništvu. U 2000. je bilo 550 telefonskih
linija na svakih 1.000 stanovnika. Zemlja ima 1.498 radio i 622 TV prijemnika na
1000 domaćinstava 1997. godine. Ima 56 dnevnih novina, te magazine, sedmičnike,
mjesečnike i dr.

Novčana jedinica je euro, uveden je 1. januara 1999., a samo za elektronske
transfere i finska valuta markka je korištena u ostalim slučajevima do 1.
januara 2002. kada je Euro postao službena valuta i prestala je upotreba MARKKE.
Pošto je prihvatila euro, Finska mora slijediti ekonomska pravila utvrđena od
strane Evropske banke (ECB). ECB je u Frankfurtu i reguliše posredovanje novcem.

Finci čine više od 93% populacije i potomci Šveđana oko 6%. Istok je naseljen s
oko 2.500 Saamija druge manje grupe čine manje od 1%. Iako su Šveđani u manjini
oni imaju svoju političku stranku, svoje škole i druge institucije. 67%
populacije je urbano. Više od 93% govori finski koji je uralski jezik. Oko 6%
ljudi, uglavnom koncentriranih na Alandskom arhipelagu govore švedski. Saami
govore Saamskim jezikom. Evangelistička Luterovska crkva prevladava, njeni
članovi čine 86% stanovništva. Sloboda vjeroispovjesti je zagarantirana.
Pravoslavna crkva, iako nacionalna, u broju pristaša opada od Drugog svjetskog
rata.

Po popisu iz 2002., Finska ima, 5,183,545 stanovnika (15 stanovnika/km2) što
Finsku čini jednom od najrjeđe naseljenih zemalja u Evropi. Više od 2/3
populacije je smješteno u južnim krajevima. Helsinki ima oko 1.054.127
stanovnika (2005.), te je intelektualni, proizvodni i trgovački centar.
Slijedeća tri najveća grada su Tampere - 281.092, Turku - 242.153, Oulu -
166.053 koji su također industrijski centri.

Nakon osvajanja Finskih plemena od strane Šveđana domaća kultura je bila pod
uticajem Šveđana, koji traje i danas. Među seljacima su pjevane tradicionalne
epske pjesme. Radovi u drvetu i tapete su još uvijek dekorisani tradicionalnim
ukrasima i spiralnim i sličnim jednostavnim geometrijskim oblicima. Među
obrazovanim preovladala je švedska kultura.

Govorio se švedski jezik koji je, uz rijetke iznimke, bio i književni jezik zbog
toga što je švedska umjetnost i arhitektura bila iz mnogo pravaca. Mnoge Finske
građevine i umjetnički radovi oslikavaju italijanske, flemanske, njemačke i
druge uticaje. U 19. vijeku obrazovani Finci počeli su oživljavati svoju
nacionalnu tradiciju. U isto vrijeme nacionalna finska književnost nastaje na
vlastitom jeziku. Parne kupke - saune - koje nastaju sipanjem vode preko vrelih
stijena su finski izum. Finci veoma vole knjige, a biblioteke i muzeji su
sastavni dio njihove kulture. Helsinška gradska biblioteka ima oko 2,1 miliona
izdanja, univerzitetska 2,6 miliona i služi kao nacionalna biblioteka. Finska
ima 1.500 biblioteka širom zemlje.

Poznati komponisti klasične muzike su Jean Sibelius (1865-1957) i Levi Madetoja
(1887-1947). U Finskoj je popularan heavy metal, u cijelom svijetu su poznati
bendovi: Nightwish, Children of Bodom, Lordi (pobjednici Eurovision Song Contest
2006).



https://bs.wikipedia.org/wiki/Argentinska_doga

Argentinski pas ili Dogo Argentino je rasa pasa koja potiče iz Argentine što joj
i ime kaže. "Stvorio" ju je dr. Antonio Nores Martinez i njegovi potomci, a
dobivena je križanjem desetak vrsta, između ostalih i pointera, mastifa,
boksera, bulterijera i buldoga. Prvi standard te vrste publiciran je krajem
četrdesetih godina prošlog vijeka, desetak godina nakon što ga je napisao
Martinez. Pasmina je priznata od strane kinološke federacija Argentine u martu
1964, a devet godina kasnije, u julu 1973, pasminu je pod brojem #292 priznala i
Svjetska kinološka federacija.

Argentinska doga stvorena je prvenstveno za lov na velike divlje životinje, npr.
divlje svinje, a iako joj je izgled zapravo zastrašujući (mnogi je iz neznanja
svrstavaju u potencijalno opasne pse), još nije zabilježen nijedan slučaj napada
na čovjeka. Iz izgleda tog psa jasno je da mu je među precima bila i njemačka
doga. Uši mu od rođenja vise dok ih se s prvom godinom ne obrežu, rep mu je dug
i snažan. Leđa su im mišićava, a dlaka vrlo kratka. Priljubljena je uz tijelo i
čvrsta, mora biti potpuno bijele boje uz iznimku male crne flekice na glavi. Oči
su im tamne boje lješnjaka, a njuška crna kao i rub usana. Ženka može narasti do
visine 60 do 65 centimetara i težiti od 38 do 45 kg, a mužjaci od 62 do 68 cm i
imati težinu od 45 do čak 60 kg.

Riječ je o izuzetno inteligentnom i hrabrom psu s odlično razvijenim njuhom, pa
ga je lahko istrenirati za traganje. Otporni su na bolesti, a odgaja ih se
pohvalama i nagradama, umjesto kaznama. Koriste su u pravilu za lov na velike
životinje, ali i za potrebe carine, vojske i policije. Argentinska doga je
dobrodušna, nepovjerljiva prema strancima i drugim psima, ali je iznad svega
vjerna svom domu, posebno djeci. Odličan je čuvar i nije glasna – rijetko laje.
Vesela je, otvorena i ne traži pretjeranu pažnju.



https://bs.wikipedia.org/wiki/%C4%8Ce%C5%A1ka

Češka (češki: Česko) je država u Srednjoj Evropi. Graniči na zapadu s Njemačkom,
na sjeveru s Poljskom, na istoku s Slovačkom, na jugu s Austrijom. Prostire se
na površini od 78.866 km2. Prema državnom uređenju, unitarna je parlamentarna
republika sa oko 10,5 miliona stanovnika. Glavni i najveći grad u državi je Prag
s preko 1,2 miliona stanovnika. Sastoji se od historijskih regija Bohemije,
Moravske i Češke Šlezije. Kopnena je država i nema izlaz na more.

Češka Republika je visoko razvijena država, sa naprednom ekonomijom i visokim
životnim standardom. UNDP je rangirao Češku kao 15. državu svijeta po indeksu
humanog razvoja. Glavni grad Prag ima najnižu stopu nezaposlenosti u EU. Od 12.
marta 1999. je članica NATO-a a od 1. maja 2004. i Evropske unije. Osim toga,
članica je i drugih međunarodnih organizacija kao što su: OECD, OSCE i Vijeća
Evrope.

O naseobinama na teritoriji Češke Republike još oko 28.000 godina prije nove ere
govori niz arheoloških nalazišta. Od 3. vijeka prije nove ere naseljavaju je
Kelti, a od 1. vijeka i Germani. Slaveni su se na područje današnje Češke
Republike doselili u 5. vijeku, a u 7. vijeku oformili Samovo carstvo. Godine
833. na području Moravske, Slovačke, sjeverne Mađarske i zapadnog zakarpatskog
kraja nastaje Velikomoravsko carstvo, koja vremenom raste i obuhvata i Češku
(890.-894.), Šleziju, Lužice, Malopoljsku, i dio Mađarske. Velika Morava, od
koje se Češka otcjepila 894., nestala je pod udarom Mađara 907. godine.

Češka država se rađa u drugoj polovini 9. vijeka, kada je ustoličen prvi češki
knez iz dinastije Pržemislovića, Borživoj. U 10. i 11. vijeku država se
konsoliduje, pripaja Moravsku i postaje kraljevina. Češka kraljevina bila je
značajna regionalna sila, i svoj vrhunac dostiže za vrijeme posljednjih
Pržemislovića (Pržemisla II Otakara, Vaclava II), te (i prije svega) moćnog
Karla IV iz luksemburške dinastije. Međutim, husitski ratovi u 15. vijeku, i
kasnije tridesetogodišnji rat u 17. vijeku imali su razarajući učinak.

1526. godine, na češki tron definitivno stupa dinastija Habsburgovaca, koja je
zemlju pripojila Habzburškoj monarhiji. Masovni ustanci su podizani 1547. i
1618. godine. Kada su u maju 1618. godine vladari ubijeni izbacivanjem sa
prozora u praškom Hradu (događaj koji se u češkoj historiji označava slikovitim
nazivom defenestracija), otpočeo je i tridesetogodišnji rat. Pobunjenici su
poraženi, zarobljeni najoštrije kažnjeni, a zatim se počelo sa nasilnom
rekatolizacijom čeških protestanata. Reforme Josifa II 1781. godine donijele su
kraj vazalstva i početak vjerske tolerancije. Od kraja 18. vijeka, u češkim
zemljama se formira narodni pokret za obnovu češke kulture i jezika, a kasnije
se ističe i zahtjev za političkom moći.

Nakon poraza Austro-Ugarske u Prvom svjetskom ratu, češke zemlje su se
osamostalile i zajedno sa susjednim Slovacima (Martinska deklaracija) 28.
oktobra 1918. godine formirali novu državu, Čehoslovačku (češki:
Československo), tzv. "prvu republiku", koja je obuhvatala i teritoriju
zakarpatske Rusije (danas Ukrajine), sa prvim predsednikom Tomášom Garrigue
Masarykom. U novoj državi većina industrije je bila iz doba Austro-Ugarske i u
narednim godinama je počela prosperirati. Industrijski proizvodi su bili
izvezeni na tržišta mnogih država svijeta. Vlada ČSR je osnovala odbranu
republike paktom sa Rumunijom i Jugoslavijom (ili Mali ugovor).

Pod pritiskom nacističke Njemačke i evropskih sila (Chamberlain: "Donijeli smo
Evropi mir za naših života!") od kojih su neke čak ignorisale odbrambene
sporazume sa Pragom, Čehoslovačka je u septembru 1938. godine Minhenskim
sporazumom Njemačkoj predala širok pogranični pojas Sudeta sa značajnom
njemačkom nacionalnom manjinom, a i de facto cijela predata potpunoj njemačkoj
kontroli, uz dogovor da to bude i posljednji njemački zahtjev. Jug Slovačke i
zakarpatska Rusija pripali su Mađarskoj, a jedan dio teritorije (Tješinska
oblast) je uzela i Poljska. Nastaje i "druga republika": Slovačka dobija veću
autonomiju, a u ime države ulazi crtica: Češko-Slovačka (češki:
Česko-Slovensko). Nedugo zatim, 14. marta 1939, Slovačka proglašava nezavisnost,
a 15. marta njemačka vojska okupira ostatak zemlje i proglašava Protektorat
Češka i Moravska. U maju 1945., saveznici su oslobodili Čehoslovačku, a etnički
Nijemci i neki Mađari su Benešovim dekretima protjerani u Njemačku, Austriju i
Mađarsku.

Komunisti vlast u Čehoslovačkoj preuzimaju prevratom u februaru 1948.; zavode
totalitarizam, pridružuju zemlju sovjetskom bloku i 1960. godine mjenjaju ime u
Čehoslovačka socijalistička republika (ČSSR). Široki pokret za liberalizaciju
1968., i napori vođstva čehoslovačke komunističke partije da reformišu sistem i
stvore "socijalizam sa ljudskim likom", poznati pod nazivom Praško proljeće,
ugušeni su 21. augusta vojnom intervencijom snaga Sovjetskog saveza i svih
ostalih zemalja Varšavskog ugovora (izuzev Rumunije). (Česi i dalje pamte
podršku koju su tada imali iz SFRJ) 1. januara 1969. stupio je na snagu i Zakon
o federalizaciji ČSSR, kojim je zemlja i formalno ustrojena kao federacija dvije
narodne (češke i slovačke) socijalističke republike.

Do demokratskih promjena u Čehoslovačkoj dolazi mirnim putem, poslije somotske
revolucije 17. novembra 1989., kada je komunistički kongres za predsjednika
izabrao književnika i disidenta Vaclava Havela. 1990. godine iz imena obe
republike odstranjen je pridjev "socijalistička", a početkom proljeća iste
godine zajednička država je preimenovana: u Čehoslovačku Federativnu Republiku
(skr. Čehoslovačku) na češkom jeziku, odnosno Češko-Slovačku Federativnu
Republiku (skr. Češko-Slovačku) na slovačkom (ova komplikacija je bio značajna
kao crtični rat). Nepunih mjesec dana kasnije, 20. marta 1990., ČSFR je ponovo
dobila novo puno ime: Češka i Slovačka Federativna Republika; različite
skraćenice ostale su nepromenjene.

Čehoslovačka je sporazumno prestala da postoji 1. januara 1993. godine. 1999.
godine, na pedesetom samitu NATO pakta, Češka Republika je primljena u
punopravno članstvo. 1. maja 2004. godine pristupila je i Evropskoj uniji.

Češki reljef je vrlo raznolik. Češka zauzima veći dio Češkog masiva, dijela
srednjoevropskog sredogorskog pojasa koji je izgrađen od predkambrijskih
stijena. Na zapadu je velika nizija kroz koju teku rijeke Laba i Vltava, te koja
je okružena niskim planinama (Sudeti i Krkonoše), na kojima je i najviši vrh
države, Sněžka (1,602 m). Moravska, istočni dio zemlje, više je brdovita i kao
glavnu rijeku ima Moravu ali u njoj izvire i Odra. Rijeke iz Češke teku u tri
različita mora: Sjeverno more (Vltava, Laba, Ohře), Baltičko more (Odra) i Crno
more (Morava).

Klima je umjerena, ljeta su topla, a zime hladne, oblačne i vlažne. Osjećaju se
i morski i kontinentalni uticaji. Na planinama padne i do 1200mm padavina na
godinu, a na dnu kotlina i dolina 500mm. Količina padavina u Pragu iznosi 508mm
padavina. Prag ima srednju januarsku temperaturu -2,6 °C, a srednju julsku
17,56 °C.

Prema ustavu, Češka je parlamentarna republika, a šef države je predsjednik
(prezident České republiky), kojeg neizravno bira parlament svakih pet godina.
Predsjednik ima određene ovlasti, kao što je pravo da predlaže suce Ustavnog
suda, raspušta parlament u određenim uvjetima, te ulaže veto na zakone. Osim
toga, predsjednik imenuje predsjednika vlade, koji usmjerava najveći dio domaće
i vanjske politike, a predsjednik imenuje i druge članove kabineta na prijedlog
predsjednika vlade.

Češka ima dvodomni parlament sa Zastupničkim domom (Poslanecká sněmovna) i
Senatom (Senát). Prvi dom ima 200 zastupnika, koji se biraju svake četiri godine
proporcionalnim biranjem. Drugi dom ima 81 člana, koji imaju mandad šest godina,
a jedna trećina se bira svake dvije godine na temelju većinskog glasanja u dva
kruga.

Češka ima 13 pokrajina (kraje, jednina kraj) i jedan glavni grad (hlavní město),
ovdje označen zvjezdicom (*):

Češka privreda predstavlja visokorazvijenu privredu pri čemu nacionalni BDP je u
nivou 87% BDP-a Evropske unije. Kao najstabilnija i najprosperitetnija
postkomunistička zemlja, Češka je prije globalne ekonomske krize imala privredni
rast u prosjeku od 6% u periodu od tri godine. Ekonomija je doživjela oporavak
zbog izvoza u EU, pogotovo Njemačku, i zbog investicija iz inostranstva, dok je
domaća potražnja sve jača. U budućnosti bi moglo doći do problema zbog neugodno
visokih poreznih deficita. Radi se na dovršenju privatizacije bankarstva,
telekomunikacija i energetike, što će povećati strane investicije.

Prema popisu stanovništva iz 2001. godine izjasnilo se 90,4 % stanovništva Češke
kao Česi, 3,7 % kao Moravljani, 1,9 % kao Slovaci. Brojne su i manjine Poljaka,
Nijemaca, Ukrajinaca, Vijetnamaca i Roma. Većina od njih bili su ateisti (59 %),
ostali su pripadnici kršćanskih vjera; rimski katolici (26,8 %), češki
evangelici (1,1 %), čehoslovački husiti (1 %).

Do 1946. godine živjela je u Češkoj brojna grupa Nijemaca (oko 3,5 miliona),
koja je bila zbog saradnje sa nacističkim režimom Adolfa Hitlera u vremenu II.
svjetskog rata preseljena u Njemačku.

Karlov Univerzitet u Pragu, osnovan 1340-ih (vjerovatno 1348.), bio je prvi
univerzitet u srednjoj Evropi i u svim slovenskim zemljama. Neki od njegovih
studenata i profesora su bili: Jan Hus, Franz Kafka, Milan Kundera, Nikola
Tesla, Albert Einstein, Ernst Mah, Tomaš Masarik, Edvard Beneš.

Mozart je bio vezan za Prag, jer je u njemu nalazio na više razumijevanja za
svoj rad, nego u Beču. U Nacionalnom pozorištu u Pragu je održana premijera
njegove opere Don Giovanni 29. oktobra 1787. Vila Bertramka u kojoj je stanovao,
danas je muzej.

Poznati su češki kompozitori nacionalne škole iz 19. vijeka, Bedřich Smetana i
Antonin Dvořak. Među piscima izdvajaju se Karel Čapek, Franz Kafka i Milan
Kundera. Slikar i grafičar Alfons Mucha bio je jedan od predvodnika umjetničkog
pravca secesije (ili Art Nouveau). Česi su bili među najaktivnijim umjetnicima u
pokretu kubizma.

Što se filmske umjetnosti tiče, u Češkoj se održava poznati Filmski festival u
Karlovim Varima. Širom svijeta poznati su češki režiseri Jiří Menzel i Miloš
Forman. Fakultet za film i televiziju (češ. Filmová a televizní fakulta) u
Pragu, bila je škola za Mencla, Formana i Emira Kusturicu, između ostalih.



https://bs.wikipedia.org/wiki/Zoster_(grupa)

Zoster je bosanskohercegovačka grupa iz Mostara, osnovana 2000. godine. Dosad su
snimili 4 studijska albuma.

Grupa nastaje u jesen 2000. godine na inicijativu Marija Knezovića i Dražana
Planinića kao potreba da se nešto kaže. Njima su se nakon godinu dana pridružili
bubnjar Goran Rebac i pjevačica Marijana Pejić, i njih četvero čine okosnicu
grupe. Zmajevi, Flomasteri samo su neka od imena koje su mijenjali sa svakim
nastupom.

Naziv Zoster nastaje nakon što je Mario prebolovao herpes zoster, a dijagnozu mu
je očitovao veliki fan grupe, izvjesni Dr Miško. Herpes zoster je virus koji
živi u ljudskom tijelu, a prilikom pada imuniteta, manifestira se na površini
kože u vidu osipa, koji se vremenom širi, najčešće po ramenima i oko pasa. A
Zoster je nastao kao posljedica pada imuniteta društva i kao potreba da se nešto
kaže i učini.

Zoster smatra da je reggae muzika prikladna za ova trusna područja u kojima je
doza agresivnosti čak i u muzici previše. Grupa stoga prenosi poruke
tolerancije, mira, progresivnosti i afirmacije, ljubavi, te ponekad i edukacije.

Kada je pjevačica napustila grupu, Mario je postao glavni vokal. Zoster prvi put
ulazi u studio 2003. godina kada snima single Majko Jamajko. Prolazeći kroz
razne krize (najteže je bilo naći istomišljenike koji su ujedno i kvalitetni
muzičari), Goran, Mario i Dražan odlučuju snimiti demo album. To su i učinili u
februaru 2004. i ne sluteći postali hit na lokalnim radio stanicama. U ljeto
iste godine, grupi su se pridružili Marko Jakovljević i Atilla Aksoj
oživljavajući napola mrtav bend. Prva zajednička svirka na West Herzegovina
Festu donijela je i pobjedu.

Nakon prvog albuma Ojužilo, Dražan Planinić napušta bend i kreće u drugačije
životne avanture, a njegovo mjesto u bendu zauzima saksofonista Boris Gutić,
koji je bio gost na albumu Ojužilo. Ista ekipa i danas je osnovna postava
Zostera.



https://bs.wikipedia.org/wiki/Poljska

Poljska, službeno Republika Poljska, je srednjoevropska država koja graniči s
Njemačkom na zapadu, Češkom i Slovačkom na jugu, Ukrajinom i Bjelorusijom na
istoku, te Litvanijom, Rusijom (tj. ruskom teritorijom Kaliningradska Oblast) i
Baltičkim morem na sjeveru.

S ukupnom površinom od 312.679 km2, 69. je najveća država na svijetu i 9.
najveća u Evropi. Prema podacima iz 2008. godine, u Poljskoj je živjelo nešto
više od 38,5 miliona stanovnika po čemu je 34. država svijeta, 8.
najmnogoljudnija država Evrope. Unitarna je država, podijeljena na 16
administrativnih jedinica prvog nivoa, tj. vojvodstava.

Od početka tranzicije ka tržišnoj ekonomiji, ranih 1990-ih, Poljska je dostigla
visok plasman po pitanju Indeksa ljudskog razvoja kao i postepeni pomak po
pitanju ekonomske slobode. Demokratska je zemlja sa naprednom visokorazvijenom
ekonomijom i vrlo visokim životnim standardom. Osim toga, zemlju posjećuje
gotovo 16 miliona turista svake godine (2013.), što je čini jednom od
najposjećenijih zemalja u svijetu. Šesta je po veličini ekonomija u Evropskoj
uniji kao i jedna od najbrže rastućih ekonomija na svijetu. Prema Globalnom
indeksu sigurnosti za 2014. godinu, Poljska je bila jedna od najsigurnijih
država za živjeti na svijetu.

Ime Polska, koje se pojavljuje sredinom 10. vijeka, dolazi od drevnog slavenskog
plemena Polanie ("oni koji žive na polju", doslovno Poljaci), koje se naselilo u
nizinama između Odre i Visle nakon pada Rimskog Carstva, u 5. vijeku.

Poljsko zlatno doba je 16. vijek kada se Poljska ujedinila s Litvom i bila jedna
od glavnih evropskih sila pod dinastijom Jagelovića. Dinastija je propala 1572.,
a Poljska je ušla u dugo razdoblje ratova i opadanja moći. Zemlja je raskomadana
1772., 1793. i 1795. godine, kad je podijeljena između Rusije, Prusije i
Austrije.

Poljska je opet uspostavljena kao neovisna država nakon 1. svjetskog rata.
Godine 1939. podijeljena je nadvoje između Njemačke i Sovjetskog Saveza. Nakon
2. svjetskog rata, Poljska je dobila nova područja na zapadu, ali je izgubila
dvostruko veća područja na istoku.

Zemlja je bila dio komunističkog Istočnog bloka pod kontrolom Sovjetskog
Savezado 1980-ih godina, kada je krenuo pokret "Solidarnost", koji je pobijedio
na parlamentarnim izborima 1989. godine, te je uvedena demokratija.

Poljska je 1999. godine ušla u NATO savez, a pridružila se Evropskoj uniji 1.
maja 2004.

Poljski reljef sastoji se gotovo isključivo od sjevernoevropske nizine s
prosječnom nadmorskom visinom od 173 m, dok su na jugu Sudeti i Karkonosze), te
Karpati i Tatra, gdje je najviši vrh Poljske, Rysy (2,499 m). Kroz nizinu teče
nekoliko velikih rijeka - Visla, Odra i Varta. Poljska ima oko 9.300 jezera,
uglavnom na sjeveru zemlje. Mazurija je najveće i najposjećenije jezersko
područje u Poljskoj. Najveći gradovi su: Varšava, Kraków, Gdańsk, Poznań,
Szczecin, Wroclaw. Osim njih, tu su i Babsk, Dziecinów, Jastrzębie-Zdrój,
Jeruzal, Końskowola, Kurov, Padniewko, Sopot, Svjetohlovice, Tenczynek, Wieluń.

Poljska ima umjerenu klimu s hladnim, kišovitim i relativno oštrim zimama, te
blagim ljetima s čestim pljuskovima.

Predsjednik države bira se na općim izborima svakih pet godina. On je šef
države, najviši predstavnik zemlje u domaćim i međunarodnim pitanjima, te
vrhovni zapovjednik oružanih snaga. Ima ovlasti da pod određenim okolnostima
raspusti zakonodavna tijela i raspiše nove izbore.

Predsjednik vlade predsjeda Vijećem ministara, koje izvršava odluke zakonodavnih
tijela. Predsjednika vlade imenuje predsjednik države uz odobrenje parlamenta, a
najčešće je to vođa većinske stranke. Članove Vijeća ministara imenuje donji dom
parlamenta.

Parlament ili Narodna skupština (Zgromadzenie Narodowe) ima Donji dom (Sejm) s
460 zastupnika i Senat (Senat) sa 100 zastupnika. Zastupnici se biraju svake
četiri godine, većinskim sistemom glasanja po pokrajinama. Ustav kaže da manjine
imaju dva zastupnička mjesta, te da stranke moraju imati barem 5% ukupnog broja
glasova da bi ušle u parlament.

Glavne grane sudstva su Vrhovni sud (Sąd Najwyższy), čije suce imenuje
predsjednik države na preporuku Državnog sudbenog vijeća na neograničeno
vrijeme, i Ustavni sud (Trybunał Konstytucyjny), čije suce bira Sejm na mandat
od devet godina.

Poljska se dijeli na 16 upravnih područja, vojvodstva (województwa, jednina
województwo):

Prije 2. svj. rata, privreda je uglavnom ovisila o poljoprivredi. Za vrijeme
komunizma uvedena je sovjetska planska ekonomija s naglaskom na industriji.
Krajem 1970-ih došlo je do velikih privrednih problema, zbog kojih je dijelom i
propao komunizam.

Kad je pobijedila demokratija, uvedene su reforme radi prelaska na slobodno
tržište. Nakon početne krize, privreda je ravnomjerno rasla, kao i privatizacija
i strane investicije.

Bruto domaći proizvod stalno je rastao od 1993. do 2000. uz kraće usporavanje u
2001-2002. Približavanje članstva u Evropskoj Uniji opet je potaklo privredu,
koje je u 2003. poraslo za 3,7%.

63% ljudi živi u gradovima (podatak iz 2001. godine). 42 grada imaju više od
100.000 stanovnika, a 6 gradova više od 500.000.

Poljska je nekad obuhvatala teritoriju na kojoj je živjelo mnogo naroda,
različitih kultura i vjera. Drugi svjetski rat i teritorijalni pomak na zapad
homogenizirali su stanovništvo. Danas Poljaci čine 98% stanovnika, a glavne
manjine su Nijemci, Ukrajinci i Bjelorusi.

Poljski, koji spada u zapadnu granu slavenskih jezika, službeni je jezik. Većina
Poljaka (95%) su katolici, a 75% se računa kao aktivni katolici. Nekatoličkih 5%
stanovništva uglavnom su pravoslavci i protestanti.

Poljska je uglavnom dijelila sva razdoblja kulturnog razvitka Zapada. Renesansa
je dovela do procvata poljske kulture, dok je reformacija ubrzala razvoj
književnosti na poljskom. Francuska je kultura jako uticala na Poljsku u 18. i
19. vijeku. Ovo su samo neki od mnogobrojnih Poljaka koji su doprinijeli
svjetskoj kulturi:



https://bs.wikipedia.org/wiki/Oscar

Oscar je popularno ime za Academy Award, godišnju filmsku nagradu koju
dodjeljuje američka Akademija filmskih umjetnosti i nauka (eng. Academy of
Motion Picture Arts and Sciences, AMPAS). Za Oscara glasaju svi članovi
akademije. 2003. godine biračko tijelo je iznosilo 5816 osoba, od toga 1311
glumaca, koji čine najveći dio biračkog tijela. Glasanje nije obavezno, pa
većina ljudi glasa samo u svojim kategorijama. Tako je za osvajanje Oscara u
pojedinim kategorijama dovoljno tek nekoliko stotina glasova.

Kako je nagrada dobila ime Oscar ima više verzija. Prema jednoj, ime je smislila
bibliotekarka Akademije Margaret Herrick. Ona je vidjela kipić i rekla: It looks
just like my uncle Oscar! (Izgleda baš kao moj ujak Oscar!). Kod prve dodjele,
16. maja 1929. godine, nije bilo neizvjesnosti jer su se pobjednici znali tri
mjeseca unaprijed. U prvim godinama u takmičenje su ulazili filmovi koji su se
prikazivali u zadnjih 12 mjeseci od 1. jula do 30. juna. Od 1934. u takmičenje
ulaze filmovi koji su prikazani u kinima u proteklih 12 mjeseci kalendarske
godine. U godini 1932-33 u kategoriju su ulazili filmovi prikazani u kinima u
zadnjih 17 mjeseci. Danas, da bi film mogao ući u konkurenciju mora se
prikazivati od 1. januara do 31. decembra, najmanje sedam dana u nekoliko kina u
Los Angelesu. Oscar se dodjeljuje za filmove iz protekle godine.

Prve dvije godine Oscar su dodjeljivali samo najuticajniji članovi Akademije.
1929. i 1930. dodjeljuju ga svi članovi Akademije. 1937. je glasalo oko 15000
radnika u filmskoj industriji, ali su nominacije objavili članovi akademije. Od
1957. Akademija odlučuje o nominacijama i o nagradama. Od 1957. godine do danas
način dodjele se nije puno promijenio: članovi akademije, svaki u svojoj
kategoriji, odlučuju tajnim glasanjem o 5 nominiranih za Oscara, a zatim biraju
između nominiranih i pobjednika. Sva glasanja su tajna. Obično se nominacije
objavljuju oko mjesec dana prije objave dobitnika. 2004. nominacije su se
objavile krajem januara, a dodjela je bila krajem februara. U ranim dodjelama
Oscara u pojedinim kategorijama je znalo biti i više od 5 nominiranih za
nagradu. Sa godinama broj filmskih kategorija za nagradu Oscar se povećavao.

Danas je noć u kojoj se dodjeljuje Oscar jedan je od najvećih medijskih događaja
godine. Prvih nekoliko godina dodjela Oscara nije privlačila puno pažnje. Prvi
direktan televizijski prijenos dodjele Oscara bio je 1953, a prvi u boji 1966.



https://bs.wikipedia.org/wiki/Mati%C4%8Dna_plo%C4%8Da

Matična ploča je glavna printana poluprovodnička ploča koja omogućava
komunikaciju između ostalih hardverskih dijelova u računaru.

Praktično, matična ploča je dom za ostale komponente. Ona direktno utiče na
performanse računara shodno mogućnostima njenog čipseta, socketa i kvaliteti
ostalih dijelova na ploči. Matične ploče su mnogo uznapredovale, tako da je
danas sasvim uobičajeno da matična ploča ima već ugrađen zvučni čip, grafički
čip, mrežni čip, USB priključke, pa čak i procesor, dok su floppy kontroleri već
odavno uobičajeni, iako su prije i oni bili odvojeni.

Vremenom su se pojavljivali razni standardi za matične ploče, odnosno Form
Factor koji određuje oblik i veličinu matične ploče, te njen način
funkcionisanja i mogućnosti. Danas je uobičajen ATX standard, dok imamo i
njegovu mikro varijantu mATX za ploče namijenjene manjim kućištima, dok je
obična ATX ploča nešto veća. Također, postoji stari AT standard koji je osnova
ATX-a, ali se danas više ne proizvode matične ploče za taj standard.



https://bs.wikipedia.org/wiki/M%C3%BCnchen

München (fonetski: Minhen) jest glavni grad njemačke savezne pokrajine Bavarske.
Nakon Berlina i Hamburga po broju stanovnika, treći je grad u Njemačkoj i slovi
za jedno od najvažnijih privrednih, saobraćajnih i kulturnih centara Njemačke.

München je površinom jedan od najvećih gradova Njemačke (310,43 km2). Tačka s
najvećom nadmorskom visinom iznosi 579 m dok najniža tačka iznosi 482 m (prosjek
519 m n/m).

Rijeka Isar teče kroz područje grada u dužini od 13,7 km s jugozapada na
sjeveroistok. Poznate ade su Museuminsel (Ostrvo muzeja) na kojoj se nalazi
Deutsches Museum (Njemački muzej), jedan od najvećih tehničkih muzeja na
svijetu. U neposrednoj blizini nalazi se i Praterinsel. U daljoj okolini grada
postoje i neka veća ledenjačka jezera, poput jezera Ammer, jezera Wörth i jezera
Starnberger. Nadalje, tekućice su rijeka Würm, koja izvire iz jezera Starnberger
i protiče kroz zapadni München. Potok Hachinger, koji na teritoriju grada ulazi
na jugoistoku kod Perlacha i ponire kod Neuperlacha, kao i mnogi gradski potoci
koji se odvajaju od Isara poput Eisbacha, Auer Mühlbacha, koji na svom putu kroz
grad prvo protiče kroz minhenski zoološki vrt Hellabrunn, te Brunnbach. Gradski
potoci najvećim dijelom su postavljeni uzduž Isara, neki prolaze i centrom
grada, danas uglavnom kroz podzemne cijevi. Jezera unutar gradskog područja su
jezero Kleinhesselocher u "Engleskom vrtu", jezero u Olimpijskom parku kao i
jezera Lerchenauer, Fasanerie i Feldmochinger, koja se nalaze na sjeveru
Münchena.

Ukupna površina grada Münchena iznosi 31.043 ha; time je München nakon Berlina,
Hamburga, Kölna, Dresdena i Bremena po površini šesti grad u Njemačkoj. Oko 44%
površine zauzimaju zgrade i pripadajuća slobodna područja, 16,9% otpada na
poljoprivredno zemljište, 16,5% na saobraćajne površine, 14,7% na rekreacijske
površine, 4,4% na šume, 1,2% na vodene površine te daljnjih 2,2% na ostale
površine. Dužina granice koja okružuje München iznosi 117,4 km. Najveći raspon
područja grada iznosi 20,9 km u pravcu sjever—jug te 26,8 km u pravcu
istok—zapad.

Grad München leži na prijelaznom području između vlažne atlantske i suhe
kontinentalne klime. Značajni faktor po utjecaju na vrijeme su i Alpe koje
predstavljaju srednjoevropsku i Dunav koji predstavlja regionalnu klimatsku
granicu. Na temelju ovih pretpostavki vrijeme je relativno promjenjivo. Vjetar
fen kroz cijelu godinu neredovno donosi tople, suhe zračne struje s juga.
Povezano s time je i dobra vidljivost, a posebno i poznato bavarsko, plavo nebo,
tako da se i Bavarske alpe vrlo jasno vide. Dosada najviša službeno izmjerena
temperatura iznosila je 37,2 °C izmjerenih u julu 1983. München je zbog svoje
blizine Alpama i snijegom najbogatiji veliki grad Njemačke. Statistike su
pokazale da je južni dio grada najsunčaniji, sjeverni je maglovitiji, a zapadni
dio je suši od istočnog. To je uglavnom zbog visinskih razlika unutar grada koje
generišu određenu mikroklimu, kao i zbog podjele grada u smjeru istok-zapad
rijekom Isar.

München ima približno 1,30 miliona stanovnika. Broj nezaposlenih se kreće oko
82.000 (podaci iz sredine 2005.) Udio stranaca iznosi oko 23% (293.376, 31.
decembra 2004.) od kojih je najveći broj Turaka (43.110), Hrvata (25.104), Srba
(24.086) i Grka (22.781).[potreban citat]

München se u dokumentima prvi puta spominje 1158, kad je Heinrich der Löve,
vojvoda Bavarske i Saske, pored već postojećeg samostana na mjestu današnjeg
Ludvigovog mosta sagradio most kod otoka na Isaru. Heinrich je u jednoj svađi
oko prevlasti srušio već postojeći most biskupa iz Freisinga koji je bio kod
Unterföringa, kako bi izvukao korist od trgovine solju. S mostom, a time i
trgovinom soli, München je odlukom cara Friedrika Barbarosse dobio status
trgovišta, pravo ubiranja carine i pravo na kovanje vlastitog novca. Već nepunih
dvadeset godina kasnije, 1175., Münchenu je dodijeljen status grada te su oko
njega sagrađeni prvi odbrambeni bedemi. Kad je 1180. Heinrich pao u nemilost
cara, Bavarska je pripala porodici Wittelsbach a München je dobio biskup iz
Freisinga. 1240. je i München došao u posjed Wittelsbachovih i već 1255., nakon
prve podjele zemlje, postao sjedište vojvodstva.

Vojvoda Ludwig V. 1314. je postao njemački kralj, a od 1328. i car, pa je
München, kao njegovo sjedište, opasan i drugim krugom zidina, što ga je značajno
povečalo. Od tog vremena boje Münchena su crna i zlatna, kao i boje starog
carstva. Krajem 14. vijeka počinju pobune građanstva protiv vojvoda, pa se
sjedište vlade premješta iz Starog dvora u novu rezidenciju na rubu grada.
Godine 1442. su Jevreji protjerani iz grada.

U vrijeme kasne gotike grad ponovo doživljava vrijeme kulturnog procvata, a
1506. godine, nakon ponovnog ujedinjenja zemlje opet postaje glavni grad čitave
Bavarske. Nakon toga dolazi do opadanja utjecaja građanstva, a Wittelsbachovi
preuzimaju odlučivanje o razvoju grada. München postaje centar renesanse, ali i
protivreformacije. U vrijeme vojvode Maximiliana I. Bavarskog München postaje
1623. sjedište kneza izbornika, ali je 1632. bio prisiljen pretrpjeti okupaciju
švedskih trupa. Da izbjegne uništenje, München je morao platiti veliku otkupninu
i dati taoce. Kad je 1648. završio Tridesetogodišnji rat, grad se otvorio
italijanskom baroku.

U vrijeme Španskog rata za nasljedstvo 1704. München na više godina dospijeva
pod okupaciju Habsbuga, jer se knez izbornik Maximilian II. stavio na stranu
Francuske. Jedan ustanak građana i seljaka je završio Sedlingerskim krvavim
Božićem, a nakon što je knez izbornik Karl VII. Albrecht bio okrunjen za cara,
habsburške trupe su 1742. ponovo zaposjele grad.

Iako je u Münchenu još od 1328. bila carska rezidencija, njegov uspon ka
velegradu je počeo tek 450 godina kasnije. Pred kraj 18. vijeka je počeo naglo
rasti, što je još ubrzano 1806. kad je postao glavni grad Napoleonove Kraljevine
Bavarske. Oko 1700-te imao je jedva 24.000 stanovnika, ali uskoro se broj
udvostručavao svakih 30 godina tako da je 1871. bilo već 170.000 a 1933. je u
Münchenu živjelo 840.000 stanovnika.

U vrijeme vladavine Ludwiga I, kralja Bavarske (1825 - 1848) München postaje
šire poznati grad umjetnosti i kulturni centar. Klasicisti Leo Klenze i
Friedrich von Gärtner oblikovali su Ludwigovu ulicu, Königsplatz i Rezidenciju.
Max II (1848 - 1864) je posebno podsticao duhovne neuke, ali se bavio i
građevinarstvom. U novoj maniri koja podsjeća na englesku gotiku zasnovao je
"Maximilijanstil" u kojem su sagrađene zgrade u Maximilianstraße, danas jedna od
najprestižnijih ulica za kupovanje na kontinentu.

U vrijeme njegovog brata princa regenta Luitpolda (1886. - 1912. u Münchenu se
odvija ogroman privredni i kulturni napredak. Između ostalog, grade se Ulica
Princa regenta i Pozorište Princa regenta. U vrijeme prijelaza vijeka Schwabing
doživljava procvat kao umjetnička četvrt, u njega redovno svraćaju mnogobrojni
poznati pisci i slikari. 1896. prvi put izlazi minhenski časopis za kulturu
Jugend a po njemu i umjetnički pravac tog vremena dobija ime Jugendstil. 1911.
se osniva udruženje umjetnika Der Blaue Reiter (Plavi jahač). Thomas Mann je u
svojoj pripovjetki Gladius Dei nadahnuto nazvao to razdoblje "München blista".

Po završetku Prvog svjetskog rata propala je, kratko nakon pada monarhije, u
Münchenu komunistička revolucija (vidi: Bavarska sovjetska republika), a u
godinama koje su slijedile München sve više postaje mjesto okupljanja i
organizovanja nacionalsocijalističkih aktivnosti. 1923. je pred Feldherrnhalle
propao Hitlerov puč, ali je 1933. nakon preuzimanja vlasti, München obuzdan kao
i mnogi drugi gradovi. 1938. je sklopljen Münchenski sporazum kojim je odobreno
Njemačkom Reichu da priključi Čehoslovačku. Kao i većina njemačkih velikih
gradova, i München je pretrpio ogromna razaranja Savezničkog bombardovanja
velikih površina tzv. "tepih" bombardovanjem u Drugom svjetskom ratu.

Nakon obnove koja se uglavnom orijentisala na obnovu historijskog izgleda grada,
München se nakon Drugog svjetskog rata razvio kao High-Tech područje, a osim
toga, tu su se razvile i mnoge firme uslužnih djelatnosti, kao naprimjer mediji,
osiguranja i banke. I turizam je, potaknut značajnim muzejima (naprimjer Stara,
Nova i Pinakoteka Moderne) i drugim znamenitostima doživio značajan rast. 1972.
je München bio domaćin XX. ljetnih Olimpijskih igara koje su bile zasjenjene
atentatom palestinskih terorista. Za potrebe Olimpijskih igara je značajno
proširen javni prijevoz koji od tada podzemnom i nadzemnom željeznicom povezuje
i šire područje grada. Centar historijskog dijela grada je tada preuređen u
pješačku zonu.

Pred vratima grada je 1992 otvoren novi aerodrom, stari aerodrom München-Riem je
zatvoren a na njegovom području je izgrađen sajamski grad Riem. Na tom sajamskom
području je 2005. postavljena izložba vrtlarstva.

Kao glavni grad pokrajne, München je sjedište Bavarskog parlamenta i vlade.
München je i sjedište nekoliko nižih regionalnih uprava. Tradicionalno u
Münchenu preovladavaju stranke lijevog centra, što u Bavarskoj predstavlja
gotovo rijetkost. Od 1993. Münchenom upravlja gradonačelnik Christian Ude (SPD).
Münchensku gradsku vijećnicu trenutno predvodi koalicija SPD-a, Stranke zelenih
i jedan vijećnik s Roza liste.

München je međunarodno poznat po svojoj zbirci stare i klasične umjetnosti. Tako
naprimjer Stara i Nova pinakoteka kao i Pinakoteka Moderne uz Lenbachhaus
spadaju u svjetski najpoznatije umjetničke muzeje. Njemački muzej dijelom s
jedinstvenim tehničkim izlošcima koje godišnje posjeti više od milion
posjetilaca spada u najposjećenije muzeje Evrope. Ali i druge zbirke spadaju
među najpoznatije u Njemačkoj, kao Etnološki muzej (Völkerkundemuseum),
Arheološka državna zbirka (Archäologische Staatssammlung), Münchenski gradski
muzej na trgu Svetog Jakova. Nadalje, u centru su još i Bavarska državna opera,
Bavarsko državno glumište koje ima svoju glavnu pozornicu u nekadašnjem
Rezidencijalnom pozorištu kao i Münchenske komorne igre koje su jedan od vodećih
ansambala na njemačkom govornom području. Međuregionalno su poznate i druge
kulturne priredbe, kao što su Operne svečane igre i Filmski festival. Poznati
Münchenski Oktoberfest na livadi Theresienwiese je najveća narodna zabava, a
posjećuju ju turisti iz cijelog svijeta.

Marienplatz se smatra centrom Münchena i smješten je, okružen Novom- i Starom
vijećnicom upravo u centru historijskog srca grada. Na svega nekoliko koraka od
ovog trga nalazi se Petrova crkva u Münchenu, najstarija crkva starog dijela
grada čija prva gradnja potiče još iz romanike. Južno od toga je Asamova crkva,
čija je unutrašnjost opremljena raskošnim rokokoom. Zaštitni znak grada je u
blizini sagrađena gotička Frauenkirche sa svoja dva markantna tornja. Odavde su
mnoge znamenitosti vrlo blizu, kao npr. Michaelskirche, najveća renesansna crkva
sjeverno od Alpa, rezidencija i tržnica.

Južno od rezidencije, ispred opere, počinje Maximilianstraße, u 19. vijeku
zamišljena kao paradna ulica, a vodi od centra historijskog dijela grada prema
istoku preko Isara u pravcu Maximilianuma, sjedištu bavarskog parlamenta. Danas
je to ulica luksuznih trgovina.

Na sjeveru centra grada, neposredno ispred rezidencije, nalazi se Odeonsplatz s
Feldherrnhalle i baroknom Theatinerkirche. Odavde prema sjeveru vodi druga
raskošna ulica Münchena, Ludvig-Leopoldova ulica, pored
Ludwig-Maximilians-univerziteta i Triumfalnih vrata kroz Schwabing van iz grada.

Nedaleko od Njemačkog muzeja i Kulturnog centra Gasteig nalazi se, u Au Milerovo
javno kupalište, otvoreno 1901. nakon četiri godina gradnje, sagrađeno u
jugendstilu. To je najstariji javni bazen u Münchenu.

Još jedno važno mjesto je sjeverozapadno od starog centra grada, Königsplatz s
gliptotekom i Državnom antičkom zbirkom.

Nešto dalje od centra u smjeru zapada je dvorac Nymphenburg koji je jedinstvena
kompozicija parkova i zgrada, a bio je i ljetna rezidencija Wittelsbachovih.
Parkovi se neposredno nadovezuju na botanički vrt s njegovim klijalištima. Iza
zidina dvorca je i kasnogotički dvorac Blutenburg.

U sjevernom dijelu grada nalazi se Olimpijski park sagrađen za potrebe Ljetnih
Olimpijskih igara 1972. Arhitektonska kompozicija olimpijskog stadiona, dvorane
s bazenima i olimpijske dvorane, posebno je radi krovne konstrukcije, koja se
izvanredno uklapa u brežuljkastu okolinu parkova, svjetski poznata. Tu se nalazi
i još 1969. otvoren Olimpijski toranj.

Slijedeće značajno sportsko mjesto je i na sjevernom rubu grada 2005. otvorena
Allianz arena u kojoj se održavaju domaće fudbalske utakmice klubova FC Bayern
Münchena i TSV 1860 Münchena.

U Münchenu ima oko 1200 fontana, od toga je oko 700 gradskih. Najstarija je
Fischbrunnen na Marienplatzu. Još jedna značajna fontana je Wittelsbacher
Brunnen na Lenbachplatzu, koju je projektovao Adolf von Hildebrand.

Vrlo poznat je Engleski vrt koji se proteže od centra grada do njegove sjeverne
granice, i sa svojih 3,7 km2 je veći od Central parka u New Yorku. Značajan je i
Olimpijski park, koji uz nekoliko jezera sa svog brežuljka pruža izvrstan pogled
na grad. Pored toga, postoje i drugi brojni parkovi i zelene površine, kao
naprimjer Westpark ili Schlosspark Nymphenburg koji ljeti grad čine vrlo
zelenim. Na sjevernoj ivici grada su tri barokna dvorca u parku Schloss
Schleissheima.

Dolina Isara je uska i dugačka zelenilom obrasla parkovna površina koja je u
okviru priprema za vrtnu izložbu 2005. djelimično renaturirana. Cijeli grad se
može prijeći od sjevera na jug dolinom Isara pješice ili biciklom. Područje uz
Isar oko Njemačkog muzeja je omiljeno izletište za roštilj i kupanje.

Prema jednoj uporednoj studiji, između 50 najvećih njemačkih gradova, München
ima najveću privrednu snagu i najviši kvalitet života[potreban citat]. Privredni
magazin Kapital je rangirao gradove prema privrednim perspektivama. Na prvom
mjestu je München, a slijede Stuttgart, Düsseldorf i Hamburg. U broju 2/2005
Kapital je objavio ranglistu kako ju je izradio Institut za istraživanje
privrede Feri iz Bad Homburga istražujući kako će se rasti zaposlenost, broj
stanovnika i kupovna snaga u 60 najvažnijih njemačkih gradova.

1992. je otvoren Aerodrom München Franz-Josef-Strauss u Erdinger Moosu, 29 km od
grada. Aerodrom je 2004. sa 26,8 miliona putnika bio drugi u Njemačkoj a osmi u
Evropi. Nakon što je Lufthansa odlučila uz Frankfurt na Majni paralelno razviti
i München, on je sve bolje međunarodno povezan. Zbog velikog rasta broja
putnika, izgrađen je novi terminal i otvoren 2003. Odluka da se do 2011. sagradi
i treća uzletno-sletna staza se još uvijek osporava. Nastojanje da se München sa
aerodromom poveže transrapid prugom, što podržavaju Savezna pokrajina Bavarska i
Savezna vlada, Gradska skupština Münchena odbija prihvatiti zbog velikih
troškova. Takva bi veza skratila vožnju do aerodroma na 9 minuta, a i povezala
bi ga s mrežom Njemačke željeznice.

München je dobro povezan s međunarodnom mrežom željezničkih pruga. Sa Münchenske
glavne željezničke stanice kreću ICE-vozovi u svim smjerovima, a postoje i još
dvije međunarodne odnosno međugradske željezničke stanice, željeznička stanica
München-Pasing i München-Ost. Za saobraćaj roba postoji i ranžirna željeznička
stanica München-sjever.

I mreža autoputeva je oko Münchena vrlo gusta. Prema i iz Münchena vodi niz od
osam autoputeva u svim smjerovima.

I prigradski je saobraćaj vrlo dobro razvijen. Postoji 10 linija prigradske
željeznice, 8 linija podzemne, 12 tramvajskih i veliki broj autobusnih linija.



https://bs.wikipedia.org/wiki/Kazahstan

Kazahstan (kaz. Қазақстан), službeno Republika Kazakstan je država smještena na
području Evroazije. Sa površinom od 2.727.300 km2, po veličini je deveta u
svijetu (i veća je od Zapadne Evrope), dok je najveća od svih zemalja koje
nemaju izlaz na more. Graniči sa Rusijom, Kinom, Kirgistanom, Uzbekistanom i
Turkmenistanom, a na zapadu izlazi na Kaspijsko jezero. Glavni grad je Astana,
koja je to postala 1997. godine, do kad je glavni grad bila Alma Ata, koja je
inače najveći kazahstanski grad.

S obzirom na svoju veličinu, Kazahstan ima vrlo različite tipove terena, od
prostranih nizija, preko visoravni, stepa, tajgi, stjenovitih kanjona, brda,
delti do pustinja i visokih planina čiji su vrhovi stalno pod snijegom. Sa 16,6
miliona stanovnika (procjena iz 2009. godine), ova zemlja je 62. u svijetu u toj
kategoriji, a sa gustinom od 6 stanovnika po kilometru kvadratnom, spada u
najrjeđe naseljene zemlje svijeta.

Veći dio historije prostor današnjeg Kazahstana su naseljavala nomadska plemena.
Do 16. vijeka su se formirali Kazasi kao zasebna grupa, sastavljena od tri
horde. Rusi na ovaj prostor prvi put dolaze u 18. vijeku, a do sredine 19.
vijeka već je cijeli Kazahstan postao dijelom Ruskog Carstva. Nakon Oktobarske
revolucije 1917. i Ruskog građanskog rata koji je uslijedio, teritorij
Kazahstana nekoliko puta biva reorganiziran da bi 1936. godine bila osnovana
Kazaška SSR u okviru SSSR-a. Tokom 20. vijeka Kazahstan je bio mjesto mnogih
sovjetskih projekata, kao što su Hruščovljeva "Djevičanska polja", zatim
kosmodrom u Bajkonuru, te "Poligon" u Semipalatinsku, primarna sovjetska
lokacija za testiranje nuklearnog oružja.

Kazahstan je proglasio nezavisnost 16. decembra 1991. godine, kao posljednja
sovjetska republika koja je to uradila. Dotadašnji komunistički lider Nursultan
Nazarbajev postao je prvi i dosad jedini predsjednik Kazahstana. Nakon sticanja
nezavisnosti ova država vodi umjerenu vanjsku politiku, te pokušava razviti
svoju ekonomiju, posebno hemijsku industriju. Dok se privredni imidž zemlje u
svijetu poboljšava, predsjednik Nazarbajev ima jaku kontrolu nad državnom
politikom. Ipak, međunarodni ugled se polako gradi. Kazahstan se već sada smatra
za vodeću zemlju centralne Azije. Ova država je član mnogih međunarodnih
organizacija uključujući: UN, Partnerstvo za Mir, ZND i Šangajsku Organizaciju
za Saradnju. 2010. godine je Kazahstan predsjedavao OSCE-om.

Kazahstan je etnički i kulturno vrlo raznolik, što je dobrim djelom posljedica
masovnih deportacija u SSSR-u za vrijeme Staljinove vladavine. Kazasi su
najbrojniji narod. Dozvoljene su vjerske slobode, pa postoji nekoliko različitih
religija koje se praktikuju ovdje. Po broju vjernika najzastupljeniji je Islam.
Kazaški je državni jezik, ali se uz njega i ruski koristi kao službeni u
državnim institucijama.

Kazahstan je bio naseljen još od kamenog doba. Klima i reljef ove oblast su bili
pogodni za stočarstvo. Historičari vjeruju da je konj prvi put pripitomljen
upravo u stepama Evroazije. Kako su gradovi Taraz i Hazrat-e Turkestan služili
kao važne stanice na Putu svile, koji je povezivao istok i zapad, ovo područje
dobija veliki strateški značaj, kada ga u 13. vijeku osvajaju Mongoli. Pod
Mongolskim Carstvom, ovo područje je podjeljeno na pokrajine, koje su poslije
postale dio Kazaškog Kanata.

U ovom periodu je nomadski način života usko povezan sa stočarstvom nastavio da
preovladava među stanovništvom u stepama. U 15. vijeku se počinje izdvajati
zaseban kazaški identitet među turskim plemenima ovog područja, a sredinom 16.
vijeka je ovaj proces i završio stvaranjem posebnog kazaškog jezika, kulture i
privrede. Ipak, ovo područje je bilo poprište čestih sukoba između kazaških
emira i perzijskih naroda sa juga. Početkom 17. vijeka Kazaški Kanat se suočio
sa velikim rivalstvom među njegovim plemenima, koje je rezultiralo podjelom
njegovog stanovništva u 3 horde: Veliku, Srednju i Malu. Politička
razjedinjenost, rivalstvo među plemenima i važan položaj između istoka i zapada
su faktori koji su slabili Kazaški Kanat.

Tokom 17. vijeka česti su sukobi Kazaha sa Ojratima, savezom zapadnih Mongolskih
plemena, među kojima su Džungari bili najagresivniji. Početak 18. vijeka je
period kada je Kazaški Kanat doživio svoj vrhunac. U ovom periodu je Mala horda
učestvovala u ratu protiv Džungara od 1723. do 1730. godine, koji je popraćen
velikom invazijom ovog plemena na kazaške teritorije. Pod vodstvom Abul Kair
Kana Kazasi pobjeđuju u ovom ratu. Ključne su bitke bile na rijeci Bulanti 1927.
godine i bitka kod Anrakaja 1929. godine. Ablaj Kan je također učestvovao u
mnogim bitkama protiv Džungara, te je proglašen za narodnog heroja. Kazasi su
također bili žrtve čestih napada Kalmika sa Volge.

U 19. vijeku Ruska imperija se širi, između ostalog i u centralnoj Aziji. To je
bio period "Velike igre" koji je trajao skoro punih 100 godina, od 1813. do
1907. godine kada je potpisan Anglo-ruski sporazum. Ruski carevi su tada vladali
većim dijelom teritorija današnjeg Kazahstana.

Rusko Carstvo je uspostavilo novi sistem administracije i povećavalo broj svojih
vojnih trupa i kasarni u centralnoj Aziji u tzv. "Velikoj igri" između njih i
Britanske Imperije. Ruski jezik je bio forsiran u svim školama i u
administraciji. Ove mjere su dovele do jakog otpora među kazaškim stanovništvom,
prvenstveno zbog narušavanja tradicionalnog nomadskog načina života i pojave
gladi među ovdašnjim plemenima. Tako se razvio Kazaški nacionalni pokret u
kasnim 1800-tim, koji je imao za svoj primarni cilj očuvanje kazaškog jezika i
identiteta nasuprot pokušajima Rusije da ih asimilira.

Od 90-tih godina 19. vijeka pa nadalje teče intenzivnije naseljavanje ruskog
stanovništva na teritorij današnjeg Kazahstana, posebno u provinciju Semirečje.
Taj trend se još i povećao nakon izgradnje željeznice Orenburg-Taškent, koja je
završena 1906. godine. Ova doseljavanja su nadzirana od strane Preseljeničke
Uprave, sa sjedištem u Sankt Petersburgu.

Rivalstvo u borbi za zemlju i vodu između Kazaha i novopridošlog stanovništva se
sve više zaoštravalo u posljednjim godinama carske Rusije, što je kulminiralo
ustankom iz 1916. godine. Kazasi su napali ruske i kozačke doseljenike i vojne
trupe. Ustanak je rezultirao velikim brojem žrtava i masakara sa obje strane.
Ruska osveta je bila nemilosrdna. 300.000 Kazaha je moralo izjeći u planine ili
susjednu Kinu. Kada se sljedeće godine oko 80.000 njih vratilo, većina ih je
bila pobijena od strane carske vojske. Za vrijeme 1921. i 1922. godine od gladi
je umrlo oko milion Kazaha.

Iako je za kratko vrijeme uspostavljena Alaška autonomija (1917.-1920.), ovo je
bio veoma buran period praćen mnogim ustancima i pobunama, koje su brutalno
ugušene, te su Kazasi ipak došli pod sovjetsku upravu. Prostor današnjeg
Kazahstana je 1920. godine postao autonomna republika unutar Ruske SFSR.

Sovjetska represija nad tradicionalnom elitom zajedno sa forsiranjem
kolektivizacije u kasnim 30-tim dovela je do velike gladi. Između 1926. i 1939.
godine broj stanovnika Kazahstana je opao za 22% uslijed gladi, nasilja i
emigracije. Procjene su da bi danas Kazahstan brojao blizu 20 miliona stanovnika
da u tom periodu nije bilo gladi i masakra nad kazaškom populacijom. Tokom
30-tih godina mnogi vodeći kazaški pisci, mislioci, pjesnici, političari i
historičari su likvidirani po Staljinovoj naredbi, a sve u cilju suzbijanja
kazaškog identiteta i kulture. Komunistički sistem je činio velik napor da
integrira Kazahstan u sovjetski sistem. Kazahstan je postao sovjetska republika
1936. godine. U ovom periodu na njegovu teritoriju se prisilno doseljava veliki
broj ljudi iz drugih djelova Sovjetskog Saveza. Većina deportacija u SSSR-u su
vršene u pravcu Sibira i Kazahstana, a one su često vršene samo na osnovu
etničke ili religijske pripadnosti ti ljudi. Nerijetko su oni dospjevali u
velike sovjetske radne logore, kao što je Alžir u okolini Astane, koji je bio
rezervisan za žene ljudi koji su smatrani za narodne neprijatelje.

U toku Drugog svjetskog rata Kazaška Sovjetska Socijalistička Republika je dala
5 nacionalnih divizija Crvenoj Armiji, vojsci SSSR-a. Dvije godine nakon
završetka Drugog svjetskog rata osnovana je glavna sovjetska lokacija za
testiranje nuklearnog oružja, Poligon u Semipalatinsku.

U periodu Drugog svjetskog rata se forsira industrija i rudarstvo, a sve zbog
ratnih potreba. No, u vrijeme Staljinove smrti ekonomija ove republike je i
dalje bila bazirana na poljoprivredi. Nikita Hruščov je 1953. godine pokrenuo
ambiciozni program "Djevičanska polja", koji je imao za cilj da prostrane stepe,
koje su uglavnom koristile za ispašu stoke, pretvori u žitorodne oranice. Ovaj
projekat je donio polovične rezultate. Međutim, zajedno sa kasnijom
modernizacijom koju je uveo sljedeći sovjetski lider Leonid Brežnjev, doveo je
do razvoja poljoprivrednog sektora, od koga je direktno zavisio veliki broj
stanovnika. Kazasi su 1959. godine činili tek 30% stanovništva, dok su etnički
Rusi bili najbrojniji sa 43% stanovništva Kazaške SSR.

Rastuće napetosti u sovjetskom društvu rezultirale su sve češćim zahtjevima za
političkim i privrednim reformama. Glavni uzrok toga je svakako odluka
Lavrentija Berije da testira atomsku bombu na teritoriju Kazaške SSR u
Semipalatinsku 1949. godine. Ovo je imalo za posljedicu ekološku katastrofu i
biološki uticaj na naredne generacije, što je svakako pojačalo bijes Kazaha
protiv sovjetskog režima.

U decembru 1986. godine izbile su masovne demonstracije kazaške omladine na
ulicama Alma Ate, nazvane još i Želtoksan, koje su imale za cilj smjenu Prvog
sekretara Kazaške SSR Dinmuhameda Konajeva i Ruske SFSR Genadija Kolbina.
Vladine snage su suzbile nemire. Nekoliko ljudi je smrtno stradalo, a mnogi od
demonstranata su uhapšeni. Za vrijeme sovjetske vladavine nezadovoljstvo je
stalno raslo, te je napokon potpuno došlo do izražaja u vrijeme politike Mihaila
Gorbačova, koja se nazivala Glasnost.

Sa površinom od 2,7 miliona km2, Kazahstan je deveta država u svijetu po
veličini i najveća od svih koje nemaju izlaz na more. Površinski je približno
jednaka zapadnoj Evropi. Ukupna dužina granice iznosi 12.012 kilometara, od čega
na granicu sa Rusijom otpada 6.846 km, sa Uzbekistanom 2.203 km, 1.533 km sa
Kinom, 1.051 km sa Kirgistanom i 379 km sa Turkmenistanom. Najveći gradovi su
Alma Ata, Astana, Karaganda, Šimkent, Atirau, Oskemen i dr. Iako je najvećim
dijelom Kazahstan smješten u Aziji, njegova teritorija zapadno od rijeke Ural
pripada Evropskom kontinentu.

Kazahstan je pretežno nizijska zemlja, ugrubo nagnuta od istoka ka zapadu. Na
zapadu mu pripadaju dijelovi Prikaspijske i Turanske nizije. Veliki dio
središnjeg prostora čine razbijena pobrđa Kazaške visije visoka između 300 i 900
metara nadmorske visine. Pobrđa i veliki dio zapada zemlje izgrađeni su od
starih kristalastih stijena. Kristalaste stijene su u nizijama prekrivene
debelim nanosom koji je nastao mehaničkim trošenjem stijena. Uz samu jugoistočnu
granicu se prostiru visoki predjeli u kojima dominiraju planinski vijenci Tjan
Šana, Altaja, Alataua, Karataua i dr. Najveći vrh Kazahstana, Kan Tengri (7.010
metara), se nalazi upravo na Tjan Šanu, na granici sa Kirgistanom. Planina Tjan
Šan obiluje i drugim impozantnim reljefnim oblicima. Jedan od takvih je i kanjon
Čarin u dolini istoimene rijeke, dubok između 150 i 300 metara. Ove planine su
dobrim dijelom građene od vulkanskih stijena, što znači da su vrlo rudonosne.

Termin Kazahstanci (kazaški: қазақстандықтар, ruski: казахстанцы) se
upotrebljava za sve stanovnike Kazahstana, uključujući i one koji nisu etnički
Kazasi. Riječ Kazah označava one ljude koji imaju stvarno kazaško porijeklo i
pripadaju toj etničkoj grupi, uključujući i one koji žive u Kini, Afganistanu,
Turskoj, Uzbekistanu i mnogim drugim državama.

Etnonim Kazah je izvedenica iz turske riječi za nezavisnost, slobodu duha. On
ima svoje korjene u kazaškoj kulturi, u kojoj veliku ulogu igraju konji, pa je i
povezan sa terminom Kozak. Staroperzijska riječ -stan označava zemlju ili
mjesto, tako da Kazahstan u prevodu znači "zemlja Kazaha".

Podstaknut visokim cijenama nafte na globalnom nivou, BDP Kazahstana u periodu
od 2000. do 2005. godine raste veoma respektabilno, sa godišnjim stopama rasta
od: 9,8% (2000. godine), 13,2% (2001.), 9,5% (2002.), 9,2% (2003.), 9,4% (2004.)
i 9,2%(2005. godine). Pored nafte, značajni izvozni proizvodi su i pšenica,
tekstil te meso. Prognoziralo se da će od 2010. godine Kazahstan postati vodeći
svjetski izvoznik urana, što se zaista i desilo.



https://bs.wikipedia.org/wiki/Hrana

Hrana je bilo koja tvar koja apsorpcijom u ljudskom organizmu doprinosi očuvanju
homeostaze istog. Hranu u užem smislu čine sljedeći sastojci:

Hranu proučava posebna naučna disciplina - nauka o hrani . osim hrane čovjeku je
potrebna i voda ( a prema definiciji hrane i voda je hrana) , koju je čovjek u
predindustrijskom društvu dobijao kroz namirnice biljnog porijekla (voće i
povrće), a kako danas mnogi jedu nezdravo (jako malo voća i povrća) vodu je
potrebno unositi samostalno.

Kad govorimo o hrani, često je dijelimo na hranu životinjskog i biljnog
porijekla. So spada u posebnu grupu.

Energetska funkcija podrazumijeva stvaranje izvora energije za metabolizam ili
aktivnosti. Pri tome je različita energija koju oslobađaju ugljikohidrati,
masnoće ili proteini. Ponekad je za svaki prehrambeni proizvod potrebno
definirati energetsku vrijednost na deklaraciji proizvoda, a propisi određenih
država (kao u SAD, a prema zahtjevima ministarstava FDA, USDA) to ponekad
striktno nalažu. S tim u vezi preporučuje se proizvođačima definiranje veličine
porcije. Glavni energetski izvor voća i povrća su ugljikohidrati, mada postoje
neke vrste koje su bogate proteinima i masnoćama. Energija iz hrane dobija se
metabolizmom masti, ugljikohidrata i bjelančevina, a iskazuje se u kilodžulima
(kJ) ili u kilokalorijama (kcal). Prilikom preračunavanja iz jednih u druge
jedinice primjenjuju se slijedeće vrijednosti: 1 kJ = 0.2388 kcal, a 1 kcal=
4.184 kJ. Treba voditi računa da kozumacija alkohola također doprinosi ukupnom
unosu energije. Za izračunavanje energije koriste se tzv. "pretvorbeni faktori".
To su prosječne vrijednosti dobivene sagorijevanjem (metaboliziranjem)
bjelančevina, masti, ugljikohidrata i alkohola.

Regulacijsko - zaštitna funkcija hrane podrazumijeva učešće komponenti hrane u
regulaciji tjelesnih procesa, uključujući metabolizam, rast, saniranje oštećenja
i reprodukciju. Obzirom na hemijski sastav voća i povrća u ovoj grupi značajnu
ulogu imaju vitamini, minerali, sirova vlakna, fitohemijski spojevi.

Voda je glavni sastojak voća i povrća sa značajnom funkcionalnom ulogom pošto
neposredno učestvuje u izgradnji biljnih tkiva, a istovremeno ima uticaja na
odabir i primjenu metoda i postupaka konzerviranja. U odnosu na većinu
namirnica, povrće i voće je najbogatije vodom. Povrće općenito sadrži 90-96%
vode, dok voće normalno može sadržavati između 80 i 90%. Prisutna količina vode
nalazi se vezana u raznim oblicima. Od načina vezanosti zavisi njena uloga u
održavanju strukture kao i ponašanje i uticaj na izvođenje tehnoloških postupaka
prerade. Voda u voću i povrću može biti slobodna i vezana, a to vezivanje može
biti hidrataciono, osmotsko i mehaničko.

Većina najvažnijih makromolekularnih sastojaka voća i povrća ima hidrofilne
osobine, te vodu vezuje putem adsorpcije, gradeći pri tome hidrokoloide. Uslijed
dipolnog karaktera oko molekule vode stvara se hidratni omotač. To se
manifestira vezivanjem vode sa polarnim grupama, odnosno hidrofilnim grupama kao
što su hidroksil, amino, karboksil i slične grupe. Voda koja se na taj način
adsorbuje naziva se hidratna voda. Ova količina vode proporcionalna je
ravnotežnom sadržaju vode, a zavisi od energije vezivanja molekula vode sa
odgovarajućim makromolekularnim sastojcima kao što su želatin, škrob i sl.
Osmotski način fizičko-hemijskog vezivanja vode svojstven je proteinskom ljepku
brašna, pri čemu se zapaža jako bubrenje.

Strukturalna voda je vezana od strane komplicirane unutrašnje strukture
koloidnog sistema. U raznim namirnicama za koje je karakteristična gel-struktura
voda je "zarobljena" tj. imobilizirana u potpunosti od strane prostorne
konfiguracije stvorene od prisutnih suhih materija. Ovako se može objasniti
kompaktan oblik i čvrsto stanje oguljenog krastavca uprkos visokom sadržaju vode
(skoro 98%), a također i mnogih drugih vrsta povrća sa 80-95%, odnosno mesa sa
preko 70% vode. Mikrokapilarna i makrokapilarna voda smještena je u kapilarima.
Svojstveno za mikrokapilarnu vodu je činjenica da je pritisak zasićene vodene
pare u mikrokapilari manji nego što je u okolnom prostoru. To dovodi do
kapilarne kondenzacije vode čak i u slučajevima kada je relativni sadržaj vlage
okoline niži od 100%. Makrokapilarna voda se nalazi u kapilarama gdje je
pritisak zasićene vodene pare u kapilarama identičan sa pritiskom zasićene
vodene pare iznad ravne vodene površine. Površinski vezana voda raspoređena je
isključivo na spoljnim površinama. Ova voda je vezana čistom adhezijom, tj.
nagomilavanjem na čvrstim česticama materija većih od pojedinačnih molekula. U
odnosu na ostale načine vezivanja vode, ova veza je najslabija, tako da se voda
može odstraniti bez teškoća, na primjer centrifugiranjem.

Slobodno ili vezano stanje vode u namirnicama od velikog je značaja i sa
praktičnog stanovišta. Pod slobodnom vodom se podrazumijeva ona voda koja
raspolaže punom sposobnošću rastvaranja. Adsorpciona voda je dijelom ograničena
i u pogledu sposobnosti rastvaranja, i u pogledu svoje pokretljivosti.
Strukturalna voda, međutim, ima praktično istu sposobnost rastvaranja kao i
slobodna voda, uprkos svoje prilične imobiliziranosti. Voda u mikrokapilarama,
makrokapilarama, kao i površinski vezana voda, po svojim karakteristikama i
aktivnosti spadaju u kategoriju slobodne vode. Srazmjerno najviše slobodne vode
sadrže tečne namirnice (voćni sokovi, mlijeko, vino). Količinski je sadržaj vode
u namirnicama sa mnogo masti mali, ali je sva ta količina ili "slobodna" ili
samo mehanički vezana. Najmanje slobodne vode imaju namirnice koje sadrže malo
vode, a mnogo bjelančevina i ugljikohidrata (npr. sušeni proizvodi od povrća i
voća, brašna i sl.).



https://bs.wikipedia.org/wiki/FK_Sloboda_Tuzla

Fudbalski klub "Sloboda" Tuzla je nogometni klub iz Tuzle, Bosna i Hercegovina.
Osnovan je 1919. godine. Takmiči se u Premijer ligi Bosne i Hercegovine. U
sezoni 2013/14. osvojila je prvo mjesto u Prvoj ligi FBiH i izborila plasman u
Premijer ligu BiH. Najveći uspjesi do sada jesenji prvak bivše SFRJ 1989. godine
i plasman u Kup UEFA.

Na osnivačkoj skupštini je sekretar Mitar Trifunović Učo dao prijedlog za naziv
"Gorki" po ruskom književniku Maksimu Gorkom. Prijedlog je prihvaćen, a u okviru
društva sa radom je počela fudbalska sekcija čiji su prvi igrači bili iz
porodice Mott, Mustačević, Zaboš, Mujezinović, Šifer, Josić, Zafani, Morankić,
Mešković itd. Interesantno je da su potomci neki od navedenih i danas sa nama,
veliki prijatelji FK Sloboda.

Nakon Drugog svjetskog rata Sloboda je počela igrati u Zonskoj ligi da bi 1958.
godine ostvaren plasman u Drugu saveznu ligu. Igrajući sa ekipama ekipama iz
Slovenije, sjeveroistočnog dijela Hrvatske i sjeverozapadne Srbije kroz Drugu
saveznu ligu Zapad i Sjever, Sloboda uspjeva dva puta se plasirati u Prvu
saveznu ligu te oba puta se u društvu naboljih zadržava po jednu sezonu.

Ipak, Sloboda u sezoni 1968/69, nakon baraža sa Budućnosti iz Podgorice
ostvaruje ponovni plasman u Prvu saveznu ligu u kojoj se zadržala slijedeće 22
sezone, odnosno sve do raspada bivše države, a samim time i zajedničke lige.

U ovom periodu Sloboda igra bitnu ulogu u tadašnjem jugoslovenskom fudbalu te
Santosi sa Tušnja, kako je prozvana ekipa Slobode sredinom 1970-ih, postaje
regionalno nogometno središte u kojem priliku za afirmaciju dobijaju igrači
mahom sa područja današnjeg Tuzlanskog kantona, sjeveroistočne BiH i Vojvodine.

1971. godine FK "Sloboda" osvaja kup Prvoligaša pobjedom nad Željezničarom
rezultatom 1:0. Iste godine je ostvaren plasman u finale Kup-a maršala Tita u
kome je poražena u dva susreta od Crvene Zvezde 0:4 u Tuzli i 2:0 u Beogradu.
Ipak najveći uspjeh ostvaren je u sezoni 1976/77. godine kada je nakon osvojenog
trećeg mjesta u prvenstvu izboren plasman u kup UEFA, a nakon poraza u Las
Palmasu od istoimene ekipe, rezultatom 5:0, i minimalne pobjede u Tuzli,
rezultatom 4:3, "Sloboda" se oprostila od daljeg takmičenja.

Pored ovih rezultata treba istaći uspješno učešće u balkanskom kupu 1970. godine
kao i osvajanje Rapan kupa 1984. godine. Otkako je u sezoni 1968/69. godine
uveden trofej za fer-plej, FK "Sloboda" je u 19 završenih fudbalskih šampionata
ovo priznanje osvojila šest puta. Za reprezentativce selekcije ex JugosLavije
nastupilo je 29 fudbalera FK "Sloboda" Tuzla.

Osamostaljivanjem države Bosne i Hercegovine, FK "Sloboda" Tuzla ima značajnu
ulogu u prvenstvu gdje je ostvarila visoke plasmane, u takmičenju za kup BiH
šest puta je bila finalist takmičenja, a u sezoni 2008/2009. je ponovila svoj
najbolji poslijeratni uspjeh (1995/96) te osvojila 3. mjesto u Premijer ligi.
Sloboda je u ovom periodu dva puta bila učesnik UEFA InterToto kupa gdje je oba
puta došla do drugog kruga. Dva puta je igrala i finale kupa BiH i u oba finala
bila poražena, i to 2008. od Zrinjskog, a 2009. od Slavije, oba puta na penale.
Sezona 2008/2009. je najuspješnija u Premijer Ligi, igrano je finale kupa i
osvojeno treće mjesto na tabeli, izborili su Evropu ali im je uskraćena licenca.
Sloboda je tužila N/FSBiH i dobila tužbu ali daljnji razvoj situacije ostaje
nerazjašnjen.

U sezoni 2015/2016 Sloboda je zabilježila najbolji rezultat u Premijer Ligi BIH
plasmanom na drugo mjesto, te je igrala u finalu Kupa BiH u kojem je izgubila od
ekipe FK Radnik Bijeljina ukupnim rezultatom 4:1 (1:1, 3:0). Ekipa Husrefa
Musemića je osvojenim drugim mjestom u PL BIH osigurala plasman u prvo pretkolo
Evropske Lige. Nakon dvije odigrane utakmice sa ekipom Beitar iz Izraela (0:0,
1:0), Sloboda je okončala svoj nastup u Evropskoj Ligi.

Napomena: Zastave pokazuju reprezentaciju kao što je definisano pravilima
podobnosti FIFA-e. Igrači mogu imati više od jednog ne-FIFA-inog državljanstva.

Stadion Tušanj je stadion na kojem FK Sloboda igra svoje utakmice punih 56
godina. Nosi ime po dijelu grada Tuzle u kojem je smješten. Stadion se počeo
graditi u proljeće 1947. godine. Radilo se udarnički, svakodnevno su dolazile
brigade mladih iz tadašnjih kvartova, iz škola, pomagali radnici iz preduzeća.
Međutim, teško vrijeme poslije Drugog svjetskog rata, puno bitnijih stvari u to
vrijeme kao i činjenica da se sistem takmičenja tih godina stalno mijenjao pa su
i ambicije Slobode se mijenjale, su doprinijeli da radovi na Tušnju utihnu. U to
vrijeme Sloboda je igrala na terenu Proletera iz Kreke. Teren se nalazio na
prostoru današnjeg novoizgrađenog tržnog centra Tuš na Ircu.

Iz tog vremena ostaće upamćena prva noćna utakmica u Tuzli. Naime te noći,
4.avgusta 1956. godine, u okviru tadašnje Zonske lige Sloboda je ugostila
Željezničar iz Sarajeva.

Formiranje Zonske lige 1955.godine, u kojoj je Sloboda igrala sa timovima kao
što su Sarajevo, Borac, Čelik, Željezničar, je počelo privlačiti veliku pažnju
tuzlanske publike. Slobodine dobre igre i visoka pozicioniranost su reanimirale
radove na Tušnju. Svečano otvaranje se desilo 28.jula 1957. godine za koju se
upriličila prijateljska utakmica Sloboda-Zagreb.

Iako je rezultat bio u drugom planu Sloboda je visoko slavila rezultatom 5:2
(0:1). Bio je to događaj decenije u Tuzli, a okupilo se preko 10.000 gledalaca
na tek izgrađenom Tušnju.

Tušanj je bio mjesto na kojem su mnogi naši očevi i majke učestvovale na
sletovima povodom svečanih dana bivše države, kao i na manifestacijama
obilježavanja postojanja kluba.

Do početka 90-tih većih radova na Tušnju nije bilo iako je u Rudarskoj 2
godinama stajala maketa nadogradnje stadiona. Došao je još jedan rat,
promijenilo se puno stvari. Sloboda pored par ekipa koje su bile standardni
prvoligaši u ligi bivše države počinje da se takmiči sa ekipama koje su prije
rata igrale republičke pa i među općinske lige. Naravno, u tim prvim godinama je
bilo puno prioritetnijih, egzistencijalnih stvari. Ipak, ne možemo se oteti
utisku da je upravo u tim prvim poslijeratnim godinama, krajem 90-tih,
interesovanje za za utakmice bio mnogo veći nego što je sada u sadašnje vrijeme.
Tušanj je rijetko bivao ispod 4-5 hiljada posjete, a na utakmicama sa starim
rivalima Sarajevom, Željezničarem, Čelikom je bio i više od 8.000 gledalaca. U
to vrijeme tribine su bile pune, a već afirmirana navijačka skupina Fukare Tuzla
je dupke punila stajanje.

Nakon avantura i kratkih izleta u Prvu ligu Jugoslavije došla je sezona 1968/69.
Razigravanje za Prvu ligu se igralo sa Budućnosti iz Podgorice. Fenomenalnih 3:0
za crveno-crne u uzvratu u Podgorici odjeknulo je kao bomba u slanom gradu. Svi
koji su mogli išli su do Sarajeva dočekati igrače na aerodromu. Do Tuzle u
koloni je već bilo nekoliko stotina automobila. Svečani doček je održan na trgu
i tako je sve počelo. Godine odličnih izdanja Slobode u Prvoj ligi su postale
standard, Tušanj je bio pun, prosjek je bio 10-12 hiljada na stadionu, a naravno
sve je gorilo kada su dolazili ekipe velike četvorke.

U međuvremenu opšte stanje na BH tifo sceni dobija sasvim drugi izgled. Sukobi
postaju svakodnevnica pa tako i naša grupa nije izuzetak. Stvara se tradicija
sukoba sa Manijacima, Hordama, Ultrasima. Vrlo česti neredi u našem gradu na
Fukare bacaju pogrešnu percepciju grada pa tako se Fukare personificiraju sa
nečim lošim, ali obzirom da isto breme nosi većina grupa to je stvar sa kojom se
mora živiti i mijenjati.



https://bs.wikipedia.org/wiki/Bangkok

Bangkok (zvanično tajl. Krung Thep Mahanakhon,  กรุงเทพมหานคร (pomoć·info),
skrać. Krung Thep, กรุงเทพฯ) jeste glavni grad kraljevine Tajland od 1782.
godine. On ima poseban upravni status a na njegovom čelu nalazi se guverner.
Prijestolnica Tajlanda ima 8,249 miliona stanovnika (stanje po popisu iz 2010.
godine). Ubjedljivo je najveći i najmnogoljudniji grad države. U široj regiji
Bangkoka, najvećoj urbanoj konglomeraciji u Tajlandu, živi ukupno 14,566 miliona
stanovnika (stanje 2010.).

Grad je politički, ekonomski i kulturni centar Tajlanda sa brojnim
univerzitetima, visokim školama, palačama i preko 400 vatova (budističkih
hramova i manastira) kao i najvažniji saobraćajni čvor zemlje. Nacionalni muzej
u Bangkoku je najveći svoje vrste u jugoistočnoj Aziji. Bangkok je također i
sjedište Ekonomske i socijalne komisije za Aziju i Pacifik Ujedinjenih naroda
(UNESCAP).

Ceremonijalno ime grada Bangkoka na tajskom jeziku u transkribiranom obliku
glasi: Krung Thep Maha Nakhon Amon Rattanakosin Mahinthara Yutthaya Mahadilok
Phop Noppharat Ratchathani Burirom Udom Ratchaniwet Maha Sathan Amon Phiman
Awatan Sathit Sakkathattiya Witsanukam Prasit ( izgovor (pomoć·info)). To je
stari tajski naziv za tajlandski glavni grad Bangkok, i u latiniziranom obliku
sa 168 slova je najduže ime grada na svijetu.

Približan prijevod glasi: Grad Deve (božanstvo), veliki grad (i) rezidencija
svetih dragulja Indre (smaragdni Buda), neosvojivi božanski grad, velika
prijestolnica svijeta, ukrašena sa devet dragocijenih dragulja, bogat raskošnim
kraljevskim palačama, koje su ravne nebeskom domu ponovno rođenog božanstva,
grad koji je poklonio Indra a Vishvakarman izgradio.

Bangkok je prvobitno činio samo malo ribarsko selo na istočnoj obali rijeke Chao
Phraya. Po prvi put na kartama pojavila se na jednoj portugalskoj karti 1511.
godine. Oko 1680. godine južno od sela nalazila su se samo tri naselja: carinska
stanica, holandska trgovačka stanica osnovana 1622. godine pod imenom Fort
Amsterdam i mjestašce Ban Vat. Tokom historijske epohe kraljevstva Ayutthaya
naselje se razvilo u značajnu trgovačku luku i grad na riječnom putu prema
prijestolnici.

Temelji današnjeg Bangkoka nalaze se u malehnom gradu Thonburi, koji je danas
dio glavnog grada na zapadnoj obali rijeke Chao Praya. General Taksin je 1772.
godine proglasio Thonburi novim glavnim gradom nakon što je prijestolnica
kraljevstva Ayutthaya potpuno uništena 1767. godine tokom rata sa Burmom. Deset
godina kasnije novi kralj Rama I, osnivač sve do danas vladajuće dinastije
Chakri, premjestio je sjedište vlade na istočnoj obali i time područje zvano
Rattanakosin proglasio glavnim gradom. U to doba Rattanakosin su naseljavali
većinom Tajlanđani kineskog porijekla, naročito u selu Bang Kok, kojeg je kralj
izgradio po uzoru na raniju uništenu prijestolnicu kraljevstva.

U to toba cijeli grad je bio ispresijecan gustom mrežom kanala (khlongs), kroz
kojih se odvijao najveći dio saobraćaja. Čak je i pijaca (plivajuća pijaca) bila
organizirana na vodi. Ulica gotovo da i nije bilo. Bangkok u to vrijeme je bio
često nazivan Venecijom istoka. Najveći broj kanala je do sredine 19. vijeka
zatrpan kako bi se napravilo mjesta za rastući cestovni saobraćaj i sve veći
broj sagrađenih kuća. Prva popločana ulica 1863. godine u gradu bila je ulica
Thanon Charoen Krung (stranci je nazivaju New road, nova ulica), duž nekadašnjeg
puteljka kojeg su utabali slonovi. Tokom vladavine kralja Chulalongkorn (Rama V,
od 1868. do 1910.) nastala je prva željeznička pruga u Bangkoku koja ga je
povezivala sa sjeverom zemlje, kao i brojne tramvajske linije unutar grada. Iz
tog doba potiče i veliki broj ulica na čiji izgled su većinom uticali evropski
stilovi.

Jedan od većih problema za metropolu Bangkok je adekvatno zbrinjavanje
mnogobrojnih ljudi, prije svega imigranata koji su u posljednjih nekoliko godina
doselili u grad iz drugih krajeva Tajlanda. Za veliki broj ljudi bilo je
potrebno izgraditi kuće i stambene objekte. Zbog rastuće potražnje za
građevinskim zemljištem znatno su porasle cijene stanova i zemljišta. Gradska
vlast je kao rješenje tog problema pokušala sa izgradnjom brojnih naselja u
predgrađima Bangkoka, namijenjenih za porodice slabijeg imovinskog stanja. Osim
stanova, postoji i nedostatak javnih ustanova kao što su bolnice i škole. Smeće
i otpadne vode se ne uklanjaju na zadovoljavajući način, a nivo podzemnih voda
sve brže opada zbog velike potrošnje. Ljudi u okolnim naseljima su ugroženi
prvenstveno infektivnim bolestima poput kolere, dijareje i tifusa, jer su
higijenski uslovi u tim naseljima na vrlo niskom nivou, a zbog rastuće emisije
otrovnih gasova iz industrijskih postrojenja i vozila dolazi i do povećanih
oboljenja kože i pluća.

Drugi problem u Bangkoku je sve veći i gušći saobraćaj. Mreža ulica je potpuno
adekvatna broju vozila. Osim toga, mreža gradske i podzemne željeznice u gradu
je premalehna za rastuću potražnju i stanovništvo uz mali broj sredstava javnog
prijevoza, osim mreže autobuskih linija koja je među najvećim u svijetu. Zbog
ogromnog broja automobila u gradu je zabilježeno vrlo veliko zagađenje zraka
(visoke vrijednosti ozona i ugljik monoksida).

Grad se nalazi na spoju Indokineskog i Malajskog poluostrva na rijeci Chao
Phraya, na sjevernoj obali Tajlandskog zaliva sa prosječnom nadmorskom visinom
od 5 metara. Rijeka Chao Phraya kod Bangkoka ima širinu od oko 400 metara.

Zapadno od rijeke Chao Phraya nalazi se područje nazvano Thonburi, koje je do
1971. godine bilo zaseban grad, dok dio na istoku koji je prije više od 200
godina bio samo malehno selo, uglavnom naseljavaju trgovci porijeklom iz Kine.
Područje grada ima površinu od 1.565,2 km2, dok je površina cijele metropolske
regije oko 7.761,5 km2.

Bangkok je podijeljen na 50 distrikta (khet, ponekad i pogrešno nazvani Amphoe),
a oni su dalje podijeljeni na 169 kwaenga, koji se mogu uporediti sa tambonima.
Distrikti Bangkoka (kheti), na tajlandskom i transkribirani na latinicu su: Bang
Bon (บางบอน), Bang Kapi (บางกะปิ), Bang Khae (บางแค), Bang Khen (บางเขน), Bang
Kho Laem (บางคอแหลม), Bang Khun Thian (บางขุนเทียน), Bang Na (บางนา), Bang Phlat
(บางพลัด), Bang Rak (บางรัก), Bang Sue (บางซื่อ), Bangkok Noi (บางกอกน้อย),
Bangkok Yai (บางกอกใหญ่), Bueng Kum (บึงกุ่ม), Chatuchak (จตุจักร), Chom Thong
(จอมทอง), Din Daeng (ดินแดง), Don Mueang (ดอนเมือง), Dusit (ดุสิต), Huai Khwang
(ห้วยขวาง), Khan Na Yao (คันนายาว), Khlong Sam Wa (คลองสามวา), Khlong San
(คลองสาน), Khlong Toei (คลองเตย), Lak Si (หลักสี่), Lat Krabang (ลาดกระบัง), Lat
Phrao (ลาดพร้าว), Minburi (มีนบุรี), Nong Chok (หนองจอก), Nong Khaem (หนองแขม),
Pathum Wan (ปทุมวัน), Phasi Charoen (ภาษีเจริญ), Phaya Thai (พญาไท), Phra
Khanong (พระโขนง), Phra Nakhon (พระนคร), Pom Prap Sattru Phai
(ป้อมปราบศัตรูพ่าย), Prawet (ประเวศ), Rat Burana (ราษฎร์บูรณะ), Ratchathewi
(ราชเทวี), Samphanthawong (สัมพันธวงศ์), Sai Mai (สายไหม), Saphan Sung
(สะพานสูง), Sathon (สาทร}), Suan Luang (สวนหลวง), Taling Chan (ตลิ่งชัน), Thawi
Watthana (ทวีวัฒนา), Thonburi (ธนบุรี), Thung Khru (ทุ่งครุ), Watthana (วัฒนา),
Wang Thonglang (วังทองหลาง) i Yan Nawa (ยานนาวา).

Bangkok nema jasno definirano područje užeg gradskog jezgra niti ima centralni
poslovni okrug. Ove funkcije su daleko više podijeljene na nekoliko okruga.
Najstariji dio grada je ostrvo Rattanakosin u okrugu Phra Nakhon, oko Velike
palače, Sanam Luang, Wat Ratchabophit i Sao Ching Cha (ogromna ljuljačka). U
drugoj polovini 19. vijeka polahko je počeo razvoj kineske četvrti oko ulica
Yaowarat i Charoen Krung (tada nova ulica, prva asfaltirana ulica u Bangkoku) u
okrugu Samphanthawong sve do centralne poslovne četvrti grada. Tokom 1950tih i
1960tih duž ulica Silom, Surawong i Si Phraya u okrugu Bang Rak počele su se
otvarati banke i veliki poslovni prostori. Od 1990tih u okrugu Sathon i duž
ulice Witthayu (okrug Pathum Wan) nastali su pretežno luksuzne poslovne zgrade,
a duž ulica Rama I i Phloenchit (također Pathum Wan) nikli su veliki tržni
centri i luksuzni hoteli. Zbog izgradnje oba sistema javnog prevoza: Skytrain
(gradska željeznica) i metroa (MRT) širenje područja sa centralnim poslovnim
funkcijama se još više ubrzalo. Danas su atraktivni gotovo svi dijelovi grada do
kojih dopire neki od sistema javnog prevoza. To se posebno odnosi na ulicu
Sukhumvit (okrug Khlong Toei i Watthana) kao i centralni dio ulice
Ratchadaphisek (okruzi Phaya Thai i Huai Khwang).

Bangkok se nalazi u području tropske klime. Godišnja prosječna temperatura
iznosi 28,4 °C, a prosječna godišnja količina padavina iznosi 1.498 mm. Najviše
kiše pada tokom monsunskog perioda između maja i oktobra, a pojedini dijelovi
grada ponekad tokom septembra i oktobra budu poplavljeni. Najviše padavina
prosječno bude u septembru, čiji prosjek iznosi 344 mm, dok najmanje padavina u
prosjeku bude u januaru sa svega 9 mm.

Tokom cijele godine prosječne temperature se kreću između 26,1 i 30,4 °C.
Srednja dnevna temperatura iznosi najviše 34,9 °C, dok je najniža dnevna 20,8 °C
uz veliku vlažnost zraka. Svjetska meteorološka organizacija je nezvanično
proglasila Bangkok, u pogledu godišnjeg prosjeka, za najtopliji grad svijeta.
Najtopliji mjesec je april sa srednjim najvišim dnevnim temperaturama od 35 °C i
minimalnim od 26 °C. Najhladniji mjesec u okolini Bangkoka je decembar sa
najvišim dnevnim temperaturama od 31 °C i najnižnim od 21 °C. Suhi period traje
od decembra do marta, kada počinje najtopliji dio godine.

Već gotovo sedmina stanovnika grada žali se na bronhitis, astmu i umor. Naročito
osobe koje su jako pogođene zagađenošću često nose zaštitne maske, između
ostalih mnogi vozači motocikla i tuk-tuka (auto rikša), saobraćajni policajci i
ulični trgovci.

Osim zagađenosti zraka, Bangkok ima i znatno otežano snabdijevanje vodom. Grad
nema centralnu mrežu opskrbe vodom. Osim toga i kanalizacijski sistem je tek u
fazi izgradnje. Do 1990tih industrijski pogoni i domaćinstva su svoje otpadne
vode, bez bilo kakve prethodne obrade, direktno ispuštali u rijeku Chao Phraya.

Bangkok je primjer grada sa dinamičnim rastom, ali njegov rast nije potpuno
planski. Već 1947. godine broj stanovnika je premašio milion. Godine 1960. u
Bangkoku je živjelo oko 2,1 milion stanovnika. Između 1970. (3,1 miliona) i
2000. godine (6,3 miliona) broj stanovnika se udvostručio. Prema podacima
nacionalne statističke agencije (NSO) 2010. godine u glavnom gradu je živjelo
8,2 miliona stanovnika. To odgovara godišnjem rastu od 3% u periodu od 2000. do
2010. godine.

Gustoća stanovništva po km2 iznosi oko 5.270 stanovnika. Za usporedbu, gustoća
stanovništva u Sarajevu je oko 2.060 stanovnika po km2. Bangkok je daleko
najveći i najmnogoljudniji grad u Tajlandu. On je 2009. godine imao 18 puta više
stanovnika od grada Samut Prakan, drugog po broju stanovnika u Tajlandu (446.375
stanovnika), a metropolska regija Bangkoka (BMR) je imala čak 64 puta više
stanovnika od područja Udon Thani (228.738 stanovnika), koji je drugi po
naseljenosti u državi.

Pošto su u glavnom gradu Tajlanda koncentrisane sve važne političke i ekonomske
institucije, te se tu donose i najvažnije odluke za državu, Bangkok se smatra
primarnim gradom. Bruto domaći proizvod po glavi stanovnika u Bangkoku 2006.
godine je bio deset puta viši od najsiromašnije pokrajine u državi (Bangkok
319.322 bahta, provincija Mae Hong Son 33.231 bahta). Dok se regija glavnog
grada ekonomski razvija, od tog razvoja veliki dijelovi zemlje ne profitiraju
ili su zabilježili čak i smanjenje BDP. Zbog ovih razlika, Bangkok je u
posljednjih nekoliko desetljeća zabilježio ogroman prirast zbog doseljavanja iz
provincije.

Metropolska regija Bangkoka prema popisu stanovništva iz 2000. godine imala je
10,2 miliona stanovnika. Po popisu iz 2010. godine bilo ih je 14,6 miliona. To
odgovara godišnjoj stopi rasta u periodu od 2000. do 2010. godine od 4,3%.
Gustoća naseljenosti metropolske regije iznosi oko 1.877 stanovnika po km2. Osim
grada Bangkoka, u metropolsku regiju pripadaju i okolne provincije Nakhon
Pathom, Nonthaburi, Pathum Thani, Samut Prakan i Samut Sakhon.

Današnje područje Bangkoka nastalo je 1972. godine spajanjem stare provincije
Bangkok (zvanično Phra Nakhon) i provincije Thonburi, koja je obuhvatala
područja današnjeg grada zapadno od rijeke Chao Phraya. Bangkok je zasebna
upravna oblast. Za razliku od drugih 76 tajlandskih provincija (changwat), njen
guverner se bira na direktnim izborima. Izbori za guvernera po pravilu se
održavaju svake četiri godine. Guverner predstavlja lokalnu vlast glavnog grada
(administraciju Metropolske regije Bangkok). On je također odgovoran i za javni
prijevoz, ulice, urbano planiranje grada, izgradnju stambenih naselja,
upravljanje otpadom, zaštitu okoline i javni red i mir.

Od 2009. godine guverner Bangkoka je Sukhumbhand Paribatra iz Demokratske
stranke Tajlanda. Izabran je u drugi mandat u martu 2013. godine sa 46,2%
glasova, a protivkandidat mu je bio Pongsapat Pongcharoen iz stranke Pheu-Taj,
koji je osvojio 39,7% glasova.

Gradsku upravu kontrolira gradsko vijeće (vijeće metropolske regije Bangkoka).
Nakon općinskih izbora 2010. godine sačinjeno je od 61 člana, od čega je 46
predstavnika Demokratske stranke, 14 predstavnika stranke Pheu-Taj i jedan
nezavisni predstavnik. Gradsko vijeće je nadležno samo za sam grad Bangkok ali
ne i za okolnu aglomeraciju šireg područja Bangkoka kao ni za još šire
metropolsko područje.

U gradu se nalazi preko 400 vatova (budističkih hramova). Jedan od
najznačajnijih je hram Wat Phra Kaeo (Wat Phra Sri Rattana Satsadaram), u kojem
se nalazi kip Smaragdni Buda, vrlo cijenjen i poštovan širom zemlje.

Zajedno sa Velikom palačom, hramom Wat Pho (Wat Phra Chetuphon), jednim od
najvećih i najstarijih hramova u Bangkoku kao i hramom Wat Mahathat, te jednim
od najvećih budističkih univerziteta jugoistočne Azije Univerzitet
Mahachulalongkornrajavidyalaya, hram Wat Phra Kaeo na ostrvu „Ko Rattanakosin“
(Ko = ostrvo), čine historijski centar grada. U Bangkoku se nalazi u tajlandski
nacionalni muzej, nacionalna galerija, nacionalna biblioteka Tajlanda i
nacionalno pozorište Bangkok.

Bangkok je sjedište jednog od najvažnijih međunarodnih aerodroma u jugoistočnoj
Aziji. Do septembra 2006. to je bio Međunarodni aerodrom Bangkok (Don Mueang),
oko 22 kilometra sjeverno do centra grada. Međutim, otvaranje aerodroma
Suvarnabhumi, koji se nalazi oko 30 km istočno od grada u općini Bang Phli,
provincija Samut Prakan, sa kapacitetom od 45 miliona putnika godišnje, bilo je
28. septembra 2006. godine. Novi aerodrom Suvarnabhumi ima aerodromski kod BKK
koji je preuzeo od starog aerodroma Don Mueang, a do starog aerodroma se može
doći još samo preko čarter letova i privatnim avionima. Aerodrom BKK imao je
2011. godine oko 47,5 miliona putnika. Put od aerodroma Suvarnabhumi do centra
Bangkoka traje taksijem od 30 do 60 minuta, ali se zbog ekstremnih saobraćajnih
gužvi taj put može potrajati i do 3 sata. Od 2010. Suvarnabhumi je sa centrom
grada povezan i sa regionalnom željezničkom linijom (SARL).

Prva željeznička linija u Tajlandu otvorena je od Bangkoka do Pak Nama 11.
aprila 1893. godine. Jedno engleska kompanija je 21. decembra 1900. otvorila i
željezničku liniju od Bangkoka preko Ayutthaya do Khorata, da bi 19. juna 1903.
otvorena linija Bangkok-Ratchaburi-Petchaburi.

Danas sa glavne željezničke stanice Bangkoka Hua Lamphong polaze putnički vozovi
u pravcu sjevera, sjeveroistoka, istoka i juga. Prema Kabin Buri vozovi kreću sa
stanice Makkasan. Prema rijeci Kwae i Kanchanaburi, kao i spori voz prema jugu
polaze vozovi sa stanice Bangkok Noi. Umjesto sa stare željezničke stanice
vozovi također polaze i sa nove, do koje vozi i besplatni autobus. Za potrebe
teretnog željezničkog saobraćaja koristi se mehanizirana ranžirna stanica Bang
Sue u sjevernom predgrađu Bangkoka.

Na dva velika i većem broju malehnih stadiona, razbacanih širom Bangkoka postoji
mogućnost praćenja tajlandskog nacionalnog sporta muay Thai, bolje poznatog pod
imenom tajlandski boks, sa svim pratećim ritualima vezanim za njega. Na stadionu
Lumpini kao i na stadionu Ratchadamnoen mogu se vidjeli neki od najboljih boraca
u Tajlandu. Borbe se održavaju cijele sedmice naizmjenično na oba stadiona. Osim
borbi u ringu, odvijaju se i dodatne zabavne aktivnosti kao što su klađenje na
ishod borbi i muzički sadržaji (sviraju tradicionalne grupe (pri phat) zasnovane
na instrumentu pii odnosno tajlandskoj oboi).

Drugi omiljeni sport je tradicionalni „sepak takraw“. To je jedna vrsta igre sa
loptom načinjenom od pletene španske trske (ratan), pri kojoj igrač mora što je
duže moguće držati loptu u zraku pomoću svih dijelova tijela osim ruku.
Profesionalne ekipe igraju jedna protiv druge na polju Sanam Luang ispred Velike
palače.



https://bs.wikipedia.org/wiki/Zvijezda

Zvijezda podrazumijeva bilo koje masivno gasovito tijelo u Svemiru. Zvijezde se
vide kao svijetleće tačkice na noćnom nebu koje bljeskaju zbog efekta Zemljine
atmosfere i njihove udaljenosti od nas. Sunce je izuzetak: ono je jedina
zvijezda dovoljno bliska Zemlji tako da se može vidjeti kao disk i osigurati joj
dnevnu svjetlost.

Ipak, pored ove udaljenosti i nekolikom puta većih udaljenosti, postoji još
nekoliko zvijezda koje smatramo najbližim (pogledati listu najbližih zvijezda).

Astronomi misle da ima najmanje 70 sekstiliona zvijezda u poznatom dijelu našeg
Svemira (70.000.000.000.000.000.000.000 ili 7×1022).

Veliki broj zvijezda je starosti oko milijardu ili 10 milijardi godina. Neke
zvijezde čak mogu dostići i 13,7 milijardi godina, što predstavlja približnu
starost Svemira. Prema veličini razlikujemo sićušne neutronske zvijezde (koje su
zapravo mrtve zvijezde ne veće od nekog gradića), supergigante (veledivove)
kakvi su Sjevernjača (Polaris) i Betelgez (Betelgeuze) prečnika koji je oko
1.000 veći od Sunčevog, ali i pred toga su mnogo manje gustoće nego Sunce. Jedna
od najmasivnijih zvijezda je Eta Hrptenjače (Eta Carinae) čija je masa 100-150
puta veća od Sunčeve.

Naučno gledano, zvijezde su samogravitirajuće sfere sačinjene od plazme u stanju
ravnoteže koja proizvodi njihovu sopstvenu energiju kroz proces nuklearne
fuzije.

Energija koju proizvode zvijezde raspršuje se u Svemir kao elektromagnetno
zračenje (uglavnom vidljivu svjetlost) i kao struja neutrina. Prividna svjetloća
zvijezde se mjeri prema njenoj prividnoj veličini.

Stelarna astronomija proučava zvijezde i pojave koje pokazuju različiti
oblici/razvojna stanja zvijezda. Mnoge su zvjezde su silama gravitacije povezane
sa drugim zvijezdama formirajući tako dvojne zvijezde (binarne zvijezde).
Također postoje i veće zvjezdane skupine poznate kao zvjezdana jata ili
klasteri. Zvijezde nisu jednoliko raspršene u Svemiru već se grupišu u još veće
zvjezdane skupove poznate kao galaktike. Običnu galaktiku sačinjavaju bilioni
zvijezda.

Prema mišljenju astronoma zvijezde nastaju u molekularnim oblacima, tj. veliki
područjima neznatno velike gustoće materije (mada još manje gustoće od zemaljske
vakuumske komore) i koje nastaju zbog gravitacione nestabilnosti unutar ovih
oblaka koje pokreću udarni talasi iz supernove.

Zvijezde provode oko 90% svoga života trošeći vodonik u procesu fuzije da bi
proizvele helij u reakcijama pod visokim pritiskom u blizini jezgra. Za ovakve
zvijezde se kaže da su to zvijezde glavnog niza.

Male zvijezde, koje se nazivaju crvenim patuljcima sagorijevaju svoje gorivo
vrlo sporo za najmanje od stotinu do bilion godina. Na kraju svojih života
postaju sve tamnije i tamnije i potom postaju crni patuljci.

Pošto većina zvijezda troši svoje zalihe vodonika, njihovi vanjski slojevi se
šire i hlade, pa tako formiraju crvene gigante. (Za nekih 5 milijardi godina
kada Sunce postane crveni gigant, spržit će planete Merkur i Veneru.) U
međuvremenu se jezgro dovoljno kompresuje kako bi mogla započeti nuklearna
fuzija, a zvijezda se pregrijava i sabija. (Teže zvijezde proizvode u procesu
fuzije i teške elemente, zaključno do željeza.)

Zvijezda prosječne veličine će zatim raspršiti svoje vanjske slojeve tvoreći
tako planetarnu maglicu. Jezgro koje preostaje će postati mala loptica
degenerisane materije nedovoljno masivne za dalji proces fuzije koju podržaje
degenerativni pritisak i zove se bijeli patuljak. Potom će se na kraju
pretvoriti u crnog patuljka.

Kod većih zvijezda fuzija se odvija dok se ne završi sažimanje uzrokujući i
eksploziju te zvijezde i nastanak supernove. Ovo je jedini kosmički proces koji
se dešava tokom ljudskog vijeka. Tokom historije su promatrane kao "nove
zvijezde" kojih nije bilo prije. Većina zvjezdane materije se rasprši tokom
eksplozije formirajući maglice (poput Rak-maglice) a njeni ostaci kolabiraju u
neutronsku zvijezdu (pulsar ili rendgenski raspršivač), ili u slučaju većih
zvijezda u crnu rupu.

U sastav raspršenih vanjskih slojeva ulaze i teški elementi od koji često grade
nove zvijezde ili planete. Ispuštena materija iz supernove i zvjezdani vjetar
velikih zvijezda igraju ključnu ulogu u oblikovanju međuzvjezdane sredine.

Razni tipovi zvijezda imaju i različite spektre. Oni su jedan od glavnih izvora
podataka o zvijezdama. Spektar zvijezde se snima pomoću spektrografa i on tada
pokazuje različite tamne i svijetle linije koje karakteriziraju pojedine
elemente. Vruće i mlade zvijezde kojima je glavni izvor energije fuzija vodika u
helij imat će izražene karakteristične linije ta dva elementa. Zvijezde srednjih
tipova imaju mnogo linija težih elemenata, a crvene zvijezde (koje su prema
zvjezdanim mjerilima stare zvijezde) imaju puno linija koje odgovaraju
molekulama kao što je titanij oksid.

Mnoge se zvijezde identificiraju samo prema kataloškim brojevima, a samo ih
nekoliko ima vlastito ime. Imena su tradicionalna i uglavnom su porijeklom iz
arapskog, latinskog i grčkog jezika, te kao Flamsteedove designacije ili kao
Bayerove designacije. Jedina ustanova kojoj je dato pravo od strane naučnih
krugova da imenuje zvijezde i druga nebeska tijela je Međunarodna astronomska
unija. Jedan broj privatnih kompanija (npr. kao Međunarodni zvjezdani registar)
tvrde da daju imena zvjezdama, ali ipak ova imena ne prihvataju naučni krugovi
niti ih koriste, pa mnogi astronomski naučni krugovi vide ove organizacije kao
varalice koje traže žrtve među neukim narodom koji nema pojma o tome kako se
imenuju zvijezde. Pogledati zvjezdane designacije za više informacija o tome
kako se daju imena zvijezdama.

Nuklearna fuzija je bitna jer je on uzrok gašenja zvijezda. Fuzija je proces pri
kojem se nukleusi dva lakša atoma spajaju u jedan teži nukleus. Iako je nukleus
koji nastane na ovaj način teži od bilo kojeg atoma od kojih je nastao, nije
teži od zbira njihovih težina. Ova izgubljena masa je transformisana u drugi vid
energije (svijetlost i toplota). Fuziji ne podliježu svi hemijski elementi. Mogo
rjeđe dolazi do fuzije teških elemenata. Nakon što se fuzijom dođe do kreiranja
željeza (Fe), pri reakciji ne dolazi do oslobađanja energije. Zbog ovog se
zvijezde hlade. Fuzijom dođe do spajanja svih atoma pri čemu nastaju razne vrste
atoma sa raznim masama sve dok ne dođe do kreiranja atoma željeza. Nakon toga
zvijezde ne mogu više proizvoditi toplotu, počinju se hladiti i nakon jako dugog
vremenskog perioda se i ugase.

Razne reakcije nuklearne fuzije se odvijaju u unutrašnjosti zvjezdanih jezgara,
zavisno od njihove mase i hemijskog sastava (v. stelarna nukleosinteza).

U Suncu sa temperaturom jezgra od oko 107 K vodik se troši u procesu fuzije da
bi nastao helij u tzv. proton-proton reakciji:

U masivnijim zvijezdama helij se proizvodi tokom ciklusa reakcija kataliziranim
ugljikom, tj. tzv. ugljik-azot-kiseonik ciklusa.

U zvijezdama sa temperaturama jezgra od 108 K i masama između 0,5MSunca i 10MSun
helij se transformiše u ugljik u trostrukom afa-procesu:

Što se tiče sazviježđa i samoga Sunca, zvijezde u cjelini imaju svoju
mitologiju. Smatrane su dušama umrlih ili božanstvima.



https://bs.wikipedia.org/wiki/Venera

Venera je druga po udaljenosti planeta od Sunca. Venera je udaljena 0,72 AU ili
108.200.000 km od Sunca, ima prečnik 12.103,60 km i masu 4,869×1024 kg. Venera
je treće tijelo po sjajnosti na nebu, poslije Sunca i Mjeseca

Venera je dobila ime prema rimskoj boginji ljepote. Grci su je zvali Afrodita,
te Eozfor (Eosphorus) za jutarnju pojavu i Hesper (Hesperus) za večernju. U
našim krajevima poznata je i pod imenom zvijezda Danica ili jutarnja zvijezda,
jer je vidljiva prije izlaska Sunca na istočnom nebu i odmah nakon zalaska Sunca
na zapadnom nebu.

Atmosfera Venere sastoji se najvećim dijelom od ugljik dioksida (96%) i dušik
(3%). Ostalih 1% čine sumpor dioksid, vodena para, ugljik monoksid, argon,
helij, neon, karbon sulfid, hlorokisik i fluorovodik. Atmosferski pritisak na
površini Venere iznosi 9321,9 kPa, što je 90 puta više od pritiska na površini
Zemlje. Velika količina ugljik dioksida stvara efekt staklenika, zbog čega
temperatura na površini dostiže i 500 °C, što je 400 °C više od očekivanog.
Srednja vrijednost temperature na površini iznosi 464 °C. Tako je površina
Venere toplija od površine Merkura, iako je u usporedbi s njim udaljena od Sunca
otprilike dvostruko i prima četiri puta manje svjetlosti. Iako je rotacija
Venere izuzetno spora, zahvaljujući toplinskim strujanjima u gustoj atmosferi
nisu velike temperaturne razlike između dnevne i noćne strane. Vjetrovi u višim
slojevima atmosfere vrlo brzo obiđu planetu i pomažu raspodjeli toplote. Brzina
ovih vjetrova prelazi 350 km/h iznad sloja oblaka, dok su vjetrovi uz površinu
znatno sporiji.

Površina Venere nije vidljiva izvana zbog sloja oblaka koji potpuno okružuju
planetu. Sastoje se od kapljica sumpor dioksida i sulfatne kiseline.

Većinu površine čine ravnice. Ističu se tri područja prozvana "kontinentima":
Ištar Tera (Ishtar Terra) (na sjevernoj polulopti), Afrodite Tera (Aphrodite
Terra) (na južnoj polukugli) i Beta Region (Beta Regio) (na ekvatoru). Najviša
planina Maxwell Montes dio je lanca planina koje okružuju visoravan Lakshmi
Planum. Između kontinenata prostiru se bazaltne ravnice: Atalanta Planitia,
Guinevere Planitia i Lavinia Planitia. Zbog guste atmosfere većina meteorita
jako uspore pad ili potpuno izgore, zbog čega na površini nema kratera manjih od
3 km u promjeru. Vrlo malen broj kratera i površina pokrivena bazaltom (oko 90%
površine) dokaz su čestih izlijevanja lave. Snimci sa sonde Magellan otkrivaju
velik broj manjih vulkana (oko 100 000), te stotinjak velikih.

Pretpostavlja se da je građa Venera slična Zemlji. Željezna jezgro zauzima
središte planete i promjera je oko 3000 km. Iznad jezre nalazi se otopljeni
kameni omotač koji zauzima većinu volumena planete. Prema novijim podacima
dobivenim sa sonde Magellan, Venerina kora je deblja i čvršća nego što se ranije
pretpostavljalo. Smatra se da Venera nema pokretne tektonske ploče poput Zemlje,
nego da naprezanja u omotaču u pravilnim razmacima izbacuju lavu na površinu.
Zbog toga je većina površine nastala nedavno (prije nekoliko stotina miliona
godina), dok su najstariji dijelovi stari oko 800 miliona godina. Novija
istraživanja pokazuju da je Venera vulkanski aktivna u izoliranim područjima.

Venera nema magnetsko polje, vjerovatno zbog spore rotacije, nedovoljne da bi
rastopljeno željezo u jezgru planetea proizvelo odgovarajući efekat. Budući da
nema magnetskog polja, Sunčev vjetar djeluje izravno na gornje slojeve Venerine
atmosfere. Smatra se da je Venera imala velike količine vode, poput Zemlje, ali
se vodena para pod uticajem Sunčeva vjetra raspala na hidrogen i kisik. Dok se
kisik vezao s drugim atomima u spojeve, hidrogen je, zbog male molekularne mase,
lahko napustio atmosferu. Pronađeni udjel hidrogenovih izotopa deuterija
podupire ovu teoriju (ima veću masu i teže napušta atmosferu).

Venera sporo retrogradno rotira, to jest okreće se u smjeru od istoka prema
zapadu, za razliku od većine ostalih planeta (retrogradnu rotaciju imaju još
Uran i Pluton). Nije sasvim siguran razlog ove pojave, a pretpostavlja se da je
uzrok sudar sa većim tijelom (moguće asteroidom) u vrijeme formiranja planeta.
Osim ove pojave, periodi rotacije Venere i njenog kretanja oko Sunca
sinkronizirani su tako da je Venera uvijek okrenuta prema Zemlji istom stranom u
vrijeme kada su dvije planete najbliže jedna drugoj. To može biti rezultat
djelovanja plimnih sila među planetama, a možda je samo slučajnost.

U novije su doba svemirske letjelice na Veneru slali Amerikanci i Sovjeti. Prva
letjelica koja je za cilj imala Veneru je bila ruski Sputnik 7 (1961), ali je
završila neuspjehom, kao i nekoliko misija nakon nje (1961: Venera 1, 1962:
Mariner 1 i Sputnik 23).

Prva uspješna misija (a u daljnjem tekstu ćemo samo te i spomenuti) bila je
prelet američke letjelice Mariner 2 (27.8.1962) pokraj Venere. Kada je sonda
prošla na oko 35 000 km iznad Venerinih oblaka, mjerni instrumenti potvrdili su
visoku površinsku temperaturu.

Prva uspješna misija tadašnjeg Sovjetskog Saveza bila je Venera 4 (1967). Ova je
letjelica ispustila u atmosferu sonde sa mjernim instrumentima. Gotovo u isto
vrijeme trajala je i američka misija Mariner 5.

Venera 7 je 17. augusta 1970. postala prva letjelica koja se mehko spustila na
drugu planetu. Venera 9 i Venera 10 su planetu Veneru posjetile u maju 1975, a
sastojale su se od orbitera i landera. Venera 9 poslala je prve crno-bijele
fotografije sa površine Venere. Jednostavni eksperimenti koje su sonde napravile
pokazali su da su stijene na Veneri vrlo slične onima na Zemlji, da je
površinska temperatura 455 °C, a atmosferski pritisak odgovara pritisku koji na
Zemlji vlada u morima na dubini od 900 m. Slike su pokazale da i na Veneri
postoje erozijski procesi, što je dosta iznenadilo znanstvenike. Voda, koja je
glavni krivac za eroziju na Zemlji, na Veneri praktički ne postoji, pogotovo ne
u tekućem stanju. Ako pretpostavimo da bi to mogla biti erozija vjetra, i to
moramo isključiti jer je najveća brzina vjetra izmjerena na površini Venere bila
svega oko 15 km/h, što odgovara laganom povjetarcu.

Američka misija Pioneer Venus sastojala se od dvije komponente, orbitera i
multisonde, koje su lansirane odvojeno u maju i augustu 1978. godine. Misija
orbitera je, među ostalim, imala za cilj i radarsko snimanje reljefa, a trajala
sve do augusta 1992. Multisonda je na Veneru izbacila 4 atmosferske sonde.
Njihov pad kroz atmosferu trajao je oko jedan sat, ali su u tom kratkom vremenu
sakupljeni mnogi dragocjeni podaci. Jedna od sondi je čak preživjela pad do
površine odakle je slala podatke još jedan sat prije nego što se praktično
rastopila. Od četiri sonde, dvije su ušle u atmosferu na noćnoj strani i otkrile
jednu vrlo interesantnu pojavu. Na visini od oko 11 km nebo tinja crvenkastim
sjajem koji potječe od bezbrojnih munja koje neprestano bljeskaju. Instrumenti
su zabilježili i do 25 bljeskova u sekundi. Način na koji nastaju sve te silne
munje ostao je neobjašnjen. Njihovi odbljesci mogli bi biti tajanstveno
pepeljasto svjetlo koje je više puta opaženo teleskopima sa Zemlje na noćnoj
Venerinoj strani.

Prve fotografije Venerine površine u boji snimio je lander Venera 13. Sovjetske
letjelice Vega 1 i Vega 2 ispustile su 1984. godine u Venerinu atmosferu landere
i atmosferske balone, te produžili u susret Halleyevoj kometi. Američka
letjelica Galileo je također, na svom putu prema Jupiteru, posjetila Veneru.

Američka misija Magellan (1989 - 1994) imala je za primarni cilj mapiranje
Venerine površine uz pomoć radara. Mapirano je 99% površine uz 300 m/piksel
rezoluciju. Posljednja letjelica koja je posjetila Veneru bila je letjelica
Cassini-Huygens na svom putu za Saturn.

NASA je 2015. objavila plan "HAVOC" za kolonizaciju Venere. Na visini od 48 km
upotrijebili bi se baloni napunjeni helijem, tako da spuštanje na površinu ne bi
bilo nepotrebno.



https://bs.wikipedia.org/wiki/Vehabizam

Vehabizam ili selefizam je konzervativni pokret u Islamu koji se utemeljio
krajem 17. i početkom 18. vijeka. Njegov duhovni izvornik je Muhammed
'Abdulwahab, tzv. reformator Islama, porijeklom iz Saudijske Arabije. Vehabizam
u suštini se zasniva na redukcionističkim i izvornim idejama o islamu te kroz
iste ima vrstu interpretacije islama koja se razlikuje od drugih islamskim
smjerova kao što su sunizam, sufizam i šiizam. Vehabizam nastoji zadržati
muslimane na izvornoj interpretaciji Islama bez daljnjih naučnih, teorijskih i
sl. posredovanja u interpretaciji. Samim tim vehabizam je interpretativni tok
koji nema svoju literaturu, koji nema svoje mišljenje, te duhovni tok koji
zagovara krajnje reduciranje čovjeka kao pojedinca i muslimana kao zajednice.

U modernom vremenu vehabizam je najprošireniji u nemoderniziranim dijelovima
Azije i u manjoj mjeri u Evropi te ga mnogi okrivljuju za podsticanje i
ideološka osnova današnjim terorističkim grupa u Afganistanu, Saudijskoj Arabiji
i Iraku. Također se smatra da su pojedini poklonici vehabizma sa svojim
vehabijskim ideološkim uvjerenjima poduprijeli terorističke napade u SAD-u i
Evropi.



https://bs.wikipedia.org/wiki/Sunitski_islam

Sunitski islam je najveći ogranak islama kojeg slijedi između 85% i 90%
muslimana. Sunitski muslimani (arapski: أهل السنة والجماعة‎, fonetski:
ʾAhlu-s-Sunnati wa-l-Jamāʿah), su "vjernici koji slijede sunnet poslanika
Muhammeda i čine većinu ummeta." Kraće, najčešće se zovu sunitskim muslimanima,
sunitima ili sunijama.

Sunitski islam se najčešće navodi kao ortodoksni oblik islama. Riječ sunit vodi
porijeklo od riječi sunnet (arapski: سنة‎) koje označava sve ono što je govorio
i radio poslanik Muhammed, a što je potvrđeno u hadisima.

Suniti metodologiju crpe iz Svete Knjige Kur'ana i hadisa sadržanih u Al-Kutub
al-Sittahu. Zakoni se također donose prema ova dva osnovna izvora s dodatkom
metoda pravnog obrazloženja (kijasa) i koncenzusa učenjaka (idžma). Postoji više
mišljenja učenjaka po pitanju svih segmenata izučavanja vjere te su ona vremenom
svrstana u jedan od četiri glavna mezheba ili se odgovori na pitanja traže u
Islamskom Zakonu (idžtihad). Suniti vjeruju da su učenja sve četiri škole
ispravna i da se ne razlikuju u temeljnim uvjerenjima i praktikovanju islama,
već u različitim shvatanjima fikha od strane imama, osnivača mezheba, te
njihovih učenika.

Nakon smrti poslanika Muhammeda, muslimani prihvataju Ebu-Bekra za svog prvog
halifu (vođu). Tek kasnije pojavom šiizma oni muslimani koji su smatrali
Ebu-Bekra svojim prvim vođom postaju suniti.

Suniti vrijeme vladavine prve četvorice halifa zovu vladavinom pravednih halifa.
Prvi je bio Ebu-Bekr Siddik, poslije kojeg su vladali Omer ibn el-Hattab, Osman
ibn Affan i Alija ibn Ebu-Talib, svi sa titulom pravedni.

Kasnije islamskim hilafetom su vladale dinastije Emevija, Abasida i Osmanlija
ali su i u kratkim razdobljima prava na halifat polagale i rivalske dinastije iz
Španije, Sjeverne Afrike i Egipta. Mustafa Kemal Ataturk je 1924. godine
službeno ukinuo islamski halifat i osnovao Republiku Tursku, sa sekularnim
unutarnjim uređenjem. Osmansko carstvo se smatra posljednim velikim islamskim
halifatom.

Suniti vjeruju da su ashabi bili najbolja generacija muslimana. Svoje tvrdnje
temelje na osnovu hadisa poslanika Muhammeda poput onoga kojeg prenosi Abdullah
ibn Mas’ud: "Najbolji od mog ummeta su ashabi, zatim generacije poslije njih pa
onda generacije poslije ovih". Potvrda ovoga stoji u Kur'anu u suri At-Tawbah,
100. ajet: "Allah je zadovoljan prvim muslimanima, muhadžirima i ensarijama i
svima onima koji ih slijede dobra djela čineći, a i oni su zadovoljni Njime; za
njih je On pripremio džennetske bašče kroz koje će rijeke teći, i oni će vječno
i zauvijek u njima boraviti. To je veliki uspjeh."

Iz redova ashaba su bili i četvorica pravednih halifa. Poslanik Muhammed je
zadatak sastavljanja objave u Kur'an dodjelio ashabima koji su s koljena na
koljeno prenijeli veliki broj hadisa koji su kasnije zapisani u velike zbirke.

Nedovršeni članak Sunitski islam koji govori o islamu treba dopuniti. Dopunite
ga prema pravilima Wikipedije.



https://bs.wikipedia.org/wiki/Preliminarni_rezultati_popisa_stanovni%C5%A1tva_u_Bosni_i_Hercegovini_2013_(Jajce)

Prve preliminarne rezultate popisa stanovništva u Bosni i Hercegovini 2013.
objavila je Agencija za statistiku Bosne i Hercegovine. 5. novembra 2013. Prema
toj publikaciji, popisane su 3.791.662 osobe: 2.371.603 u FBiH, 1.326.991 u RS-u
i 93.028 u Distriktu Brčko. Rezultati po općinama i naseljenim mjestima
objavljeni su 6. decembra 2013. i u njima su izneseni podaci o broju stanovnika
po naseljenim mjestima, broju domaćinstava i broju popisanih stanova u svim
općinama Bosne i Hercegovine.

Preliminarni rezultati popisa podložni su promjenama tokom statističke obrade
podataka, a konačni rezultati bit će objavljivani sukcesivno, nakon završetka
obrade podataka, i to od 1. jula 2014. do 1. jula 2016.

Po preliminarnim rezultatima popisa stanovništva u BiH 2013. u gradu Jajcu u 57
naseljenih mjesta popisano je 30.758 stanovnika, što predstavlja 11,26% od broja
stanovnika Srednjobosanskog kantona, 3,20% od ukupnog stanovništva FBiH i 0,81%
od broja stanovnika Bosne i Hercegovine.

1 Domaćinstvom se smatra svaka porodična ili druga zajednica osoba, tj. grupa od
2 ili više osoba koje zajedno zauzimaju cijelu stambenu jedinicu ili njen dio i
osiguravaju sebi hranu, a moguće i ostale potrepštine za život. Članovi ove
grupe mogu udruživati svoje prihode u manjoj ili većoj mjeri. Domaćinstvom se
smatra i svaka osoba koja živi sama u posebnoj stambenoj jedinici ili koja
zauzima, kao stanar, posebnu sobu (ili sobe) u nekoj stambenoj jedinici, ali ni
s jednim stanarom te stambene jedinice zajednički ne čini dio višečlanog
domaćinstva. Domaćinstvom se smatra i tzv. kolektivno (institucionalno)
domaćinstvo, koje se sastoji od osoba čije potrebe za skloništem i sredstvima za
život osigurava neka institucija. 2 Stan je građevinski povezana cjelina
namijenjena za stanovanje, bez obzira na to koristi li se u referentnom datumu
popisa samo za stanovanje, za stanovanje i obavljanje djelatnosti, samo za
obavljanje djelatnosti, za odmor i rekreaciju ili je riječ o nenaseljenom, ali
građevinski ispravnom stanu. Osim stanova (u smislu date definicije), popisom su
obuhvaćene i prostorije koje ne odgovaraju definiciji stana, ali su se u vrijeme
popisa koristile za stanovanje (nastanjene poslovne prostorije i prostorije
nastanjene iz nužde), kao i kolektivne stambene jedinice (kolektivni stanovi)
koje su namijenjene za zajedničko stanovanje više ljudi.



https://bs.wikipedia.org/wiki/Po%C4%8Ditelj

Počitelj je naseljeno mjesto u općini Čapljina, Bosna i Hercegovina. Počitelj je
historijsko naselje orijentalno-mediteranskog karaktera smješteno u dolini
rijeke Neretve i jedna od najljepših kulturno-historijskih cjelina u Bosni i
Hercegovini.

Ime Počitelj ukazuje na arhaično porijeklo. Etimologija imena Počitelj nije
riješena. Jedni smatraju da je ime Počitelj izvedeno od glagola počivati; drugi
da je ime kastelana toga grada dalo gradu ime Počitelj; treći da su učeni ljudi
'poštovana gospoda' uslovili ime Počitelja; četvrti da se porijeklo imena
Počitelja treba tražiti u hungarizmu 'čitelj', italijanski 'cittadela', kao
izrazu za grad, utvrdu; peti da se radi o glagolu čitati, ... Po svemu, čini se
da će pronalaženje rješenja za porijeklo imena Počitelja i dalje zaokupljati
interes javnosti i struke.

Počitelj predstavlja tvrđavu koja potječe iz srednjega vijeka. Nalazi se uz
lijevu obalu rijeke Neretve kod Čapljine. Utvrda je štitila ulaz u dolinu donje
Neretve na putu iz Drijeva prema Bišću. Prvi put se Počitelj navodi u povelji za
vojvodu Stjepana Vukčića 1444. (Posichell, Vdobranah castello con lo contato).
Kasnije je pomenut 1448 (castrum Beczitel) i 1454. (civitate Pozitell cum
pertinentiis suis).

Dugo vremena pogrešno se smatralo da je u Počitelju bilo bosansko kraljevsko
brodogradilište u 14. vijeku. Čuveni drugi novi grad kojeg je Tvrtko I.
Kotromanić gradio 1383. u primorju zvao se Brštanik. On je pogrešno smještan kod
Počitelja pa je i određena aktivnost oko Tvrtkovog brodogradilišta, a i prodaje
soli, dovođena u vezu sa Počiteljem. Kasnije su historičari dokazali da je
Brštanik bio dalje od Počitelja, pa je sve ostalo što se povezivalo za Počitelj
ostalo bez ikakvoga osnova. Uprkos tome i danas se može pročitati u literaturi
da je Počitelj zidao Tvrtko 1383, i da je tu bilo brodogradilište. Počitelj je
imao značajnu ulogu u sukobima sa Osmanlijama.

Ovaj hercegovački gradić na živopisnoj obali Neretve izgrađuje se intenzivno od
druge polovine 16. vijeka kroz plodonosno ukrštanje dviju graditeljskih
tradicija - orijentalne i mediteranske. Sve do naših dana bilo je sačuvano to
graditeljsko kulturno blago - Šišman Ibrahim-pašina džamija, Počiteljska
sahat-kula, medresa, hamam, han, kuća Gavrankapetanovića.

U januaru 2003. historijsko gradsko područje Počitelja proglašeno je nacionalnim
spomenikom Bosne i Hercegovine.



https://bs.wikipedia.org/wiki/Mekka

Mekka (ar. مكة Mekka, puni naziv مكة المكرّمة Mekka el-Mukerrema) jeste grad u
oblasti Hidžaz i prijestolnica istoimene provincije u Saudijskoj Arabiji. Grad
se nalazi oko 70 km u unutrašnjosti od Džide u uskoj dolini na nadmorskoj visini
od 277 metara. U 2012. imala je oko 2 miliona stanovnika, mada se svake godine
njeno stanovništvo utrostruči tokom perioda hadždža koji se održava u dvanaestom
mjesecu islamskog kalendara, zu-l-hidždže.

Kao mjesto rođenja poslanika Muhammeda (a.s.) i mjesto prve objave Kur'anskih
ajeta Muhammedu (tačnije, u pećini Hira 3 km od Mekke), ona se smatra
najsvetijim gradom u islamu i mjesto hodočašća poznatog kao hadždž, obaveznog za
sve muslimane koji su u mogućnosti tamo doći. U Mekki se nalazi i Kaba, po
mnogima najsvetije mjesto za sve muslimane u svijetu, jer se prema njoj okreću
svi muslimani (kibla) tokom molitve (namaza).

Mekkom su dugo vremena vladali potomci i nasljednici Muhammeda (a.s.), takozvani
šerifi, bilo da su vladali kao nezavisni vladari ili kao vazali većih
vlastodržaca. Nju je osvojio Ibn Saud 1925. godine. U moderna vremena, Mekka se
naglo proširila veličinom i kvalitetom infrastrukture, a u njoj su izgrađene
zgrade poput Abradž al-Bejta, poznate kao kraljevski hotel "sahat-kula", treća
najviša zgrada na svijetu i zgrada sa najvećom površinom prostora u njoj. Tokom
ovog perioda izgradnje, Mekka je izgubila i neke historijske građevine i
arheološka nalazišta poput tvrđave Adžjad (قلعة أجياد‎). Danas, Mekku godišnje
posjeti više od 15 miliona muslimana, uključujući nekoliko miliona tokom par
dana hadždža. Kao rezultat toga, Mekka je danas postala jedan od najraznolikiji,
kosmopolitskih gradova u islamskom svijetu, i pored činjenice da je
nemuslimanima zabranjen ulazak u grad.

Mekka (ranije Meka) je uobičajeni oblik bosanske transliteracije arapskog imena
grada, mada zvanična transliteracija koju koristi vlada Saudijske Arabije glasi
Makkah, što je donekle bliže arapskom izgovoru. Sama riječ meka u bosanskom i
mnogim drugim jezicima često se koristi pri opisivanju bilo kojeg mjesta koje
"privlači" veliki broj ljudi, ali mnogi muslimani takvo korištenje imena grada
ne odobravaju te ga smatraju omalovažavajućim i neprikladnim. Vlada Saudijske
Arabije usvojila je zvaničnu transliteraciju Makkah 1980tih, ali takav način
transliteracije nije međunarodno prihvaćen niti korišten. Puno zvanično ime
grada glasi Makkah al-Mukarramah (ar. مكة المكرمة, Mekka el-Mukerrema ), što
znači "Časna Mekka", ali se ponekad u slobodnom prijevodu koristi i izraz "Sveti
grad Mekka".

Antičko i drevno ime današnje Mekke je Bakkah (koje se često transliterira i kao
Baka, Beka, Bakah, Bekka, Bakka i sl.). U arapskom jeziku, ova riječ odnosno
njena etimologija, kao i kod Mekke, je nejasna. Široko prihvaćeno mišljenje je
da je ona sinonim za Mekku, a navodi se da je to bilo konkretno prvobitno ime za
dolinu koja se tu nalazi, dok islamski učenjaci taj pojam općenito koriste pri
opisivanju svetog područja u gradu u neposrednoj okolini Kabe, kao i samu Kabu.
Oblik Bakkah za Mekku spomenut je i u Kur'anu u 3. suri u 96. ajetu, dok se
oblik Mekka koristi u 48. suri u 24. ajetu.

U starom južnoarapskom, jeziku koji se koristio na jugu Arapskog poluostrva u
doba Muhammeda (a.s.), glasovi b i m su se mogli međusobno zamjenjivati.
(Međutim, tu teoriju još treba proučavati jer su u južnoarapskom b i m različiti
fonemi). Na drugim mjestima u Kur'anu (6. sura 92. ajet i 42. sura 5. ajet),
Mekka se navodi pod imenom Umm-ul Kura, što na bosanskom znači "majka svih
gradova". Jedno od imena za Mekku je i Tihamah.

Mekka se nalazi na 277 metara iznad nivoa mora te oko 80 km udaljena od obale
Crvenog mora. Središte grada nalazi se u uskom koridoru između planina, koji se
često naziva i Mekanska udolina (šupljina). Područje grada sadrži i doline
Al-Tanim, Bakkah i Abkar. Njen planinski položaj u mnogim aspektima definira i
njeno današnje širenje. Središte grada se smatra područjem oko
Mesdžid-ul-Harama, a ono je smješteno na nešto nižoj nadmorskoj visini od
ostatka grada. Područje oko džamije pripada starom gradu. Glavne gradske avenije
su El-Mudda'ah i Sūk al-Lejl sjeverno od džamije, te As-Sūk Assagir južno.
Saudijci su znatno proširili Veliku džamiju u centru grada, gdje su nekada bile
stotine kuća te ih zamijenili sa širokim ulicama i trgovima. Tradicionalne kuće
u Mekki građene su od lokalnog kamena i pretežno su dvospratne ili trospratne.
Danas cjelokupno područje grada prostire se na preko 1200 km2.

U antičkoj i srednjevjekovnoj Mekki, grad se snabdijevao sa nekoliko glavnih
izvora vode. Prvo su bili lokalni bunari, kao što je izvor Zem-Zem, a koji su
većinom davali slankastu vodu. Drugi izvor vode je bilo vrelo Ajn Zubejda. Voda
iz ovog vrela potjecala je iz planina Džebel Sa'd i Džebel Kabkab, koje se
nalaze nekoliko kilometara istočno od brda Arefata, odnosno oko 20 km
jugoistočno od Mekke. Voda se transportirala od vrela koristeći podzemne kanale.
Treći, ali sporadični, način vodoopskrbe je kišnica koju stanovnici čuvaju u
malim rezervoarima ili cisternama. Kišnica, iako oskudna, također predstavlja
rizik od poplava a od nje postoji opasnost još od davnih vremena. Prema
Al-Kurdiju, do 1965. bilo je ukupno 89 većih poplava, uključujući i nekoliko u
Saudijskom periodu. U prošlom vijeku, najteža poplava desila se 1942. godine. Od
tada, napravljene su brane kako bi se u budućnosti taj problem otklonio.

U Mekki vlada ekstremno suha i vrela klima. Za razliku od drugih saudijskih
gradova, u Mekki i zimi vladaju ekstremno visoke temperature, koje se kreću od
18 °C noću do 30 °C danju. Ljetne temperature su izuzetno visoke i gotovo
svakodnevno prelaze preko 40 °C dok se noćne ljetne temperature kreću do vrućih
30 °C. Kiša u Mekki pada u vrlo malehnim količinama obično između novembra i
januara.

Rana historija Mekke nije u potpunosti poznata. Sigurno je samo da se i u
predislamsko vrijeme ovdje nalazilo svetište koje je bilo cilj hodočašća. Po
islamskoj tradiciji, naseljavanje Mekke je počelo kada je praotac Ibrahim (po
kršćanskoj tradiciji Abraham) i njegova žena Hadžera (Hagar) ovdje došli zajedno
sa svojim sinom Ismailom (Ismaelom). Po dolasku tamo, Ibrahim je molio Boga da
opskrbi njegovu porodicu, dok je on odsutan. Kako se navodi u 14. Kur'anskoj
suri "Ibrahim", kada im je ponestalo vode, njegova žena Hadžera je počela trčati
između dva brda (Saffa i Merva) ukupno sedam puta da bi pronašla vodu. Nakon što
se vratila u svoj šator, pored svog sina Ismaila ugledala je izvor vode, koji
postoji i danas, a poznat je kao Zem-Zem (staroarapski: stani, stani). Otprilike
u isto vrijeme u Mekku su doselila dva plemena iz Jemena, Džurhum i Katura.
Kasnije je Ismail oženio jednu djevojku iz plemena Džurhum. Kada se Ibrahim
vratio u Mekku, zajedno sa Ismailom je sagradio Kabu. Po islamskom vjerovanju,
davno prije njega Adem je sagradio Kabu kao mjesto za molitvu, ali je tokom
vremena propala i pala u zaborav sve dok je Ibrahim nije ponovno pronašao.
Kasnije je pleme Džurhum preuzelo kontrolu i održavanje Kabe.

Početkom 6. vijeka, kontrolu nad gradom Mekkom preuzima pleme Kurejš. Oni su se
uspjeli učvrstiti pomoću uspješne trgovine, te su sa drugim arapskim plemenima
uspjeli napraviti jedan sistem savezništva. Među najvažnijim vezama bila je ona
sa plemenom Benu-Sulajm, koji su uglavnom naseljavali područje između Mekke i
Medine. Međutim, u unutrašnjoj organizaciji plemena Kurejš postojali su mnogi
rivaliteti između pojedinih porodica. U tom vremenu, Kaba je već značajno
vjersko svetište koje su redovno posjećivala arapska plemena, u čast paganskog
božanstva Hubala. U predislamskom periodu kult Kabe je pored slavljenja Allaha
(dž.š.) uključivalo i štovanje brojnih staroarapskih božanstava poput al-Lata,
Manata i Uza. Političko i društveno središte grada bila je Dar al-Nadva,
vijećnica u kojoj je zasijedalo vijeće plemena Kurejš i gdje su se proslavljale
najznačajnije proslave ili ustoličenja.

Oko 610. poslanik islama Muhammed (a.s.) počeo je u Mekki otvoreno pozivati
ljude u tada novu, monoteističku religiju. Međutim, zbog vrlo snažnog
protivljenja mnogih pripadnika plemena Kurejš protiv njega i njegovog pozivanja,
u ljeto 622. njegovi sljedbenici i on sele se u grad Jesrib (danas poznat kao
Medina), gdje su već mnogi pripadnici plemena Evs i Hazredž prihvatili islam. Iz
Medine, Muhammed (a.s.) i muslimani započeli su borbu protiv neislamskih
Mekkelija. Vojni sukobi između muslimana i višebožačkih Mekkelija mogu se
podijeliti u četiri faze:

U periodu ranog islamskog doba, Mekka je postala, i do danas ostala, mjesto
hodočašća i godišnjeg okupljanja miliona muslimana (hadždža). Godine 638. došlo
je do obilnih kiša koje su poplavile grad, pa je tadašnji halifa Omer ibn
el-Hattab u gornjem dijelu grada naredio gradnju nove brane koja je štitila
džamiju od poplava. Nakon toga Mesdžid-ul-Haram je nekoliko puta proširivan,
naročito u periodu abasidskog halife Mehdija (775-785.) kada je na vlasti u
Mekki bio njegov namjesnik Džafar ibn Sulejman.

Najsvetije mjesto u samoj Meki je Mesdžid-ul-Haram, sagrađen u sadašnjem obliku
godine 1570. (978. godine po islamskom kalendaru). Četvorougaone je forme i
okružen kamenim zidovima. Najsvetije mjesto samog islama, Kaba, je u središtu
dvorišta Mesdžid-ul-Harama.

Hira je pećina u blizini Mekke, na brdu zvanom Džebel el-Nur u području Tihame.
Poznata je po tome što je u njoj Muhammed (a.s.) preko anđela (meleka) Džibrila
(Gabrijela) od Allaha (dž.š.) primio objavu prvih Kur'anskih ajeta (prvih pet
ajeta 96. sure "El-'Alek").

Privreda Mekke u najvećoj mjeri zavisi od godišnjeg hadždža pa je zasnovana na
pružanju usluga. Jedan akademik je izjavio: da Mekkanci nemaju izvora zarade
osim usluga koje pružaju hadžijama. Prihodi dobijeni tokom hadždža, ne doprinose
samo ekonomiji grada već u historijski gledano imali mnogo širi utjecaj na
ekonomiju cjelokupnog Arapskog poluostrva. Prihod od hadždža ostvaruje se na
nekoliko načina. Jedan od njih je oporezivanje hadžija. Porezi i takse su
naročito povećani tokom velike krize 1920tih i 1930tih, a mnoge od tih taksi
postojale su sve do 1972. godine. Drugi načini zarade uključuju usluge hadžijama
tokom njihovog boravka u Mekki. Naprimjer, saudijska nacionalna aviokompanija
Saudia ostvaruje 12% svih prihoda tokom vremena hadždža. Osim toga, prevoz koji
plaćaju hadžije da bi doputovali u Mekku također jednim dijelom donosi prihode,
a osim toga mnogo prihoda donose i hoteli.

Za organizaciju prihvata i smještaja hadžija, grad osigurava više od 100 miliona
američkih dolara, dok saudijska vlada troši oko 50 miliona za usluge tokom
hadždža. U Mekki također postoje i neke industrijske firme, ali one ne igraju
veliku ulogu u ekonomiji grada ni Saudijske Arabije, koja najveće prihode ima od
izvoza nafte. Neke od manje zastupljenih proizvodnih firmi u Mekki uključuju
fabrike tekstila, namještaja i slično.



https://bs.wikipedia.org/wiki/Kum_(film)

Kum (originalno eng. The Godfather) je mafijaški film iz 1972. urađen prema
istoimenoj noveli Maria Puza koji je režirao Francis Ford Coppola, a scenario
napisali Puzo, Coppola i Robert Towne (nepotpisan) U glavnim ulogama su Marlon
Brando, Al Pacino, James Caan, Richard S. Castellano, Robert Duvall, Sterling
Hayden, John Marley, Richard Conte i Diane Keaton. Radnja je smještena u periodu
od 1945. do 1955. godine i hronološki prati život fiktivne italijansko-američke
porodice Corleone.

Kum je dobitnik tri Oskara za najbolji film, najboljeg glumca i najbolje
adaptirani scenarij. Američki Filmski Institut ga je 1997. godine rangirao na
treću poziciju Liste Najboljih 100 filmova ikada odmah iza Građanin Kanea i
Casablance. Kasnije, na novoj listi objavljenoj 2007. godine pretekao je
Casablancu na drugoj poziciji.

Radnja počinje u augustu 1945. godine. Don Vito Corleone (Marlon Brando) u
svojoj kancelariji, dok se vani odvija svadba njegove kćerke Connie, sa svojim
usvojenim sinom Tomom Hagenom (Robert Duvall) saslušava molbu jednog od zvanica
na vjenčanju. U međuvremenu, pojavljuje se i najmlađi sin Vita Corleona, Michael
(Al Pacino) kao vojnik vojske SAD-a nedavno odlikovan za zasluge u Drugom
svjetskom ratu u pratnji svoje djevojke Kay Adams (Diane Keaton).

Na svadbi gostuje i Johnny Fontane (Al Martino), pjevač čija karijera ide
silaznom putanjom i koji moli Don Vita, čije je on kumče, za veliku uslugu koja
će ga vratiti među zvijezde. Don šalje Toma Hagena u Hollywood da se sretne sa
Jackom Woltzom (John Marley) i da ga uvjeri da glavnu ulogu za svoj novi film
dodjeli upravo Johhnyu. Nakon što to ovaj odbija veoma brzo dobija ponudu koju
ne može odbiti. Naredno jutro probudivši se u krvi sa zaprepaštenjem shvata da
ona dolazi od otkinute glave svog najdragocjenijeg konja i da je slijedeći koji
će tako završiti ako ne prihvati ponudu.

Nakon što se Hagen vraća kući, glavni članovi porodice odlaze na sastanak sa
"Turčinom" Virgilom Sollozzom (Al Lettieri), koji je blizak protivničkoj
porodici Tattaglia i koji Kumu nudi unosan posao sa heroinom s kojim će
Corleoneovi postati najmoćnija od svih mafijaških porodica u SAD-u. Don Vito to
odbija bojeći se da će to ugroziti njegov politički uticaj. Da bi doznao više o
Sollozzovoj organizaciji, šalje svog bliskog suradnika Lucu Brasija (Lenny
Montana) koji međutim biva prozret i kasnije ubijen upravo od strane Sollozza.

Nedugo zatim Don Vita pogađaju sa pet metaka u leđa dok obavlja kupovinu.
Sollozzo kidnapuje Hagena i uvjerava ga da najstarijem od Kumovih sinova, Sonnyu
(James Caan), ponudi isto ono što je on ponudio njegovom ocu ranije, misleći da
je ovaj mrtav. Michael, koga protivnici označavaju "civilom" jer se nikada nije
bavio porodičnim poslom, uspijeva spriječiti drugi pokušaj atentata na oca tako
što ga sklanja na vrijeme iz njegove bolničke sobe. Sonny, u znak odmazde,
nalaže ubistvo sina Don Philipa Tattaglie, Bruna.

Ugovara se sastanak na koji trebaju doći Michael te Sollozzo i korumpirani
načelnik policije McCluskey (Sterling Hayden) koji je umješan u sva događanja.
Michael glumi da mora u toalet i prema već utvrđenom planu, od tamo uzima
pištolj i na povratku ubija obojicu. Odmah napušta zemlju i odlazi na Siciliju.
Tamo živi pod zaštitom lokalnih ljudi te se nakon vremena zaljubljuje i ženi sa
lokalnom djevojkom Apolloniom Vitelli (Simonetta Stefanelli). Treći brat iz
porodice, Fredo (John Cazale) je poslan u Las Vegas u jedan od kasina koji
porodica drži pod svojom kontrolom. U međuvremenu, rat između Corleonovih i
ostale četiri porodice se nastavlja. Don Vito biva strašno pogođen nakon što
saznaje stvarno ulogu Michaela u svemu ovome jer je planirao da on ostane
neumiješan u porodične poslove.

Don Vito ugovara sastanak sa šefovima ostalih porodica i kako bi ugovorio mir,
omekšava svoj stav po pitanju posla sa drogom. Na sastanku shvata da iza svega
stoji Don Barzini (Richard Conte). Michael se vraća kući i nakon godinu dana se
ženi sa svojom starom ljubavi, Kay Adams. Kako Don Vito više ne želi aktivno
voditi porodične poslove a srednji sin Fredo je nesposoban za to, Michael
preuzima sve u svoje ruke. Obećava supruzi da će za pet godina porodica
poslovati potpuno legalno.

Vremenom, Michael dozvoljava drugim porodicama da ubiraju profit od uzimanja
njihovog dijela teritorije i poslova što uznemirava neke od caporegimea. On im
naređuje da ne reaguju jer porodica planira sve poslove preseliti u Nevadu.
Izabira Carla kao novog consegliera (savjetnika) dok tom odlukom uznemireni
Hagen ostaje samo porodični advokat; Vito mu objašnjava da nemaju dugoročni plan
za njega i da je tako najbolje za sve.

Michael odlazi u Las Vegas gdje namjerava kupiti kasino od njihovog
dugogodišnjeg partnera Moe Greena (Alex Rocco). Ovaj to žestoko odbija
ismijavajući se sa cijelom porodicom. Michael posebno postaje ljut kada njegov
brat Fredo staje na stranu Moe Greena i upozorava Michaela da se ne smije tako
ophoditi sa njegovim dotadašnjim šefom.

Vito Corleone umire dok se u vrtu igra sa unukom Anthonyem, Michaelovim sinom.
Na sahrani, jedan od caporegimea Tessio ugovara sastanak novog Dona Corleonea sa
Barzinijem, sada najmoćnijim čovjekom njuroških porodica. Kako ga je otac
upozorio, Michael shvata da je upravo Tessio taj koji ga je izdao i prešao na
stranu Barzinija; plan je bio da se na tom sastanku upravo on ubije. Sastanak je
zakazan na isti dan kada i krštenje sina Connie i Carla čiji je kum Michael.

Kako se ceremonija krštenja odvija, njegove ubice ubijaju sve šefove ostale
četiri porodice u New Yorku i Moe Greena u Las Vegasu. Nakon krštenja, Tessio
shvata da je otkriven i da mu slijedi smrt. Michael dolazi Carlu i saopštava mu
da zna da je učestvovao u ubistvu Sonnya te mu daje avionsku kartu za Las Vegas.
Carlo mu priznaje da je izdao Sonnya i na odlasku u autu ga ubija Clemenza
(Richard S. Castellano).

Coppolini izbori na kastingu za film se nisu mnogo svidjeli rukovodećim ljudima
u Paramount Picturesu, naročito onaj Marlona Branda za Don Vita Corleonea. Prva
dva izbora su bili Brando i Laurence Olivier, ali Olivierov agent je odbio ulogu
rekavši: "Lord Olivier neće prihvatiti nikakvu ulogu. On je veoma bolestan.
Uskoro će umrijeti tako da nije zainteresovan" (Olivier je poslije ovoga živio
još 18 godina). Paramount, koji je za glavnu ulogu želio Ernest Borgninea, je
Coppoli zabranio da izabere Branda a kao razlog su naveli probleme koje je imao
na snimanjima prethodnih filmova. Jedan od rukovodilaca studija je predložio i
Danny Thomasa naglašavajući kako je idealan za ulogu Don Vita Corleonea, jakog i
porodici privrženog čovjeka. Navodno je i tadašnji predsjednik Paramount
Picturesa Coppoli rekao da "Marlon Brando nikada neće dobiti ulogu u ovom
filmu". Nakon dužeg uvjeravanja čelnih ljudi studija, Coppola je ipak dobio
odobrenje da izabere Branda pod uslovom da ovaj glumi za manji honorar u odnosu
na ranije, prođe određene testove i potpiše obveznicu kojom garantuje da neće
prouzrukovati zastoje u snimanju filma (kao što je činio ranije). Brando je
kasnije za ovo ulogu dobio Oskara, kojeg je odbio primiti.

Studio je za ulogu Michaela Corleonea želio Robert Redforda ili Ryan O'Neala,
ali je Coppola želio nekog do tada nepoznatog glumca koji je ličio na američkog
Italijana koga je pronašao u Al Pacinu. On je do tada igrao svega dvije manje
filmske uloge te ga studio nije smatrao idealnim izborom, dijelom i zbog njegove
visine. Jack Nicholson, Dustin Hoffman, Warren Beatty, Martin Sheen i James Caan
su prošli audiciju. U jednoj soluciji, Michaela je trebao igrati James Caan a
Sonnya Carmine Caridi. Tek nakon što je Coppola zaprijetio napuštanjem cijelog
projekta, Pacino je dobio ulogu. Caan je kasnije izjavio kako je Coppola
Michaela zamislio kao lika sicilijanskog izgleda a Sonny je bio više
amerikanizovana verzija. Producenti su se složili pod uslovom da Sonnya ne glumi
Caridi već Caan, uprkos svom jevrejskom porijeklu i ne podudaranju sa opisom
najstarijeg Corleonovog sina u noveli (visok oko 1,95 metra, američki Italijan,
crne kose). Coppola i Puzo su za Caridija trebali naći ulogu u nastavku filma.



https://bs.wikipedia.org/wiki/Kosovska_bitka

Bitka na Kosovu polju je bitka vođena 1389. godine između ujedinjenih bosanskih,
srpskih i albanskih snaga protiv Osmanlijskog Carstva, na Kosovu Polju u blizini
današnje Prištine.

Srpski knez Lazar Hrebeljanović okupio je vojsku od oko 12-30.000 vojnika
sastavljenu od Srba, Bosanaca (koje je predvodio Vlatko Vuković Kosača) i
Albanaca. Zajedno sa njima su se borili i odredi Bugara, Vlaha, Čeha. Smatra se
da je jedan odred Hrvata predvodio Ivaniš Paližna. Mađarska i Poljska su također
poslale pojačanja balkanskim saveznicima.

Na drugoj strani se nalazio osmanlijski sultan Murat I sa vojskom iz svih
dijelova Osmanlijskog carstva, koja je brojala oko 27-40.000 vojnika.

Obje vojske su bile raspoređene u uobičajenu formaciju, sa centrom i dva krila.
Središnjim dijelom savezničke balkanske vojske je upravljao knez Lazar
Hrebeljanović. Jednim krilom je komandovao Vuk Branković a drugim, bosanski
velmoža veliki vojvoda Vlatko Vuković. U osmanlijskoj vojsci je sultan Murat I
upravljao središnjim dijelom vojske dok su krilima upravljali njegovi sinovi
Jakub i Bajazid.

U početku bitke saveznička kršćanska koalicija je uspjela probiti osmanlijske
redove u centru i krilom kojim je zapovijedao Jakub, ali je Bajazid ostao čvrst.
U ovoj bici je poginuo osmanski sultan Murat I. Tačan način smrti osmanlijskog
sultana Murata je nepoznat. Među historičarima preovladava mišljenje da je u
toku bitke izvjesni Miloš Kobilić na prevaru, nakon što je izrazio pokornost
sultanu, ubio Murata.

Karakter bitke i njen ishod čest su predmet spora među historičarima. Radi se o
pokušaju balkanskih velmoža da zaustave daljnje prodiranje Osmanlija. Saveznike
je okupljao knez Lazar Hrebeljanović čija oblast je bila najviše ugrožena. Bitka
je dio niza operacija koje su poduzimali evropski vladari koji su nastojali da
zaustave osmanlijska osvajanja. Izvještaj Tvrtka I Kotromanića bio je da su
kršćani pobijedili, no očito je da je to bila Pirova pobjeda, jer poslije bitke
kneginja Milica, udovica kneza Lazara Hrebljanovića, morala je priznati vazalne
obaveze prema Osmanlijama.

Prema podacima Ignacija Vojea, početkom 15. vijeka Bosanci su imali informacije
da su neki od njihovih vlastelina, učesnika Kosovske bitke, a koji su bili
zarobljeni od strane Osmanlija, još bili živi. Poduzimali su diplomatske napore
preko Dubrovnika da se oni pokušaju spasiti.



https://bs.wikipedia.org/wiki/Kineti%C4%8Dka_energija

Kinetička energija je energija koju tijelo dobija kretanjem. Ona zavisi od mase
tijelo i brzine kojom se to tijelo kreće. Što je veća brzina i masa, to je veća
kinetička energija tog tijela tj. masa tijela i brzina kojom se to tijelo kreće
su proporcionalne veličine kinetičkoj energiji. Kinetička energija je podvrsta
mehaničke energije. Mehanička energija se dijeli na kinetičku i potencijalnu
energiju. Rad je jednak promjeni energije.

Oznaka u fizici za kinetičku energiju je Ek Ako je oznaka za masu m, a za brzinu
v, onda znači da je formula za kinetičku energiju:

Ova formula važi samo za tijela koja se kreću manjom brzinom od brzine
svjetlosti.

Pošto je jedinica za masu 1 kg, a za brzinu 1 m s {\displaystyle 1{\frac
{m}{s}}} , znači da je jedinica za kinetičku energiju E k = k g m 2 s 2
{\displaystyle E_{k}={\frac {kgm^{2}}{s^{2}}}} .

Pošto je jedinica za silu F = k g m s 2 {\displaystyle F={\frac {kgm}{s^{2}}}} ,
znači da je jedinica za energiju E k {\displaystyle E_{k}} =J.

Pošto je jedinica za izvršeni rad i za sve ostale oblike energije 1 J=1 Nm
(jedinica je dobila ime po engleskom fizičaru Jamesu Prescottu Jouleu), znači da
je jedinica za kinetičku energiju 1 J, čime je dokazano da je kinetička
energija, jedan oblik energije.

Kinetička energija, kao i sve druge ne može nastati niti nestati nijednim
čovjeku poznatim načinom. Ona samo mijenja svoje stanje i prelazi iz jednog
oblika u drugi, o čemu govori Zakon o održanju energije.



https://bs.wikipedia.org/wiki/Karl_Marx

Karl Heinrich Marx (Karl Marks; Trier, Njemačka 5. maj 1818. – London, 14. mart
1883.), njemački filozof, sociolog, historičar i revolucionar Karl Marx, je bez
sumnje najutjecajniji socijalistički mislilac koji se pojavio u 19. vijeku. Iako
je uglavnom za svog života bio ignorisan od strane naučnika, njegove društvene,
ekonomske i političke ideje bile su brzo prihvaćene u socijalističkom pokretu
nakon njegove smrti 1883. godine. Do nedavno gotovo polovina stanovništva u
svijetu živjela je pod režimima koji su tvrdili za sebe da su marksistički. Ovaj
uspjeh je međutim značio da su prvobitne ideje Marksa često bile mijenjane, a
njegova značenja prilagođavana mnogobrojnim političkim okolnostima.

Bio je politički ekonomista kao i organizator "Međunarodnog udruženja radnika".
U svojim razmišljanjima dotiče široku lepezu pitanja, razvijajuċi svoje
revolucionarne teorije u periodu od četiri decenije počevši od 1843. godine.
Obrazložio je njegove teorije s namjerom da oslobodi najamne radnike ili radnike
iz evropskih kapitalističkih društava tokom 19. vijeka. On je tvrdio da je u
cilju emancipacije čovječanstva od ekonomske dominacije potrebna socijalna
revolucija. Predviđeni rezultat bi bio mijenjanje postojeće ekonomske strukture,
i stvaranje društva u kojem imovina, a posebno sredstva za proizvodnju više neće
biti u privatnom vlasništvu. Marksova teorija je bila razvijena u bliskoj
saradnji s Friedrichom Engelsom. Zajedno su bili uključeni u objašnjenju ljudske
otuđenosti i dijalektičkog materijalizma. Marxova i Engelsova vizija je bila
čisto materijalističko tumačenje ljudske prirode i razvoja u okviru prirode koja
poziva na revoluciju. Ona je predstavljala materijalistički pogled na historiju,
zasnovanu na dijalektici, koja je podržavala Marksovu teoriju političke
ekonomije i njegov poziv na revoluciju. Ovo tumačenje se ističe zbog svoje
teorije viška vrijednosti, kojom se tvrdi da bogatstvo kapitalističkog društva
potiče isključivo iz izrabljivanja radnika.

Marksova analiza vidi historiju ljudskog razvoja, kao niz klasnih borbi između
radnika i vladajuće klase, tj. onih koji posjeduju sredstva za proizvodnju. Po
Marksu, feudalci, vlasnici zemljišta i kapitalisti su zajedno uklješteni u borbi
protiv vladavine radničke klase. Ova tvrdnja je sažeta u u poznatoj uvodnoj
misli uvodnika u Komunističkom manifestu: "Historija svih do sada postojećih
društava je historija borbe klasa." Marks je predvidio propast kapitalizma kroz
revoluciju radničke klase koja bi dovela do utopijskog "besklasnog društva",
gdje bi prema Marksu,

Marks se smatra jednom od najutjecajnijih ličnosti u ljudskoj historiji. Mnogi
radnički sindikati i političke stranke širom svijeta su pod utjecajem marksizma,
dok neki podržavaju njegove ideološke varijante. Marks se obično navodi uz Emila
Durkheima i Maksa Webera, kao jedan od tri glavna arhitekta moderne društvene
nauke.

Karl Heinrich Marx je bio jedan od devetoro djece, a roditelji su mu bili
Heinrich Marx i Henrietta u gradu Trieru, Pruska. Njegov otac je bio uspješan
advokat koji je poštovao Immanuela Kanta i Voltairea, a bio je strastveni
aktivista za pruske reforme. Iako su oba roditelja bili jevrejskog porijekla s
rabinskim precima, njegov otac je prešao na hrišćanstvo 1816. godine.

Ovo je vjerovatno bio profesionalni ustupak kao odgovor na zakon iz 1815. godine
kojim se zabranjuje Jevrejima pristup u visoko društvo. Kršten je kao luteran, a
ne kao katolik, koja je bila dominantna vjera u Trieru, jer je protestantizam
"izjednačavan sa intelektualnom slobodom."

Marks je bio prosječan student. Bio je obrazovan kod kuće do njegove 12-e godine
i proveo je pet godina od 1830-1835 u srednjoj jezuitskoj školi u Trieru, u to
vrijeme poznatoj kao Friedrich-Wilhelm gimnazija. Direktor škole, prijatelj
marksovog oca, liberalan i ljubitelj misli Emanuela Kanta bio je poštovan od
strane ljudi u Porajnju, ali sumnjiv lokalnim vlastima. Škola je bila pod
nadzorom sve do policijske racije 1832. godine. U oktobru 1835. godine Marks je
počeo da studira na univerzitetu u Bonnu. To je bilo mjesto živahne i
buntovničke kulture, i Marks je sa entuzijazmom učestvovao u studentskom životu.
U svoja dva semestra boravka na tom univerzitetu bio je u zatvoru zbog pijanstva
i remećenja mira. Zbog nastalih dugova sudjelovao je u dvoboju. Na kraju godine,
marksov otac je insistirao na tome da ga upiše na ozbiljniji Univerzitet u
Berlinu.

U Berlinu je studirao pravo i filozofiju, a tu se upoznao sa filozofijom Georga
Wilhelma Ffriedricha Hegela, koji je bio profesor u Berlinu do svoje smrti 1831.
godine. U početku Marks nije bio ljubitelj misli profesora Hegela, ali se ubrzo
priključio radikalnoj grupi studenata Mladi hegelijanci u kojoj su bili Bruno
Bauer i Ludwig Feuerbach, koji su kritikovali političke i vjerske ustanove iz
tog vremena. 1836. godine, u vrijeme kad je sve više bio politički radikalan,
Marks se tajno vjerio sa Jenny von Westphalen, ženu iz ugledne porodice u Trieru
koja je bila četiri godine starija od njega. To je zajedno sa njegovim
povećanjem radikalizma izazvalo neodobravanje kod njegovog oca. U nizu pisama
marksov otac je izrazio zabrinutost videći kod svog sina "demone" i opomenuo ga
da ne shvata odgovornosti braka dovoljno ozbiljno, pogotovo što je njegova
buduća supruga iz više klase.

Marks se nije smirio. On je doktorirao na Univerzitetu Jena 1841. godine, ali ga
je njegova radikalna politička orijentacija spriječila da se zaposli kao
nastavnik. Počeo je raditi kao novinar, a 1842. godine postao je urednik
Rheinische Zeitung liberalnog lista u Kelnu. Samo godinu dana kasnije 1. aprila
1843. godine vlada je naredila suzbijanje tog lista. Marks je dao ostavku 18.
marta. Tri mjeseca kasnije u junu, on je na kraju oženio Jenny von Westphalen, a
u oktobru iste godine preselili su se u Pariz.

Pariz je bio političko srce Evrope 1843. godine. Tu je zajedno sa Arnoldom
Rugeom Marks osnovao politički časopis pod nazivom Deutsch-Französische
Jahrbücher (bosanski, njemačko-francuski godišnjaci). Samo jedan broj ovog
političkog časopisa je bio objavljen prije nego što se pojavila filozofska
razlika između Marksa i Rugea što je dovelo do pada ovog časopisa. U avgustu
1844. godine rad na ovom časopisu doveo je Marksa do upoznavanja sa saradnikom
Friedrichom Engelsom koji će postati njegov saradnik i prijatelj do kraja
njegovog života. Zajedno su počeli pisati kritiku filozofije Brune Bauera mladog
hegelijanca i bivšeg prijatelja Karla Marksa. Rezultat prve saradnje Marksa i
Engelsa je objavljivanje Svete porodice (engleski, The Holy Family) 1845.
godine.

Kasnije te iste godine Marks se preselio u Belgiju, nakon što je protjeran iz
Francuske dok je pisao za druge radikalne novine, Vorwärts (bosanski, Naprijed),
koji je imao jake veze u organizaciji koja će kasnije postati Savez komunista.

U Briselu Marks se upoznao sa socijalizmom Mosesa Hessa da bi na kraju u
potpunosti prekinuo sa filozofijom mladih hegelijanaca. Dok je bio tamo napisao
je djelo Njemačka ideologija u kojem je prvi put razvio svoju teoriju
historijskog materijalizma. Nije mogao pronaći izdavača spremnog da to objavi
tako da su Njemačka ideologija uz Teze o Feuerbachu, koje su također napisane u
to vrijeme objavljene tek nakon njegove smrti.

Početkom 1846. godine Marks je osnovao Komitet za komunističko dopisivanje, u
pokušaju da poveže socijaliste iz cijele Evrope. Inspirisani njegovim idejama
socijalisti u Engleskoj održavaju konferenciju i osnivaju Saveza komunista.
1847. godine na sastanku Centralnog komiteta u Londonu ova organizacija je
zamolila Marksa i Engelsa da napišu Manifest Komunističke partije (njem.,
Manifest der Kommunistischen Partei).

Komunistički manifest, ime pod kojim je ovaj rad poznat je objavljen 1848.
godine, a ubrzo nakon toga, 1849. godine Marks je protjeran iz Belgije. On je
otišao u Francusku predviđajući socijalističku revoluciju, odakle je također
protjeran. Pruska je odbila da mu ponovo da stalni boravak, tako da se Marks
preselio u London.

U Londonu je pomogao u osnivanju Prosvjetnog društva njemačkih radnika, kao i u
osnivanju novog sjedišta Saveza komunista. Nastavio je da radi kao novinar,
uključujući i 10-godišnji mandat kao dopisnik za New York Daily Tribune od
1852-1862. Međutim, nikako nije uspijevao da zaradi dovoljno za život tako da je
u velikoj mjeri zavisio od novčane podrške Friedricha Engelsa.

Marks je postao sve više usmjeravao svoju pažnju na kapitalizam i ekonomske
teorije, a 1867. godine objavio je prvi volumen knjige Das Kapital. Ostatak
života je proveo u pisanju i revidiranju rukopisa za dodatna poglavlja ove
knjige koju na kraju nije uspio da završi. Preostala dva toma su sastavljeni i
objavljeni posthumno od strane Engelsa.

Dijalektika je pojam preuzet od starih Grka, kojim se po izvornom značenju kroz
protivrječnosti mišljenja dva ili više sagovornika, dolazi do objektivne istine.
Grci su razvili sistem naivne, zdravorazumske dijalektike, čiji je rodonačelnik
Heraklit.

Ali, Grci su dijalektiku, posebno Sokrat, shvatali kroz protivrječnost
suprostavljenih pojmova i koja je prevashodno bila pojmovno-teoretska, a ne
definisana historijskom stvarnošċu.

Hegel će dijalektici, nastojati kroz svoju dijalektičku metodu, dati
historijsko-stvarnosno značenje. On samu historiju, materijalističku stvarnost,
koristi kao sredstvo da bi dokazao kretanje duha, u onom što predstavlja nešto
duhovno i određuje postojeći svijet društvenog života. Hegel je dijalektiku
shvatao kao stalni razvoj duhovne materije, pa se iz tih razloga smatra da je
njegov pristup historiji društva, države, čovjeka, duhovnog karaktera. Mada je
duh materiji davao primat, ona je kod njega posebno u shvatanju historije prije
države i društva materijalistički obojena. Osnova njegove dijalektike je tzv.
dijalektička trijada, koja se odvija kroz logičke pojmove: teza, antiteza i
sinteza. Na osnovu ove trijade može se u potpunosti shvatiti naša spoznaja,
kritička spoznaja, kretanje cjelokupne historije, kao i razvoj prirode.
Cjelokupna historija nije ništa drugo nego razvoj duhovne osnove, koja se
ponovno ostvaruje kroz trijadu: subjektivni duh, objektivni duh i apsolutni duh.
Sfera objektivnog duha je utemeljena na: običajnosti, moralu i državi. Sfera
apsolutnog duha na: filozofiji, religiji kao apsolutnim spoznajama svijeta i
kraju historije. Kod Hegela, kada je riječ o dijalektici, riječ je o
ideološko-filozofskoj konstrukciji.

Nastavljači marksovog djela, su ovaj njegov dijalektički materijalizam
vulgarizirali. Materijalna proizvodnja, direktno bez stvaralačkog posredovanja
čovjeka, mehanički određuje oblike društvene svijesti, političke i pravne
institucije. Kada imamo ovo stanovište u okviru marksizma, da materijalna
proizvodnja direktno, mehanički određuje odlike društvene svijesti, političke i
pravne institucije, onda ovo stanovište definišemo kao VULGARNI MARKSIZAM,
vulgarni materijalizam. Tipični predstavnici vulgarnog marksizma su bili: Karl
Kaucki, Eduard Bernštajn i drugi.

Usljed nedostatka vremena i prostora Marksu nije pošlo za rukom da na jednom
mjestu sistematski izloži povratni uticaj oblika društvene svijesti, pravnih i
političkih institucija, na materijalističku bazu društva. Iako se u njegovom
opisu vidi koliko kultura, oblici društvene svijesti, religija, ideologija,
književnost, umjetnost nisu samo puki, mehanički izrazi date stvarnosti, nego
proizvodi i rezultat slobodne, stvaralačke kreativnosti čovjeka i da imaju
itekako povratno značenje i uticaj na dinamičku statiku socijalne baze društva.

Marks je bio oduševljen grčkom umjetnošću, naročito epikom jednog Homera, dramom
jednog Shakespearea. Uvijek je naglašavao koliko velika stvaralačka umjetnost,
nadilazi svoje vrijeme i da izražava materijalnu osnovu tog vremena. Ako ga
nadilazi, ona ima svoje vlastite imanentne zakone, nedostižne ideale ka kojima
čovjek teži.

Kalr Marks nije historiju posmatrao kao jednu vrstu voluntarizma, već je
historijske odrednice posmatrao kroz objektivne nužnosti klasne borbe između
potčinjenih i vladajućih. Ova tzv. klasna materija određuje historijsko
kretanje, koje je uvijek kretanje ka višem, pozitivnijem razvoju. Marks, (kada
je riječ o poimanju historije) od Hegela preuzima jedno dominantno načelo, da je
stepen historijskog razvoja, uvijek proporcionalan stepenu razvoja ljudske
slobode i općeljudske emancipacije. Mada preuzima ovo načelo od Hegela, on se s
njim razilazi u jednom njegovom, drugom određenju. To je da Hegel polazi od
načela, kada se kroz historijski proces stvara država, onda je historijski
proces završen i to je kraj historije, jer je ostvaren najviši stepen slobode.

Hegel polazi od osnovnog načela: “Ondje gdje je država, a ona je rezultanta
historijskog procesa, tu se ostvaruje i najviši stepen slobode čovjeka, država
se manifestuje kao druga strana, ili drugi oblik ljudske slobode.“

Marks polazi od pretpostavke: “Ondje gdje je država, tu je vlast, moć, ona je
negacija slobode čovjeka. Jer država je klasna tvorevina, a ondje gdje je
vladavina, država, tu je na djelu političko otuđenje, nesloboda, ropstvo,
podaništvo čovjeka kao takvog.“

Marks cjelokupnu historiju, izuzev prvobitne zajednice, sagledava kao historiju
klasnih borbi, koja vodi ka razjašnjenju ovog klasnog antagonizma, u stvaranju
jednog društva – socijalističkog, sa njegovom diktaturom proleterijata, kao
prelaznog oblika ka komunizmu.

To je poimanje historije, a u skladu s tim i društva, koje će Marks najbolje
izraziti u svom jednom pismu upućenom 1850-ih godina svom prijatelju Vajdmajeru,
u kome kaže

Ovaj njegov stav o historiji i društvu, koje treba doći, u sebi sadrži dosta
onog problemsko-političkog, utopijskog, iako je pretendiralo da bude objektivno,
naučno. U ovom stanovištu, ima (posebno u poimanju historije, njenom
razrješenju, njenom kraju) dosta toga mesijanskog, u kojem je proleterijatu data
uloga Mesije, Spasitelja, koje treba stvaranjem socijalističkog društva
razriješiti sve probleme, ne samo date epohe, nego i cjelokupne historije
čovječanstva. Ova programska, politička organizacija Marksa, koja je bila
zvanično usvojena na kongresu Prve internacionale 1864. godine, u sebi sadrži
jednu vrstu političke teologije.

Marks je društvo podijelio na dvije velike grupe: društvenu bazu i društvenu
nadgradnju.

Pod društvenom nadgradnjom, Marks podrazumijeva državnu, pravnu, političku
sferu, kao i oblike društvene svijesti. Pod oblicima društvene svijesti
podrazumijevamo religiju, ideologiju, nauku, različite sadržaje, oblike
umjetnosti, itd.

Drugi Marksov temeljni zakon po čemu je i danas aktuelan, je ZAKON O VIŠKU
VRIJEDNOSTI, na kojem počiva cjelokupan kapitalistički sistem. Do ovog zakona je
došao putem, analize strukture i funkcija kapitala, kao društvenog odnosa. Kada
je riječ o strukturi kapitala Marks ga dijeli na dva dijela:

Marks otkriva jednu specifičnost, koja je do tada bila nepoznata u historije
političko-ekonomskih doktrina, tj. da je radna snaga takva vrsta robe, ako
radnik, npr. radi 8 sati, on za 4 sata sa svojim društveno priznatim radom može
stvoriti dio novostvorene vrijednosti koja će mu osigurati biološko i kulturno
obnavljanje njega i njegove porodice. Postavlja se osnovno pitanje da ako radnik
radi 8 sati, za 4 sata je osigurao svoju egzistenciju, šta je sa ostala 4 sata?
Prema njemu je to višak vrijednosti koje prisvaja kapitalista, pa na ovom višku
počiva cjelokupni kapitalistički sistem, kako njegova baza tako i njegova
nadgradnja.

Treći zakon koji je Marx nastojao objasniti kao naučnik, je ZAKON O
TENDENCIJSKOM PADU PROSJEČNE PROFITNE STOPE. Ako kapitalista sa razvojem nauke i
tehnike sve više ulaže u tehničko naučni proces proizvodnje, a prema njemu
sterilni kapital ne stvara novu vrijednost (profit), onda se postavlja osnovno
pitanje, zašto stalno ulaganje kapitala u nauku i njenu tehničku primjenu?
Upravo iz tih razloga da bi se uvećao profit što je pokazala savremena praksa
građanskog svijeta, jer za razvoj nauke i tehničke primjene u proizvodnom
procesu glavnu ulogu ima tehnika, a sve manje radna snaga kao takva. Npr. danas
u zapadnoj Evropi u novostvorenoj vrijednosti nauka i tehnika učestvuje sa 95%,
a radna snaga sa 5%. Marks je posmatrao ovaj tendencijski pad prosječne profitne
stope kao jednu vrstu samotoka vlastitog kretanja kapitala, ka svom vlastitom
uništenju, ka jednom haosu koji će sam od sebe stvoriti jedno novo društvo –
socijalizam, odnosno komunizam.

Međutim, niko nije bolje na naučnom nivou objasnio strukturu odnosa kapitala
građanskog društva kao Karl Marks. On je spoznao zakon akumulacije,
centralizaciju kapitala, teoriju viška vrijednosti, prostu i proširenu
produkciju. Zatim u drugoj polovini 19. vijeka uočio je dvije glavne tendencije
građanskog svijeta koje će u 20. vijeka postati opća zakonitost kapitalističkog
načina proizvodnje. U klasičnom odnosu kapitala sve do prve polovine 19. vijeka
kapitalista je bio istovremeno vlasnik sredstava za proizvodnju i organiziator
proizvodnog procesa. U drugoj polovini 19. vijeka kada tehnika kao primijenjena
nauka postaje odnos proizvodnje i stvaranja kapitala. Ove funkcije vlasništva i
upravljanja kapitalom se razdvajaju u proizvodni proces upravljanja
kapitalističkim načinom proizvodnje u koji ulaze stručnjaci različitih profila i
oni predstavljaju jednu novu proizvodno organsku strukturu koja je dominantna u
proizvodnom procesu, a definišemo je kao vladavinu tehničke strukture. Sada je
na djelu tehnička, humanistička inteligencija iz svih oblasti naučnih sredstava
koja ima odlučujuċu ulogu ne samo u proizvodnom procesu, već i u društvu kao
cjelini.

Ovdje je riječ o osnovnoj promjeni društvenog odnosa, jer kapitalista kao
vlasnik sredstava za proizvodnju nije više glavna ekonomska snaga, čime se
mijenja socijalna struktura građanskog društva kao takvog, što će nam u
potpunosti pokazati socijalistička struktura kapitalističkih odnosa u 20.
vijeku. U socijalnoj strukturi društva vište nisu na djelu, dvije antagonističke
klase, tj. buržuji i proleteri, već je društvo utemeljeno na socijalnoj
stratifikaciji, posebno na vladavini srednjeg sloja, na dominaciji ove
tehno-strukture koja upravlja proizvodnim procesom.

Marks polazi od jednog filozofsko-ontološkog pogleda po kojem sve institucije
građanskog društva, država, pravo kao i oblici društvene svijesti, ideologija
religija, moral, književnost i umjetnost, usljed totalnog otuđenja se u
građanskom društvu pojavljuju kao samostalni entiteti, subjektiviteti. Pri tom
se zaboravlja sociološko i klasno porijeklo ovih institucija, oblika društvene
svijesti, pa oni umjesto da budu sredstva u rukama individua, ove institucije i
oblici društvene svijesti se nameću kao neka vrsta novih gospodara. Prema njemu
država, pravo, religija, nisu ništa drugo nego oblici vladavine vladajuće klase.
Ondje gdje postoji građansko društvo prema Marksu, tu je na djelu negacija
humanizma koje se ostvaruje kroz totalno otuđenje. Marks je prevashodno fenomen
otuđenja razmatrao u ekonomskoj sferi građanskog društva, pa je spoznao
korijenje i ključ razriješenja, otuđenja kroz razotuđenje cjelokupnog građanskog
svijeta.

On u prvom tomu Kapitala, u prvom poglavlju pod nazivom FETIŠIZAM ROBE analizira
ekonomsku osnovu otuđenja građanskog svijeta. Roba posjeduje upotrebnu i
prometnu vrijednost. Upotrebna vrijednost robe je određena njenim kvalitetom, a
prometna kvantitetom. Da bi se jedna stvar iz proizvodnog procesa pojavila kao
roba, odlazi na tržište, a zakoni tržišta vladaju nezavisno o subjektivnoj volji
ljudi. Proizveo ih je čovjek gdje je uložena određena količina ručnog i
intelektualnog rada. Taj rad je bitna odlika čovjekove prirode kao društvenog
bića. Kad roba odlazi na tržište putem imanentnih zakona tržišta, mi ne znamo
šta se s tom robom dešava. Ona dobija magična, fetiška obilježja, postaje novom
mističnom fetišističkom snagom. Umjesto da mi njom vladamo, jer je dio našeg
bića, mi smo je proizveli, te robe zapravo vladaju nama kao nova božanstva. U
toj vladavini one se odvajaju od svojih korijena, od porijekla te istupaju kao
samostalne, otuđene, ostvarene sile. Kao što je ovdje slučaj sa robom, tako je
slučaj i sa pravom, državom, ideologijom i drugim oblicima društvene svijesti.
To su sve tvorevine koje imaju sociološko-antropološki korijen, ali zahvaljujući
odnosu kapitala, jednom kada su stvorene one dobijaju samostalnu moć i postaju
jedna nova vrsta vladara nad ljudima i narodima.

Marks definiše socijalizam kao diktaturu proleterijata, a to nije ništa drugo
nego radnička klasa, organizovana na nivou države. Diktatura proleterijata
predstavlja prelazni oblik ka jednom višem stepenu socijal-komunističke
zajednice, u kojem slobodni razvoj pojedinca oslobođenog svake dužnosti
predstavlja uslov i pretpostavku slobode društvene zajednice. Ova slobodna
zajednica socijalističkih proizvođača predstavlja novi humanizam, kao društveni
naturalizam ili kao ostvareni humanizam. Kada je riječ o odnosu
humanizma-naturalizma, onda to podrazumijeva harmoničan odnos, saradnju čovjeka
sa prirodom i s drugim ljudima i sa samom društvenom zajednicom. Cjelokupna
dosadašnja historija je bila utemeljena na socijalističkoj i političkoj moći, na
iskorištavanju prirode, jer čovjekova moć nad prirodom se istovremeno
projicirala kao i moć nad drugim čovjekom. Pošto je čovjek i prirodno biće,
Marks smatra da će ovaj novi komunistički humanizam kao dovršeni naturalizam
predstavljati onaj društveni socijalni protest gdje će čovjek dokinuti sve
oblike otuđenja, postojeće institucije i oblike društvene svijesti te staviti
pod svoju plansku strukturu, slobodnu kontrolu kao oblike vlastite
socijalističke moći. Dakako da je ovo jedna vrsta utopije što ne znači da nekada
neće biti ostvarena, jer otkako postoji pisana historija, ljudi su, počevši od
Platona, sanjali o slobodi čovjeka, o njegovom drugom stanju, gdje će kako Marks
kaže čovjek biti korijen za drugog čovjeka.

Kada je Karl Marks još davne 1842. godine javno kritikovao cenzuru štampe on je
time upozoravao na opasnost od nasrtaja na slobodu štampe i naznačio potrebu
kritičkog odnosa prema zakonima koje donosi vlast u cilju ograničavanja slobode,
izricanja istine. On je ukazao na to da zakoni koji se donose ne smiju biti od
“kritike razuma”.

Minuli rat u Bosni i Hercegovini predstavlja primjer negacije istine i slobode
pa time i etike kako u primjeru potpunog kršenja osnovnih prava ljudi (na
primjer – prava na život) tako i u pogledu kršenja slobode i nepoštivanja
istine. U decenijama raspada bivše Jugoslavije njeno novinarstvo nije bilo bez
pravila, a novinari bez znanja. Međutim, oni su napustili novinarska načela i
umjesto etike profesije prihvatili su nemoral režima kao svoj moral po nalogu
vlasti. Čak su se oglušili i o “marksovu etiku novinarstva” koju su znali, jer
je ona bila kao sastavnica vladajuće ideologije dijelom njihovog obrazovanja.

U osnovi marksovih poticaja za razmišljanje o značaju slobode štampe bilo je
zakonodavstvo pruskih vlasti koje su zavele cenzuru i da je upravo to iniciralo
njegov angažman u cjelovitom sagledavanju odnosa države prema štampi te funkcija
štampe u društvu, a posebno kritičkog odnosa prema pitanju zakonske regulative.
U funkciji objašnjavanja snage i dalekosežnosti njegovog shvatanja slobode stoje
i dva marksova stava koja se tiču slobode štampe i zakonske regulative kroz
primjere njegovih reakcija na konkretne akcije pruskih vlasti. {{Citat|“Loša je
samo ona štampa koja se ostvaruje u ambijentu ograničene slobode, a ona štampa
koja se ostvaruje u ambijentu slobode dobra je bez obzira na njene moguće ili
stvarne nedostatke. Nedostatke štampe treba posmatrati sa stanovišta njenog
razvoja i razvoja uopće.” (Marks)

Kada se Marks 1848.godine u povodu nacrta zakona o štampi koji je bio ponuđen
pruskom parlamentu na usvajanje suprotstavio pokušajima ograničavanjima slobode
štampe on se zapravo založio za pravo da se javno i argumentovano kritikuje
aktuelna vlast. S druge strane on se suprotstavio kontroli vlasti kako bi se
spriječila mogućnost da štampa predstavlja službenog glasnika vlasti i time
osigura samovolja državnih činovnika. Ovo pitanje ni do danas nije razriješeno.
Ono se postavlja kao stalni problem uklanjanja granica slobode štampe tokom
proteklog vijeka. Ako se tome doda šta su donosili ratovi i krize,
totalitarizam-fašizam, vojne diktature, komunizam, onda se mora priznati Marksu
ne samo snaga njegove misli i intelektualne hrabrosti, već prije svega
intelektualna moralnost, u smislu njegovog stava prema novinrskoj profesiji i
njegov teorijski doprinos poimanju slobode štampe. Marks se nigdje u svom
cjelokupnom djelu nije založio za ograničenje slobode štampe pa ni u
socijalizmu, komunizmu za čiju se revoluciju teorijski i praktično angažovao.
Naprotiv, smatrao je da je u svakom društvu pa i u socijalizmu nedopustivo
ograničavanje slobode štampe, odnosno da je “moć razumskih zakona” kao kritika
razuma nezaobilazna u razvoju društva u cjelini i štampe posebno.

U suštini, ljudi koriste riječ "marksistički" da opišu one koji se oslanjaju na
marksov konceptualni jezik (na primjer sredstva za proizvodnju, klase, roba) da
razumiju kapitalistička i druga društva, ili da opišu one koji smatraju da je
radnička revolucija jedini put ka ostvarenju komunističkog društva.

Marksistički revolucionar Che Guevara sumirao je svoju privlačnost marksizmom
navodeći da je Marks proizveo "kvalitativnu promjenu u historiji društvene
misli. On tumači historiju, razumije njenu dinamiku, predviđa budućnost, ali
pored predviđanja on izražava revolucionarni koncept: svijet se ne smije samo
tumačiti, već se mora mijenjati".



https://bs.wikipedia.org/wiki/Husein-kapetan_Grada%C5%A1%C4%8Devi%C4%87

Husein-kapetan Gradaščević (1802. - 17. august, 1834.), poznatiji kao Zmaj od
Bosne, general je koji se je borio za bosansku autonomiju u Osmanlijskom
carstvu. Gradaščević je rođen u Gradačcu 1802. godine i odrastao je okružen
političkom klimom nemira u zapadnim krajevima Carstva. Kad je Dželaludin-paša
otrovao njegovog brata Murat-kapetana 1821 godine, Gradaščević se našao na čelu
Gradačačke vojne kapetanije. Mladi Husein je tokom svog kapetanstva razvio
reputaciju mudrog vladanja i tolerancije, te je postao jedan od najpopularnijih
osoba u Bosni.

1831. godine Gradaščević je izabran za vođu pokreta za Bosansku autonomiju. Brzo
je otjerao vezira i ostale protiv-autonomijske osobe, te tako postaje de facto
vladar Bosanskog pašaluka. 18. jula iste godine, Gradaščević savladava vojsku
pod zapovjedništom velikog vezira u blizini Štimlja na Kosovu. Odlučuje da ne
nastavi pohod i vraća se u Bosnu gdje su ga njegovi vojnici proglasili novim
vezirom 12. septembra. Međutim, 1832. godine pokret za autonomiju je izgubio
prednost u ratu. Nakon niza manjih okršaja ključna bitka se dogodila 17. i 18.
maja izvan Sarajeva. Bosanska vojska je poražena nakon što Hercegovačko
pojačanje stiže i pridružuje se Osmanlijskoj vojsci.

Iako bošnjački ustanak ne bi bio ugašen za još 18 godina, Gradaščević je morao
bježati u Habsburšku monarhiju 31. maja. Odatle je on pregovarao sa sultanom da
se vrati u carstvo, koji njegovu želju ne odobrava u potpunosti. Seli u Beograd
i onda u Istanbul, gdje je umro od kolere 17. augusta, 1834 godine. Legenda u
svoja doba, Gradaščević je danas bošnjački narodni junak i jedan od
najuglednijih ličnosti u historiji Bosne i Hercegovine.

Bili su poznati kao bogata porodica s visokostojećim statusom. Smjestili su se u
bosanskoj Posavini, prema sultanskom fermanu koji im je dao zemlju i vojne
odgovornosti u području. Mjesno stanovništvo ih je znalo kao begovi i spahije.
Privatna porodična tradicija drži da su Gradaščevići potomci feudalne bosanske
vlastele.

Prvi poznati kapetan Gradaščevića u Gradačcu je Mehmed-kapetan, čija je
vladavina trajala do 1169. A.H. (1755–56). Ime njegovog nasljednika nije
poznato, ali zna se da je Mehmed-kapetan unuk (Bošnjačka tradicija je bila da
djeca dobiju ime po djedovima) nakon tog nepoznatog kapetana, preuzeo vlast 1765
godine. Mehmed-kapetana unuka je naslijedio Osman-kapetan, koji je poznat kao
jedan od najmoćnijih kapetana Bosne u to vrijeme. Osman-kapetan je imao šest
muških nasljednika. Po redu rođenja, oni su bili Hamza, Murat, Osman, Muharem,
Husein i H. Bećir. Kada je Hamza preminuo 1212 A.H. (1797–98), Murat-beg je bio
taj koji ga je naslijedio kao kapetan.

Husein je rođen 1802 godine u porodičnoj kući Gradaščevića u Gradačcu. Malo se
zna o njegovom djetinjstvu. Odrastao je u turbulentno vrijeme i njegov brat
Osman je učestvovao u ratu protiv Srbije 1813 godine.

Huseinov otac Osman je preminuo 1812. godine, kada je Husein imao nepunih 10
godina. Neki stručnjaci smatraju da mu je i majka tada umrla, iako porodični
izvori tvrde drugačije. Prema svim izvorima, majka je imala ogroman uticaj na
Huseinov odgoj.

Kao što mu je status nalagao, Husein je bio dobro obrazovan i naučio je čitati i
pisati u rano doba. Kada je imao 16 godina, naučio je arapsku kaligrafiju uz
pomoć Muratovog ličnog pisara Mula Mustevice, koji je hvalio Huseinovu bistrinu
i zvao ga "darovitim djetetom". Osim toga, Husein je bio učen od strane dvojice
derviša. Nije poznato da li je Husein pripadao redu derviša, ali na osnovu
njegove velike religioznosti i skromnom načinu življenja koje bi demonstrirao u
budućnosti, često se smatra da jeste.

Husein je oženio Hanifu, sestru Mahmud-kapetana Dervente, u ranim godinama. Iako
se ne zna tačan datum, njegov sin Muhamed-beg je vjerovatno rođen prije 1822
godine, kada je Husein imao 20 godina. Par je također dobio kćerku, Šefiku, koja
je rođena 1833 godine. Ni Muhamed niti Šefika nisu imali djece.

1820. godine je Murat pozvan u Travnik od strane rivala Dželaludin-paše zbog
političkih nemira u Bosni. Po njegovom dolasku, Dželaludin ga je otrovao, gdje
je i umro. S obzirom da su Osman i Muharem već bili mrtvi, Husein je tako postao
kapetan Gradačca u 18. godini.

Prvi i najvažniji građevinski poduhvat je Gradačačka tvrđava. Tvrđava je
postojala decenijama i bila je renovirana od vremena Mehmed-kapetana 1765
godine. Huseinov otac Osman i brat Murat su također radili na tvrđavi 1808 i
1818–19 godine. Ipak, ne zna se tačna priroda Huseinovog doprinosa utvrđenju.
Kula tvrđave je dugo bila smatrana Huseinovim djelom ali arheološki dokazi
pokazuju da je kula postojala od prije.

Husein je svakako bio odgovoran za kompletnu gradnju nove tvrđave tokom svoje
vladavine. Po svim standardima to je bio veliki projekat, koji je uključivao
konstrukciju vještačkog jezera ograđenim rovom koji je bio do 100 metara širok i
vrlo dubok. Tvrđava je dobila ime Čardak i obližnje selo je vrlo brzo dobilo
isto ime. Zidine su bile ovalnog oblika, kompletna struktura je bila 17 metara
duga i 8 metara široka. Cijeli kompleks s okolinom je također sadržio džamiju,
bunare, lovište ribe i terene za lov.

Unutar zidina grada Gradačca najznačajniji Huseinov doprinos je sahat-kula koja
je izgrađena 1824. godine. Osnova objekta je 5,5 x 5,5 metara, dok je visina
21,50 metara. Ovo je bio posljednji objekte te vrste koji je izgrađen u Bosni 1.

Nekih 40–50 metara izvan gradskih zidina se nalazi Huseinov najveći
arhitektualni doprinos: Husejnija džamija. Izgrađena u 1826, sadrži oktagonalnu
kupolu i izrazito visoku munaru (25 metara). Tri manje oktagonalne kupole se
nalaze iznad verande. Islamske dekoracije se mogu vidjeti na vratima, zidu kao i
interijeru. Cijeli kompleks je opasan malim kamenim zidom i kapijom.

Huseinova vladavina u Gradačcu je također bila istaknuta zbog njegove
tolerancije prema hrišćanima; bilo da se radi o katolicima ili pravoslavcima.
Iako su socijalne norme tog vremena diktirale da sultan odobri konstrukciju bilo
kojeg neislamskog religijskog objekta, Husein je odobravao gradnju nekoliko
takvih građevina bez sultanovog odobrenja. Katolička škola je izgrađena u selu
Tolisa 1823 godine, a onda i ogromna crkva koja je mogla primiti 1.500 ljudi.
Izgrađene su još dvije katoličke crkve u selima Dubrave i Garevac, dok je
pravoslavna crkva izgrađena u seocetu Obudovac. Poznato je da su hrišćani iz
Gradačca, tokom Huseinove vladavine, bili najzadovoljniji u cijeloj Bosni.

1827. godina je označila Huseinov ulazak na bosansku višu političku scenu. To se
desilo uglavnom zbog nadolazećeg Rusko-Turskog Rata, 1828-1829. i njegove uloge
u pripremanju odbrane granica Bosanskog ejaleta. Po primanju naredbe od
bosanskog vizira Abdurahim-paše Husein mobilizira gradačačku populaciju i
pojačava njenu odbranu. Tokom razgovora održanih u Sarajevu između vezira i
bosanskih kapetana Husein je bio taj koji je najduže diskutovao strategije. On
je izabran za komandanta armije koju je mobilisao od Drine do Vrbasa. Po svim
saznanjima uradio je sjajan posao. Ipak, sredinom juna 1828, Husein je morao
iznenadno požuriti u Sarajevo s manjom vojnom formacijom kako bi odveo vezira na
sigurno mjesto, zbog revolta među jedinicama.

1830. Husein se podigao na nove političke visine jer je bio u mogućnosti da
govori u ime svih (ili gotovo svih) kapetana u Bosni. U to vrijeme je
koordinirao odbranu Bosne od eventualne srbijanske invazije, a i upozorio je
habsburške vlasti da ne prelaze preko Save. Autoritet koji je posjedovao kasnije
objašnjava njegovu veliku ulogu koju je imao u nadolazećim godinama.

U kasnim 1820-im, sultan Mahmud II je ponovo uveo osmanlijske refome, koje su
imale za cilj ekspanziju osmanlijske armije (nizam), nove poreze i veću
osmanlijsku birokratiju. Ove reforme su oslabile specijalni status i
privilegije, koje je Bosna historijski uživala pod Osmanlijskim carstvom, što je
sa rastućom moći i pozicijom drugih evropskih naroda pod osmanlijskom kontrolom
dovelo do bijesa i pobuna iako se Gradaščević, suprotno narodnom vjerovanju,
nije posebno protivio ovim reformama.

1826. godine, kada je sultan ukinuo janjičare u Bosni, Gradaščevićeva reakcija
nije bila različita onoj koju je imao ostatak bosanske aristokratije.
Gradaščević je zaprijetio da će koristiti vojnu silu kako bi potčinio svakoga ko
se bude protivio sarajevskim janjičarima. Kada su janjičari ubili nakibul-ešrafa
Nurudin efendiju Šerifovića njegov se ton promijenio, i vrlo brzo se distancirao
od njihovog cilja.

Ostatak 1820-ih je Gradaščević uglavnom proveo mirno, imajući dobre odnose sa
carskim vlastima u Bosni. Kada je Abdurahim-paša postao vezir 1827. godine,
Gradaščević je postao jedan od njegovih najpovjerljivijih savjetnika. To je
kulminiralo Gradaščevićevom ulogom prilikom bosanske mobilizacije za
Rusko-Turski rat. Nakon pobune u sarajevskoj kasarni Gradaščević je čak
obezbijedio sklonište za izbačenog Abdurahim-pašu u Gradačcu prije nego što mu
je pomogao da napusti zemlju. Gradaščević je također bio relativno lojalan
Abdurahimovom nasljedniku, Namik-paši, pojačavajući osmanske garnizone u Šapcu
po njegovoj naredbi.

Prekretnica za Gradaščevića je nastupila završetkom Rusko-Turskog rata i
potpisivanjem Mirovnog ugovora u Jedrenama 14. septembra 1829 godine. Prema
odredbama traktata Osmanlijsko carstvo je moralo dati autonomiju Srbiji. Činom
koji je uvrijedio Bošnjake i izazvao brojne proteste jer je Srbiji uz autonomiju
dato i šest oblasti (bosanski: nahija) koji su tradicionalno pripadali
Bosni[potreban citat]. Usljed ove konfiskacije historijski bosanskih područja se
rodio pokret za autonomiju.

U danima između 20. i 31. decembra 1830 godine Gradaščević je bio domaćin skupa
bošnjačkih ajana u Gradačcu. Mjesec dana kasnije, od 20. januara do 5. februara
održan je još jedan sastanak u Tuzli s ciljem da se pripremi za pobunu. Odatle
je upućen opći poziv bosanskom narodu da se diže na ustanak za odbranu Bosne.
Tada popularni Husein-kapetan neoficijelno biva izabran za vođu pokreta. Bliži
detalji o ovom sastanku su mračni i diskutabilni. Prema određenim istovremenim
izvorima Bošnjaci su zahtijevali da Istanbul:

Drugi rezultat sastanka u Tuzli je bio dogovor da se održi sabor u Travniku.
Pošto je Travnik bio sjedište bosanskog pašaluka i vizira planirani sastanak je
u stvarnosti bio direktna konfrontacija s Osmanlijskim vlastima. Gradaščević je
tako tražio od svih involviranih da pomognu okupiti vojsku unaprijed. 29. marta
1831. godine Gradaščević se uputio prema Travniku s nekih 4.000 ljudi.

Za Namik-pašu se kaže da je čuvši vijest o dolazećim snagama otišao u travničku
tvrđavu i pozvao braću Sulejmanpašiće u pomoć. Kada je pobunjenička vojska
stigla u Travnik ispalila je nekoliko pucnjeva za opomenu na dvorac
upozoravajući vizira da je spremna na vojni sukob. U međuvremenu je Gradaščević
poslao jedan odred svojih snaga, koji je bio pod komandom srebreničkog
Memiš-age, u susret pojačanju braće Sulejmanpašića. Ove dvije strane su se srele
u Pirotu, u predgrađu Travnika, 7. aprila. Tu je Memiš-aga savladao braću
Sulejmanpašiće i njihovu vojsku od 2.000 ljudi prisiljavajući ih da se povuku,
te uništavajući vlasništvo Sulejmanpašića. 21. maja Namik-paša je pobjegao u
Stolac nakon kraće opsade. Ubrzo nakon toga Gradaščević se proglasio "Vrhovnim
komandantom Bosne izabranim voljom naroda".

Ne gubeći vrijeme Gradaščević je 31. maja uputio poziv u kojem je zahtijevao da
se svi ajani smjesta pridruže njegovoj vojsci, zajedno sa svim pripadnicima
bosanskog naroda koji su to željeli. Na hiljade ljudi su pohrlili da mu se
pridruže, među njima i brojni kršćani za koje se tvrdilo da su sačinjavali i do
jedne trećine njegovih sveokupnih snaga. Gradaščević je podijelio svoju vojsku
na dva dijela, ostavljajući jedan dio u Zvorniku za odbranu u slučaju mogućeg
srpskog upada u teritoriju. Sa glavninom trupa uputio se prema Kosovu u susret
velikom veziru koji je bio poslan s velikom vojskom da uguši pobunu. Na svom
putu zauzeo je gradove Peć i Prištinu gdje je podigao svoj glavni logor.

Obračun sa visokim vezirom Mehmed Rašid-pašom se dogodio 18. jula u blizini
Štimlja. Iako su sukobljene vojske bile otprilike iste veličine trupe velikog
vezira su bile nadmoćnije u naoružanju. Gradaščević je poslao dio svoje vojske
pod komandom Ali-bega Fidahića unaprijed da presretnu snage Rašid-paše. Nakon
manjeg okršaja Fidahić je iscenirao lažno povlačenje. Misleći da je pobjeda
nadohvat ruke veliki vezir je nepromišljeno poslao konjicu i artiljeriju u
šumovit teren. Gradaščević je smjesta iskoristio ovu taktičku grešku i izvršio
kažnjavajući protunapad s glavninom svojih snaga, skoro sasvim uništavajući
osmanlijske snage. Rašid-paša je tu bio ranjen i jedva izvukao živu glavu.

Nakon tvrdnji velikog vezira da će sultan ispuniti sve zahtjeve Bošnjaka ukoliko
se pobunjenička vojska povuče nazad u Bosnu, Gradaščević i njegove snage su se
vratili kući. 10. augusta u Prištini je održan sastanak svih glavnih figura
pokreta za autonomiju. Na ovom sastanku je odlučeno da Husein Gradaščević treba
biti proglašen za bosanskog vizira. Mada je Gradaščević to isprva odbio svi oko
njega su insistirali na tome i on je naposlijetku prihvatio tu čast. Njegov novi
status je ozvaničen tokom svebosanskog sabora održanog 12. septembra u Sarajevu.
Ispred Careve džamije prisutni su položili zakletvu na Kur´anu da će biti odani
Gradaščeviću i objavili da, uprkos potencijalnoj propasti i smrti, neće biti
odustajanja.

U tom trenutku Gradaščević nije bio samo vrhovni zapovjednik, nego i glavna
civilna vlast u Bosni. Osnovao je sud, i nakon što se udomaćio u Sarajevu,
preselio je centralnu vlast Bosne u Travnik, napravivši od njega de facto glavni
grad pobunjene Bosne. U Travniku je osnovao Divan, bosanski kongres, koji je
zajedno sa njim tvorio bosansku vladu. Gradaščević je u to vrijeme prikupljao i
porez, te smaknuo nekoliko lokalnih protivnika autonomaškog pokreta. Stekao je
reputaciju heroja i snažnog, hrabrog i odlučnog vladara. Jedna anegdota koja to
ilustrira je da je Husein-kapetanov navodni odgovor na pitanje da li se boji
rata sa Osmanlijskim carstvom bio "Boga se bojim malo," odgovorio je, "Sultana
nimalo, a Vezira - ko dorata svoga."

Međutim, ispostavilo se da je Namik-paša već bio napustio Stolac, tako da se
ovaj napad odgodio. Napad na Gacko nije bio uspješan jer su snage iz Posavine i
južnog Podrinja potučene od strane Čengićevih trupa. Ipak, uspjeha je bilo; u
oktobru je vojska, koju je Gradaščević uključio pod komandu Ahmed-beg
Resulbegovića, zauzela Trebinje od Resulbegovićevih lojalista i drugih
podržavalaca stolačke opozicije.

Bosanska delegacija je stigla u tabor Velikog vezira u Skoplju u novembru te
godine. Veliki vezir je obećao delegaciji da će insistirati kod sultana da
prihvati bošnjačke zahtjeve i da službeno proglasi Gradaščevića vezirom
autonomne Bosne. Međutim, njegove prave namjere su se pokazale rano u decembru
kada je napao bosanske snage stacionirane u okolini Novog Pazara. Još jednom je
pobunjenička bosanska vojska zadala poraz sultanovim snagama. Zbog iznimno teške
zime bosanske snage su se ipak morale vratiti kući.

U međuvremenu je u Bosni Gradaščević odlučio da nastavi sa pohodom na
Hercegovinu i pored nepovoljne klime. Livanjski kapetan, Ibrahim-beg Fidrus, je
po naređenju pokrenuo konačni napad na lokalne kapetane kako bi ugušio sve
lokalne protivnike autonomaškog pokreta. Kako bi postigao taj cilj Fidrus je
prvo napao Ljubuški i lokalnog kapetana Sulejman-bega. U iznimno važnoj bitki,
Fidrus je pobijedio Sulejman-bega i osigurao cijelu Hercegovinu osim Stoca. Na
žalost, dio vojske koja je opsjedala Stolac doživjela je poraz na početku marta
slijedeće godine. Saznavši da su bosanske snage bile iscrpljene zbog zime
stolački kapetan Ali-paša Rizvanbegović je prekinuo opsadu i izvršio
kontranapad, te potukao napadačke snage. Iz Sarajeva je već bilo poslano
pojačanje pod komandom Mujage Zlatara prema Stocu, ali im je Gradaščević 16.
marta naredio da se vrate nazad kada je saznao da se sprema velika ofanziva na
Bosnu od strane Velikog vezira.

Osmanlijski napad je započeo početkom februara. Veliki vezir je poslao dvije
vojske: jednu iz Vučitrna a drugu iz Shkodëra. Obadvije vojske su išle u pravcu
Sarajeva, a Gradaščević je poslao snagu od otprilike 10000 vojnika da ih
susretnu. Kada su turske snage uspjele preći preko Drine Gradaščević je naredio
Ali-paši Fidahiću da sa svojih 6000 vojnika susretne neprijatelja kod Rogatice,
dok su jedinice smještene u Višegradu krenule prema Palama, nedaleko od
Sarajeva. Susret dviju strana se konačno desio krajem maja kod Glasinca, istočno
od Sarajeva. Bosansku vojsku je predvodio sam Gradaščević, dok su osmanlijske
jedinice bile pod komandom Kara Mahmud Hamdi-paše, novopostavljenog bosanskog
vezira od strane sultana. Nakon prvog sukoba Gradaščević je bio primoran da se
povuče na Pale. Borba je nastavljena na Palama, a Gradaščević se opet morao
povući, ovaj put u Sarajevo. Tamo je vijeće kapetana odlučilo da se nastavi sa
borbama.

Konačna borba se dogodila 4. juna na Stupu, mjestu između Sarajeva i Ilidže.
Nakon duge i intenzivne borbe činilo se da je Gradaščević još jednom potukao
sultanovu vojsku. Međutim, pred sami kraj hercegovačke snage pod komandom
Ali-paše Rizvanbegovića i Smail-age Čengića su probile Gradaščevićevu odbranu,
koja je bila postavljena na stranama, i uključile se u borbu. Iznenađena napadom
s leđa pobunjenička vojska je bila primorana povući se u Sarajevo. Tada je
odlučeno da je daljnji vojni otpor besmislen. Gradaščević je pobjegao u Gradačac
dok je sultanova vojska ulazila u Sarajevo 5. juna i spremala marš na Travnik.
Nakon što je shvatio koje bi teškoće njegov grad i porodica doživjeli ako ostane
u Gradačcu, Gradaščević odlučuje da napusti Gradačac i krene ka Austriji.

Ukoliko mu izbor da pobjegne iz Bosne nije bio već dovoljno očit moguće je da je
posebna sultanova fetva u kojoj Gradaščevića proglašava "nevaljalcem",
"zlikovcem", "izdajnikom", "odmetnikom", "razbojnikom" i "buntovnikom" te ga
osuđuje na smrt i konfiskaciju sve imovine, osim mulkovnih dobara, ubijedila
Gradaščevića da napusti zemlju. Ipak, zbog raznih običaja i procedura njegov
odlazak iz Bosne je otegnut na nekoliko dana. Nakon molbe austrijskim vlastima
da olakšaju svoje restrikcije, Gradaščević je konačno došao do granice na Savi
sa velikim brojem svojih pratilaca 16. juna. Prešao je rijeku u Habzburšku
zemlju zajedno sa 100 pratilaca, slugama i familijom. Iako je očekivao da će
biti tretiran kao bosanski vezir bio je pritvoren u Slavonskom Brodu gotovo
mjesec dana dok su mu oružje i drugo vlasništvo bili oduzeti.

Austrijske vlasti su bile pod stalnim pritiskom Osmanlijske vlade da
Gradaščevića što je moguće više udalje od granice. 4. jula Husein je prebačen u
Osijek gdje je faktički živio u kućnom pritvoru. Njegova komunikacija sa
ostatkom porodice i zajednicom je bila veoma ograničena zbog čega se nekoliko
puta žalio vlastima. Situacija se ipak vremenom poboljšala i prije nego je
napustio Osijek izjavio je lokalnim vlastima da mu je tu prijao boravak. Iako je
osjećao duboku žal za domom i nakon što je tek djelomično imao kontrolu nad
svojom sudbinom, Gradaščević je ipak održavao svoj ponos i aroganciju. Govorilo
se da je živio luksuzan život a što je uključivalo i viteška natjecanja sa
svojim društvom.

Krajem 1832. godine Husein je pristao da se vrati na Osmanlijsku teritoriju da
bi dobio oprost od sultana. Uvjeti koji su mu bili izrečeni u Zemunu su bili
veoma oštri, a insistirali su ne samo na tome da se Gradaščević više nikada ne
vrati u Bosnu nego da ne kroči nijednim Osmanlijskim teritorijama u Evropi.
Razočaran, Gradaščević je bio prinuđen da prihvati uvjete i preseli se u
Beograd. U Beograd je došao 14. oktobra u odrazu pravog vezira jašući konja
osedlanog srebrenim i zlatnim sedlom i u velikoj pratnji. Bio je ophođen kao
heroj od strane muslimana u Beogradu i kao ravnopravan od strane lokalnog paše.
Gradaščević je ostao u Beogradu dva mjeseca u kojem vremenu mu je zdravlje
oslabilo (kako je zabilježio doktor Bartolomeo Kunibert). Napustio je grad i
uputio se prema Istanbulu u decembru ali, pošto je njegova kćerka još bila
mlada, njegova supruga je ostala u Beogradu da bi mu se pridružila u proljeće
iduće godine.

U Istanbulu je Gradaščević živio u starim janjičarskim barakama na atmejdanu
(Hipodromski trg) dok je njegova familija živjela nedaleko odatle u posebnoj
kući. Živio je relativno mirnim životom naredne dvije godine i jedini značajan
događaj je bio kad mu je sultan ponudio da postane paša visokog ranga u
Osmanlijskoj armiji; ponudu koju je Gradaščević prezirno odbio izjavivši da će
"radije umrijeti u nošnji svojh očeva nego da nosi(m) nizam-uniformu jednog
paše!" . Umro je 17. augusta 1834. godine. Legenda govori da je otrovan od
strane carskih vlasti ali imajući u vidu njegovo loše zdravlje vjerovatnije je
da je umro od kolere. Ukopan je na mezarju Ejjub, nedaleko od stare veterinarske
škole gdje se njegov mezar i danas nalazi.

Husein Gradaščević je bio živa legenda u vremenu u kojem je živio. Po svojoj
smrti postao je "legenda bosanskog ponosa". Među Bošnjacima je bila poznata
izreka da "godinama nakon njegove smrti niko u našem narodu ne bi mogao čuti
njegovo ime a da ne pusti suzu." Ovaj pozitivni osjećaj nije bio isključivo
prisutan u muslimanskoj populaciji pošto se i za kršćane iz Posavine smatra da
su dijelili sličan pogled decenijama.

Prva historijska literatura napisana o Huseinu Gradaščeviću može se naći u djelu
Safvet-bega Bašagića "Kratka uputa u prošlost Bosne i Hercegovine" iz 1900.
godine. Međutim, zbog historijskih nesuglasica između porodica Bašagić i
Gradaščević pogled Safvet-bega na Husein-kapetana je donekle subjektivan. Godinu
dana kasnije Gradaščevića spominje Bartolomeo Kunibert u svojim djelima na temu
Prvog srpskog ustanka, koja su opisala Gradaščevića prilično pozitivno kao
tragičnog heroja.

U godinama koje su slijedile Gradaščevića su spomenuli D. Pavlović, Slavko
Kaluđerčić i Hamdija Kreševljaković ili posebno ili u kontekstu pokreta kojeg je
vodio. Generalno raspoloženje je bilo to da je pokret za autonomiju bio samo
reakcija bosanske više klase na carske reforme. Ovaj pogled je decenijama
prevladavao među historičarima. Gradaščević je imao manje uskrsnuće tokom Drugog
svjetskog rata kada su Ustaše u pokušaju političke manipulacije lansirale
prijedlog da se njegovi posmrtni ostaci donesu nazad u Sarajevo.

Za vrijeme Socijalističke Federativne Republike Jugoslavije Gradaščević i njegov
pokret su rijetko spominjani. Ono što je smatrano otporom više klase
implementacijama modernih reformi se nije dobro slagalo s komunističkom
ideologijom. Gradaščević je kratko pomenut u takvom svjetlu u djelu Avde Sućeske
o bosanskim kapetanima 1964. godine. Otada prolazi još 24 godine prije nego što
Gradaščević biva ponovo spomenut, ovoga puta u djelu Galiba Šljive iz 1988.
godine o Bosni u prvoj polovini 19. vijeka. Iako je tada riješeno nekoliko
historiografskih kontroverzi nije bilo neke značajne promjene u pogledu na
Gradaščevića.

1 Posljednja sahat-kula izgrađena u Bosni i Hercegovini za vrijeme Osmanlijske
vlasti je bila Vratnička sahat-kula. Pošto je ta sahat-kula bila jedina
izgrađena od drveta te kasnije iz tih razloga i srušena, Gradačačka sahat-kula
se smatra posljednjom sahat-kulom izgrađenom tipičnim metodama od kamena.



https://bs.wikipedia.org/wiki/Haram_i_halal_u_islamu

Halal je arapska riječ koja znači dozvoljeno ili nezabranjeno. Halal (kao izraz)
se često koristi kad je nešto duševno ili religijski "čisto". Čovjek ne može da
izmijeni haram (zabranjeno) u halal (dozvoljeno).

Haram je arapska riječ koja znači zabranjeno ili nedozvoljeno. Haram (kao izraz)
se često koristi kad je nešto duševno ili religijski "nečisto". Muslimanima
naravno nije dozvoljeno činjenje harama tj. uzimanje/korištenje haram namirnica.
Ishrana/piće

Ukoliko neki musliman uzima svjesno takve stvari onda je, prema islamskom
vjerovanju, učinio/la grijeh. Međutim po istom vjerovanju ukoliko je u pitanju
opstanak i preživljavanje čovjeka u najoskudnijim situacijama pri čemu je
potrebna osnovna ishrana za održanje života neki od gore navedenih proizvoda se
mogu koristiti bez da se to smatra haramom (tj. ukoliko se ta ishrana uzme u
minimalnoj količini neophodnoj za preživljavanje).

Mnoga hrana sadrži tzv. emulgatore koji su ubačeni u hranu obično da bi mogla
duže da traje ili da bi joj se dala određena boja, kao npr.: E474 koje
označavaju da je to u stvari svinjska/životinjska mast[potreban citat] ili drugi
koji sadrže različite supstance insekata.

Nedovršeni članak Haram i halal u islamu koji govori o islamu treba dopuniti.
Dopunite ga prema pravilima Wikipedije.



https://bs.wikipedia.org/wiki/Hajdu%C4%8Dka_trava

Hajdučka trava (lat. Achillea millefolium L.), je biljka iz porodice Asteraceae
(Glavočike) Ujedno je opći naziv za sve vrste u rodu Achillea. Poznata je još i
kao kunica, stolisnik i sporiš. Latinsko ime je dobila po grčkom mitskom junaku
Ahileju, koji je prema predanju privijao ovu biljku na rane. Predpostavlja se da
je naše ime, Hajdučka trava, dobila zato što su je hajduci privijali na otvorene
rane i uboje, jer ubrzava zgrušavanje krvi i zaustavlja krvarenje.

To je višegodišnja snažna, zeljasta biljka, koja na nekim mjestima može biti i
odrvenjela. Naraste od 7 do 70 cm. Rizom je tanak i horizontalan. Može
sačinjavati i do 50 cm duge korjene sa sterilnim izdancima. Listovi su
mnogostruko izdijeljeni, odakle i potiče ime lat. mille - hiljadu folie - list.
Donji listovi su mu drvenasti, a gornji su sjedeći i imaju povećane bazalne
dlačice. Cvjetne krune hajdučke trave is naših krajeva, uglavnom su bijele do
slabo ružičaste boje, ili sa mogućom blijedo plavom nijansom, sa cvijetićima
raspoređenim u obliku štita. Sjeverno američke vrste mogu biti u cijelom spektru
jarkih boja. Biljka cvjeta između jula i septembra. Raste do visine od 1900
metara. Izrazito je ljekovita biljka koju mnogi, na žalost, smatraju običnim
korovom.

Obično raste na livadama, pašnjacima, polusuhim stepama, travnjacima, njivama i
šumarcima. U Alpama raste sve do 1900 m nadmorske visine. Gotovo kosmopolitski
je raširena po cijeloj Evropi, većini Sjeverne Amerike, ali je u Mediteranskom
području nešto rjeđa.

Hajdučka trava je znana kao ljekovita biljka skoro od postanka vremena. Može se
naći i u grčkim mitolovima. U našim krajevima jedna je od najpoznatijih i
najčešće korištenih ljekovitih biljaka za cijeli spektar unutarnjih i vanjskih
zdravstvenih problema. U narodoj medicini upotrebljava se kod smetnji sa jetrom,
pogotovo kod ciroze i hroničnog hepatitisa. Hajdučka trava, pozitivno utiče na
infekcije urinarnog i probleme probavnog trakta. Stari narodni ljekari su je
preporučivali za liječenje infekcija mokraćnog mjehura i kanala, te za ublažava
grčeva u stomaku. Zbog gorkih supstanci pojačava apetit i smanjuje nadmenost
stomaka. Može se koristiti i kod problema ženske prirode, kao što su: bolna,
preobilna i neredovna menstruacija i kod menstrualnih grčeva. Hajdučka trava
pojačava iznojavanje i pomaže kod snižavanja visoke tjelesne temperature
uzrokovane gripom ili prehladom. Efikasna je kod snižavanja visokog krvnog
pritiska i može se koristit za liječenja proširenih krvnih sudova i hemorida.
Preporučuje se kao sredstvo za odstranjivanje toksina iz jetre i krvi u
mješavini sa pirevinom kao i za pojačavanje cirkulacije. Narodni ljekari su
davali hajdučku travu za zaustavljanje krvavog kašlja i krvarenja nosa.



https://bs.wikipedia.org/wiki/Graz

Graz je glavni grad austrijske pokrajine Štajerske. Ima 269.997 stanovnika
(2014). Grad se prostire se na 127 km2 i po broju stanovnika, drugi je grad po
broju stanovnika u Austriji. Sa četiri univerziteta i preko 45.000 studenata je
poslije Beča, je drugi grad po broju univerziteta. Graz je 2003. godine bio
proglašen za Evropski glavni grad kulture. Stari dio Graza i Dvorac Eggenberg su
na listi UNESCO-ve svjetske baštine. Od marta 2011. godine Graz je proglašen
UNESCO-im gradom dizajna (UNESCO City of Design) kao dijelom projekta Creative
Cities Network. Graz je sjedište biskupije Graz-Seckau. Ime Graza dolazi od
slovenačke riječi Gradec.

Smješten je u predalpskom prostoru, na sjevernom rubu Gradečkog polja. Grad je
sa tri strane okružen planinama, a samo na južnoj strani, gdje se Gradečko polje
nastavlja prema južnom dijelu Štajerske je prosječna visina grada oko 400 m.
Najviša tačka je Plabutsch sa 754 m na sjeverozapadu Graza. Nalazi se oko 150 km
jugozapadno od Beča, a najbliži veći grad je Maribor, udaljen južno oko 60 km.
Gradove povezuje uska kulturna i privredba suradnja, koja je projektom EU 2001.
godine, obilježena Evropskom regijom Graz-Maribor.

Kroz grad teče rijeka Mura, koja je u ranijim razdobljima bila značajan
privredni faktor kao saobraćajnica. Graz se razvio uz važnu prometnicu između
italijanskog i panonskog prostora, na prijelazu preko Mure. Graz je danas, na
tragu te tradicije, poznat po velesajmu, koji se održava svakog proljeća i
jeseni. Grad je industrijsko, te privredno središte južnog dijela Austrije.

Graz je podijeljen u 17 gradskih okruga: U središtu Graza nalazi se okrug Innere
Stadt, a pored njega, suprotno u smjeru kazaljke na satu Sankt Leonhard,
Geidorf, Lend, Gries i Jakomini. Ostali okruzi čine vanjski prsten Graza:
Liebenau, Sankt Peter, Waltendorf, Ries, Mariatrost, Andritz, Gösting,
Eggenberg, Wetzelsdorf, Straßgang i Puntigam.

Dalje se Graz dijeli na 28 katastarskih općina Okruzi Innere Stadt, St.
Leonhard, Geidorf, Lend, Gries, Jakomini, Wetzelsdorf, Gösting i Waltendorf
sastoje se od jedne katastarske općine, dok se u vanjskim okruzima nalaze
slijeće katastarske općine:

Nekoliko gradskih okruga Graza sastoji se od katastarskih općina, koje se
protežu i u drugim okruzima ili općinama: Engelsdorf, Messendorf (djelomično),
Thondorf, Liebenau, Murfeld i Neudorf i Liebenauu; Stifting i Ragnitz u Riesu;
Wenisbuch i Fölling u Mariatrostu; Andritz, St. Veit ob Graz i Weinitzen u
Andritzu; Algersdorf i Baierdorf u Eggenbergu; Straßgang (djelomično) i Webling
(teilweise) u Straßgangu; kao i Gries (djelomično), Rudersdorf, Straßgang
(djelomično) i Webling (djelomično) u Puntigamu.

Mjesto su naseljavali Kelti i Rimljani. Današnjim imenom prvi puta se spominje
1128 godine, a tada su ga naseljavali pretežno slavenski stanovnici. U 12.
vijeku je počeo proces kolonizacije južnoalpskog prostora. Izvorište kolonista
bilo je njemačko govorno područje. Sa jačanjem obrta i trgovine, dolazi do
doseljavanja bavarskih kolonista u podgrađe, koje se ubrzano razvijalo. Oni su
postupno potisnuli slavenske starosjedioce. To je osim iz brojnih dokumenata
vidljivo i u nazivu, jer se jedno vrijeme mjesto nazivalo Bavarski Gradec
(Bayrisch-Grätz). Ipak je u gradskoj toponimiji bila i dalje jasno vidljiva
slavenska osnova na koju se postupno nadograđivali njemački govorni nazivi.

U 12. vijeku, vrijeme grofa Otokara III. Traungovca, postao je glavni grad
Štajerske. Pripadnik porodice Habsburg Leopold III. proglasio je 1379. godine
štajerski Gradec-Graz prijestolnicom svoje države. Car Fridrik III. je deset
godina iz Graza kao prijestolnice vladao Svetim rimskim carstvom. Car Ferdinand
I. je svom sinu koji se zvao Karlo II. dao na upravu unutrašnjoaustrijske zemlje
(Štajerska, Koruška, Kranjska i Istra), a on je 1564. godine odabrao Graz za
glavni grad zemalja kojima je vladao. U Grazu, koji je tada imao 30.000
stanovnika, došlo je do izgradnje reprezentativnih zdanja. Karla je naslijedio
sin Ferdinand koji je kasnije postao car. Nakon Ferdinanda Graz je prestao biti
prijestolnica. On je izgradio poznati mauzolej kraj katedrale u kojem je
pokopan. Iz vremena dok je Graz bio rezidencija Habsburgovaca potječu mnoge
građevine u gradu, te je grad i danas jedan od najbolje sačuvanih starih gradova
Evrope, proglašen za grad svjetskog kulturnog nasljeđa.

Potkraj 16. vijeka Graz je postao središtem zapovjedništva Slavonske Vojne
Krajine. Iz grada se zapovijedalo glavnim utvrdama Varaždin, Koprivnica,
Križevci i Ivanić. Zanimljivo je da su u spomenutim utvrdama od 16. do 18.
vijeka zapovjednici bili najčešće oficiri porijeklom iz Graza i njegove
štajerske okoline. Zbog svog položaja, Graz je bio strateški važno mjesto u
ratovima protiv Osmanlija, a srednjevjekovni plemićki kastel dignut je u zrak po
Napoleonovom naređenju 1809. godine.

Po podacima iz 2009. godine, 218.163 stanovnika Graza (85,44 %), sa stalnim
mjestom boravka su državljani Austrije, 12.860 su državljani EU (5,04 %) i
25.721 ostali stranci, koji nisu državljani EU (9,53 %). Od njih su 2.318
porijeklom iz Afrike, 986 iz Amerike, 6.583 iz Azije, 68 iz Okeanije, 1.258 iz
Rusije, a 257 stanovnika Graza ne posjeduju državljanstvo.

Države, iz kojih dolazi najmanje 500 ljudi koji žive u Grazu su: Bosna i
Hercegovina (4.604), Hrvatska (4.260), Njemačka (3.918), Turska (3.801),
Rumunija (2.651), Rusija (1.258), Srbija i Crna Gora (1.136), Mađarska (1.135)
Slovenija (1.051), Nigerija (749), Egipat (720), Jugoslavija (654), Italija
(599), Makedonija (559), Poljska (537), Bugarska (509), Slovačka (500).



https://bs.wikipedia.org/wiki/Drina

Drina je rijeka u istočnoj Bosni i Hercegovini koja svojim donjim tokom čini
prirodnu granicu između Bosne i Hercegovine i Srbije.

Nastaje spajanjem crnogorskih rijeka Tare i Pive u Šćepan Polju. Od rijeka koje
protiču Bosnom i Hercegovinom jedino je rijeka Sava duža od Drine. Ujedno je i
najduža pritoka Save. Svojim tokom dužine od oko 346 kilometara prolazi kroz
mnogobrojna mjesta u Bosni i Hercegovini. U donjem Podrinju (Semberiji) Drina
jednim dijelom čini granicu između Bosne i Hercegovine i Srbije. Drina se uliva
u Savu blizu mjesta Sremska Rača. Nadmorska razlika između Šćepan Polja i ušća
Drine u Savu iznosi oko 358 metara.

Nedugo nakon svog nastajanja na Šćepan Polju, Drina ulazi u Bosnu i Hercegovinu.
Ovaj dio BiH također je dobio svoje ime prema toj rijeci - Gornje Podrinje.
Prolazeći kroz Foču, Goražde i Višegrad, u rijeku Drinu se uliva više manjih i
većih rijeka, kao što su Kolina, Ćehotina, Janjina, Lim, Prača, Rzav i Vrelo.
Historijski gledano, rijeka Drina je ovdje bila prepuna brzaka i prolazila kroz
kanjone i klisure. Nažalost, ova jedinstvena priroda je djelomično uništena
izgradnjom hidrocentrala u Višegradu i Bajinoj Bašti. Pravac njenog toka je od
juga ka sjeveru i ima dosta pritoka. Veće pritoke sa lijeve strane su Sutjeska,
Bistrica, Prača, Drinjača i Janja, a sa desne Ćehotina, Lim, Rzav, Ljubovija i
Jadar.

Sjeverno od Višegrada, između Žepe i Klotijevca, nalazi se najduži kanjon ove
rijeke. Dužina ovog kanjona iznosi 24 kilometra.

HE "Višegrad" zvanično je puštena u pogon 26. novembra 1989, kada je proradio
prvi agregat. Instalirana su tri agregata ukupne snage 315 MW. Korisna zapremina
akumulacije je 101 milion m3.

HE "Bajina Bašta" u Perućcu je najveći objekat sagrađen na rijeci Drini. Rijeka
je pregrađena branom visokom 90 i dugačkom 460 metara. Puštena je u rad 22.
novembra 1966. Instalirana su četiri agregata ukupne snage 365 MW. Korisna
zapremina akumulacije je 340 miliona m3. HE "Bajina Bašta" godišnje proizvede
oko 1500 GWh.

HE "Zvornik" puštena je u rad 26. jula 1955. godine. Instalirana su četiri
vertikalna agregata ukupne snage od 92 MW. Korisna zapremina akumulacije je 89
miliona m3. HE "Zvornik" godišnje u prosjeku proizvodi oko 500 GWh.

Na svom toku Drina je na dosta mjesta premošćena. Od svih mostova najpoznatiji
je stari most u Višegradu, zadužbina Mehmed-paše Sokolovića, izgrađen 1571.
godine. Most je u romanu "Na Drini ćuprija" opisao nobelovac Ivo Andrić.

Bosanski nobelovac Ivo Andrić, koji je jedan dio svog djetinjstva proveo u
Višegradu, je često koristio rijeku Drinu kao pozadinu svojih romana. Jedno od
njegovih najpoznatijih djela je roman "Na Drini ćuprija".



https://bs.wikipedia.org/wiki/D%C5%BEelaludin_Rumi

Dželaludin Muhamed Rumi (perzijski: جلال‌الدین محمد رومی) poznat i kao Mevlana
je bio pjesnik, pravnik, islamski učenjak, teolog i sufijski učitelj. Smatra se
jednim od najznačajnijih mističnih pjesnika islama, koji je pisao na perzijskom
jeziku. Ime Rumi je dobio zbog toga što je život proveo u Rumu (Rumski
sultanat), današnja srednja Anadolija, dok naziv Mevlana na perzijskom jeziku
znači "naš vodič".

Rođen je u Belhu (današnji Afganistan) 6. rebiul-evvela 604. godine po islamskom
računanju vremena, odnosno 29. septembra 1207. godine. Njegovo rođeno ime je
bilo Muhammed. Jedan od pradjedova imao je arapsko porijeklo, vezujući se krvno
za Ebu-Bekra. Otac mu je bio Behauddin Veled, poznat i pod imenom Sultanul-Ulema
(Sultan učenjaka), a majka mu je bila Mumin Hatun, kćerka Rukneddina, emira
Belha.

Pred najezdom mongola njegov otac odučuje da izmjesti svoju porodicu iz rodnog
kraja. Prije definitivnog skrašavanja, prošli su mnoga mjesta i gradove, među
kojima Nišapur, Bagdad, Kufa, Mekka, Medina, Jerusalem, Damask, Halep, Ezilkan i
Lerende. U Nišapuru su sreli Feriduddina Attara koji je prepoznao u Mevlani
velikoga čovjeka, te mu je poklonio svoje poznato djelo „Asrar-nama“ – Knjiga
tajni Nakon toga dolaze u Bagdad u kome se zadržavaju pola godine. Potom su se
uputili u Mekku, kako bi obavili hadž.



https://bs.wikipedia.org/wiki/Buha

Buha je naziv za male insekte bez krila iz reda Siphonaptera. Buhe su vanjski
paraziti koji se hrane krvlju sisara i ptica.

Buhe su mali (duge 1,5 do 3 mm), pokretni, najčešće tamno obojeni, beskrilni
insekti koji posjeduju cjevčicu na usnom aparatu prilagođenu sisanju krvi
domaćina. Tijelo im je postranice spljošteno (latero-lateralno) što omogućava
lakše kretanje kroz dlaku i perje domaćina. Noge su im dugačke, posebno zadnji
par koji je prilagođen za skakanje (vertikalno do 18 cm, horizontalno do 33 cm),
oko 200 puta više od dužine tijela, što čini buhu najboljim skakačem u
životinjskom svijetu (u odnosu na dužinu tijela). Tijelo im je čvrsto, polirano
i pokriveno brojnim dlačicama okrenutim prema nazad što omogućava lakše i brže
kretanje. Tijelo može izdržati veliki pritisak, kao što je preživljavanje
češanja. Dok se odrasle buhe hrane samo krvlju, njihove larve se hrane organskom
materijom kao što je feces odraslih jedinki.

Buhe se razvijaju kompletnom metamorfozom, prolezeći kroz faze embriona, larve,
lutke i adulta. Životni ciklus počinje kada ženka izbaci jaja nakon hranjenja.
Jaja se legu u grupicama do 20 komada, obično na domaćinu, nakon čega padaju na
tlo. To se dešava najčešće na mjestima gdje domaćin se odmara ili spava. Jajima
je potrebno oko dva dana da se izlegu.

Larve zatim izlaze iz jaja i počinju se hraniti dostupnom organskom materijom
kao što su mrtvi insekti, feces i sl. Slijepe su i izbjegavaju svjetlost, drže
se tamnijih mjesta kao što je pijesak, razne šupljine ili mjesto za spavanje
domaćina. Larve se razvijaju 1-2 sedmice nakon čega stvaraju oko sebe kukuljicu
i ulaze u stadij lutke. Nakon 1-2 sedmice totalno se razvijaju i spremne su
izaći iz kukuljice. U slučaju da domaćina nema u blizini mogu ostati u kukuljici
dok ne dobiju signal za izlazak, a to je prisustvo domaćina. Signal mogu biti
vibracije, zvuk, toplina i ugljik dioksid.. U fazi larve ili ličinke mogu i
prezimiti. Nakon izlaska iz kukuljice odrasle buhe imaju jednu sedmicu da nađu
hranu, nakon čega mogu preživiti od dva mjeseca pa čak i do godinu dana bez
hrane.

Buhe napadaju različite vrste toplokrvnih kičmenjaka uključujući pse, mačke,
ljude, kokoške, zečeve, vjeverice, pacove, miševe i dr. Buhe na tijelu domaćina
uzrokuju svrab koji rezultira pokušajem domaćina da otkloni buhu griženjem,
češanjem i sl. Također buhe kod nekih domaćina mogu uzrokovati i alergijske
reakcije na pljuvačku buha. Najčešće posljedica buha na dumaćinu je blaga
oteklina sa ubodnom tačkom na sredini. U nekim slučajevima može doći i do
opadanja dlake kao posljedica frkventnog češanja, a u ekstremnim slučajevima
može doći i do anemije.

Buhe mogu biti i prenosnici bolesti kao što je npr. kuga, endemski tifus ili
himenolepijaza.



https://bs.wikipedia.org/wiki/Allah

Allah (ar. الله Allāh) je arapska riječ za Boga u islamu. Riječ ima srodne
pojmove u drugim semitskim jezicima kao Elah na aramejskom ili Elohim na
hebrejskom kojima je etimološki korijen vjerovatno riječ Allah.

Muslimani cijelog svijeta koriste arapsku riječ "Allah", i često dodaju
subhanehu ve te´ala (bos. slavljen je On i Uzvišen). Allah, ima 99 imena, kako
je objašnjeno u sljedećem Hadisu:

Allah ima 99 imena, ko ih zapamti ući će u Raj. Zaista, Allah je neparan i On
voli neparne brojeve (u naraciji AbdAllah ibn Omera: On je taj koji ih je
zbrojio)."

Allah je isti Bog u kojeg vjeruju Kršćani i Jevreji. Prema bibliji, jedno od
imena Boga je JAHVE što je izvučeno iz etimološkog korijena JHVH (JHV).

Prvi temelj islama je apsolutni monoteizam ili vjera u Jednog, Nedjeljivog Boga
koji nema druga božanstva pored sebe. Islam odbija vjerovanje kršćanstva da je
Isus Krist Sin Božiji, no prihvata ga kao Božijeg poslanika. Također odbija
koncept Svetog trojstva. Riječ za ovakvu vrstu monoteizma na arapskom je: توحيد‎
- Tevhid.

Prema islamskom učenju, Allahova posljednja riječ je Kur'an i ona ne sadrži
kontradikcije i ne može biti uništena.

Iako su arapski predislamski pagani vjerovali u Boga, oni su mu pripisivali
druga božanstva te su imali vjerovanje da do Njega mogu samo doći posredovanjem
drugih bogova. Prije islama na prostoru Arabije pagani su vjerovali da je On
supremno biće, ali da ima tri kćerke: Al-lat, Al-Uzza i Manat.



https://bs.wikipedia.org/wiki/Web-sajt

Web-sajt (ili web-mjesto) (eng. Website, web site), skraćeno sajt (eng. site),
jeste skup povezanih web-stranica tipično serviranih s jedne web-domene.
Web-sajt je smješten (hostiran) na najmanje jednom web-serveru, dostupan preko
mreže poput interneta ili privatne LAN-mreže, a preko internetske adrese poznate
kao URL. Svi javno dostupni web-sajtovi kolektivno čine World Wide Web.

Web-stranica je dokument, obično napisan u običnom tekstu prožet instrukcijama
formatiranja koda zvanog Hypertext Markup Language ili Extended HTML (skr. HTML,
XHTML). Web-stranica može uključiti elemente iz drugih sajtova sa odgovarajućim
HTML kodovima.

Web-stranicama se pristupa i transportiraju se sa Hypertext Transfer Protocolom
(HTTP), koji može opcionalno upotrijebiti enkripciju (HTTP Secure, HTTPS) da
omogući sigurnost i privatnost za korisnika od sadržaja web-stranice. Korisnička
aplikacija, obično internetski preglednik, renderira sadržaj stranice prema HTML
markup instrukcijama na monitoru.

Stranice na web-sajtu mogu često biti preuzete preko jednostavnog Uniform
Resource Locatora (URL), koji se zove i web-adresa. URL-ovi stranica
organiziraju stranice u hijerarhiju, iako hyperlinking između njih izražava
doživljaj strukture stranice čitaocu i vodi navigaciju čitaoca sajta koja
uglavnom obuhvata početnu stranicu s većinom linkova na web-sadržaju sajta, a,
dopunski, i prema linkovima "O (nama)", "Kontakt" i sl.

Neke web-stranice zahtijevaju pretplatu za pristup nekim ili svim svojim
sadržajima. Primjeri pretplate web-sajtovima uključuju dosta poslovnih stranica,
dijelova web-stranica za novosti, akademskim sajtovima, sajtovima za igrice,
razmjenu datoteka, forumima, web-mailovima, društvenim mrežama itd.

Web-sajtovi su pisani u HTML-u ili konvertirani u njega i pristupa im se
softverskim interfejsom poznatim kao user agent. Web-stranice mogu biti
prikazane na velikom rasponu računarskih i internetskih uređaja različitih
veličina, uključujući desktop računare, laptope, PDA uređaje i mobitele.

Web-sajt se hostuje na računarskom sistemu poznatom kao web-server ili HTTP
server. Ovi termini mogu označavati i softver koji se pokreće na ovim sistemima
koji "dohvaća" i šalje web-stranice kao odgovor na zahtjeve korisnika web-sajta.
Apache je najčešće korišten web-serverski softver (prema Netcraftovim
statistikama), kao i Microsoftov IIS. Neke alternative, kao Nginx, Lighttpd,
Hiawatha ili Cherokee, potpuno su funkcionalne i zauzimaju malo prostora na
tvrdom disku.

Statični web-sajt je onaj koji ima web-stranice pohranjene na serveru u formatu
koji se šalje klijentskom internetskom pregledniku. Primarno je kodiran u
HTML-u; Cascading Style Sheets (CSS) se koriste za kontroliranje izleda iza
osnovnog HTML-a. Slike se često koriste za prikažu željeni izgled i kao dio
glavnog sadržaja. Audio ili video mogu također biti smatrani "statičnim"
sadržajem ako se pokreću automatski ili generalno nisu interaktivni.

Ovaj tip web-sajtova često prikazuje iste informacije svim posjetiocima. Jednako
kao predavanje printane brošure korisnicima ili klijentima, statični web-sajt će
generalno omogućiti konzistentne, standardne informaacije za produženi vremenski
period. Iako posjednik web-sajta može napisati novosti periodično, to je ručni
proces izmjene teksta, slika i ostalog sadržaja i može zajtjevati osnovne
web-dizajnerske sposobnosti i softver. Jednostavne forme marketinških primjera
web-sajtova, poput klasičnog web-sajta, petostranog web-sajta ili web-sajt
brošure su često statični web-sajtovi, jer oni predstavljaju prethodno
definirane, statičke informacije korisnicima. Ovo može sadržavati informacije o
kompaniji i njenim proizvodima i servisima preko teksta, slika, animacija,
zvuka/videa, te navigacijskih menija.

Statički web-sajtovi mogu i dalje koristiti server side includes (SSI) kao
uređivačku pogodnost, poput dijeljenja opće meni trake kroz više stranica. Kako
je web-sajtovo ponašanje čitaocu i dalje statično, ovo se ne smatra dinamičnom
stranicom.

Dinamičke stranice sa strane servera se generiraju "u letu" komputerskim kodom
koji proizvodi HTML i CSS. Postoji širok opseg softverskih sistema, kao što su
CGI, Java Servlets i Java Server Pages (JSP), Active Server Pages i ColdFusion
(CFML) koji mogu generirati dinamičke web-sisteme i dinamički sajtovi. Razni web
aplikacijski okviri i web-šablon sistemi su dostupni za uobičajene programske
jezike kao PHP, Perl, Python, te Ruby, da ih naprave bržim i lakšim za kreiranje
kompleksnih dinamičkih web-sajtova.

Sajt može prikazati trenutno stanje dijaloga između korisnika, pratiti
promjenljivu situaciju, ili omogućavati informacije u nekom načinu
personaliziranom zahtjevima svakog korisnika. Naprimjer, kada je početna
stranica web-sajta za vijesti zatražena, kod koji se pokreće na web-serveru može
kombinirati sačuvane HTML djeliće sa novostima dobijenih od baze podataka ili
drugog web-sajta preko RSS za proizvođenje stranice koja uključuje posljednje
informacije. Dinamični sajtovi mogu biti interaktivni korištenjem HTML formi,
pohranjujući i čitajući pozadi pregledničke kolačiće, ili kreiranjem serije
stranica koje reflektuju prethodnu historiju klikova. Naredni primjer dinamičkog
sadržaja je kada maloprodajni web-sajt sa bazom podataka medijskih proizvoda
dopušta korisnicima unošenje zahtjeva za pretragu, npr. za ključnu riječ
"Beatles". U odgovoru, sadržaj web-stranice će spontano izmijeniti način prikaza
u odnosu kako je prije izgledala, te će prikazati spisak Beatlesovih proizvoda:
CDovi, DVDovi i knjige.

Dinamični HTML koristi JavaScript kod za instrukcije internetskom pregledniku
kako da interaktivno modificira sadržaje stranica.

Raniji web-sajtovi su imali samo tekst, a nedugo zatim i slike. Preglednički
dodaci su onda korišteni za dodavanje zvuka, videa i interaktivnosti (kao za
rich Internet aplikacije koje oslikavaju kompleksnost desktop aplikacije kao što
je procesor teksta). Primjeri takvih dodataka su Microsoft Silverlight, Adobe
Flash, Adobe Shockwave kao i apleti napisani u programskom jeziku Java. HTML 5
sadržava odredbe za audio i video bez dodataka. JavaScript je također ugrađen u
većinu modernih internetskih preglednika, te dopušta kreatorima web-sajta slanje
koda internetskom pregledniku koji nalaže kako da interaktivno izmijeni
stranični sadržaj i komunicira sa web-serverom ako je potrebno. (Preglednička
unutrašnja reprezentacija sadržaja je poznata kao Document Object Model (DOM) i
tehnika je poznata kao Dynamic HTML.)

Oblik "website" je postao najčešći termin za izgovaranje, ali "Web site" (veliko
slovo) i "web site" se također mnogo koriste, iako u opadanju. Neke akademske
ličnosti, neki veći izdavači knjiga, te neki rječnici i dalje koriste termin
"Web site", oslikavajući izvor termina u ispravnom imenu World Wide Weba.
Također, danas postoje jednake debate vezane za povezane termine kao što su web
page, web server, i webcam. U bosanskom jeziku se koriste termini web-sajt ili
web-mjesto, dok se za ostale termine koriste web-stranica, web-server i
web-kamera respektivno.

Među vodećim stil-vodičima, Reuters style guide, The Chicago Manual of Style, te
AP Stylebook (od aprila 2010) svi preporučuju "website".

Među vodećim rječnicima i enciklopedijama, Canadian Oxford Dictionary preferira
"website", a Oxford English Dictionary se opredijelio za "website" u 2004.
Engleska Wikipedia također koristi termin "website", ali Encyclopædia Britannica
koristi i "Web site" i "Website". Britannica-ina Merriam-Webster podružnica
koristi "Web site", poznavajući "website" kao varijantu.

Među vodećim komentatorima o korištenju jezika, Garner's Modern American Usage
tvrdi da je "website" standardna forma, ali Bill Walsh, iz The Washington Posta,
podržava korištenje termina "Web site" u svojim knjigama i na svom web-sajtu
(ipak, The Washington Post koristi pojam "website").

Među najvećim internetsko-tehnološkm kompanijama i korporacijama, Google koristi
"website", kao i Apple, ipak Microsoft koristi i "website" i "web site".

Web-sajtovi mogu biti podijeljeni u dvije velike kategorije - statični i
interaktivni. Interaktivni sajtovi su dio Web 2.0 kategorije sajtova, te
dopuštaju interaktivnost između posjedioca sajta te posjetioca istog. Statični
sajtovi serviraju ili hvataju informacije, ali ne dopuštaju angažman sa publikom
direktno.

Web-sajtovi su ograničeni arhitektonskim granicama (npr. moć računanja posvećen
web-sajtu). Veoma veliki web-sajtovi, poput Facebooka, Yahoo!-a, Microsofta, i
Googlea drže veliki broj servera i opreme za balans opterećenja kao što je Cisco
Content Services switchevi za distribuciju opterećenja posejtilaca preko više
kompjutera na više lokacija. Od rane 2011, Facebook je uposlio 9 podatkovnih
centara sa cca. 63,000 servera.

U februaru 2009, Netcraft, Internet monitoring kompanija koja je pratila rast
mreže od 1995, izjavila je da je postojalo 215,675,903 web-sajtova sa imenima
domena i sadržajem na njima u 2009, poredeći sa samo 19,732 web-sajtova u
augustu 1995.

Webby Awards, Favourite Website Awards, Interactive Media Awards i WebAwards su
poznate organizacije za nagrade koje prepoznaju svjetske najbolje web-sajtove.



https://bs.wikipedia.org/wiki/Va%C5%A1_%C5%A1lager_sezone

Vaš šlager sezone je poznati festival zabavne muzike koji se od druge polovine
1960-ih održavao u Sarajevu.

Prvi festival "Vaš šlager sezone" (VŠS) održan je 6. aprila (Dan oslobođenja
Sarajeva) 1967. u dvorani Radničkog univerziteta "Đuro Đaković", daanašnjem
Bosanskom kulturnom centru. Idejni tvorac festivala bio je producent i
kompozitor zabavne muzike Esad Arnautalić, a pokretač Televizija Sarajevo. Kako
tadašnja Televizija Sarajevo još nije imala vlastite kamere i reportažna kola,
takmičarski program je snimljen filmskom kamerom, a trake je redatelj Muhamed
Mehmedović odnosio u Zagreb na montažu, kako bi snimak bio emitiran poslije
nekoliko dana iz zagrebačkog televizijskog studija.

Pobjednik prvog Šlagera sezone 1967. bio je tada 18-godišnji Kemal Monteno s
pjesmom "Lidija" na tekst pjesnika i novinara Rešada Hadrovića. Naredne godine
"Vaš šlager sezone" sniman je filmskom kamerom, a tek je sljedeće godine
Televizija Sarajevo prvi put samostalno i vlastitom opremom realizirala
festival. Festival se, nakon otvaranja Dvorane Skenderija, koju je 29. novembra
1969. svečano otvorio Josip Broz Tito, počeo redovno održavati u tom prostoru, a
tokom 1970-ih doživio je svoje zlatne godine.

U toku 20 godina (do kasnih 1980-ih) iznjedrio je niz hitova i bio pozornica na
kojoj su zabljesnule najveće zvijezde domaće zabavne muzike: Kemal Monteno,
Zdravko Čolić, Seid Memić Vajta, Davorin Popović, Indexi, Ambasadori, Jadranka
Stojaković, Ismeta Krvavac, Fadil Toskić, Bisera Veletanlić, Alma Ekmečić, Neda
Ukraden, Arsen Dedić, Gabi Novak, Oliver Dragojević, Tereza Kesovija i drugi.

Na Šlageru sezone predstavljane su najaktualnije pjesme tog proljeća. Iz
današnje perspektive to je zanimljiva mješavina domaćih urbanih šlagera s
poetskim tekstovima i šansona intimnijeg karaktera. Festival se održavao krajem
zime ili početkom proljeća, otprilike kad i festivali u San Remu i Opatiji.

Imao je sve ono što krasi jedan festival lahkih nota: aplauz i zvižduk publike,
nagrade, mućke i zakulisne radnje, lažni glamur, kolegijalna ogovaranja,
scenografske eksperimente i kiksove, a prije svega zanimljive pjesme s
kvalitetnim domaćim izvođačima iz cijele bivše Jugoslavije. Od 1967. održan je
21 put (od 1967. do 1983, 1987. i 1988), te dva puta u samostalnoj Bosni i
Hercegovini (1994. i 1999). Posljednji Šlager sezone 1999. bio je ujedno i
Nacionalni izbor pjesme predstavnice Bosne i Hercegovine na Pjesmi Eurovizije.
Organizatori ovog festivala voljeli su eksperimentirati, pa su 1980, kad se Tito
borio za život, festival organizirali za kućnu atmosferu, pred malim ekranima, a
ne pred publikom.

Posljednji Šlager sezone održan je 1999, a bio je ujedno i bosanskohercegovački
izbor za Pjesmu Evrovizije. Pobjednik festivala bio je Hari Mata Hari s pjesmom
"Starac i more", dok su BiH na Eurosongu u Jerusalemu ipak predstavljali
drugoplasirani Dino Merlin i Béatrice s pjesmom "Putnici".



https://bs.wikipedia.org/wiki/Refleksi_kod_%C4%8Dovjeka

Čovjekov nervni sistem naslijedio je specifične značajke iz svakog razdoblja
svog evolucijskog razvoja. Iz tog naslijeđa tri glavna nivoa centralnog nervnog
sistema imaju posebna funkcijska obilježja:

Osjetne se informacije integriraju na svim razinama nervnog sistema, te uzrokuju
prikladne motoričke reakcije. Ta se integracija počinje odvijati kičmenoj
moždini u kojoj nastaju razmjerno jednostavni refleksi, a zatim se nastavlja u
moždanom stablu, gdje nastaju složenije reakcije i, napokon, u velikom mozgu,
koji nadzire najsloženije reakcije.

Siva tvar kičmene moždine integracijsko je područje za spinalne reflekse i druge
motoričke funkcije. Ostali signali ulaze u moždinu gotovo isključivo senzoričkim
(stražnjim) korjenovima. Pošto uđe u moždinu, svaki osjetni signal odlazi u dva
odvojena odredišta. Prvo, jedna grana osjetnog živca završava u sivoj tvari
moždine, te potiče lokalne segmentne reflekse i druge učinke. Drugo, druga grana
šalje signale u više razine živčanog sistema, u više razine same kičmene
moždine, u moždano stablo ili čak u koru velikog mozga.

Kožne reflekse izvodimo tako da oštrim predmetom dražimo kožu, a time receptore
koje sadrži. Draži preko polisinaptičkog luka dovode do stimulacije, a zatim
grčenja odgovarajuće muskulature.

Refleks m. cremaster-a se izaziva draženjem natkoljenice sa unutrašnje strane.
Dolazi do refleksnog podizanja istostranog testisa. /3

Refleks zjenice se izaziva svjetlošću koja treba da bude fokusirana, a najbolje
je u tu svrhu koristiti posebne sijalice. Svjetlost se uvodi sa strane u oko, a
kao odgovor se vidi suženje zjenica oba oka. Ovaj refleks se može izvoditi i
tako da se jedno oko prekrije dlanom ruke ne pritiščući očnu jabučicu, a onda se
naglo dlan ukloni da prirodna svjetlost uđe u oko. Zjenice na oba oka se
sužavaju.

Babinski refleks je refleks karakterističan za novorođenčad. Sastoji se od
istezanja nožnog palca prema gore i lepezastog širenja ostalih nožnih prstiju
kada se nekim predmetom draži taban noge. Ovaj refleks je normalna pojava
dojenčadi (gubi se u drugoj polovini prve godine života), ali je kod odraslih
ljudi znak patologije i ukazuje na neurološko oštećenje leđne moždine ili mozga.



https://bs.wikipedia.org/wiki/Ratno_zrakoplovstvo_i_protivzra%C4%8Dna_odbrana_Srbije

Ratno zrakoplovstvo i protivzračna odbrana Srbije predstavlja zrakoplovnu
komponentu Vojske Srbije. RV Srbije je prvi put utemeljeno 24. decembra 1912.
godine u Nišu, te je postojalo do 1918. godine nakon čega ulazi u sastav RV
Kraljevine SHS, odnosno Jugoslavije.

Ideja o uvođenju zrakoplova u Srpske oružane snage prvi put se pojavila u
devetnaestom vijeku i planirana je za 1893. godinu. Pripreme za formiranje
srpskog vojnog zrakoplovstva tekle su sporo; ubrzane su 1912. godine s početkom
balkanskih ratova. Tada je u Francuskoj obučeno šest pilota, a kupljeni su i
prvi avioni, Blerio XI, na inicijativu vojvode Radomira Putnika. Samim tim je
Kraljevina Srbija ušla u grupu prvih petnaest zemalja u svetu koje su zrakoplove
uvele u naoružanje i stvorile ratno zrakoplovstvo, i u prvih pet koje su ga
upotrebljavale u ratnim dejstvima. Vazduhoplovstvo je nastalo i razvilo se u
okviru roda inžinjerije.

Vazduhoplovna komanda, prva zrakoplovna jedinica Srpske vojske, formirana je u
Nišu 24. decembra 1912. godine. U sastavu je imala: Aeroplansku eskadrilu
(odeljenje), Balonsko odeljenje, Golubiju poštu i Vodoničnu centralu. Krajem
1912. godine srpsko zrakoplovstvo imalo je 12 aviona, impozantan broj za to
vrijeme, a prema francuskim kriterijumima odgovarao je ekvivalentu dvije
eskadrile. Iscrpljeno u balkanskim ratovima, srpsko vojno zrakoplovstvo dočekalo
je Prvi svjetski rat sa skromnim snagama: šest pilota, četiri aviona i dva
balona.

U Prvom svjetskom ratu, nakon prelaska preko Albanije, pripadnici srpskog
zrakoplovstva oporavili su se na Krfu. Ubrzo je, uz pomoć saveznika, nastalo
snažno zrakoplovstvo. Na Solunskom frontu nastale su organizacione i materijalne
pretpostavke, a kroz školovanje više klasa pilota u Francuskoj, i borbena
iskustva i kadrovske pretpostavke za izgradnju savremenog vojnog zrakoplovstva
Srpske vojske. Formirani su Aeroplanska eskadra, Aeroplanski depo, Aeroplanski
park, a u januaru 1916. godine i Prva i Druga srpska eskadrila. Na Solunskom
frontu srpsko zrakoplovstvo izvršilo je više od 3.000 borbenih letova i dalo
značajan doprinos oslobođenju Srbije i Jugoslavije. Veliki značaj srpskog
zrakoplovstva je i naletima i pripremi ustanka okupirane teritorije.

Vazduhoplovstvo Srbije se ponovo formira 2006. godine, raspuštanjem državne
zajednice Srbije i Crne Gore od dijelova RV i PVO Vojske Srbije i Crne Gore koji
su se nalazili na teritoriji Republike Srbije. Početkom svog postojanja,
Vazduhoplovstvo i protivzračna odbrana Srbije prolazi kroz masivan proces
reorganizacije, uprkos velikim materijalnim i finansijskim poteškoćama.

Vazduhoplovstvo i protivzrakoplovna odbrana danas u svom inventaru sadrži avione
nekadašnje jugoslovenske i sovjetske proizvodnje. Lovačku avijaciju sačinjavaju
avioni MiG-29 i MiG-21Bis koji također vrše i uloge presretača. Jurišnu
lovačko-bombardersku avijaciju sačinjavaju avioni J-22 Orao i G-4 Super Galeb
proizvedeni u bivšoj SFRJ. Transportnu avijaciju sačinjavaju sovjetski avioni
Antonov An-2, Antonov An-26 i Jakovljev Jak-40. Vazduhoplovstvo Vojske Srbije za
obuku pilota koristi G-4 Super Galeb i Utva 75. Vazdušno izviđanje se vrši u
avijacijskim bazama avionima IJ-22 Orao dok se u jedinicama kopnene vojske
koriste bespilotne letelice tipa Orbiter. Helikopterske jedinice su sastavljene
od helikoptera tipa SA. 342 Gazela, licencno proizvođenih u fabrici SOKO, u
bivšoj SFRJ, Mi-8 i Mi-17 koji vrše ulogu transporta, izviđanja i lake vatrene
podrške.

Protivzrakoplovna odbrana se sastoji od raketnih jedinica opremljenih sistemima
2K12 Kub i S-125 Neva, kao i lakim prenosnim sistemima Strela i protivavionskim
topovima Bofors L/70 40 mm. Inventar protivzrakoplovne odbrane kao i radarska
oprema prolaze kroz proces modernizacije.



https://bs.wikipedia.org/wiki/Opsada_Sarajeva

Opsada Sarajeva je bila skoro četverogodišnja opsada ovog grada za vrijeme rata
u Bosni i Hercegovini. Opsada je počela zauzimanjem međunarodnog aerodroma u
naselju Ilidža od strane de facto srpske Jugoslavenske narodne armije u noći sa
4. na 5. april 1992. godine, a završila 29. februara 1996. godine. Sarajevska je
opsada sa 1.425 dana jedna od najdužih u historiji modernog ratovanja. Također
je zračni most za podršku stotini hiljada opkoljenih ljudi u Sarajevu trajao
duže od Berlinskog zračnog mosta.

Za vrijeme opsade prosječno je palo 329 granata dnevno na Sarajevo. Rekord od
3.777 ispaljenih granata uknjižen je 22. jula 1993. godine. Granate su napravile
ogromnu štetu, a najveću štetu su pretrpjeli civilni, kulturni i vjerski
objekti.

Već tokom zime 1991/92. godine, Jugoslavenska narodna armija je rasporedila
artiljeriju i drugo oružje na brdima oko Sarajeva. Oko 120 minobacača i 250
tenkova je bilo stacionirano na tim brdima. U martu 1992. godine u Sarajevu je
došlo do sukoba između pripadnika Srpske Demokratske Stranke (SDS) Radovana
Karadžića i policajaca pod kontrolom vlade Bosne i Hercegovine kad su srpske
snage na Grbavici i Vracama postavili barikade. Dana 5. aprila 1992. godine
održale su se demonstracije za mir. Pripadnici SDS-a su pucali sa krova hotela
Holliday Inn na demonstrante. Nakon demonstracija održanih na Marijin Dvoru,
okupljeni demonstranti su se uputili ka tadašnjem mostu Vrbanja. Snajperisti
koji su bili pozicionirani u objektu naspram benzinske pumpe su otvorili vatru
demonstrante i tu, na mostu su ubili Suadu Dilberović i Olgu Sučić. Suada
Dilberović i Olga Sučić su prve žrtve opsade Sarajeva, a most na kojem su
ubijene danas nosi njihova imena i stih:

U aprilu 1992. godine bosanskohercegovačka vlada je tražila povlačenje srpskih
vojnih jedinica sa brda. Vlada Slobodana Miloševića je pristala na povlačenju
svih nebosanskih boraca, koji je obuhvatao neznačajan broj. Preostalim bosanskim
Srbima ostavljeno je oružje Jugoslavenske narodne armije i oni su se
transformirali u vojsku Republike Srpske, dok je Republika Srpska izglasila
njenu nezavisnost od Republike Bosne i Hercegovine samo nekoliko dana od
proglašenja nezavisnosti Republike Bosne i Hercegovine od Socijalističke
federativne republike Jugoslavije.

Poslije neuspješnog pokušaja Jugoslavenske narodne armije da uz pomoć tenkova
zauzme Predsjedništvo Republike Bosne i Hercegovine, koji su spriječili borci
Teritorijalne odbrane Bosne i Hercegovine naoružani samo zoljama, 2. maja 1992.
godine je postavljena zvanična blokada na Sarajevo od strane VRS-a. Glavne ulice
u grad su blokirane i tim putem se spriječila opskrba Sarajeva. Naoružanje i
broj srpskih vojnika oko Sarajeva bili su nadmoćniji u odnosu na branioce grada.
Uprkos tome, VRS nije uspjela zauzeti grad i nastavila je sa gađanjem sa okolnih
brda. Ciljevi su bili morenje glađu i demoralizacija stanovništva putem
besmislenih grozota.

Zapovjednik snaga bosanskih Srba, general Ratko Mladić, dao je izrazitu naredbu
da se gađaju svi nesrpski ciljevi u Sarajevu. Granatirani su gradska bolnica
(posebno je bila granatirana tokom vremena za posjete poslijepodne), džamije,
crkve i mnogi drugi objekti.

Druga polovina 1992. i prva polovina 1993. godine predstavljaju vrhunac opsade
Sarajeva. Sarajlije su pretrpjele velike gubitke. Najvažnija uporišta i
skladišta oružja grada čvrsto su bila u rukama VRS-a. Gradom je vladao strah od
snajpera i table s napisom "Pazi, snajper!" su postale svakodnevnica. Neke su
ulice bile toliko ugrožene da su nosile naziv "snajperska staza". Mnogi dijelovi
grada, kao naprimjer Novo Sarajevo, bili su pod kontrolom vojske Republike
Srpske.

Sredinom 1993. godine između Aerodromskog naselja i Butmira prokopan je 800
metara dugačak tunel spasa, koji je dozvolio ne samo ranjenima da napuste grad,
nego je prije svega omogućio opskrbu grada hranom, ali, putem prevazilaženja
embarga Ujedinjenih nacija na oružje, i oružjem. Početak tunela je u porodičnoj
kući Kolarevih pored piste Sarajevskog aerodroma na Butmiru. Danas je ta kuća
muzej ratne historije Republike Bosne i Hercegovine. Najvjerovatnije Sarajevo ne
bi preživjelo bez oružja, hrane i medikamenata koji su prošli kroz taj tunel.

U ovom su vremenu bile napadnute mnoge civilne zgrade. Izvještaji ističu da je u
septembru 1993. godine 35.000 zgrada u Sarajevu bilo srušeno i sve ostale zgrade
bile su manje ili više oštećene. Tome pripadaju bolnice, novinarske agencije,
industrijske zgrade, zgrade vlasti, kasarne i baze Ujedinjenih nacija. Među
važnijim objektima se nalaze zgrada Predsjedništva Republike Bosne i Hercegovine
i Vijećnica, koja je 25. aprila 1992. godine izgorjela zajedno s mnoštvom
nenadoknadivih djela historije i kulture.

Gađanje grada je koštalo mnogo ljudskih života. Prilikom pojedinih gađanja
ubijene su desetine i ranjene stotine ljudi. Jedan strašan primjer za to je
masakr na ovtorenoj tržnici "Markale", gdje su u februaru 1994. godine granate
ispaljene sa srpskih položaja na Špicastoj stijeni pogodile masu ljudi i uzeli
život 68 Sarajlija. Kao odgovor na ta gađanja Ujedinjene nacije su srpskim
snagama diktirale jedan ultimatum prijeteće da će ih bombardirati, ukoliko Srbi
ne pristanu na povlačenje svojih težih oružja do jedne određene tačke. Pristali
su pred krajem ultimatuma i od onog trenutka gađanje Sarajeva se puno smanjilo,
što se može smatrati kao početak puta ka završavanju rata.

1995. godine međunarodne snage su se suprotstavile vojsci Republike Srpske.
Srpske snage su napale jednu točku za skupljanje oružja koja je bila pod
zaštitom Ujedinjenih nacija, što je NATO tjeralo na zračne udarce na skladišta
oružja bosanskih Srba. Srbi su pokušavali spriječiti te napade putem uzimanja
talaca vojnika Ujedinjenih nacija, ali u naprijetku sukoba vojska Republike
Srpske morala se postepeno povlačiti. Grijanje i opskrba strujom i vodom su se
vratili u grad.

Poslije genocida u Srebrenici i poslije drugog masakra na Markalama 28. augusta
1995. godine gdje je ubijena 41 osoba, međunarodna zajednica je bila prisiljena
da reagira. Krajem augusta 1995. godine NATO avioni su počeli bombardirati
srpske položaje u Bosni i Hercegovini i Hrvatskoj. Istovremeno "Rapid Reaction
Force" Ujedinjenih nacija pod zapovjedništvom Velike Britanije i Francuske gađa
srpske položaje oko Sarajeva minobacačima sa Igmana. U oktobru 1995. godine
sklopljeno je primirje i kasnije te godine Dejtonski sporazum je Bosni i
Hercegovini i Sarajevu donio mir.

U sklopu s Dejtonskim sporazumom, Sarajevo je poslije rata podijeljeno u dva
dijela. Jedan dio pripada novoformiranoj Federaciji Bosne i Hercegovine i u
njemu se nalazi vlada države i vlada Federacije, a jedan dio (istočni) pripada
Republici Srpskoj. Granica između ta dva entiteta je na Dobrinji kod aerodroma.



https://bs.wikipedia.org/wiki/Novi_Pazar

Novi Pazar je grad i središte istoimene općine u Srbiji, te ekonomski i kulturni
centar Sandžaka.

Nalazi se na 290 km južno od Beograda, na dionici starog puta koji preko Ibarske
magistrale vodi prema Podgorici i Jadranskom moru. Lociran je u zvjezdastoj
dolini rijeke Jošanice, Raške, Deževske i Ljudske, na nadmorskoj visini od 496
m. Okružen je visokim planinama Golijom i Rogoznom i Pešterskom visoravni.
Ukupna površina općine sa 100 naseljenih mjesta iznosi 742 km2. Njegov osnivač
Isa-beg Ishaković je podigao grad u neposrednoj blizini srednjovjekovnog
utvrđenja Trgovište, poznatog pod imenom Ras. Prvi pisani dokument koji pominje
ime Novi Pazar datira iz 15. vijeka, kada je Malo vijeće Dubrovačke republike
odlučilo da u njemu postavi svog konzula. To potvrđuje da je grad u to vrijeme
već bio razvijen, zahvaljući svom izuzetnom geografskom položaju, jer se nalazio
na raskršću važnih puteva koji su vodili od Dubrovnika prema Nišu, Sofiji,
Istanbulu, Solunu, Beogradu, Pešti i Sarajevu. O Novom Pazaru su pisali brojni
putopsici, a čuveni Evlija Čelebi je u 17 vijeku zabilježio da je bio jedan od
najvećih gradova na Balkanu. Ime Novi Pazar ušlo je u svjetske leksikone kao
sinonim za Sandžak od 1878. godine, kada je na Berlinskom kongresu kao corpus
separatum čitava regija nazvana Novopazarski sandžak. Od Prvog svjetskog rata,
njegova sudbina postaje neizvjesna, grad intenzivno slabi i gubi na svom
značaju. Kasnije, izgradnjom novih puteva preko moravsko-vardarske doline, on
postaje marginalizovan, daleko od važnih saobraćajnica i komunikacija.

Prema zvaničnom popisu iz 2011. godine, Novi Pazar ima 100.410 stanovnika.
Etnički sastav stanovništva čine Bošnjaci sa 77,137%, Srbi 16,17%, Muslimani
4,09%, Crnogorci sa 0,04%, Albanci sa 1,23%.

Društvena privreda uglavnom ne radi, za razliku od privatnog sektora koji je
veoma razvijen. Preko 500 privatnih preduzeća se bavi proizvodnjom odjeće, obuće
i namještaja, a ostala pretežno uslužnim djelatnostima i trgovinom. Značajnu
ulogu imaju i transport robe i putnički saobraćaj sa preko 2.650 firmi za
prijevoz robe i putnika. Novi Pazar je trenutno najveći proizvođač džins odjeće
u Srbiji i Crnoj Gori. Čitav kraj je također bogat prirodnim resursima. To je
prostrana planinska teritorija, na kojoj se optimalno smenjuju blagi i oštri
usponi, riječni usjeci i doline, visoravni, veliki kompleksi četinarskih šuma,
prostrane livade i pašnjaci, a prostor ima izuzetno bogatu floru i faunu, obilje
čiste vode, termalnih i mineralnih izvora (Novopazarska i Rajčinovića banja i
Slatinski i Deževski kiseljak). Uz prirodne i ljudske resurse, kao i brojne
spomenike kulture, Novi Pazar ima velike potencijale za održiv razvoj -
proizvodnju zdrave hrane i razvoj svih vidova turizma.

Nedostatak infrastrukture spriječava dalji razvoj. Kao najveći potrošač PTT
usluga, poslije Beograda, Novi Pazar ima 10.000 neriješenih zahtjeva za
telefonski priključak.[potreban citat] Postojeća sanitarna deponija je tehnički
neispravna i ugrožava sve vodotokove, a smještena je na udaljenosti od 23km od
grada , na nadmorskoj visini od 1050m. Zdarvstveni centar prostorno i tehnički
ne zadovljava potrebe stanovništva. Gradske osnovne škole rade u 3 smjene, a
veći broj školskih zgrada već duže vrijeme nije rekonstruisan. Toplovodna mreža
nije rekonstruisana ni dograđivana zadnjih 18 godina. Elektroenergetska mreža
nije dograđivna ni rekonstruisana posljednjih 20 godina. Do sada, ni jedna
značajna investicija nije realizovana iz sredstava pomoći , iako je lokalna
samouprava predala paket projekata Ministarstvu za ekonomske odnose sa
inostranstvom.



https://bs.wikipedia.org/wiki/Nogometna_reprezentacija_Hrvatske

Nogometna reprezentacija Hrvatske predstavlja Hrvatsku na međunarodnim
nogometnim takmičenjima i pod kontrolom je nogometnog saveza Hrvatske (Hrvatski
nogometni savez HNS). Formirana je 1990. godine. Kao članica FIFA-e odigrala je
i petnaest utakmica kao reprezentacija Nezavisne Države Hrvatske. Prva utakmica
je odigrana 2. aprila 1940. godine pod svojom zastavom i uz izvođenje Hrvatske
himne. Na igralištu Građanskog Hrvati su pobijedili reprezentaciju Švicarsku s
4:0. Reprezentacija Hrvatske je u okviru Banovine Hrvatske i Nezavisne Države
Hrvatske odigrala ukupno devetnaest utakmica i jednu u okviru Jugoslavije, 12.
septembra 1956. godine u Zagrebu protiv Indonezije na insistiranje indonezijskog
prvog predsjednika Sukarna.

Hrvatska reprezentacija je prvu utakmicu odigrala sa SAD-om 1990. godine i
pobijedila 2-1. U kvalifikacijama za Evropsko prvenstvo 1992. godine nije mogla
učestvovati jer je član FIFA-e postala tek u julu iste godine. Reprezentacija je
igrala na prvom značajnijem turniru na Evropskom prvenstvu 1996. Evropsko
prvenstvo 1996. u Engleskoj za Hrvatsku je značilo više od nogometa. Najbolji
igrač u kvalifikacijama bio je Slaven Bilić, premda se ne može poreći da su
golovi Davora Šukera donosili odlučujuću prevagu ekipe Miroslava Blaževića.
Hrvatska je pružila neke zaista spektakularne partije u kvalifikacijama, kao
pobjeda protiv Italije u Palermu 2:1, remi s istima u Splitu 1:1, pobjeda protiv
Slovenije u Ljubljani 2:1, i druge. Završili su kao prvi ispred tadašnjeg
doprvaka svijeta Italije i izravno se plasirali na EP. Nakon prve utakmice s
Turskom, koju je Hrvatska pobijedila 1:0 golom Vlaovića, uslijedila je utakmica
sa Danskom u Sheffieldu. Hrvatska je pobijedila 3:0, dvaput je pogodio Šuker,
jednom Zvonimir Boban. U trećoj utakmici Hrvatska je odmarala većinu igrača i
Portugal je to iskoristio te pobijedio 3:0, golovima Figa, Joao Pinta i
Domingosa. U četvrtfinalu susreli su se s Nijemcima. Igralo se na Old Traffordu,
a ambijent je bio fantastičan. Njemačka je povela pogotkom Klinsmanna iz penala,
a izjednačio je Davor Šuker. Međutim, Nijemci su zabili preko Sammera, a
Hrvatska je uzdignite glave napustila prvenstvo. Tu utakmicu obilježile su
brojne kontroverze, prvenstveno glede suđenja. Mnogi su imali dojam da su suci u
toj utakmici dosta pomogli Nijemcima isključivši Štimca, i zbog nedosuđenog
prekršaja nad Jerkanom prije Sammerovog pogotka, kojim je Njemačka došla do
pobjede.

Na Svjetskom prvenstvu 1998. u Francuskoj, Hrvatska je osvojila treće mjesto, a
najbolji strijelac bio Davor Šuker sa 6 golova. To je bio i ostao najveći uspjeh
reprezentacije. U prvoj utakmici Hrvatska je slavila protiv Jamajke 3:1. Prvi
gol na svjetskim prvenstvima za Hrvatsku dao je Mario Stanić u 27. minutu.
Jamajka je izjednačila preko Earlea, ali je Hrvatska vratila prednost i
osigurala pobjedu preko Prosinečkog i Šukera. Slijedeća prepreka bio je Japan.
Za utakmicu s Japanom se znalo da će biti presudna partija, budući da se
pretpostavljala pobjeda protiv Jamajke, kao i poraz od Argentine. Po nesnosnoj
sparini u Nantesu Ćirina je momčad uporno lomila entuzijaste iz zemlje izlazećeg
sunca. Međutim, u 77. minuti Davor Šuker je na pravo mjesto spremio Asanovićevu
loptu, što je značilo prolaz grupe. U trećem meču Hrvatska je golom Pinede
izgubila od Argentine 1:0, što će se pokazati ključnim faktorom u cijeloj priči.
Naime, Hrvatska je kao drugoplasirana išla na prvoplasiranu momčad grupe s kojom
se križala, a to je bila Rumunija. Argentina je išla na jaču momčad, Engleze,
koji su iznenađujuće završili drugi. Meč protiv Rumuna također je bio težak, i
njihov otpor slomljen je tek nakon penala kojeg je izborio Asanović, a pogodio
Šuker. Do kraja utakmice rezultat se nije mijenjao i Hrvatska je prošla u
četvrtfinale. Tamo su se susreli sa starim znancima Nijemcima, kojima su osvetu
čekali dvije godine. Prvo ih je Jarni načeo dalekometnim šutem za 1:0 , a
dokrajčili Vlaović i Šuker, koji se polako penjao ka tituli najboljeg strijelca
prvenstva. Završilo je 3:0 i Hrvatska je senzacionalno završila u polufinalu
Svjetskog prvenstva. U infarktnoj polufinalnoj utakmici Francuska je slavila,
nakon što je Hrvatska vodila još jednim golom Davora Šukera. Dvaput je pogodio
Lillian Thuram, i Francuska je slavila 2:1. Hrvatska se međutim psihološki
uspjela potpuno vratiti i u utakmici za treće mjesto svladala fantastičnu
Holandiju 2:1 i postigla najveći uspjeh u historiji. Davor Šuker postigao je 6
golova čime je postao prvi strijelac Svjetskog prvenstva.

Kvalifikacije za SP 2002. odradili su briljantno primivši samo 1 pogodak.
Kvalifikacije su počele remijima sa Belgijom i Škotskog, nakon čega je Miroslav
Blažević dobio otkaz, a za novog izbornika postavljen je Mirko Jozić. No, nakon
toga Hrvatska je zaredala sa pobjedama nad Latvijom i San Marinom te remizirala
sa Škotskom u Glasgowu. U posljednjem, odlučujućem meču igrala je sa Belgijom, i
samo je pobjeda značila prvo mjesto. Hrvatska je pobijedila golom Alena Bokšića
1:0, i kao prvoplasirana izravno izborila prvenstvo u Koreji i Japanu. Vatrena
kompozicija za SP bila je sastavljena od iskusnih igrača sa prijašnjih turnira,
kao što su Šuker, Prosinečki, Bokšić, Jarni ili Soldo, te novih igrača, uglavnom
debitanata na velikim takmičenjima, kao što su Pletikosa, Olić, Vugrinec,
Vranješ i ostali. U grupi su ih čekali Meksiko, Italija i Ekvador. Hrvatska nije
dobro počela takmičenje. U prvoj utakmici slavio je Meksiko golom Blanca iz
penala i malotko je očekivao da se Jozićeva garnitura može izvući protiv Italije
nakon početne pljuske od Meksika. Ali jeste. Olić i Rapaić na brzinu su
anulirali prednost koju je postavio Vieri, i Hrvatska je slavila sa 2:1 u
Ibarakiju, te se dovela u zgodnu poziciju uoči meča sa Ekvadorom. Međutim,
Ekvador je iznenadio pobjedom od 1:0, i Hrvatska se oprostila od SP-a. Dalje su
prošli Meksiko i Italija, a smijenjen je Mirko Jozić. Novi izbornik Hrvatske
postao je Otto Barić.

Kvalifikacije za Euro 2004 nisu dobro počele, nakon domaćeg remija sa Estonijom
uslijedio je poraz u gostima od Bugara 2:0. Iako im to nitko nije predviđao,
Hrvatska se vratila i do kraja uspjela ostvariti zapažene rezultate, kao pobjedu
nad Belgijom 4:0, i Bugarskom 1:0, i kao drugoplasirana ekipa, iza Bugarske,
otišla u baraž. U baražu su izvukli susjednu Sloveniju. Prva utakmica u Zagrebu
završila je 1:1, dok je u uzvratu slavila Hrvatska pogotkom Dade Prše, i
izborila EP. Izvučeni su u tešku grupu sa Engleskom, Francuskom i Švicarskom.
Prva utakmica sa Švicarskom završila je 0:0, i pred Hrvatskom je bio težak
zadatak prolaska grupe i vađenje protiv Francuske i Engleske. Pred meč s
Francuzima u Leiriji, izbornik Otto Barić bio je jedan od rijetkih koji je
govorio kako Hrvatska nije bez izgleda. Nakon vodstva Francuza autogolom Tudora,
Hrvati su preokrenuli rezultat golovima Rapaića i Prše. Samo su nijanse, nesreća
i ne baš blistavi dan suca Miltona-Nielsena pridonijeli dramatičnom
izjednačenju. Zabio je Trezeguet, nakon igranja rukom, koje suci nisu vidjeli. U
trećoj utakmici Hrvatsku je zasluženo nadigrala bolja Engleska, i pobijedila
4:2, što je značilo oproštaj od turnira.

Hrvatska se pod vodstvom novog selektora Zlatka Kranjčara plasirala na SP 2006.
u Njemačkoj. U prvoj utakmici Hrvatska je igrala sa Brazilom, koji je pobijedio
1:0, ali Hrvatska je prikazala jako dobru igru. Opet je Japan čekao Hrvatsku u
drugom kolu Svjetskog prvenstva, U Nurnbergu. Međutim, ovaj put se nije dogodila
i pobjeda. Vjerovatno i bi da je u 23. minutu Srna pogodio kazneni udarac.
Završilo je 0:0, te su tako Kranjčareve trupe silom neprilika sve ostavile za
treći meč u grupi, s Australijom. Počelo je dobro, Hrvatska je povela, međutim
Australci su preokrenuli rezultat. Do kraja je Hrvatska uspjela samo izjednačiti
na 2:2, što nije bilo dovoljno za prolaz grupe. Meč je obilježila i jedna čudna
situacija. Naime, Josip Šimunić na toj je utakmici zaradio 3 žuta kartona. Nakon
drugog žutog kartona sudija ga nije poslao vani, to je naime učinio tek nakon
trećeg kartona. Zlatko Kranjčar dobio je otkaz, a Hrvatska se našla pred
neizvjesnom budućnošću.

Nakon nekog vremena dvojbe su riješene, i za selektora je postavljen bivši
selektor omladinske reprezentacije i nekadašnji reprezentativac Slaven Bilić.
Iako je dočekan skeptično, debitovao je vrlo uspješno. Pobijeđeni su svjetski
šampioni Italijani, Hrvatska je slavila 2:0 u prijateljskom meču. Uslijedile su
kvalifikacije za Euro 2008. U grupi su bili Hrvatska, Engleska, Rusija,
Makedonija, Estonija i Andora. Početak kvalifikacija obilježio je odličan
početak, nakon remija u Rusiji pala je Engleska u Maksimiru sa 2:0, i uskoro
više nitko nije sumnjao u rad Slavena Bilića. Bile su to možda i najbolje
odrađene kvalifikacije Hrvatske ikad, Engleska je pala još jednom, ovaj put sa
3:2 usred Wembleya, što je značilo i kraj nadanja Gordog Albiona o plasmanu na
EP. S Rusima su Vatreni još jednom remizirali, a Izrael, Estoniju i Andoru
pobijedili su u obje utakmice. Jedini kiks dogodio se u Skoplju protiv
Makedonije, gdje su doživjeli poraz. U ovim kvalifikacijama briljirao je Eduardo
da Silva.

Na EP 2008. igrali su u grupi s Austrijom, Njemačkom i Poljskom. U prvoj
utakmici pobijedili su Austriju 1:0 golom Luke Modrića iz penala. U drugoj
utakmici je bilo bitno ne izgubiti od Nijemaca. Međutim, Elf je u Klagenfurtu
potučen do nogu, makar to rezultat baš ne pokazuje. Srna i Olić pogodili su za
Hrvatsku, dok je Podolskom ostalo tek ublažavanje rezultata. Gubitnik se podnio
gospodski i Bilićevoj formaciji iskreno čestitao. U trećoj utakmici pobijedili
su Poljsku golom Klasnića i kao prvi u grupi plasirali se u četvrtfinale, gdje
su ispali od Turske nakon izvođenja penala. Bilo je 1:1, a strijelac je opet bio
Ivan Klasnić.

SP 2010. su preskočili, ispali su u kvalifikacijskoj grupi kada su završili iza
Engleske i Ukrajine.

Na EP 2012 plasirali su se pobijedivši Tursku u dodatnim kvalifikacijama ukupnim
rezultatom 3-0. Na Euru je Hrvatska dobro krenula. U prvoj utakmici pobijedila
je Irsku 3:1, a dva pogotka dao je Mario Mandžukić. U drugoj utakmici igrali su
s Italijom 1:1, strijelac je bio također Mandžukić. U trećoj utakmici izgubili
su od Španije pred sam kraj susreta, te tako ispali iz grupe te se oprostili od
EP-a.



https://bs.wikipedia.org/wiki/New_York_City

New York City, (fonol.: Nju Jork Siti) ili jednostavno New York je grad u
istoimenoj saveznoj državi New York i najveći grad po broju stanovnika u
Sjedinjenim Američkim Državama. Drugi je grad po broju stanovnika u Sjevernoj
Americi. New York se nalazi u sjeveroistočnom dijelu zemlje na nekoliko
poluostrva i ostrva, a sačinjen je od 5 gradskih oblasti: Manhattan (Manhatn ),
Brooklyn (Bruklin), Queens (Kvins), Bronx (Bronks) i Staten Island (Stejten
Ajlend ). U 5 gradskih oblasti živi oko 8 miliona stanovnika, dok u centralnom
dijelu metropleksa grada živi 22 miliona stanovnika. Gradske oblasti su
podijeljene u manje gradske četvrti. New York je kosmopolitski grad sa
raznolikom strukturom stanovništva, brojnim kulturnim sadržajima i velikim
političkim i ekonomskim značajem.

Indijanska plemena Algonquian su prije kolonizacije naseljavali područje
današnjeg New York Citya zajedno sa plemenom Lenape koje je naseljavalo tadašnje
područje Lenapehoking, odnosno današnji Staten Island, zapadni dio Long Islanda,
zajedno sa područjem koji će postati Brooklyn i Queens, Manhattan i Lower Hudson
dolinu sa Bronxom.

Prvi zabilježeni posjet evropljana se dogodio 1524. godine kada je firentinac
Giovanni da Verrazzano, u službi Francuske krune, uplovio u luku New Yorka sa
svojim brodom La Dauphine. Područje je proglasio Francuskim vlasništvom i nazvao
ga je "Nouvelle Angoulême" (Novi Angoulême).

Španska ekspedicija, pod vodstvom kapetana Estêvão Gomesa u portugalskoj službi
kralju Karlu V, stigla je u luku New Yorka u januaru 1525. godine sa karavelom
La Anunciada, koja je bila posebno napravljena za ovo putovanje. Ucrtano je ušće
rijeke Hudson, te ju je kapetan nazvao Rio de San Antonio. Težak led ga je
spriječio u daljnem istraživanju pa se vratio u Španiju u augustu. Prva naučna
mapa iz 1527. godine poznata pod nazivom Padrón Real koja je prikazivala istočnu
obalu Sjeverne Amerike se koristila podacima Gomeze ekspedicije te je mapa
obilježila sjeveroistok kao Tierra de Esteban Gómez u njegovu čast.

Engleski istražitelj Henry Hudson je ponovo otkrio ovo područje 1609. godine
kada je uplovio svoj brod Halve Maen ("Polumjesec" na holandskom) u luku New
Yorka dok je tražio sjeverozapadni put ka istoku za svog poslodavca Dutch East
India Company. Nastavio je ploviti uzduž rijeke koju je nazvao Sjeverna rijeka
(današnja Hudson rijeka) pa sve do današnjeg glavnog grada savezne države
Albanyja u nadi da je rijeka bila pritoka okeanu. Kada se rijeka suzila i više
nije bila slana, shvatio je da nije morski put pa se vratio nizvodno. Istraživao
je ovo područje deset dana i proglasio je ovo područje za svog poslodavca.
Područje između Cape Coda i zaljeva Delaware će 1614. godine biti proglašeno za
područje Holandije i nazvat će se Nieuw-Nederland (Nova Holandija).

New York je osnovan 1625. godine, najprije pod imenom New Amsterdam. Ostrvo
Manhattan na kojem je podignut današnji Manhattan kupljen je od Indijanaca za 23
dolara. Prvih godina po osnivanju New York se nalazio u najjužnijem dijelu
ostrva Manhattan i prostirao se do današnje Ulice Wall Street, gdje su se
nalazile prvobitne zidine grada, koje su odvajale doseljenike iz Evrope od
indijanskih plemena. Svoj najveći razvoj New York je počeo 1867. godine kad je
usvojen jedna od najvećih i najambicioznijih urbanističkih planova za razvoj
grada, koji je predviđao naseljavanje ostrva Manhattan po koordinatnoj
organizaciji ulica, a koji je i danas najupečatljiviji dio gradske strukture u
New Yorku. Manhattan je podjeljen u 202 ulice, koje su se prostirale od istoka
ka zapadu i 12 avenija, koje su presjecale ulice od sjevera prema jugu.

New York ima jednog glavnog gradonačelnika, koji je zadužen za svih 5 gradskih
oblasti. Trenutni gradonačelnik grada je Michael Bloomberg. Pored toga svaka
gradska oblast ima svog načelika i predstavnika u vladi države New York. Iako je
njujorški gradonačelnik član američke Republikanske stranke Njujorčani
tradicionalno glasaju na predsjedničkim izborima za kandidate iz Demokratske
stranke. New York je sjedište Ujedinjenih nacija, te brojnih diplomatskih
predstavništava i političkih organizacija, što mu daje poseban internacionalni
karakter.

Grad New York pruža se na tri ostrva: Staten Island, Manhattan i Long Island
(koji uključuje i gradske oblasti Queens i Brooklyn) i na poluostrvu Bronx.
Smješten je na ušću rijeka Hudson i East River (Istočna rijeka) u Atlantski
okean. Pored svojih prirodnih oblika ostrva grada New Yorka, naročito Manhattan
su značajno proširena zemljanim nasipima u cilju stvaranja dodatnih prostora za
gradnju. Primjer zemljišnog nasipa je Battery Park City, četvrt koja se nalazi
na zapadnoj obali Manhattana, a čija je površina bila nasuta zemljom iskopanom
prilikom kopanja temelja za gradnju Svjetskog trgovačkog centra, dviju zgrada
blizanaca tokom 1970-ih godina.

New York se smatra jednim od glavnih ekonomskih centara SAD-a i svijeta. Wall
Street berza se nalazi u New Yorku, a grad je poznat po veoma razvijenom
bankarstvu. Kao tradicionalni lučki grad trgovina je također značajna ekonomska
baza New Yorka. U 20. i 21. vijeku New York se razvio kao jedan od vodećih
centara profesionalno servisne industrije.

U New Yorku se nalaze brojne arhitekturne znamenitosti, 500 galerija, oko 150
muzeja, više od 100 pozorišta, brojne robne kuće i oko 17.000 restorana. Na
južnom i središnjem dijelu Manhattana prevladavaju neboderi; godine 1902.
izgrađena trokutasta zgrada Flatiron je neslužbeno prvi svjetski neboder.
Poznati su i zgrada Woolworth iz 1915., Chrysler Building iz 1930. u stilu
art-decoa, te 1939. završeni kompleks zgrada Rockefellerovog centra u kojem se
nalaze studiji TV-mreže NBC. Najviši neboder u gradu i jedna od najposjećenijih
svjetskih znamenitosti s 3,5 miliona posjetilaca godišnje je Empire State
Building, dovršen 1931.

Najpoznatiji vjerski objekti u gradu su: katolička Katedrala svetog Patrika
dovršena 1879., tada najviša gradska građevina, zatim episkopalna (anglikanska)
Katedrala svetog Ivana apostola (St. John the Divine) započeta 1892., Crkva
svetog Trojstva u srcu Wall Streeta, Ujedinjena sinagoga konzervativnog
Judaizma, te Katedrala Ermenske apostolske crkve.

Zaštitni znak New Yorka je Kip slobode izgrađen 1886. na Ostrvu slobode (Liberty
Island, službeno dio države New Jersey) južno od Manhattana. Poznate građevine
su i glavna njujorška željeznička stanica, godine 1913. otvoreni Grand Central
Terminal, Brooklynski most (Brooklyn Bridge) koji povezuje Manhattan s
Brooklynom, poznata sportska dvorana Madison Square Garden, te koncertna dvorana
Carnegie Hall. Na obali East Rivera nalazi se kompleks zgrada u kojem je
sjedište Ujedinjenih naroda.

U znamenitosti grada ubrajaju se i stara stambena četvrt Brooklyn Heights,
umjetnički Greenwich Village u kojem se nalazi Gradski univerzitet New Yorka
(Univerzitet Columbia nalazi se na sjeveru Manhattana) i slavoluk u spomen na
Georgea Washingtona, te Ground Zero, mjesto na krajnjem južnom dijelu Manhattana
gdje su stajali tornjevi-blizanci Svjetskog trgovačkog centra. U njujorškoj luci
nalazi se i Ostrvo Ellis (Ellis Island), ulazna kontrolna tačka za brojne
imigrante krajem 19. i početkom 20. vijeka, danas muzej.

Poznati hoteli New Yorka su Plaza na križanju 5. avenije i južnog ruba Central
Parka (otvorena 1907.), Waldorf-Astoria na Park aveniji (otvoren 1930.), Carlyle
na 76. ulici (otvoren 1931.) i Four Seasons na 57. ulici (otvoren 1993.)

Najpoznatiji sportski klubovi u New Yorku su New York Yankees i New York Mets
(MLB liga), New York Knicks i Brooklyn Nets (NBA liga), New York Rangers i New
York Islanders (NHL liga), New York Giants i New York Jets (NFL liga), New York
Liberty (WNBA liga) te New York-New Jersey Metrostars (MLS liga). Popularni
klubovi koji su prije igrali u New Yorku su New York Cosmos (NASL liga), New
York Giants (danas San Francisco Giants) i Brooklyn Dodgers (danas Los Angeles
Dodgers - MLB) i Brooklyn Americans (NHL)

Prema neoficijelnim procjenama u New Yorku živi između 15 i 20.000 bh.
emigranata, a uglavnom su koncentrisani u zapadnom dijelu Queensa (četvrt
Astoria), mada značajan broj živi na Manhattanu i u Brooklynu. Bh. emigracija u
New Yorku se bavi cijelim nizom djelatnosti od ugostiteljstva do bankarstva i
trgovine kao i drugim profesionalnim djelatnostima. Radi uskog urbanog područja,
bh. dijaspora u New Yorku je relativno dobro uvezana sa velikim brojem značajnih
društvenih organizacija kao i medijskih kuća. Ipak uticaj bh. dijaspore na
društveno-politički razvoj grada je relativno malen s obzirom na ukupan broj
stanovnika koji žive u New Yorku. Veliki broj bh. emigranata dolazi iz
sarajevske i banjalučke regije kao i iz Bosanske krajine i Podrinja. Primjetan
je i manji broj emigranata iz Hercegovine.



https://bs.wikipedia.org/wiki/Mustafa_Kemal_Atat%C3%BCrk

Mustafa Kemal Atatürk ili Mustafa Kemal Paşa bio je turski oficir (paša) i
političar i osnivač je moderne Turske republike. Inače, nadimak "Atatürk"
doslovno znači "otac Turaka" (ata Türk). Među ostalim njegovim nadimcima jesu
Paşa i (Gazi).

Кao mladi oficir kritizirao je vladu Osmanskog carstva i ušao u Turski
nacionalni komitet jedinstva i progresa. U Prvom svjetskom ratu bio je general u
osmanlijskoj vojsci, poznat po svojoj pobjedi nad Britancima na Galipolju. Nakon
pada Osmanskog carstva u oktobru 1918. u Ankari je organizirao pokret otpora i
poveo oslobodilački rat protiv Grka i saveznika (Velika Britanija, Francuska,
Italija, SAD, Armenija i dr.). Godine 1919. istupio je iz vojske i stavio se na
čelo turskog nacionalnog pokreta protiv grčke okupacije i pokreta za tursku
nezavisnost koju su nakon vojnog sloma Osmanlijskog carstva na kraju 1.
svjetskog rata ugrozile sile pobjednice, u prvom redu Velika Britanija. Sve to
dovelo je do rata s Grčkom (koja je imala teritorijalne pretenzije spram
Turske), a koju je Velika Britanija aktivno potpomagala. Grčka je vojska 1919.
okupirala Izmir i anadolijsku obalu. Atatürk je smjesta počeo raditi na
ujedinjavanju turskog nacionalnog pokreta i stvaranju vojske za odbranu zemlje.
No, prvo se morao boriti protiv otomanskog sultanskog režima u Istanbulu, koji
je bio voljan dopustiti komadanje nacionalne teritorije. Kako je vlada bila
kompromitirana dopuštanjem Saveznicima okupacije dijela Turske, Atatürk je
uspostavio privremenu vladu u Ankari u aprilu 1920. Velika turska narodna
skupština izabrala ga je iste godine za predsjednika vlade.

U ratu s Grcima (1919-1922) odnosi pobjedu, izbacuje Grke iz Male Azije i time
sprečava izvršenje nepovoljnog mirovnog ugovora iz Sèvresa koji je Grčkoj
prepuštao i dijelove Male Azije. Nakon što je otklonio grčku prijetnju, Atatürk
se okrenuo ka unutrašnjoj prijetnji - zbacio je sultana Mehmeda VI s vlasti
1922, te je sultanat ukinut iste godine. 1923. godine, na zasjedanju Velike
narodne skupštine, Turska je proglašena republikom, a Mustafa Kemal proglašen je
za njenog prvog predsjednika. Skupština mu je tada dala naziv Gazi
("Pobjednik"). Kasnije, 1934. godine, Velika narodna skupština daje mu naziv
Atatürk ("Otac Turaka") u znak zahvale za sve ono što je učinio za turski narod.
1923. godine Atatürk osniva Narodnu partiju, čiji je i idejni vođa (1924.
preimenovana je u Republikansku narodnu partiju). Ostao je predsjednik stranke
do kraja svog života.

Godine 1923, nakon što je proglasio Republiku Tursku i sebe za predsjednika,
poveo je državu kroz velike reforme. Između ostalog, ukinuo je mnoge religiozne
dužnosti, uveo latinicu umjesto dotadašnjeg arapskog pisma i zakonom propisao da
svaka osoba mora imati prezime. Progresivne reforme iz korijena su promijenile
lik države i pretvorile je u modernu zemlju. Između ostalog, proklamirana je
jednakost svih građana, provedena je agrarna reforma, ukinut je halifat, sistem
vladavine u kojem je vrhovni vladar zakoniti nasljednik Muhammeda a. s, koji se
isključivo bira između najpobožnijih i najobrazovanijih ljudi (halife su imale
svjetovnu i vjersku vlast u prvim državama koje su stvorili Arapi poslije
Muhammedove a. s. smrti; od 16. vijeka do 1924. titulu halife nosili su turski
sultani), stvoreno je moderno građansko i krivično zakonodavstvo umjesto
islamskih zakona (1926), izvršena je reforma kalendara, jezika i pravopisa,
odvojena je vjera od države tako što je 1928. iz ustava uklonjen dio koji je
islam deklarirao kao državnu religiju, zabranjeno je nošenje zara, fesa i
feredže, data je ravnopravnost i izborno pravo ženama (1934) i dr. Reforme su
nailazile na otpor, ali je Kemal energično suzbijao svaki pokušaj vraćanja na
staro.

Atatürk i njegova revolucionarna vlada reformirali su i dali novu inspiraciju
slomljenom carstvu i demoraliziranom narodu nakon što su oslobodili zemlju od
stranih okupatora. To je bila nova država, zapadnjački orijentirana,
skoncentrirana u Anatoliji sa demokratskom i sekularnom vladom etničkih Turaka u
novom glavnom gradu, Ankari. Atatürkova biografija važna je za svakoga ko je
zainteresiran da razumije modernu tursku državu i da shvati zašto je Atatürkov
portret na svakom javnom mjestu i u svakom turskom domu. Njegova vizija i
harizma i danas inspiriraju Tursku.



https://bs.wikipedia.org/wiki/Mural

Mural (od riječi na španskom jeziku mural) je slika urađena na zidu,
plafonu-tavanici ili nekoj drugoj velikoj permanentnoj zidanoj površini. Pojam
označava i slikarsku kategoriju koja je postala poznata zahvaljujući pokretu
nazvan muralizam.

Zidno slikarstvo može biti realizovano različitim tehnikama poput fresko i seko.
U osnovi, obje tehnike koriste pigment otopljen u vodi. Razlika je u nanošenju
boje na suhi ili vlažni malter.

Teme često zastupljene na muralima mogu biti različiti alegorijski prikazi
inspirisani političkim, religijskim i inim motivima i idealima.

Murale ne treba miješati sa grafitima. Grafiti, kako im samo ime navodi, su
znakovi, potpisi, stilizovani, uvećani i razrađeni na različite načine. S druge
strane, murali su slike na zidu različitog karaktera i imaju sve odlike jedne
kompletne slike.

Iako rođeni u vremenu i pokretima protesta kao slobodni kreativni izrazi naroda
protiv vlasti, postepeno su sve više poprimali estetsku vrijednost i, u svojim
vrijednijim primjerima poprimali i socijalni značaj. U današnje vrijeme, često i
naručeni od strane javnih struktura, murali označavaju vrijednost jedne lokacije
i postaju dijelom kulturnog turizma.

Slike u pećini Lascaux, južna Francuska, koje datiraju iz prethistorijskog
perioda možemo uvjetno nazvati prvim muralima. U ovu kategoriju možemo ubrojati
i djela na zidovima egipatskih grobnica, na zidovima vila u Pompejima, Italija i
sl. Pojam je dobio široku primjenu zahvaljujući umjetničkom pokretu "muralista"
u Meksiku. Značajni predstavnici pokreta su Diego Rivera, David Siqueiros i José
Orozco.

Najveći mural na Balkanu dug 240 a širok 4 metra naslikan je u Bijelom Polju,
Crna Gora naselje Pruška. Autori su članovi umjetničke organizacije koja djeluje
pod okriljem NVO "Stari most".



https://bs.wikipedia.org/wiki/Litvanija

Litvanija (lit. Lietuva) jeste država u sjevernoj Evropi i najjužnija od tri
baltičke države. Na zapadu izlazi na Baltičko more, a ima kopnene granice sa
Latvijom, Bjelorusijom, Poljskom i ruskom oblašću Kalinjingrad.

Od približno 1253. do 1795. Litvanija je bila veliko vojvodstvo, a od 1569. kao
dio Poljsko-litvanske unije. Nakon treće podjele Poljske 1795. Litvanija je do
1918. potpadala pod vrhovnu vlast Rusije, a 1918. proglašava nezavisnost kao
samostalna republika, koja opstaje do početka Drugog svjetskog rata. Nakon
dugogodišnje sovjetske okupacije, ponovno joj uspijeva povratiti državnu
suverenost 1990. godine. U sklopu proširenja Evropske unije 2004. Litvanija je
postala članica EU kao i članica NATO saveza. Od 1. januara 2015. postala je i
19. članica Eurozone.

Počeci Litvanije kao države sežu u 13. vijek, nakon što su baltička plemena
naselila ovo područje počev od 3. milenija p.n.e. Vojvoda Mindaugas, kojeg je
1253. papa blagoslovio i okrunio za kralja, osvojio je vojnom silom susjedna
plemena i okupio ih pod svoju vlast. Njegovo vojvodstvo odnosno kraljevstvo u
trenutku njegove smrti 1263. obuhvatalo je približnu teritoriju današnje
Litvanije. Nastanak države desio se gotovo u posljednjem trenutku da zaštiti i
pruži otpor nadolazećim vitezovima Teutonskog reda sa juga i sjevera.

Paralelno tome već u 14. vijeku uslijedilo je širenje prema istoku. Nakon
raspada stare Kijevske Rusije zbog najezde Mongola do 1240. su se formirale
brojne kneževine-nasljednice. Zbog Teutonskog viteškog reda, litvanska
ekspanzivna politika ka zapadu je onemogućena, dok je istočno krilo bilo
izloženo upadima Tatara. U takvom vakuumu moći razvilo se Veliko vojvodstvo
Litvanija te nakon osvajanja Kijeva (nakon 1362. godine) postalo konkurencija
Velikom vojvodstvu Moskva oko prevlasti nad malim ruskim kneževinama. Ekspanzija
Litvanije prema istoku dosegla je svoj vrhunac u prvoj polovini 15. vijeka.

Veliki vojvoda Jagelo preuzeo je poljsku kraljevsku krunu putem braka i prelaska
na rimokatoličanstvo 1386. (nakon smrti Mindaugasa 1263. Litvanija je postala
gotovo paganska), te tako osnovao Poljsko-litvansku personalnu uniju. Jagelo
(polj. Jagiello) je tako i osnivač dinastije Jagelonaca. Nakon bitke kod
Tannenberga 1410. opasnost od vitezova Teutonskog reda je jednom i zauvijek
otklonjena. Ovu bitku je dobila ujedinjena poljsko-litvanska vojska.

Bliske političke veze Poljaka i Litvanaca zaokružene su 1569. u realnoj
Lubinskoj uniji, koja je značila i kraj nezavisne Litvanije, iako je litvansko
plemstvo decenijama prije toga bilo pod snažnim utjecajima poljske kulture i
poljskog jezika. Tako je Litvanija u vremenima Reformacije krenula poljskim
putem i ostala katolička, dok su sjeverni dijelovi Baltika koji su bili pod
njemačkim utjecajem, postali protestantski. Litvanija je sve do podjele Poljske
ostala dio nje, te je 1795. potpala pod rusku vlast. Dva poljsko-litvanska
ustanka 1831. i 1863. ruski carevi su ugušili u krvi.

Prvi svjetski rat i slabljenje Ruskog carstva doveo je u februaru 1918, pod
njemačkom okupacijom, do proglašenja nezavisnosti Republike Litvanije, koja se
nakon toga odbranila od napada Crvene armije i poljske vojske. U to vrijeme
glavni grad nije bilo historijsko središte velikog vojvode u Vilniusu, nego
Kaunas, jer su područje Vilniusa zauzeli Poljaci (od 1920. do 1939. što je i
Društvo naroda priznalo 1923). U tadašnju nezavisnu Litvaniju uvedena je
parlamentarna demokratija, a 1922. donesen je i ustav. Međutim u decembru 1926.
ustav je ukinuo Antanas Smetona koji je izveo vojni udar. Smetona je kasnije
vladao gotovo diktatorski sve do 1940. godine. Proglašeni su novi ustavi, koji
su potvrdili autoritativno vodstvo Semtone, između ostalih ustav iz 1928. i
1938. Prije izbijanja Drugog svjetskog rata Litvanija je 23. marta 1939. morala
Njemačkoj predati takozvani Memelland, područje oko rijeke Njemen i grad
Klaipėda (njem. Memell). Ovo područje od 1919. i mirovnog sporazuma u
Versaillesu nije pripadalo Njemačkoj, a 10. januara 1923. zauzela ga je
Litvanija.

Nakon izbijanja Drugog svjetskog rata povećao se pritisak Sovjetskog saveza na
Litvaniju. Smetona je abdicirao u junu 1940. te je nakon ulaska sovjetskih
jedinica instalirana prosovjetska vlada, koja je 3. augusta 1940. proglasila
pripajanje države Sovjetskom savezu. Početkom nacističkog napada na SSSR, već u
junu/julu 1941. jedinice Wehrmachta Blitzkriegom osvajaju Litvaniju.

Jedinice Sicherheitspolizei (bos. Sigurnosne policije) i Sicherheitsdienst (bos.
Sigurnosne službe) zajedno sa litvanskim dobrovoljcima, u periodu nakon
okupacije pa sve do decembra 1941. počinili su brojna ubistva, većinom
jevrejskog stanovništva, dok su preživjeli stavljeni u geta. Oko 90% jevreja
Litvanije nije dočekalo kraj rata.

U ljeto 1944. Crvena armija je ponovno zauzela velike dijelove Litvanije i
proglasila Litvansku socijalističku sovjetsku republiku (LSSR). Javio se i otpor
sovjetskoj okupaciji u vidu takozvane Šumske braće (lit. miško broliai) ali nije
naišao na podršku iz inostranstva, pa je do 1948. otpor spao na nekoliko
partizanskih grupa razbacanih po šumama. U trećem talasu deportacija Staljin je
1949. desetke hiljada državnih neprijateljskih elemenata iz oblasti Baltika
deportirao u Sibir, mada su hapšenja i deportacije u velikom obimu uslijedila
odmah poslije završetka rata 1945. Mnogi deportirani su umrli na istoku SSSR u
poznatim "gulazima". Među deportiranim bilo je i mnogo njemačke ratne siročadi,
koji su krajem rata zbog gladi iz područja Kalinjingrada izbjegli u Litvaniju i
krili se među litvanskim seljacima.

Tokom "Perestrojke", koja je u baltičkim zemljama izazvala "pjevajuću
revoluciju", Litvanija je 1990. proglasila nezavisnost te je dotadašnji Vrhovni
sovjet preimenovala u Ustavotvornu skupštinu. Island je bio prva država koja je
1990. priznala nezavisnu Litvaniju. Međutim, 13. januara 1991. prosovjetske
vojne snage bezuspješno su pokušale oboriti mladu demokratsku državu u
takozvanoj "Krvavoj nedjelji" u Vilniusu. U tom sukobu poginulo je 14
demonstranata kod televizijskog tornja u Vilniusu, pretežno omladine i
studenata. U reakciji na te događaje, 8. februara 1991. oko 85% Litvanaca dalo
je svoj glas za na referendumu za nezavisnost zemlje. Nakon neuspjelog
moskovskog vojnog udara protiv sovjetskog predsjednika Gorbačova u augustu 1991.
zapadne zemlje su priznale nezavisnost Litvanije, kao i druge dvije baltičke
zemlje: Latvije i Estonije. Prve godine nezavisne Litvanije prošle su u
ekonomskoj krizi i političkoj nestabilnosti. Tek nakon radikalne privatizacije,
reformska politika je dobila na dinamici, naročito nakon prevladavanje ruske
krize 2000. godine. Litvanija je 2004. postala članica Evropske unije i NATO
saveza, a 21. decembra 2007. i dio šengenskog prostora.

Litvanija na sjeveru graniči sa Latvijom, a na istoku i jugoistoku sa
Bjelorusijom. Granica prema Poljskoj na jugu duga je samo 100 km, ali
predstavlja jednu od najvažnijih veza prema srednjoj i zapadnoj Evropi. Prema
jugozapadu graniči se sa ruskom eksklavom oblasti Kalinjingrad, a dio te granice
čini rijeka Njemen. Na zapadu se nalazi Baltičko more, na koje Litvanija ima
pristup preko luke Klaipėda.

Geografi nacionalnog geografskog instituta Francuske (Institut géographique
national) izračunali su 1989. geografski centar Evrope, te su u selu Purnuškės
sjeverno od Vilniusa podigli prigodno obilježje.

Litvanija se nalazi u okvirima Istočnoevropske ravnice, pa je u tektonskom
aspektu geološki relativno mirna već duže vrijeme. Reljef Litvanije obilježen je
oblicima nastalim tokom ledenih doba kada su lednici prekrili ovo područje.
Stoga samo u pojedinačnim slučajevima na površinu izbijaju starije stijene.
Gotovo cijela površina Litvanije pripada mladoj morenskoj zemlji koja je bila
okovana ledom u posljednjem ledenom dobu. Prije 20 hiljada godina, na vrhuncu
ledenog doba, ipak vrlo malehni pojas na krajnjem jugoistoku ostao je slobodan
od leda.

Litvansku obalu Baltičkog mora karakteriziraju brojne pješčane plaže.
Donjolitvanski greben u zapadnom dijelu zemlje pripada Baltičkom grebenu.
Brežuljkasto područje na jugoistoku jednim dijelom pripada Bjeloruskom niskom
gorju. Tu se nalazi i najviše uzvišenje Litvanije, 294 m visoka brda Aukštasis
kalnas i Juozapinės kalnas. Najveće rijeke Litvanije su Njemen i Neris, a obje
izviru u Bjelorusiji. Na sjeveroistoku nalazi se područje jezera Visoke
Litvanije. Brojna jezera postoje i na jugu. Sveukupno, oko 1,5% površine države
otpada na jezera. Jedan dio Kurskog zaliva i Kurske prevlake također pripadaju
Litvaniji.

Najveći dio države zauzimaju poljoprivredna zemljišta. Nešto više od 30%
površine prekriveno je šumama, dok preko 30% otpada na bare i močvare. Litvanija
se sastoji iz 62.680 km² kopnenih i 2.620 km² vodenih površina.

U Litvaniji preovladava je umjerena kontinentalna klima. Na obali Baltičkog mora
pretežno pušu zapadni vjetrovi, noseći topli i vlažni zrak u unutrašnjost
zemlje.

Postoji preko 200 zaštićenih prirodnih područja raznih određenja i raznih
obuhvata u Litvaniji. U njih spada i pet nacionalnih parkova, sedam zaštićenih
područja prema Ramsarskoj konvenciji, četiri totalna rezervata i 30 regionalnih
parkova. Preko 14 postotaka ukupne površine države obuhvaćeno je zaštićenim
prirodnim područjima, kao što je područje Praviršulio tyrelis. Među ljubiteljima
močvara veoma je poznata močvara Aukštumala između gradova Sovjetsk i Klaipėda,
koja je bila prva močvara u svijetu kojoj je posvećena posebna monografija (C.A.
Weber 1902. godine). Iako je njen zapadni dio još uvijek dobro očuvan, u
istočnom dijelu masovno se iskorištava treset. Močvara je dio regionalnog parka
delte Njemena.

Litvanija ima polupredsjednički demokratski sistem. Glavni grad i sjedište vlade
je Vilnius. Prema ustavu, Republika Litvanija je demokratska i pravna republika
sa podjelom organa vlasti. Međutim, povjerenje građana u funkcioniranje
demokratije u zemlji je dosta nisko. Prema anketi Eurobarometra u aprilu 2006.
na pitanje "koliko ste zadovoljni funkcioniranjem demokratije u svojoj zemlji?"
samo 23% ispitanih je pozitivno ocijenilo stanje u toj oblasti.

Najviši organ izvršne vlasti je Predsjednik Republike Litvanije, koji za razliku
od mnogih predsjednika zapadnoevropskih zemalja ne vrši samo reprezentativnu ili
ceremonijalnu ulogu. Predsjednik Republike je daleko više uključen u vanjsku
politiku zemlje od ministra unutrašnjih poslova. Osim toga, on ima pravo na
veto, koji mu omogućuje da blokira zakone koje je donio Seimas, parlament
Litvanije. U protokolarnoj hijerarhiji, njega slijede predsjednik parlamenta
(Seimasa) te premijer, koji u skladu s Ustavom u odsutnosti predsjednika
Republike mogu voditi ili predstavljati zemlju, te primati predstavnike stranih
zemalja.

Litvanski parlament zove se Seimas. Ime potječe od poljskog naziva Sejm što
ukazuje na dugu zajedničku litvansko-poljsku historiju. On je jednodomna
zakonodavna skupština koja se sastoji od 141 predstavnika, izabranih na mandat
od četiri godine. Posljednji parlamentarni izbori u Litvaniji održani su u
oktobru 2012. Parlament ima pravo da dvotrećinskom većinom mijenja ustav države.

Litvanija je članica brojnih međunarodnih organizacija. Jedna od osnovnih
karakteristika litvanske vanjske politike je veza sa Zapadnom Evropom, kao i
transatlantske i evropske integracije i regionalna stabilnost u Evropi.
Centralni aspekt za sigurnosnu politiku i glavni izraz te veze sa Zapadom je
njeno članstvo u NATO, kojem je Litvanija pristupila 29. marta 2004. godine.

Tokom sukoba nakon predsjedničkih izbora u Ukrajini u novembru/decembru 2004.
tadašnji litvanski predsjednik Valdas Adamkus, zajedno sa svojim poljskim
kolegom Kwaśniewskim, značajno se angažirao kao posrednik između sukobljenih
strana. Mediji obiju država podržavali su Viktora Juščenka.

Od 1. maja 2004. Litvanija je postala članica EU. Uvođenje eura koje je
prvobitno bilo planirano za 1. januar 2007. odloženo je za kasnije. Tek 1.
januara 2015, euro je zamijenio dotadašnju državnu valutu. Proširenjem
Šengenskog prostora 2007. i Litvanija je pristupila ovom sporazumu. Granična
kontrola prema državama Evropske unije uklonjena je 21. decembra 2007. godine.

Odnosi između Litvanije i Rusije su relativno zategnuti. Između ostalog, ruska
vlada je 2013. zabranila uvoz mliječnih proizvoda iz Litvanije. Litvanska vlada
je kao odgovor na taj potez uklonila jednu rusku televizijsku stanicu iz
medijskog prostora.

Nakon što su u sklopu proširenja NATO-a na istoku u taj savez 1999. primljene
Češka, Poljska i Mađarska, uslijedio je poziv zemljama poput Estonije, Latvije,
Litvanije, Slovačke, Slovenije, Bugarske i Rumunije, koje su savezu pristupile
29. marta 2004. godine. Zbog nedostatka adekvatne avijacije, na vojnom aerodromu
Zokniai u blizini Šiauliaija stalno je stacionirana jedna grupa vojnih aviona
NATO saveza.

Litvanske vojne jedinice učestvovale se u međunarodnim mirovnim misijama na
Kosovu i u Afganistanu. Kada je američki predsjednik George W. Bush početkom
2003. zatražio od saveznica podršku u ratu u Iraku (Treći zalivski rat), neke
istočnoevropske zemlje (među njima i Litvanija) izrazile su svoju spremnost
pružiti pomoći. Od početka rata, Litvanija je bila jedna od zemalja Koalicije
dobrovoljaca, koja je u svom angažmanu u Iraku davala podršku savezničkim
jedinicama (medicinsko osoblje, logistiku i drugo). U junu 2006. u Iraku se
nalazilo 150 vojnika iz Litvanije.

Zbog sve većih tenzija i prijetnji od strane susjedne Rusije, a zbog krize na
Krimu i rata u Ukrajini, litvanski parlament je 2015. ponovno uveo služenje
općeg vojnog roka. Vojni rok traje 9 mjeseci.

Od administrativne reforme 1990ih, u Litvaniji postoji samo nivo
administrativnih područja gdje se biraju skupštinska vijeća i gradonačelnici. To
je 60 savivaldybės (samoupravnih područja). U usporedbi sa Bosnom i
Hercegovinom, njihove ovlasti su negdje između općina i kantona u FBiH. Od tih
upravnih područja, ima ukupno sedam gradskih zajednica, dva samoupravna mjesta,
43 rejonskih zajednica (nastalih iz prijašnjih okruga/rejona) i osam stvarnih
zajednica. Među samoupravnim područjima, postoji još preko 600 općinskih okruga,
sa administrativnim zadacima ali bez samoupravnih organa.

Iznad samoupravnih područja postoji još samo upravni nivo (okrug). U Litvaniji
postoji deset upravnih okruga (lit. apskritis, pl. apskritys):

Tradicionalno, Litvanija se dijeli na četiri regije. To su: Aukštaitija (Gornja
Litvanija) na sjeveroistoku te južnije do glavnog grada Vilniusa, koja je i
najveća od četiri regije, Žemaitija (Donja Litvanija), Suvalkija (ili Sūduva) na
jugozapadau te tradicionalno siromašna Dzūkija na jugu. Peta regija, koja se u
Litvaniji općenito smatra kao dio Donje Litvanije, čini Malu Litvaniju (Mažoji
Lietuva), koja čini krajnju zapadnu tačku Litvanije, a do 1918. činila je dio
istočne Pruske odnosno dio Njemačkog carstva. Aukštaitija je jednim dijelom
brežuljkasta i ima brojna jezera, a u središtu ovog područja nalazi se
Nacionalni park Aukštaitija.

Najvažniji izvozni proizvodi Litvanije su mašine, elektro-proizvodi, tekstil i
prehrambene namirnice.

U 2011. godini Litvaniju je posjetilo 1,79 miliona stranih turista. Najveći broj
njih došao je iz Rusije.

Prema planu za 2009. troškovna strana budžeta Litvanije iznosila je, preračunato
u američke dolare, oko 16,6 milijarde US$. Prihodi budžeta su iznosili oko 13,1
milijardu dolara. Iz toga proizilazi da je budžetski deficit iznosio oko 9,6%
BDP-a.

Stanovništvo Litvanije se stalno smanjuje od propasti Sovjetskog saveza 1990.
godine. Svoj maksimum dosteglo je 1992. kada je u zemlji živjelo nešto više od
3,7 miliona stanovnika, dok ih već 2000. godine bilo tek 3,5 miliona. Deset
godina kasnije, 2010. taj broj je iznosio oko 3,32 miliona. Ovo smanjenje
uzrokovano je uglavnom odseljavanjem kao i negativnim prirodnim priraštajem.
Broj novorođenčadi 2002. iznosio je oko 30.000 (8,6 novorođenih na 1.000
stanovnika), što je apsolutno najniža vrijednost, a od tada bilježi lagahni
rast. Godine 2010. u Litvaniji je rođeno 35.625 beba (10,8 na 1.000 stanovnika).
I dok je na zapadu zemlje zabilježeno više novorođenih od ostatka Litvanije, na
istočnim pograničnim područjima zabilježen je najveći mortalitet, a u okruzima
Ignalina, Švenčionys i Zarasai smrtnost je iznosila 20 umrlih na 1.000
stanovnika, što je više od državnog prosjeka od 13,5 na 1.000 stanovnika u 2007.
godini. Statistički zavod Litvanije je 28. septembra 2010. objavio podatak da od
aprila te godine u Litvaniji živi manje od 3 miliona stanovnika. Za razlog su
također navedene migracije. Oko 15.100 Litvanaca je od januara do augusta 2012.
odselilo u neku drugu zemlju. Većina emigranata su bile mlađe osobe. Oni u
odlasku u inostranstvo vide veće šanse na tržištu radne snage nego u samoj
Litvaniji.

Od kraja Drugog svjetskog rata Litvanija je doživjela veoma brz prijelaz prema
urbanom društvu. Tako je 1959. oko tri petine stanovništva živjelo na selu, a
već 1970. odnos gradskog i seoskog stanovništva je izjednačen, dok je 1990.
odnos dostigao dvije trećine gradskog naprema trećini seoskog stanovništva.

U Litvaniji je zabilježena jedna od najviših stopa samoubistava u svijetu. Po
podacima WHO, Litvanija je 2005. imala 38,6 samoubistava na 100.000 stanovnika,
dok je 2009. stopa samoubistava smanjena na prosječno 35,6 na 100.000
stanovnika, što je još uvijek među najvišim na svijetu.

Po procjenama, oko 200 hiljada Litvanaca živi ili radi u zemljama Zapadne
Evrope, a da to nije zvanično prijavljeno nadležnim organima u Litvaniji. Prema
statističkim podacima od 2005. je 218 hiljada osoba zvanično napustilo zemlju,
dok se oko 60.000 osoba uselilo u Litvaniju, što daje neto odliv stanovništva od
158 hiljada osoba, odnosno više od 3% ukupnog litvanskog stanovništva.
Statistička služba Litvanije je dala nezvanične podatke o iseljavanju od 2001.
do 2007. koji su iznosili oko 112.000 osoba. Od tada oko 85% iseljenika bili su
Litvanci, a 2001. manje od polovine ih je imalo litvansko državljanstvo. Od
2005. Litvanci predstavljaju oko 70% useljenika, dok ih je 2001. bilo samo 15%.

S boljim privrednim razvojem u Litvaniji, zvanična imigracija iz susjedne
Bjelorusije je znatno povećana, ali i dalje je znatno manja od 1.000 osoba
godišnje, dok je neto useljavanje iznosilo manje od 500 osoba. Između 2009. i
2010. postojala je primjetna razlika: tako je 2009. zemlju napustilo samo 22.000
osoba, dok ih je 2010. bilo 84.000. Već 2011. zabilježeno je smanjenje pa je taj
broj iznosio 54.000 osoba, a iste godine je 16.000 osoba uselilo u Litvaniju. Do
danas, Ujedinjeno Kraljevstvo predstavlja omiljeni cilj iseljavanja Litvanaca.
Na drugom mjestu nalazi se Republika Irska.

Daleko najveći dio stanovništva sačinjavaju Litvanci. Međutim, u zemlji žive i
brojne druge nacionalne manjine. Poljska manjina u Litvaniji, koja živi uglavnom
u i oko Vilniusa, prisutna je tamo već nekoliko stotina godina. Rusi su u
Litvaniju došli pretežno tokom i nakon Drugog svjetskog rata, dok je ona bila
dio Sovjetskog saveza. Stanovništvo koje priča ruski jezik koncentrirano je oko
glavnog grada Vilniusa, lučkog grada Klaipėda, regije Mala Litvanija (Mažoji
Lietuva) i industrijskim centrima poput Elektrėnai i Visaginas. Iako je ruski
jezik kod Litvanaca starijih od 35 godina još uvijek prvi strani jezik (Lingua
Franca), mlađi Litvanci mnogo više koriste engleski jezik.

U Litvaniji su 2007. živjele brojne manjine poput 3.100 Tatara (1989: 5.200),
2.900 Roma (1989: 2.700), 2.400 Latvijaca (1989: 4.200) i 8.000 stanovnika
drugih nacionalnosti (1989: 13.400). Najmanje brojna manjina su Karaimi,
turkijski narod koji pretežno živi u gradu Trakai i broje samo oko 265 osoba.

Većina građana Litvanije (oko 80%) su rimokatolici i pripadaju katoličkoj crkvi
Litvanije. Oko 4,1% su pripadnici ruske pravoslavne crkve. Oko 1,9% stanovnika
pripada evangelističko-luteranskoj crkvi Litvanije, a 0,2% (ili 7.000 članova)
pripada evangelističko-reformiranoj crkvi. Prema rezultatima ankete provedene u
oktobru 2008. oko dvije trećine ispitanih katolika je izjavilo da prakticiraju
vjeru. Oko 10% svih ispitanih su se izjasnili kao ateisti. O utjecaju katoličke
crkve na donošenje zakona ili mišljenje o aktuelnim temama i utjecaj na tok
izbornog procesa, velika većina ispitanih (75-80% u zavisnosti od pitanja)
smatra da je zanemarivo.

Vilnius je sjedište apostolskog nuncija, koji je kao diplomatski predstavnik
pape odgovoran za Estoniju, Latviju i Litvaniju. U Litvniji također živi oko
21.000 (0,6%) muslimana, kao i oko 3.000 Jehovinih svjedoka. Udio jevrejskog
stanovništva prije Drugog svjetskog rata u Litvaniji iznosio je oko 9%. Tokom
njemačke okupacije Litvanije od 1941. do 1944. oko 90% jevreja je ubijeno.

Litvanija je obilježena brojim različitim kulturnim utjecajima. Prije svega, tu
je duga nezavisnost i održavanje nekršćanskih državnih religija, zatim duga
zajednička historija sa Poljacima, odnosi i veze sa Hanzom u području Baltika,
kao i pripadnost Ruskom carstvu. Iz ovog perioda potječu i pravoslavne crkve u
velikim litvanskim gradovima, koje je teško ne primijetiti. Na zapadu države je
vidljiva duga hanzeatsko-sjeveroevropska tradicija sa snažnim utjecajima
Njemačke, Danske i Švedske, npr. poludrvena gradnja (fahverk) i gotika ciglama.
Na istoku, naročito u Vilniusu, prisutan je veliki broj poljskih kulturnih
elemenata.

Barokno staro jezgro Vilniusa proglašeno je UNESCOvom Svjetskom baštinom, kao i
pješčane dine na Kurskom poluostrvu i arheološko nalaziše Kernavė.

Prve litvanske filmove snimili 1909. Litvanci koji su se iselili u Ameriku.
Početkom 1940ih osnovan je Lietuvos kino studija, koji je tokom sovjetske vlasti
bio pod državnom kontrolom te je bio jedina centrala za litvansku filmsku
industriju. Na godišnjem nivou producirali su tri do četiri igrana filma te 30
do 40 dokumentarnih.

Nakon proglašenja nezavisnosti od 1990. broj litvanskih filmova je znatno opao,
a privatne organizacije su preuzele filmsku industriju. Među litvanskim
režiserima i producentima ističu se Arūnas Matelis i Šarūnas Bartas, koji su
dobili brojna priznanja na filmskim festivalima, kao i Algimantas Puipa koji je
imao komercijalni uspjeh u Litvaniji.

U središtu Vilniusa nalazi se bivši zatvor ruske tajne službe KGB, koji je danas
preuređen u muzej. U njemu se mogu vidjeti brojne zatvorske ćelije, odjeljenja
gdje su vršena pogubljenja i slično.

Od proglašenja nezavisnosti Litvanije 1991, široki slojevi stanovništva
bezrezervno podržavaju demokratsko uređenje društva. U skladu s tim razvile su
se i relativno uobičajene institucije. Također, u zemlji su se formirale i
društveno zasnovane interesne grupe, kojima je uloga trgovačkih komora i
udruženja poslodavaca gotovo nevažna. Općenito postoji određena doza
skeptičnosti prema državnim ustanovama i odlukama parlamenta.

Utjecaj crkve u Litvaniji od proglašenja nezavisnosti 1991. porastao je u
velikoj mjeri. Iako je homoseksualnost dekriminalizirana 1993, ona je još uvijek
kao i ranije tabu.

U Litvaniji izlazi devet dnevnih novina, koji se distribuiraju širom zemlje,
između ostalih Lietuvos rytas te novine na njemačkom jeziku Baltische Rundschau.
Udio čitalaca dnevnih novina iznosi 26 osoba na 1.000 stanovnika. Prema podacima
iz 2008. internet je koristilo 49% stanovništva, dok udio širokopojasnog
pristupa internetu iznosi oko 15%.

Košarka je nacionalni sport u Litvaniji. Košarkaška reprezentacija Litvanije se
ubraja među najbolje reprezentacije u Evropi a tri puta su bili i evropski
prvaci. Već 1937. i 1939. Litvanci su osvajali evropska prvenstva u ovom sportu.
Ova tradicija je nastavljena i u sovjetsko vrijeme kada su litvanski igrači
gotovo uvijek bili dijelom košarkaškog tima SSSR-a.

Među najpoznatijim košarkaškim imenima izdvajaju se Kazys Petkevičius, Modestas
Paulauskas, Sergėjus Jovaiša, Arvydas Sabonis, Rimas Kurtinaitis i Šarūnas
Marčiulionis. Marčiulionis, zajedno sa Sabonisom, ubraja se u zlatnu generaciju
litvanskih košarkaša, koja je početkom 1980ih postigla brojne uspjehe, najprije
za SSSR, a od 1991. za ponovnu nezavisnu Litvaniju. Obojica su ušli i u Kuću
slavnih NBA (Sabonis u augustu 2011. a Marčiulionis 2014).

Na prvim Olimpijskim igrama nakon proglašenja nezavisnosti, litvanski muški
košarkaški tim je u Barceloni 1992. iznenađujuće osvojio treće mjesto, što je
uspjeh koji su ponovili i na Olimpijskim igrama 1996. i 2000. godine. Nakon
srebra na Evropskom prvenstvu 1995. nova generacija košarkaša sa Šarūnas
Jasikevičiusom i Arvydas Macijauskasom postala je prvak Evrope 2003. godine. Od
poznatijih košarkaških klubova u Litvaniji izdvajaju se "Žalgiris Kaunas" i
"Lietuvos Rytas" (iz Vilniusa), koji se dugo vremena nalaze među najjačim
klubovima u Evropi.

Za razliku od košarke, većina drugih sportova je znatno manje popularna. Najveći
nogometni stadion u državi nalazi se u Kaunasu, kapaciteta tek oko 20.000
gledalaca. Među osvajačima olimpijskog zlata, Litvanija ima tradiciju uspješnih
bacača (Romas Ubartas i Virgilijus Alekna) kao i dobrih biciklista i veslača.

Litvanski teniser Ričardas Berankis dosegnuo je 2007. godine prvo mjesto u
poretku juniorske rang-liste tenisera a u novembru 2010. postao je prvi Litvanac
koji je ušao među 100 najboljih tenisera svijeta na ATP listi. Pored njega i
Laurynas Grigelisa, ima još nekoliko tenisera iz Litvanije koji se trenutno među
300 najboljih na ATP listi.

Prve poštanske marke Litvanije izašle su 27. decembra 1918. godine, nakon
proglašenja nezavisnosti. Tiskane su dvije marke sa nominalnom vrijednošću od 10
i 15 skatikua. Marke su bile jednostavnog grafičkog rješenja na bijeloj
pozadini, crnim obrubom u obliku spojenih krugova i imenom državne pošte i
nominalnom vrjednošću. Marke su tiskane u tiražu od 5.000 kompleta. Tiskane su u
karnetima 5x4, s tim da su 6 unutrašnjih polja (7-9 i 12-14 polje) bili
nazubljeni na sve četiri strane. Ova serija u filatelističkoj terminologiji je
poznata pod imenom Vilnijusko izdanje I (njem. Wilnaer Ausgabe I). Iste godine
31. decembra izlazi druga serija istog grafičkog rješenja, ali sa debljim tiskom
nominalne vrijednosti. Druga serija se sastoji od 6 maraka sa nominalnom
vrijednošću 10, 15, 20, 30, 40 i 50 skatikua. Slične marke izlaze i 1919.
godine, ali se zbog promijenjenog fonta i drugačijeg obruba nazivaju Kaunasko
izdanje, kojih su izdana ukupno četiri Pošta Litvanije je sve do sovjetske
okupacije 1940. godine izdavala sopstvene marke, i izdato je ukupno 448 raznih
izdanja. Pretiskom litvanskih maraka, sovjetska vlast pušta u promet seriju od 8
maraka sa žigom LTSR i datumom 1940 VII 21, što su ujedno i jedine marke
Litvanske socijalističke sovjetske republike koje su izdane 21. augusta 1940.
godine. Marke su vrijedile do 15. marta 1941. godine, a ulaskom njemačkih trupa,
nova vlast izdaje nove marke. Proglašenjem nezavisnosti i otcjepljenjem od
Sovjetskog saveza 7. oktobra 1990. godine izlazi serija od četiri marke sa
motivom anđela mira, bez nazubljenja, sa nominalnom vrijednošću od 5, 10, 20 i
50 kopejki u četiri razne boje. Marke su tiskane u tiražu od 44.000-2.360.800 i
vrijedile su do 28. februara 1941. godine. U slijedećim godina pošta Litvanije
izdaje nekoliko stotna maraka, sa motivima gradova Litvanije, poznatih osoba,
flore i faune, kao i grbova gradova.



https://bs.wikipedia.org/wiki/Koordinirano_svjetsko_vrijeme

Koordinirano svjetsko vrijeme (eng. Coordinated Universal Time ili UTC; fra.
Temps universel coordonné ili TUC) je međunarodni standard u pogledu vremena u
odnosu na koji se reguliše svjetsko vrijeme i vremenske zone. To je jedan od
nekoliko standarda koji su usko vezani za GMT, odnosno nulti meridijan. U većini
slučajeva, UTC se može upoređivati sa GMT-om, ali GMT više nije tako precizno
definisan od strane naučne zajednice.

UTC je službeno formaliziran 1960. godine od strane Radiokomunikacionog sektora
Međunarodne telekomunikacione unije i to preporukom br. 374, nakon što su
prijedloge za formaliziranjem ovog standarda pokrenule neke nacionalne
laboratorije za vrijeme. Sistem je nekoliko puta prilagođavan sve dok nije
prijestupna sekunda usvojena 1972. godine. Postoje prijedlozi za zamjenu UTC-a
sa novim sistemom koji bi otklonio prijestupnu sekundu, ali još nije postignut
konsenzus o tome.

Trenutna verzija UTC-a je definisana preporukom ITU-R TF.460-6 Međunarodne
telekomunikacione unije, a zasniva se na međunarodnom atomskom vremenu sa
prijenosnim sekundama dodanim nepravilnim intervalima kako bi se kompenziralo
vrijeme usljed usporavanje rotacije Zemlje.

Službena skraćenica za koordinirano svjetsko vrijeme je UTC. Nastala je kao
rezultat kompromisa i želje od strane Međunarodne telekomunikacione unije i
Međunarodne astronomske unije da se ista skraćenica koristi na svim jezicima.



https://bs.wikipedia.org/wiki/Dobreti%C4%87i

Općina Dobretići (do rata Dobratići) je jedna od najmlađih i najmanjih općina u
Bosni i Hercegovini.

Nalazi se na planini Ranča, u središnjoj Bosni (Srednjobosanski kanton), 20-ak
kilometara istočno (sjeveroistočno) od Jajca. Cijelo područje općine je kod
lokalnog stanovništva poznato kao Pougarje, nazvano po rijeci Ugar koja izvire
na planini Vlašić (istočno od Dobretića) i protiče uz sjeveroistočni rub obronka
Ranče, a to je ujedno i entitetska granica. Pougarje je do rata bilo pod upravom
općine Skender-Vakuf, a potom kratko vrijeme pripojeno općini Jajce da bi se
osamostalila i danas, kao takva i postoji pod nazivom Dobretići.

Općina je dobila naziv po jednom od najvećih sela ovog kraja, selu Dobretići.
Samo selo ima dugu historiju i baštini ime od srednjovjekovne bosanske
vlastelinske obitelji Dobretića. Među stanovništvom još je živa usmena predaja
pomognuta historijskim temeljima koja kaže kako je padom Bosne 1463. godine
zarobljeno i u Carigrad odvedeno oko 30.000 bosanske mladeži. Među njima je bila
i Ljiljana, lijepa kći Stjepana Dobrete, koja je dospjevši u sultanov harem
izmolila od sultana ferman kojim se Stjepanu Dobreti daruje vlastelinstvo,
nazivano prije Zapadne Vrhovine. Tu je Stjepan Dobreta i umro, te je ukopan u
selu Zapeće. Na spomeniku što mu ga 1773. godine podiže fra Marko Dobretić,
franjevački provincijal i bosanski biskup, piše da je umro 1472. godine
doživjevši 98 godina. Poslije njegove smrti vlastelinstvo razdijeliše njegovi
sinovi, te Juri pripadoše Dobretići, Pavi Pavlovići, Boji Bojtačići, a Vlatku
Vlatkovići koji se 1852. godine prozvaše Zubovići.

Današnje područje općine Dobretići je do rata imalo 4790 stanovnika u 20-ak sela
i zaselaka, a danas ih je ukupno par stotina, uglavnom starije dobi i bave se
isključivo stočarstvom. Općina je nastala otcjepljenjem od općine Skender-Vakuf,
te od 4 mjesne zajednice (Dobretići, Davidovići, Kričići i Melina).

Nadaleko poznati "Vlašićki sir" je najpoznatiji proizvod pougarskih stočara
prije rata. Danas "Vlašićki sir" proizvode, u izuzetno malim količinama,
isključivo pojedinci, takoreći za vlastite potrebe, ne i u komercijalne svrhe.
Cijelo područje je pogodno za razvoj turizma osobito zimskog. Npr. područje ima
skijališta kao što su Poljane te Krčevine u Pavlovićima.



https://bs.wikipedia.org/wiki/Bosanski_%C5%A0amac

Bosanski Šamac je naselje i središte istoimene općine u Posavini, na sjevernom
dijelu Bosne i Hercegovine, lociran na desnoj strani rijeke Save. Osim Save,
kroz grad prolazi i rijeka Bosna, gdje joj je i ušće.

Teritorija općine Bosanski Šamac je prije rata bila veća. Dio teritorije danas
pripada općini Odžak i postdejtonskoj općini Domaljevac-Šamac. Predratno
stanovništvo Bosanskog Šamca je brojalo 32.835 stanovnika. Sam grad Bosanski
Šamac je bio uglavnom nastanjen Bošnjacima (polovina stanovništva) ali i
Hrvatima, Srbima i ostalima, dok su okolna sela bila nastanjena bosanskim
Hrvatima i bosanskim Srbima. Poslijeratno stanovništvo broji oko 20.000
stanovnika. Općina Bosanski Šamac danas ugošćava i oko 7.000 raseljenih
bosanskih Srba iz Kantona 2 i Kantona 10.[potreban citat]

U Bosanskom Šamcu su rođeni Alija Izetbegović (prvi predsjednik Predsjedništva
Bosne i Hercegovine), Sulejman Tihić (bošnjački član Predsjedništva Bosne i
Hercegovine) i Zoran Đinđić (bivši predsjednik Vlade Republike Srbije).

I u drevnim vremenima ljudi su bili nastanjeni na području današnje općine
Bosanski Šamac, što govori da na ovom prostoru postoji dug civilizacijski
kontinuitet i o čemu svjedoče brojna arheološka nalazišta. Arheološki istražen
lokalitet Kulište, na sjeveroistočnom obodu sela Kruškovo Polje, najstarije je
neolitsko naselje u okolini Bosanskog Šamca. Također, utvrđeno je da su tragove
svoje kulture na ovim prostorima ostavili i ljudi koji pripadaju bakarnom i
bronzanom dobu, te da su na ovom području pronađeni ostaci koji pripadaju
rimskom dobu i srednjovjekovnoj civilizaciji.

Smatra se, da je upravo tu, dok je 1460. godine vodio borbe protiv posljednjeg
bosanskog kralja Stjepana Tomaševića, turski sultan Mehmed II podigao utvrđenje
Šamac, te da je to utvrđenje kralj Tomašević osvojio i srušio u junu 1463.
godine. Međutim, današnje općinsko središte, grad Bosanski Šamac, nastao je tek
1863. godine na samom ušću rijeke Bosne u rijeku Savu.

Na prostoru današnjeg Bosanskog Šamca nije bilo naselja, sve do promjene ušća
rijeke Bosne koja se sve do 1720. godine nalazila zapadno od današnjeg Pruda.
Istočno od današnjeg Bosanskog Šamca nalazilo se naselje Mihalevacz, kasnije
preimenovan u Jurin Brod Od 1718. do 1739. godine pripadao je Austrijskoj
carevini, a kasnije se tu nalazila samo karaula (stražarnica). Kao gradsko
naselje razvija se od 1863. godine, kada su se u njemu naselili Bošnjaci, koji
su prognani iz Srbije, i to iz gradova Užice, Šapca, Beograda i Sokola. Nacrt za
izgradnju Bosanskog Šamca dao je Salih Efendija Muvekit, a prvi urbanistički
plan djelo je francuskih arhitekata. U to doba, ovo novo naselje, dobija me
Gornja Azizija (Aziziei Bela), po sultanu Azizu, i taj službeni naziv Bosanski
Šamac nosi sve do 1878. godine. Od tada Bosanski Šamac pripada turskoj vlasti.

Pedantni hroničar[potreban citat] zabilježio je da je godine 1879. današnji grad
imao 242 kuće i 955 stanovnika.

Februara 1883. godine grad dobija poštu i telegraf, a 1885. godine prvu osnovnu
školu.

Za razliku od drugih gradova i naselja u Bosni i Hercegovini, Bosanski Šamac je
dosta mlada gradska aglomeracija, jer kao grad formiran je tek u drugoj polovini
19. vijeka.

Zahvaljujući svom izuzetnom položaju i plodnoj Posavini, Bosanski Šamac je
gotovo od svog postanka predstavljao trgovački centar za sva okolna mjesta.
Intenzivan razvoj počinje naročito 1947. godine izgradnjom pruge Bosanski
Šamac-Sarajevo, velikim djelom mlade generacije Titove Jugoslavije, koja je za
nepunu godinu dana izgradila 239 kilometara normalnog željezničkog kolosijeka.

Područje općine Bosanski Šamac obuhvata 18 naseljenih mjesta: Bosanski Šamac,
Batkuša, Brvnik - dio naseljenog mjesta, Gajevi, Grebnice – dio naseljenog
mjesta, Gornja Slatina, Donja Slatina, Zasavica, Kornica, Kruškovo Polje, Novo
Selo, Tišina, Obudovac, Pisari, Srednja Slatina, Crkvina, Hasić i Škarić.

Najstarija sela na području današnje općine, prema historijskim izvorima, su:
Obudovac i Slatina (1548. godine), Crkvina (1655. godine), Kruškovo Polje i
Brvnik (1711. godine) i Škarić (1718. godine).

1992. godine Bosanski Šamac je postao dio međunarodno priznate suverene države
Republike Bosne i Hercegovine. Nažalost, na nju je započeta agresija od strane
Srbije i Crne Gore i dobila podršku od strane lokalnih Srba, te je okupiran i
Bosanski Šamac poslije čega se njegovo ime mjenja u Šamac, a njegovo nesrpsko
bošnjačko stanovništvo je terorom protjerano kroz ubijanja i zlostavljanja iz
svog grada te on i na kraju rata 1995. godine ulazi u sastav Republike Srpske,
koja je stvorena kao rezultat okupiranih područja Bosne i Hercegovine.

U bosanskošamačka prigradska naselja spadaju Prud (na lijevoj strani rijeke
Bosne), Tišina, Zasavica i Crkvina. Gradačac, Odžak, Orašje i Modriča su
susjedni gradovi.

Po posljednjem službenom popisu stanovništva iz 1991. godine, općina Bosanski
Šamac imala je 32.960 stanovnika, raspoređenih u 22 naselja. Poslije
potpisivanja Daytonskog sporazuma, veći dio općine Bosanski Šamac ušao je u
sastav Republike Srpske. Ime gradu i općini promijenjeno je u Šamac. U sastav
Federacije Bosne i Hercegovine ušla su naseljena mjesta: Bazik i Domaljevac, te
dijelovi naseljenih mjesta: Brvnik, Grebnice i Tišina. Od ovog područja
formirana je općina Domaljevac-Šamac. Federaciji BiH pripalo je i naseljeno
mjesto Prud, koje je ušlo u sastav općine Odžak.

Višedecenijskim radom mnogih generacija i korištenjem privrednih resursa, u
predratnom periodu bio je ostvaren dosta uspješan privredni rast i razvoj.
Ekonomska osnova stalno je jačana podizanjem novih privrednih i infrastrukturnih
objekata. Povećan je fizički obim proizvodnje i izvoz proizvoda u inostranstvo.

Male zanatske radionice poslije Drugog svjetskog rata postepeno su izrastale u
savremene fabrike, a na plodnom poljoprivrednom zemljištu, u skladu sa
prethodnom proizvodnom tradicijom, izgrađeni su značajni proizvodi i
prerađivački kapaciteti u poljoprivrednoj, prehrambenoj, drvnoj,
metaloprerađivačkoj i tekstilnoj industriji.

Razvoj industrijskih preduzeća značajno je bio praćen razvojem zanatske
kooperacije (korparstvo) i razvojem komunalnih i uslužnih djelatnosti. U
proteklih pedesetak godina izgrađeni su zadovoljvajući privredni potencijali,
stambeni fond i razni infrastrukturni objekti. Uspješno se razvijala i trgovina.

Od ukupnih zemljišnih površina neplodnog zemljišta je samo 9,9% (1.817 hektara),
a pod šumama 10,4% (1.908 hektara), dok ukupno poljoprivredno zemljište pokriva
79,7 % (ili 14.642 ha) od ukupnih zemljišnih površina.

FK Borac u Bosanskom Šamcu osnovan je davne 1919. godine pod imenom Bosanac. U
to vrijeme osnovan je i klub Hajduk iz Splita. Ime prvog kluba je bilo Bosanac,
a utakmice su se igrale na Dugi. U tom timu je igrao pokojni Stanko Ristić, a u
njemu je igrao i neki "Pepika" koji je donio prvu loptu u Bosanski Šamac.
Poslije drugog svjetskog rata klub je dobio ime Borac. Od igrača se mogu
spomenuti Selim Zurapović, Slobodan Danguba, Mustafa Pištoljević (po nekim je
imao najjači udarac), Martin Okonja, Sulejman Harčinović, "Major", "Trale" (NK
Čelik i NK Osijek), Srebrenko Repčić (igrao za FK Sarajevo, Crvenu Zvezdu i
reprezentaciju SFRJ), Ilija Katić (igrao za Partizan i reprezentaciju SFRJ),
Šaban Jasenica (NK Osijek), Mustafa Hodžić (golman OFK Beograda), Lega Alatović
(golman reprezentacije RBiH u sklopu SFRJ), Esad Hadžijusufović "Tunti" (FK
Sarajevo), Mustafa Salkić - Mujdža, Mujo Begić- Nanijaga ( igrao u NK Metalac
Osijek i NK Osijek, član II. Lige Sjever bivše SFRJ), Mehmed Džuherić "Zujo"
(golman Dinama Vinkovci), Sabahudin Hadžialijagić dugogodišnji kapiten Borca
(igrao za BSK Slavonski Brod, član Druge lige u bivšoj Jugoslaviji). Po
završetku karijere postaje trenerom Borca sa kojim dolazi do osmine finala Kupa
Jugoslavije i igra protiv OFK Beograda. Poslije preuzima rad sa pionirima i
juniorima sa kojim također ima uspjeha (apsolutni prvaci regije Brčko,
Bijeljina, Bosanski Šamac). Generacija juniora 1990.: Mandić Tihomir, Delić
Damir, Ivković Branislav, Pavlović Dado, Gibić Almis, Hadžialijagić Elvis,
Hadžialijagić Ajdin, Hadžialijagić Eldin, Brandić Mario, Džekić Alija, Vajzović
Miki, Repčić Zeko, Lukač Damir, Petrić Roberto, Božić Ognjen i današnji drugi
golman reprezentacije Bosne i Hercegovine i golman Žepča Goran Brašnić.

S obzirom da je gradsko područje Bosanskog Šamca vrlo mladog porijekla, u gradu
nema objekata od veće historijske važnosti. Može se spomenuti Begova kuća u
blizini središta grada, koja je tokom Drugog svjetskog rata služila kao bolnica,
ali i kao biblioteka tokom druge Jugoslavije.

Godine 1866. je podignuta Azizija džamija koja je bila pod zaštitom
jugoslavenske države, kao vrijedan spomenik graditeljske djelatnosti tog perioda
i bio je najstariji objekat kulturno-historijskog nasljeđa u gradu. Džamija je
srušena od strane srpskih snaga tokom agresije na Bosnu i Hercegovinu 1992., a
građevinski materijal odvežen.

Bosanski Šamac se nalazi u Posavini i u močvarnom području, koje posebno dolazi
do izražaja u proljeće, kada se snijeg topi sa bosanskih brda i donosi masovne
poplave, koje nanose velike štete. Grad je okružen i zaštićen velikim nasipom
(Šamčani ga nazivaju "naspa"), koji često spašava grad od nabujalih rijeka Bosne
i Save.

Također se može spomenuti i željeznička stanica koja je učinila grad poznatijim
izgradnjom pruge Šamac-Sarajevo 1947. godine.

U neposrednoj blizini grada, u naselju Obudovac se nalazi najveća pravoslavna
crkva u Bosni i Hercegovini.[potreban citat]



https://bs.wikipedia.org/wiki/Banovi%C4%87i

Banovići su općina i rudarski grad u sjeveroistočnoj Bosni. Grad je smješten na
sjeverozapadnim obroncima planine Konjuh na nadmorskoj visini između 330 i 380
metara, na magistralnom putu koji povezuje dva industrijska centra Tuzlu i
Zenicu, i Tuzlanski i Zeničko-dobojski kanton.

Površina banovičke općine je 185 km2 što iznosi 0,34 % od cjelokupne teritorije
Bosne i Hercegovine.

Današnje ime Banovići su dobili prema stećku Božićka Banovića, nadgrobnom
spomeniku iz srednjeg vijeka koji je lociran u istoimenom selu nedaleko od
grada. Stećak je u obliku sarkofaga sa kamenim postoljem veličine 2,20 x 0,90 x
0,70 m. na prednjoj strani je stiliziran cvijet, a sa bočne strane je natpis na
bosančici sljedećeg sadržaja:

Na području Banovića je pronađen i kovani novac za koga se pretpostavlja da
potiče iz vremena 250 godina prije nove ere, dakle iz Rimskog perioda. Raniji
naziv Litva, što ga je grad dobio po istoimenoj rijeci koja kroz njega protiče,
etimološki je nedefiniran.

Postanak, razvoj i rast općine determiran je eksploatacijom veoma kvalitetnog
uglja koji je i danas značajan izvor energije. Kao jedan od centara
bosanskohercegovačkog rudarstva Banovići su u dosadašnjoj historiji postigli
izuzetne rezultate u eksploataciju uglja. Konjuh je jedna od rijetkih planina u
BiH kojom se može šetati slobodno i bez straha od mina, jer je ova planina imala
sreću da je ovaj posljednji rat zaobiđe.

Grad je smješten na sjeverozapadnim obroncima planine Konjuh na nadmorskoj
visini 330-380 metara, na magistralnom putu koji povezuje dva velika
industrijska centra Tuzlu i Zenicu, odnosno dva velika kantona Tuzlanski i
Zeničko-dobojski. Banovići se graniče sa općinama Lukavac, Živinice, Kladanj,
Olovo i Zavidovići i na taj način predstavljaju tromeđu kantona Tuzlanskog,
Sarajevskog i Zeničko-dobojskog. Banovići su udaljeni od Tuzle 30 km, a od
Sarajeva, glavnog grada BiH 125 km. Najbliža morska obala nalazi se oko 300 km
od Banovića u luci Ploče (Republika Hrvatska) i za normalne vremenske i
saobraćajne okolnosti iz Banovića se na more može stići za oko pet sati vožnje
automobilom.

Kontinentalna i umjereno-kontinentalna klima u Banovićima ima za posljedicu
topla ljeta sa pljuskovima i oštre vjetrovite zime sa manjim količinama snježnih
padavina. U prosjeku je svaki treći dan oblačno vrijeme s tim što je ljetna
oblačnost kratkotrajna. Najčešći su vjetrovi iz sjevernog kvadranta. Relativno
često javlja se i grad. Analize i procjene klimatskih karakteristika Banovića i
okoline proizvoljne su i uglavnom empirijske jer na području općine nema niti
jedne meteorološke stanice. Općina je obuhvaćena slivnim područjima Krivaje i
Spreče, a orijentirana dolinama rijeka Litve i Turije. Ponivka, Hodžin potok,
Jablanica, Bukovac, Turija, Litva, Radina, Brestica, Brložnik, Draganja,
Ostružnica, Begov potok, pripadaju sjevernom području općine i slivu Spreče, a u
zapadnom dijelu, južnog, brdsko-planinskog područja razvijeno je nekoliko manjih
slivova koji pripadaju glavnom toku rijeke Krivaje. Čitavo područje odlikuje se
nagibom terena prema sjeveru i dijelom prema istoku te se prema tome može
podijeliti na ravničarske, na sjeveru i na sjeveroistoku, brdsko-planinsko
sjeverno od ravničarske depresije i brdsko-planinsko sa više izraženim
karakteristikama planinskog reljefa u području južno od ravničarske depresije.

Šah, sportski ribolov i planinarenje u Banovićima, također imaju dugu tradiciju.
Banovićki ribolovci su ekipa koja dostojno reprezentira svoj grad. Banovići
imaju i svoje skaute koji su na gotovo svim dosadašnjim (prijeratnim i
poslijeratnim) takmičenjima osvajali najveća priznanja. Također u banovicima
postoji fudbalski klub Budućnost,kao i ženski(I liga) i muski(II liga sjever)
košarkaški klub te rukometni klub koji se takmici u drugoj ligi Bosne i
Hercegovine.



https://bs.wikipedia.org/wiki/Zagreb

Zagreb je najveći i glavni grad Republike Hrvatske, a istovremeno i jedan od
najstarijih evropskih gradova. 1994. godine Zagreb je proslavio 900 godišnjicu
prvog pisanog dokumenta sa njegovim imenom.

U pisanim se izvorima spominje već 1094. godine prilikom osnivanja biskupije,
danas Nadbiskupije zagrebačke sa sjedištem na Kaptolu. Za Zagreb je osobito
važna i 1242. godina kada je Gradec dobio povelju Zlatnu bulu od kralja Bele IV,
koji ga je time proglasio slobodnim kraljevskim gradom u znak zahvalnosti što su
mu Zagrepčani pružili gostoprimstvo i zaštitu pred najezdom Tatara. Prema
legendi tom prilikom Bela je ostavio gradu i jedan top pod uslovom da se svaki
dan iz njega puca kako ne bi zahrđao. Tako se grički top svaki dan oglašava
tačno u podne, službeno od 1. januara 1877. godine. Od utvrde Gradec do danas su
sačuvana Kamenita vrata, tu je i stara gornjogradska jezgra s crkvom sv. Marka i
najljepša zagrebačka barokna crkva sv. Katarine. Česti i dugotrajni sukobi
Kaptola i Gradeca oko lokalnog trgovanja i politička zavisnost Hrvatske u
prošlosti su kočile jači razvoj Zagreba u političko i privredno središte. Sukobi
se vremenom stišavaju, a godine 1850. grad biva ujedinjen u jedinstvenu cjelinu
s prvim gradonačelnikom Josipom Kamaufom.

U međuvremenu isusovci osnivaju prvu gimnaziju, 1607., i prvu štampariju, 1664.,
a grad dobija i univerzitet, 1669. Prve novine na hrvatskome jeziku (kajkavsko
narječje) u Zagrebu pokreće Ljudevit Gaj. Prva željeznička linija (Zidani most -
Zagreb - Sisak) uspostavljena je 1862., nakon godinu dana proradila je plinara,
a zatim i prva telefonska linija 1881.

Krajem 19. vijeka Zagreb se širi i razvija: stiže prvi tramvaj na konjsku vuču,
uspinjača, svečano je otvorena zgrada HNK. Od 1921. do 1931. broj stanovnika
povećan je za 70% što je najveći demografski porast u historiji Zagreba. 1926. u
gradu počinje raditi prva radiostanica u ovom dijelu Evrope, 1947. održana je
sajamska priredba Zagrebački velesajam, a potkraj 1950ih održava se i prvi
Festival Zagreb. 1961. otvara se aerodrom Pleso. 1975. otvoren je hotel
Intercontinental, 1987. grad je domaćin Univerzijade.

Značenje Zagreba znatno je i u međunarodnom trgovinskom poslovnom svijetu, što
se najbolje ogleda u aktivnostima Zagrebačkog velesajma. Željeznička i autobuska
stanica te aerodrom Pleso najprometniji su u Hrvatskoj. Zagreb je i vodeći
zdravstveni centar u Hrvatskoj.

Zagreb se nalazi u podnožju Medvednice uzduž rijeke Save. Zagreb se sastoji iz
Gornjeg grada (historijskog središta grada), Donjeg grada (izgrađen početkom 19.
vijeka) i Novog Zagreba (izgrađen poslije II. svjetskog rata). Prema sjeveru
Medvednice nalazi se Zagorje, poznato po šumama, vinogradima i dvorcima. U svom
privrednom i poslovnom središtu grada, Zagreb zapošljava gotovo 1.000.000
stanovnika. Zagreb je političko i administrativno središte Hrvatske u kojem je
sjedište Hrvatskog državnog sabora, hrvatskog Predsjednika i hrvatske Vlade.
Nalazi se u jugozapadnom, rubnom dijelu velike Panonske zavale, a obuhvata
područje između Medvednice na sjeveru i cestovne obilaznice na jugu te Podsuseda
na zapadu i Sesveta na istoku. Smješten na križanju cestovnih i željezničkih
saobraćajnica, Zagreb je i važan industrijski centar Istočne Evrope. Industrija
obuhvata hemijsku, prehrambenu i mašinograđevnu industriju.

Na popisu stanovništva 2011. godine, grad Zagreb je imao 790.017 stanovnika, od
čega u samom Zagrebu 688.163.

Napomena: Naselje Zagreb povećano je 1981. pripajanjem naselja Branovec,
Čučerje, Čugovec, Dankovec, Degidovec, Granešina, Jalševec, Medvedski Breg,
Miroševec, Novaki Granešinski, Novoselec Granešinski, Oporovec, Pionirski Grad,
Podbrežje, Slanovec i Trstenik, koja su prestala postojati. Za ta bivša naselja
sadrži podatke od 1857. do 1971., osim za bivše naselje Pionirski Grad za koje
sadrži podatke od 1953. do 1971. U 1991. naselje Zagreb također je povećano
pripajanjem naselja Blato, Glogovec Zaprudski, Hrelići, Jakuševec, Klara, Otočec
Zaprudski, Otok Zaprudski i Remetinec Stupnički. Za ta bivša naselja sadrži
podatke od 1857. do 1981. Nenaseljeni dijelovi naselja Hrelići i Jakuševec
pripojeni su naselju Veliko Polje, a naselja Klara naselju Donji Čehi. U 1991.
naselje je povećano pripajanjem dijelova područja naselja Botinec i Buzin, u
kojima je sadržan dio podataka od 1857. do 1981., dijela naselja Gornji Čehi, u
kojem je sadržan dio podataka od 1857. do 1961., dijela naselja Lučko, u kojem
je sadržan dio podataka od 1857. do 1971., i nenaseljenog dijela područja
naselja Zadvorsko. Naselje Zagreb sadrži podatke i za bivša naselja Bačun,
Bidrovec, Bijenik, Bizek, Bliznec, Borčec, Borongaj, Črnomerec, Čulinec, Dedići,
Dešćevec, Dolec, Dolje, Dolje Podsusedsko, Donje Vrapče, Donji Bukovec, Donji
Markuševec, Dubrava Markuševečka, Frateršćica, Goljak, Gorenci, Gornja
Kustošija, Gornje Vrapče, Gornji Bukovec, Gornji Markuševec, Gornji Stenjevec,
Gračani, Horvati, Jačkovina, Jagodišće, Jankomir, Jarek Podsusedski, Jarun,
Kostanjek, Krvarići, Kustošija, Lašćina, Lisičina, Lukšići, Ljubljanica,
Mikulići, Mlinovi, Opatovina, Perjavica, Petruševec, Podsused, Popovec, Prečko,
Remete, Resnički Gaj, Resnik, Retkovec, Rudeš, Stenjevec, Šestine, Šestinski
Kraljevec, Špansko, Štefanovec, Trnava, Trnava Resnička, Vidovec, Vrapče,
Vukomerec i Žitnjak, koja su u pojedinim razdobljima bila iskazivana kao
samostalna naselja.

Na popisu stanovništva 1991. godine, naseljeno mjesto Zagreb je imalo 706.770
stanovnika, sljedećeg nacionalnog sastava:

Univerzitet u Zagrebu (Sveučilište), je drugi najstariji u Hrvatskoj, osnovan
nakon zadarskog (1396), i među najstarijima u Evropi. Osnovan je 1669. Do danas
je na Sveučilištu u Zagrebu diplomiralo je više od 200.000 studenata,
magistriralo više od 18.000 i doktoriralo više od 8.000.

U Zagrebu djeluju 22 instituta na područjima društvenih i prirodnih nauka.
Najpoznatija ustanova na području prirodnih nauka je Institut Ruđer Bošković,
društvenih nauka Institut Ivo Pilar, a naučni rad u sklopu humanističkih nauka
predvode Hrvatski institut za povijest, Institut za povijest umjetnosti i
Institut za arheologiju. Zagreb je također sjedište HAZU - Hrvatske akademije
znanosti i umjetnosti, koju je 1866. osnovao đakovački biskup Josip Juraj
Strossmayer.

Nedovršeni članak Zagreb koji govori o gradu u Hrvatskoj treba dopuniti.
Dopunite ga prema pravilima Wikipedije.



https://bs.wikipedia.org/wiki/Srce

Srce je specijalni mišić. Predstavlja sistem sastavljen od dvije serijski
povezane pumpe, jedna pumpa krv kroz pluća dok druga pumpa krv u sva druga
tkiva. Pumpa krv samo u jednom smjeru.

Srce (miokard) je izvana obavijeno tankom fibroznom membranom, srčanom kesom
(perikard) dok je iznutra obloženo slojem endotelnih ćelija koje čine
unutrašnjost (endokard).

U funkcijskom smislu, ima lijevu i desnu komoru (ventrikul), a svakoj komori je
pridodata po jedna pojačivačka pumpa, lijeva i desna pretkomora (atrij).
Atrijumi se kontrahuju prije ventrikula.

Srce ima četiri šupljine: dvije pretkomore i dvije komore. U medicini se često
koristi izraz "desno" i "lijevo" srce. Desno srce je desna pretkomora i komora;
u desnu pretkomoru dolazi venska krv iz tijela koja se kroz desnu komoru pumpa u
pluća. Krv iz desnog srca u pluća vodi plućna arterija (u njoj se nalazi venska
krv, a zove se arterija zato jer je pravilo da su svi krvni sudovi koji idu od
srca prema periferiji "arterije").

U plućima se iz krvi izdvaja ugljik-dioksid, a krv se snabdjeva kisikom. Takva
pročišćena krv je sad arterijska te iz pluća dolazi u lijevu pretkomoru plućnim
venama (iako sadrže arterijsku krv zovu se vene jer dolaze s periferije u srce).
Iz lijeve pretkomore arterijska krv dalje ide u lijevu komoru pa u arteriju
"aortu" koja je nosi u cijelo tijelo. Budući da lijevo srce pumpa arterijsku krv
u cijelo tijelo (a desno srce vensku krv samo u pluća), u lijevom srcu su
pritisci tri puta veći i njegovi zidovi su deblji i jači.

Latinski naziv za pretkomoru je atrium (atrijum), komora je ventriculus
(ventrikul), a "zid" koji dijeli desno i lijevo srce (srčana pregrada) naziva se
septum. Zbog postojanja septuma nema kontakta između dvije pretkomore i dvije
komore, inače bi došlo do miješanja venske i arterijske krvi. Između pretkomore
i komore se nalazi suženje (ventil ili lat. valvula) sa zaliscima (zalistak se
na latinskom jeziku zove cuspis). Zalisci sprječavaju vraćanje krvi iz komore u
pretkomoru. U desnom srcu se nalaze tri takva zaliska pa se valvula naziva
"trikuspidalna valvula" ili valvula s tri kuspisa. U lijevom srcu su između
pretkomore i komore dva zaliska pa je to bikuspidalna (ili mitralna jer liči na
biskupovu mitru) valvula. Zalisci se također nalaze na izlazu iz komora u plućnu
arteriju i aortu. Ako se zbog bilo kojeg razloga krv vraća nazad kroz valvulu u
pretkomoru to se naziva insuficijencija valvule. Riječ insuficijencija dolazi od
latinske riječi za "nedovoljno". Dakle, valvula je nedovoljno funkcionalna da bi
spriječila vraćanje krvi natrag.

Ukoliko zbog poremećaja srce treba obaviti veći rad nego što je normalno, srčani
zidovi se zadebljavaju. Dvije faze rada srca su sistola i dijastola. Sistola je
ispumpavanje, a dijastola punjenje krvlju.

Nedovršeni članak Srce koji govori o medicini treba dopuniti. Dopunite ga prema
pravilima Wikipedije.

Greška kod citiranja: <ref> oznake postoje za grupu pod imenom "lower-alpha",
ali nije pronađena pripadajuća <references group="lower-alpha"/> oznaka, ili
zatvarajući </ref> nedostaje



https://bs.wikipedia.org/wiki/Ribe

Ribe su životinje iz grupe kičmenjaka koje žive gotovo isključivo u vodi i dišu
uz pomoć škrga. Oko polovina svih kralježnjaka su ribe, najstariji poznati
fosili su stari 450 miliona godina.

Dijele se na hrskavičnjače (Chondrichthyes), u koje se između ostalih ubrajaju
morski psi i raže, i koštunjače (Osteichthyes) koje obuhvataju sve ostale ribe.
Nekada su postojale i ribe oklopnjače (Placodermi) i bodljikavi morski psi
(Acanthodii), ali su izumrle.

Ribe su vrlo stara i velika grupa kičmenjaka, koja se odlikuje znatnom
raznolikošću. One su široko rasprostranjene u skoro svim vodama na zemlji:
susrećemo ih od visokoplaninskih potoka i jezera (jezero Titicaca, 4.572 m) do
najvećih morskih dubina Marijanska brazda, 10.912 m), te od voda koje su blizu
tačke zamrzavanja do toplih izvora. U savremenoj fauni postoji oko 28 000 vrsta
riba. U tom mnoštvu susrećemo i prave divove duge do 20 metara i teške 15 - 20
tona, kao što je morski pas Rhincodon typus, kao i patuljke koji ne narastu više
od jednog centimetra. Po broju vrsta ribe su najveća grupa kičmenjaka jer ih ima
približno koliko i svih ostalih uzetih zajedno (kružnouste, vodozemci, gmizavci,
ptice i sisari). Zato ni danas ne postoji jedinstvena sistematska podjela riba i
u tom pogledu u različitim izvorima nalazimo veliku raznolikost. Ribe pripadaju
dvama nadrazredima: Chondrichthyes (hrskavičnjače) koji obuhvata morske pse,
raže i himere, te Osteichthyes (koštunjače) koji obuhvata ribe s potpunim
koštanim kosturom. Nadrazred Osteichthyes dijeli se na razrede Actinopterygii
(zrakoperke) i Sarcopterygii (mnogoperke i dvodihalice iz Afrike i Australije).
Od morskih riba u Jadranskom moru je do sada zabilježeno oko 400 vrsta: oko 350
iz razreda Osteichthyes (koštunjače) i 50 vrsta iz razreda Chondrichthyes
(hrskavičnjače), što iznosi oko 70% poznatih vrsta riba u Sredozemnom moru
(ukupno 579 vrsta i podvrsta). Iako slatke vode predstavljaju tek mali postotak
ukupne vodene površine, jedna trećina svih riba primarno su slatkovodne vrste.
Do danas je opisano oko 10,000 slatkovodnih riba, a svake godine otkrije se oko
200 novih vrsta. Evropska ihtiofauna broji oko 316 vrsta slatkovodnih riba, a
smanjenje njene raznolikosti posljedica je ledenih doba.

Sastoji se od dva sloja, tanke pousmine i deblje usmine. Pousmina sadrži dvije
vrste sluznih žlijezda koje luče sluz, smanjujući tako trenje pri plivanju. U
vrijeme mrijesta na površini se javljaju biserni organi, orožnali dio pousmine.
Usminu grade stratum spongiosum i stratum compactum. Tu je vezivno tkivo, živci,
pigmentne ćelije i ljuske (koje se preklapaju). Pigmentne ćelije su melanofori,
guanofori i ksantofori. Ljuske koje nastaju iz osteoblasta građene su od od dva
sloja, gornjeg koštanog i donjeg koji čini vezivno tkivo prožeto vapnencem.
Takve ljuske nazivamo elasmoidnima (koštanim). U šaranki ljuske su okruglog
oblika – cikloidne, a u grgečki češljastog oblika – ktenoidne. Na ljuskama se
uočavaju zone prirasta. Zimi je metabolizam ribe sporiji, a ljeti brži. U skladu
s tim ide i rast ribe pa se zimi javljaju na ljuskama tamnije, a ljeti svjetlije
zone. Mogu se nalaziti i višećelijske žlijezde koje su postale organi koji
emitiraju svjetlost – fotofori. U usmini se nalaze dva snopa kolagenih vlakana u
suprotnim spiralama, tako da se riba može pregibati bez da joj se koža nabora.

Pravilna segmentacija mišića s dvostrukim W rasporedom miomera i miosepti.
Razlikujemo bijele i crvene mišiće. Bijeli mišići se kontrahiraju anaerobno pa
za energiju koriste glukozu pri čemu nastaje laktat – mliječna kiselina. Crveni
se mišići kontrahiraju aerobno, za energiju koriste masti, a nastaje ugljik
dioksid

Ribe imaju četiri para škrga na četiri škržna luka. Međuškržne pregrade su
reducirane. Sa svake strane škrge pokriva škržni poklopac – operculum. Na
unutrašnjoj strani operculuma se nalazi lažna škrga, pseudobranchia, koja se
sastoji od samo jednog reda škržnih listića i ne učestvuje u disanju, ali se na
njoj nalaze receptori koji pomažu u kontroli disanja. Na svakoj škrgi je
dvostruki red škržnih listića. Voda ulazi kroz usta i izlazi kroz operculum van.
U škržnim resicama krv teče u suprotnom smjeru od prolaza vode. Put vode– usta
otvorena, a poklopac zatvoren pa voda ulazi u ždrijelo preko škrga u škržnu
pukotinu koju zatvara operculum. Usta se zatvaraju, a voda izlazi kroz
operculum. Ribe koje se povremeno zadržavaju izvan vode jer žive u plitkim i
muljevitim vodama mogu udisati zrak kojeg apsorbiraju preko crijevnog epitela,
sluznice, škržne šupljine ili preko kože. Operculum je koštani poklopac.

Varenje započinje ustima. Jezik je slabo pokretan i on je sluzavi tuljac bez
mišića. Kod šaranki na zadnjem dijelu škržnog kostura nalaze se ždrijelni zubi.
Ribe većinom usisavaju svoju hranu. Ždrijelo izlučuje sluz pa kad se naglo
otvore usta, prouzroče usis plijena. Pomoću mukozne sekrecije hrana prolazi kroz
ždrijelo. Jednjak je kratak. Želudac nije jasno odijeljen na kardijačni i
pilorićki dio. Oko duodenuma se nalaze vratarnićki (pilorićki) privjesci koji
povećavaju prehrambenu sposobnost crijeva. Ima ih 2-200. Crijevo je dugačko i
bez tiflozolisa. Javlja se čeljust sa zubima. Zubi su okrenuti prema natrag i
uglavnom služe za pridržavanje hrane. Većina riba je karnivorna. Ribe ne mogu
žvakati hranu jer bi im to blokiralo protok vode kroz škrge. Zubi na čeljusti i
na nepcu služe za pridržavanje pljena.Za mehaničku razgradnju hrane služe
ždrijelni zubi. Ima i malo herbivornih riba, ribe koje se hrane detritusom,
omnivorne, koje se hrane suspenzijom pa i paraziti koji sišu tjelesnu tekućinu
drugih riba. Crijevo koje se nastavlja na želudac je u karnivora kratko a u
herbivora dugo. U većini slučajava hrana se ne razgrađuje u želucu pomoću enzima
nego se razgradnja i apsorpcija događa u crijevu. U pilorićkim nastavcima se
nalaze enzimi i oni imaju glavnu ulogu u apsorpciji masti. Tiflozolis povećava
površinu crijevnog epitela kako bi se povećala površina apsorpcije hrane.

Jetra je nepotpuno podijeljena na desni i lijevi režanj, a ima žučni mjehur.
Gušterača je podijeljena na endokrini i egzokrini dio. U većine riba postoji
žučni mjehur gdje se pohranjuju sekreti jetre. Uloga jetre je još i pohrana
glikogena. Gušterača je mala i povezana sa žučnim kanalom . Gušterača i jetra
mogu biti spojene u hepatopankreas. Slezena se nalazi u zavoju duodenuma.
Slezena je tamnocrvena piramidalna struktura koja se nalazi iza želuca ili je s
njim povezana. Nema digestivnu ulogu već učestvuje u stvaranju krvnih ćelija ili
u razgradnji krvnih ćelija. Plivaći mjehur nastaje kao leđna izbočina jednjaka.
Proteže se između probavila i bubrega duž cijele leđne strane trbušne šupljine.
Ispunjen je plinom i bogat krvnim žilama. Plivači mjehur i jednjak kod
zrakovodnica (physostoma) ostaju povezani pomoću zrakovoda Ductus pneumaticus te
se taj kanal otvara u ždrijelo te se kroz njega mjehur napuni zrakom (one gutaju
zrak). Ako mjehur nije povezan s jednjakom, kao kod bezzrakovodnica
(physochlista) one ne gutaju zrak jer imaju crvenu plinsku žlijezdu koja iz krvi
preuzima plinove kojima puni mjehur. Stjenka plivaćeg mjehura ima kapilarna
razgranjenja, rete mirabile, u kojima krv teče u suprotnom smjeru od smjera u
arterijama i venama. Plinove u plivaćem mjehuru čine 83% dušik, 15% kisik i 21%
ugljični dioksid. Položaj plivaćeg mjehura kod a) bezzrakovodnica,
b)zrakovodnica

Srce je vensko. Sastoji se od venskog zatona, pretklijetke i klijetke. Iz srca
izlazi trbušna aorta. Započinje proširenjem, aortinom glavicom, a kasnije se iz
trbušne aorte odvajaju 4 dovodne škržne arterije koje vode vensku krv u škrge. 4
odvodne škržne arterije nose arterijsku krv u glaveni krug , circus cephalicus,
te u parne korijene leđne aorte. Iz glavenog kruga izlaze glavine arterije koje
nose arterijsku krv u mozak. Venski sistem čine portalni optok bubrega i jetre,
2 prednje i 2 stražnje glavne vene koje vode krv u srce preko Cuvierovih
protoka. U krvi se nalaze eritrociti s jezgrom, leukociti, granulociti, monociti
i limfociti. Limfni sistem dobro je razvijen ispod kože u mišićima i
mezenterama.

Oči: Najosjetljivije na žutozelenu boju, a to je ona valna dužina koja najdublje
prodire u vodu. Sastoji se od spljoštene rožnice čiji vanjski sloj zamjenjuje
očne kapke, velike leće, hrskavične bjeloočnice i 6 mišića za pokretanje očne
jabučice. Musculus retractor lentis povlaći leću prema mrežnici (fokusiranje)
iza koje se nalazi žilnica iz koje izlazi srpasti izdanak processus falciformis
koji probija mrežnicu. U žilnici se nalazi i rete mirabile (čudesna mrežica) te
ona ima hranjivu ulogu. Oko sadrži zrcalo, to je poseban sloj krvnih žila bogat
kristalićima koji reflektiraju svijetlo. Ima još i šarenicu.

Batipelagične ribe (žive na dubinama >1000m) nemaju funkcionalne oči, a
mezopelagičke 200-1000m, imaju vrlo velike oči sa specijalnim prilagodbama na
slabi intenzitet svijetla- teleskopske oči (velika leća, tanka rožnica, dodatna
retina). Indeks loma svjetlosti zraka iznosi 1,00. Rožnica ima indeks loma
svjetlosti oko 1,37. Indeks loma vode iznosi 1,33. Zrake svijetlosti se lome na
granici vode i rožnice, puno manje nego na granici zraka i rožnice. Kod riba se
cijela leća pomiče od ili ka mrežnici (m. retractor lentis), da bi se fokusirao
objekt. Organ sluha: Služi za osjet ravnoteže, ubrzanaja i za sluh. Unutrašnje
uho sastoji se od vanjskog, koštanog i unutrašnjeg opnenog labirinta. Gornji dio
labirinta čine 3 polukružna kanalića i utriculus , jajasta kesica, a donji dio
sacculus, kuglasta vrećica i lagena.

Osjetilna mjesta su utriculus, sacculus i lagena, i oni u sebi sadrže slušne
kamenčiće otolite(lapillus, sagitta, asteriscus). Kod riba koje čuju unutarnje
uho je u kontaktu sa plivaćim mjehurom. Ribe mogu proizvoditi zvuk, za stvaranje
jata, dozivanje partnera, plašenje ili upozoravanje neprijatelja.

Mehanizmi proizvodnje zvuka; stimulacija trenjem kralješaka, operkuluma, kostiju
oplećja, zubiju, ispuštanjem plina iz plivaćeg mjehura. Bočna pruga: čine je
osjetne ćelije neuromasti s osjetnim dlačicama, koje strše u želatinoznu kupolu,
koja se pomiće pokretima vode. Pomoču njih se registrira strujanje vode
uzrokovano drugim organizmima. Uloga- procjena snage i pravca vodenog
toka,-izbjegavanje zapreka,-hvatanje plijena.

Kemoreceptori: Osjetila za okus, nalaze se na ustima i ždrijelu, na brčićima a
mogu biti i na cijelom tijelu. Osjetila za miris su također kemoreceptori.
Nalaze se sa svake strane iza nosnog otvora. Postoje prednji i stražnji nosni
otvori, tako da na prednje voda ulazi a na stražnje izlazi. Osjet mirisa ribe
koriste za traženje hrane i prepoznavanje spola svoje vrste.

Električni organi: Jaka polja za napad ili odbranu, slaba za primanje
električnih osjeta ili za komunikaciju, u muljevitim vodama. Nastaju preobrazbom
mišića u ćelije koje se nazivaju elektrociti. To su mišićne ćelije koje su
izgubile sposobnost kontrakcije, a specijalizirale su se za stvaranje
ionizacijskog toka..Morske ribe su bolji vodiči električne struje od
slatkovodnih. Elektroreceptori: Nastaju iz neuromasta bočne pruge. U riba koje
mogu postići jaku struju električni su organi smješteni u prednjem dijelu
tijela, a u ostalih u repnom dijelu. Služe za detekciju električnog polja.
Svjetleći organi: nalazimo ih kod riba koje žive na velikim dubinama i 95 % riba
koje žive ispod 50 metara dubine. Većinom je to plavo zelena svjetlost koju
proizvode fotofore nastale iz preobraženih sluznih žlijezda. U mnogih vrsta
svjetlost stvaraju svjetleće bakterije smještene u pojedinim organima.
Svjetlosni organi služe za prepoznavanje spolova ili za plašenje, te osvajanje
žrtve. Takvi svjetleći organi se vide i do 15 metara daleko. Ribe mogu imati i
otrovne žlijezde te pomoću posebnih organa uštrcavati otrov u plijen.

Riboliki organizmi su parafiletska grupa kičmenjaka: to je grana (kladus) koji
obuhvata sve ribe, a također sadrži i tetrapode , koji nisu ribe. Iz tog
razloga, takve grupe kao što su "klasa ribe" koja se opisuje u starijim
referentnim radovima više se ne koriste u formalnoj klasifikaciji.

Tradiciijska podjela, ribe svrstava u tri postojeće klase (razreda); sa izumrlim
oblicima se ponekad svrstavaju u stablo, a ponekad kao posebnu klasu:

Gornja podjela je jedna od onih koje se najčešće susreću u nespecijalističkim i
generalnim radovima. Mnogieod navedenih grupa su parafiletični, po tome što su
dovele do pojave uzastopnih grupa: bezvilične su preci hrskavičavih riba
(Chondrichthyes), koji su dovele do pojave hrskavičavih akantoida, predaka
košljoriba (Osteichthyes). Nakon filogenetske nomenklture, riba su podijeljene
po detaljnijijim shemama, sa sljedećim glavnim grupama:

† - izumrli takson Neki paleontolozi smatraju da su Conodonta su hordati, a oni
su primitivne ribe. Za potpunije razumijevanje ove taksonomije, pogledajte
članakkičmenjaci.

Položaj u koljena Chordata još nije riješen. Filogenetska istraživanja u 1998. i
1999. godine podržala su ideju da zmijuljice i paklare formiraju prirodnu grupu,
u Cyclostomata (kolouste) , kojoj je sestrinska grupa Gnathostomata.

Različite skupine riba čine više od polovine kičmenjaka. Postoji gotovo 28.000
poznatih postojećih vrsta, od kojih su gotovo 27.000 košljoribe, a 970 ajkule,
zrakoperke i himere i oko 108 zmijuljica i paklara. Trećina tih vrsta spada u
devet najvećih porodica; od najvećeg do najmanjeg, ove porodice su Cyprinidae,
Gobiidae, Cichlidae, Characidae, Loricariidae, Balitoridae, Serranidae,
Labridae, i Scorpaenidae. Oko 64 porodica su monotipske, tj. sadrže samo po
jednnu vrstu. Konačni ukupni broj postojećih vrsta može rasti do preko 32,500.



https://bs.wikipedia.org/wiki/Okean

Okean (množ. okeani, iz grč. Ὠκεανός - u smislu personifikacije grčkog božanstva
Okeana) označava najveća mora na Zemlji. Kao sinonim u bosanskom i mnogim drugim
jezicima koristi se i izraz svjetsko more.

Ukupno 71% cjelokupne površine planete Zemlje je prekriveno morima (okeanima i
njihovim sporednim morima). Oni su koncentrirani na vodenu hemisferu, čiji
centar se nalazi u Tihom okeanu u blizini Novog Zelanda. Nasuprot nje, na
kopnenoj hemisferi nalaze se Atlantski okean, Arktički okean i djelovi Južnog
okeana kao i Indijskog okeana.

Historijski posmatrano, često se koristio izraz Sedam svjetskih mora, koji je
pored Pacifika, Atlantika i Indijskog okeana obuhvatao i Karipsko more,
Sredozemno more, Žuto more i Sjeverno more (kao i neka druga mora, koja se
smatraju ivična mora okeana, poput Crnog mora i Baltičkog mora).

Postoji i druga alternativa koja je povezana sa magičnim brojem sedam, koji se u
nekim religijama smatra posebnim. Time je Zemlja podijeljena na sedam
kontinenata (Sjeverna i južna Amerika, Evropa, Afrika, Azija, Okeanija i
Antarktika) te sedam svjetskih mora (okeana) (sjeverni i južni Atlantik,
Sjeverno polarno i Južno polarno more, Indijski okean te sjeverni i južni
Pacifik).

Pojedinačni okeani, koji se prostiru između kontinenata, razlikuju se, između
ostalog, po zapremini, sadržaju soli, valovima i morskim strujama, vlastitim
sistemima plime i oseke, kao i geološkim formacijama.

Unutar okeana i njihovih ivičnih mora odnosno na dnu okeana nalaze se mnoge vrlo
visoke i ponegdje vrlo izužene podvodne planine i planinski lanci, naročito
takozvani srednjeokeanski grebeni. U nekim dijelovima okeana postoje mnogobrojna
manja uzvišenja i doline, veće ili manje brazde u dubokom moru, te Pacifički
vatreni prsten, svojstven samo Tihom okeanu. Osim navedenog, sa dna mora uzdižu
se mnogobrojna ostrva, ostrvske grupe i arhipelazi. Sjeverno polarno more i
Južni okean su jednim dijelom ili potpuno prekriveni ledom i ledenim pločama.

Dno okeana je gornja strana jednog dijela okeanske Zemljine kore. Njene stijene
se objašnjavaju putem teorije tektonike ploča. Po njoj, novo okeansko dno
nastaje u srednjeokeanskom grebenu i polahko se pomjera u stranu, dok ne dosegne
zonu subdukcije te se u njoj podvlači nazad u unutrašnjost kore. Ovo znači da
okeani mogu postati veći, manji, nastati novi i postojeći nestati. Tako
naprimjer za Atlantski okean se smatra da je star oko 150 miliona godina.
Prahistorijski okeani na Zemlji, za koje se pretpostavlja da su postojali su,
između ostalih, Mirovija, Pantalas, Reikum i Tetis sa evropskim ivičnim morem
Paratetis.

Obalna linija ne zavisi samo od oblika i položaja kontinenata, već i od
zapremine morske vode. Tako na mjestima gdje su niže temperature ima znatno
manje morske vode, jer su velike količine vode zarobljene na kontinentima u vidu
ledenih ploča i glečera, a prilikom porasta temperature dolazi do njihovog
topljenja i porasta nivoa okeana (transgresija). Drugi faktori promjene
uključuju izdizanje ili spuštanje dna okeana usljed geoloških događaja.

U globalnom smislu, prosječna dubina okeana je oko 3682,2 m. Ova vrijednost bi
mogla biti još preciznije izmjerena ukoliko bi se u budućnosti, naprimjer,
podvodni grebeni i planine mogle direktno i u potpunosti izmjeriti, za šta danas
postoje samo djelimični podaci dobijeni indirektnim putem pomoću vještačkih
satelita u orbiti Zemlje. Takva mjerenja su neophodna jer podvodni grebeni i
planine izazivaju neznatno lokalno povećanje Zemljine gravitacije te se iznad
njih može izmjeriti nešto niži nivo vode (geoid). Prema istoj studiji ukupna
površina svih okeana se procjenjuje na 361,84 miliona km2, a njihova zapremina
na 1,3324 milijardu km3.

Najdublja tačka u okeanu se nalazi u Marijanskoj brazdi (Marijanskom rovu) koja
se nalazi u Tihom okeanu u blizini obale Sjevernih Marijanskih Ostrva. Njena
najveća izmjerena dubina iznosi oko 10.911 m (uz približno odstupanje od 40 m,
mada su neka nepotvrđena mjerenja pokazala da ta dubina iznosi i 11.034 m)
Britanski Challenger II je 1951. godine otkrio ovu brazdu i najdubljoj tački dao
ime Challenger Deep. Godine 1960. batiskaf Trst je uspio doći do dna brazde sa
posadom koju su činila dva čovjeka Jacques Piccard i Don Walsh.

Vodene mase nekog okeana nisu jedinstvene niti iste, nego se mijenjaju sa
dubinom okeana. Postoje velika, stabilna kretanja vode poznata kao morske
struje. Najvažnija je takozvana globalna tekuća traka ili vrpca, kombinacija
morskih struja koja međusobno povezuje četiri od pet okeana i sa kojom
površinske struje i dubinske struje zajedno čine globalno kretanje morske vode.
Pri tome se ponekad mogu pojaviti veliki vodeni vrtlozi zvani eddies u dubinama
preko 1000 metara. Također i srednjeokeanski grebeni mogu dovesti do stvaranje
vrtloga. Uočeni su i ogromni vodeni vrtlozi promjera od 50 od 200 km, koji se
mogu zadržati i do nekoliko sedmica, a koji donose hladnu ali hranjivim
materijama bogatu vodu iz dubina na površinu okeana.

Na površini okeana i mora javljaju se valovi. Oni mogu biti neravnomjerna
kretanja vode izazavana vjetrom, a koji se mjere i iskazuju posebnom skalom.
Pojedini valovi ili grupe valova, takozvani valovi ubice su posebno opasni
valovi koji nastaju povezivanjem više valova te tako mogu dostići i do 25 m
visine. Cunami su valovi koji nastaju nakon jakih zemljotresa ili erupcija
vulkana, a koji tek približavanjem plitkim priobalnim vodama rastu i mogu
izazvati ogromna razaranja. Tokom jednog dana zbog plime i oseke dolazi do
varijacija u visini nivoa mora ali su one redovne i ponavljajuće te mogu jednom
dijelom uticati na geometrijski oblik obala. Vjetar uzrokuje transport vode u
okeanu (Ekmanov transport). Uzimajući u obzir Coriolisove sile u gornjim
slojevima vode (do dubine od oko 50 m) dolazi do takozvanih Ekmanovih strujanja.

Procesom serpentiniziranja godišnje se na okeansko dno hemijski veže oko 60
kubnih kilometara okeanske vode. Tome se dodaje još i zasićenje sedimenata vodom
na dnu okeana. U zonama subdukcije ova zarobljena voda se ponovno oslobađa.

Udio kisika u okeanskoj vodi neposredno blizu površine je određena prelaskom
kisika iz zraka u vodu i biološke proizvodnje kisika iz ugljik dioksida (CO2)
djelovanjem fitoplanktona. Stoga ponekad može doći do prezasićenja površinskih
voda (zasićenost kisikom veća od 100%) u tropskim područjima, pa se kisik snažno
otpušta nazad u atmosferu. Međutim, fitoplankton upotrebljava kisik za disanje
kada nema Sunčeve svjetlosti. Porastom dubine i s njom povezanog smanjenja
Sunčeve svjetlosti, opada i zasićenost kisika u morskoj vodi.

Pored osiromašenja kisikom zbog zooplanktona i jednom dijelom djelovanjem
bakterioplanktona, jedan dio tog osiromašenja pridonosi povećano biološko
iskorištavanja biomase čime se direktno smanjuje udio kisika u okeanu. U okeanu
ne dolazi do nestanka kisika u dubokim vodama, pošto naprimjer u Labradorskom,
Grenlandskom i Weddellovom moru nastaju površinske vode vrlo bogate kisikom,
koje zatim tonu do dna okeana i dubinskim strujama putem globalne tekuće vrpce
raspoređuju se po cijelom svijetu.

Raspodjela kisika u velikim okeanskim dubinama nije ravnomjerna. Postoje
takozvane minimalne zone gdje se odvija naprimjer oksidacija amonijaka bez
prisustva kisika kao i denitrificiranje (disanjem anaerobnih bakterija
proizvodeći molekularni dušik koji se izdvaja iz vode i dospijeva u atmosferu).
Ova područja se vrlo često nalaze u tropskom pojasu, tako naprimjer značajne
minimalne zone kisika se nalaze u Arapskom moru u dubini od 200 do 1150 metara.

Najveći značaj za ekosistem okeana je da se porastom dubine okeana smanjuje
količina Sunčeve svjetlosti koja do njega dopire. U najplićim slojevima vode,
gdje ima najviše svjetlosti, nazvanom eufotična zona, biljke koriste proces
fotosinteze za proizvodnju hrane i energije. Na ovu zonu nastavlja se disfotična
zona, gdje je količina svjetlosti svedena na minimum. U slojevima vode ispod ove
zone, u takozvanoj afotičnoj zoni, svjetlost nikako ne dopire i vlada potpuni
mrak.

Drugi važni faktor u okeanima je da se morska voda u različitim dubinama u
hemijskom smislu ponaša drugačije. Živa bića u moru, poput školjki, korala,
krečnjačkih algi, kremenih algi i drugih koriste kalcij karbonat i silicij
dioksid putem biomineralizacije za izgradnju svojih ljuštura i skeleta. Ove
biominerali se mogu hemijski razgraditi djelovanjem okeanske vode. Tako za
kalcij karbonate (aragonit i kalcit) postoje određene donje dubinske granice,
ispod kojih se oni u potpunosti rastvaraju, a nazivaju se kompenzacijske dubine
kalcita i aragonita. Dubine okeana su podijeljene u nekoliko nivoa. Ona počinje
na dubini od 200 metara, do koje se uzima prostiranje kontinentalnog šelfa. Na
njega se nastavlja kontinentalna ploča koja se može pružati i do dubine od 2000
do 3000 metara. Nakon nje dolaze abisalna ravan sa maksimalnom dubinom od 6000m
a ispod nje je hadalna zona. Postoje određena područja koja se javljaju vrlo
rijetko, uglavnom sezonski a koja su vrlo bogata hranjivim materijama (koristi
se i engleski izraz upwelling područja). U njima hladne okeanske struje iz
velikih dubina penju se prema površini okeana i zamjenjuju tople površinske
vode, koje nisu bogate hranjivim materijama.

Otvoreni okean obuhvata oko 80% površine svjetskih mora, ali se u njemu
proizvodi samo oko 1% ukupne biomase. U ovom oligotrofnom području uglavnom
nedostatak dušika i fosfora u okeanskoj vodi ograničava rast morskih biljaka
(fitoplanktona). Osim toga i nedostatak vrlo važnih metala, kao što je naprimjer
željezo, također značajno djeluje da ograničavanje rasta fitoplanktona, pa se u
tom području počelo eksperimentirati sa vještačkim dodavanjem željeza. Na
površini svjetskih mora može se pronaći i neuston.

Veliki vodeni vrtlozi, pri kojima hladna morska voda bogata hranjivim materijama
iz dubina dospijeva na površinu okeana, djelujući kratkotrajno kao upwelling
dovodi do gotovo eksplozivnog rasta i razmnožavanja fitoplanktona u površinskom
sloju vode. Sličan efekat mogu izazvati i tropske oluje i uragani. Značajna su i
velika uzvišenja okeanskog dna, koja ponekad dosežu i do površine vode, kao što
su pojedine podvodne planine i gujoti, kao i ogromni podvodni planinski lanci.
Ova uzvišenja djelimično remeti kretanje okeanskih struja, tako da uz njih mogu
podizati hladne vode iz velikih dubina okeana, donoseći na površinu hranjive
materije, te se oko tih mogu formirati oaze morskog života.

Prelaz između kopna i dubokog okana čini kontinentalni šelf dubok do 200 metara,
koji dalje u dubinu se strmo spušta čineći kontinentalni odsjek na koji se dalje
nastavlja okeanska zaravan.

Okeanska područja šelfa su vrlo bogata hranjivim materijama i imaju vrlo veliki
privredni značaj za države koje neposredno graniče i izlaze sa obalu okeana. Do
danas u međunarodnom pravu je sačinen dogovor o isključivoj privrednoj zoni,
koja se uglavnom zasniva na razlozima ribolova okolnih država i ponegdje
predstavlja i znatne podvodne zalihe nafte i prirodnog gasa što je mnogim
državama vitalni nacionalni interes. U Evropskoj uniji na snazi je zajednička
ribolovna politika EU.

U područjima šelfa rastu brojne šume algi (kelpa) uglavnom na mirnom,
stjenovitom dnu dubine od 15 do 40 metara. Naziv za te šume potiče od algi
(kelp, lat. Laminaria i dr. rodovi) a spadaju u višećelijske smeđe alge i rastu
na morskom dnu. Na mehkom tlu u plitkim priobalnim područjima okeana ili u
područjima dokle dopiru plima i oseka (tidalna zona) rastu biljke iz porodice
morskih trava, ponegdje sačinjavajući prostrane livade morske trave. Osim što su
od velikog značaja za ekologiju okeana, one također imaju ulogu i u zaštiti
obale.

Duboka okeanska prostranstva su do danas najmanje istražena oblast okeana. Tek
od sredine 20. vijeka naučnici su uspjeli načiniti fotografije i sakupiti uzorke
iz tih dubina pomoću podmornica sa i bez ljudske posade, konstruiranih za
srednje i velike dubine, kao i podvodnih robota (AUV - autonomnih podvodnih
vozila) i ROV (daljinski upravljanih podvodnih vozila). Do tada su samo mrežama
uspijevali iz velikih dubina izvući, manje-više zgniječene i unakažene primjerke
živih bića iz dubine, kao što je to bio slučaj na ekspedicijama 1872-1876.
(ekspedicija Challenger na dubini do 8000 m) i ekspedicija 1898-1899. na dubini
od 4600 m (ekspedicija Valdivia).

Nasuprot dobro osvijetljenom gornjem području (eufotičkoj zoni) okeana, duboko
more dobija vrlo malo (disfotička zona) ili nimalo (afotička zona) svjetlosti,
te tamo nije moguća fotosinteza. Većina živih bića koja žive u dubokim morima
nakon zalaska Sunca migriraju iz zone slabe vidljivosti prema gore bliže
površini koja je osvijetljena danju da bi se hranili, te nakon izlaska Sunca
ponovo se vraćaju u dubinu. Pri ovoj migraciji nailaze na lutajuće predatore. U
takve migrirajuće dubinske životinje spadaju meduze, kril i neki manji račići iz
potklase Copepoda (veslonošci). Za životinje koje tamo žive od životnog značaja
je da se značajno ne razlikuju u boji tijela od slabog plavog svjetla koje
dopire sa površine. Važne tehnike prikrivanja je providnost i emisija svjetlosti
sa suprotne strane, pri čemu takve životinje sa donje strane (okrenute prema
dnu) posjeduju svjetleće organe koji emitiraju svjetlost a koja u zavisnosti od
jačine vanjske svjetlosti sjaji slabije ili jače. Ova bioluminescencija dobija
još više na značaju u područjima gdje uopće nema Sunčeve svjetlosti. Tako ribama
iz dubina, svjetleći organi služe da privuku plijen ili partnera za parenje.

Zemlja je jedina poznata planeta za koju se zna da ima velike vodene površine sa
tečnom vodom na svojoj površini i jedina u Sunčevom sistemu. Za druga nebeska
tijela vjeruje se da također imaju velike okeane.

Gasni giganti, planete Jupiter i Saturn, ne posjeduju čvrstu površinu, nego da
je njihova površina sačinjena od slojeva tečnog vodika. Međutim, tačna
planetarna geologija tih planeta nije u potpunosti otkrivena. Postoje hipoteze
da planete Uran i Neptun ispod svoje debele atmosfere kriju vrelu, jako sabijenu
vodu pod superkritičnim uslovima temperature i pritiska. Iako njihov sastav nije
u potpunost razjašnjen, studija koju su sačinili Wiktorowicz i dr. 2006. godine
isključila je postojanje takvih vodenih okeana na Neptunu, mada neke studije
ukazuju da je moguće postojanje nekih egzotičnih okeana od tečnih dijamanata.
Hipoteze o postojanju okeana na Marsu su ukazivale da je gotovo trećina površine
te planete nekad bila pokrivena vodom, mada danas voda na Marsu više nije
okeanska. Međutim i dalje postoje mogućnosti da voda na Marsu i dalje postoji, a
proučavaju se i razlozi njenog nestanka sa Marsa. Astronomi vjeruju da atmosfera
na Veneri sadrži vodu u tečnom stanju a možda su postojali i okeani u davnoj
prošlosti Venere. Ako su i postojali, kasnije svi su nestali zbog geoloških
promjena na Veneri.

Vjeruje se da postoji sloj tečne vode dovoljno debeo da odvaja koru od jezgre
prirodnih satelita Titana, Evrope, kao i uz manju vjerovatnoću na Kalistu,
Ganimedu i Tritonu. Smatra se da na mjesecu Iju postoji okean magme. Na
Saturnovom mjesecu Enkeladu uočeni su gejziri, koji možda potiču iz 10 km
dubokog okeana ispod ledene kore mjeseca. Drugi ledeni mjeseci također možda
imaju unutrašnje okeane ili su nekad imali takve okeane koji su danas možda
zamrznuti.



https://bs.wikipedia.org/wiki/Most_Mehmed-pa%C5%A1e_Sokolovi%C4%87a

Most Mehmed-paše Sokolovića (Stari most u Višegradu) je most na rijeci Drini.
Nalazi u Višegradu, blizu granice između Bosne i Hercegovine i Srbije i
predstavlja jedno od najmonumentalnijih djela arhitekture koja je nastala u
razdoblju od 15. do 19. vijeka u Bosni i Hercegovini. Most Mehmed-paše
Sokolovića je nacionalni spomenik Bosne i Hercegovine. Zajedno sa Starim mostom
u Mostaru, nalazi se na UNESCO-ovoj listi mjesta svjetske baštine u Bosni i
Hercegovini.

Most izgrađen je u periodu od 1571. do 1577. godine, na mjestu gdje je put
povezivao Bosnu sa Carigradom iznad rijeke Drine. Izgradnja mosta povjerena je
poznatom turskom graditelju, Kodža Mimar Sinanu, dvorskom arhitekti i vrhovnom
graditelju Carstva, jednom od najvećih arhitekata svijeta. Zadužbina je
Mehmed-paše Sokolovića, velikog vezira trojice sultana (1565-79) – Sulejmana
Veličanstvenog, Selima II i Murata III.

Roman Ive Andrića "Na Drini ćuprija", za koji je pisac dobio Nobelovu nagradu i
koji je preveden na mnoge svjetske jezike, je baziran na historiji ovog mosta.
Roman je kroz historiju mosta prikazao i historiju cjelokupnog podneblja i mnoge
značajne događaje u vezi sa mostom.

Kamen za zidanje mosta sječen je u mjestu Banja, oko 5 km niz desnu obalu rijeke
Drine. Na sredini ovog mosta stajala je drvena kula za koju se ne zna vrijeme
nastanka, a koja je porušena 1886. godine. Kula je predstavljala stražarnicu
ispod koje je bio prolaz, a koji se zatvarao jakim hrastovim vratima sa obje
strane. Na kuli se nalazilo nekoliko malih topova zvanih šibe. Na mostu su se
nalazila dva tariha u stihovima sa uklesanim godinama – na prvom 971.-/1571., a
na drugom 985./1577. Most je izdržao nekoliko velikih poplava, od kojih je
najveća ona iz 1896. godine, kada je nivo rijeke Drine bio 1,60 m iznad mosta.

Stubovi, svod i čeoni zidovi izvedeni od sedre sa lokaliteta majdan Višegradske
banje. Pojedini kameni blokovi vezani su željeznim klamfama zalivenim olovom.
Nad čeonim zidovima, u ravni nivelete kolovoza, je profilisani vijenac (od sedre
visine 30 cm) na kojem leži masivna kamena ograda. Šesti stub je sa plastičnom
obradom. Na uzvodnoj strani, sa trokutaste osnove prelazi stepenasto u
pravougaono proširenje, koje nosi slijepi portal sa tarihom-natpisom. Na
nizvodnoj strani su poligonalne osnove stepenasto prelaze u pravougaono
proširenje na kojem je sofa za sjedenje. Služi namjenjenoj svrsi do danas.

Most Mehmed-paše Sokolovića je trenutno najugroženiji nacionalni spomenik Bosne
i Hercegovine. Stabilnost mosta ugrožena je neispunjavanjem uvjeta sadržanih u
zapisniku Komisije za tehnički prijem hidroelektrane Višegrad i nezakonitim
radom hidroelektrane. Rad hidroelektrane je izazvao rast nivoa vode rijeke Drine
koja je povećala opterećenje na nosive stubove mosta dok erozija dijela mosta
ispod vode prijeti rušenju cijelog mosta. Zbog nedostatka finansijskih sredstava
nije bilo redovnih opravki mosta u zadnjih nekoliko decenija. Most Mehmed-paše
Sokolovića je također upisan i na listu 100 najugroženijih spomenika svjetske
baštine od strane World Monuments Fund (Fond svjetskih spomenika) organizacije .



https://bs.wikipedia.org/wiki/Logaritam

U matematici, logaritam je inverzna operacija za eksponenciju. To znači da je
logaritam broja ustvari eksponent za koju određena fiksna vrijednost, baza, mora
biti stepenovana da proizvede taj broj. U jednostavnim slučajevima logaritam se
smatra ponovljenim množenjem. Naprimjer, baza 10 logaritma od 1000 jeste 3, jer
10 stepenovan brojem 3 daje 1000 (1000 = 10 × 10 × 10 = 103); multiplikacija se
ponavlja tri puta. Općenitije, eksponencija dopušta bilo kojem realnom broju da
se podigne na bilo koji realan stepen, uvijek proizvodeći pozitivan rezultat,
tako da se logaritam može izračunati za bilo koja dva pozitivna realna broja b i
x gdje b nije jednako 1. Logaritam od x za bazu b, piše se logb(x), jedinstven
je realan broj y takav da vrijedi

Logaritam za bazu 10 (gdje je b = 10) zove se opći algoritam i ima nekoliko
primjena u nauci i inženjerstvu. Prirodni logaritam ima broj e (≈ 2.718) kao
bazu; njegova primjena je raširena u matematici i fizici, zbog svog
jednostavnijeg izvoda. Binarni logaritam koristi bazu 2 (gdje je b = 2) i često
se koristi u računarstvu.

Logaritme je uveo John Napier početkom 17. vijeka radi pojednostavljenja
proračuna. Oni se uveliko koriste od strane navigatora, naučnika, inženjera i
ostalih kako bi se računarski proračuni izvršavali mnogo lakše, koristeći
logaritmar i logaritamske tablice. Zamorno višecifreno množenje mogu zamijeniti
tablice s jednostavnim sabiranjem zbog činjenice — veoma važne — da je
logaritamski proizvod zapravo zbir logaritama faktora:

gdje su b, x i y svi pozitivni i b ≠ 1. Današnji pojam logaritma dolazi od
Leonharda Eulera, koji je napravio vezu između logaritama i eksponencijalne
funkcije u 18. vijeku.

Logaritamska skala smanjuje širok spektar veličina na manje prostora. Naprimjer,
decibel je mjerna jedinica jačine signala snage log-odnosa i amplitude
log-odnosa (od kojih je zvučni pritisak čest primjer). U hemiji, pH je
logaritamska mjera za kiselost vodene otopine. Logaritmi su uobičajena u naučnim
formulama, te u mjerama kompleksnosti algoritama i geometrijskih objekata zvanih
fraktali. Oni opisuju muzičke intervale, pojavljuju se u formulama brojeći
proste brojeve, informišu neke modele u psihofizici, te mogu pomoći u
forenzičkom računovodstvu.

Na isti način kako logaritam služi eksponenciji, kompleksni logaritam je
inverzna funkcija eksponencijalne funkcije primijenjene na kompleksne brojeve.
Diskretni logaritam je naredna varijanta; koristi se u asimetričnoj
kriptografiji.

Ideja logaritama je da obrnu operaciju eksponencije, to jeste, stepenovanje
broja određenim stepenom. Naprimjer, treći stepen (ili kocka) od 2 jeste 8, jer
je 8 proizvod tri faktora 2:

Treći stepen nekog broja b jeste proizvod tri faktora od b. Općenitije,
stepenovanjem b na n-ti stepen, gdje je n prirodni broj, radi se množenjem n
faktora od b. n-ti stepen od b se piše kao bn, tako da je

Eksponencija se može proširiti na by, gdje je b pozitivni broj i eksponent y je
bilo koji realni broj. Naprimjer, b−1 je recipročan od b, to jeste, 1/b.

Logaritam pozitivnog realnog broja x sa bazom b, pozitivni realan broj nejednak
sa 1[nb 1], jeste eksponent kojim b mora biti stepenovan da se dobije x. Drugim
riječima, logaritam od x za bazu b je rješenje y za jednačinu

Logaritam je opisan "logb(x)" (čita se "logaritam od x za bazu b". U jednačini y
= logb(x), vrijednost y je odgovor na pitanje "Na koji stepen mora biti b
dignut, da bi se dobio x?". Ovo pitanje može također biti upućeno (sa bogatijim
odgovorom) za kompleksne brojeve, što je pokazano u sekciji "Kompleksni
logaritam".

Naprimjer, log2(16) = 4, pošto je 24 = 2 ×2 × 2 × 2 = 16. Logaritmi također mogu
biti negativni:

Treći primjer: log10(150) je približno 2.176, što leži između 2 i 3, kao što 150
leži između 102 = 100 i 103 = 1000. Konačno, za bilo koju bazu b, logb(b) = 1 i
logb(1) = 0, pošto važi b1 = b i b0 = 1, redom.

Nekoliko važnih formula, ponekad zvanih logaritamski identiteti ili logaritamski
zakoni, vežu logaritme međusobno.

Logaritam proizvoda jeste suma logaritama brojeva koji se množe; logaritam
odnosa dva broja jednaka je razlici logaritama. Logaritam od p-tog stepena broja
je p puta logaritam samog broja; logaritam od p-tog korijena je logaritam broja
podijeljen sa p. Slijedeća tabela pokazuje ove identitete sa primjerima. Svaki
od ovih identiteta može biti izveden nakon smjene definicije logaritma x = b log
b ⁡ ( x ) {\displaystyle x=b^{\log _{b}(x)}} ili y = b log b ⁡ ( y )
{\displaystyle y=b^{\log _{b}(y)}} na lijevoj strani.

Logaritam logb(x) može biti izračunat iz logaritama od x i b uzimajući u obzir
proizvoljnu bazu k preko sljedeće formule:

Obični naučni digitron računa logaritme sa bazama 10 i konstantom e. Logaritmi s
obzirom na bilo koju bazu b mogu se odrediti korištenjem bilo kojih od dva
logaritama preko prethodne formule:

Neka je dat broj x i njegov logaritam logb(x) za nepoznatu bazu b, baza je data
sa:

Među svim izborima za bazu, tri su posebno česta. To su b = 10, b = e
(iracionalna matematička konstanta ≈ 2,71828), i b = 2. U matematičkoj analizi,
logaritam za bazu e je raširen zbog svojih određenih analitičkih svojstava
objašnjenih ispod. U drugu ruku, algoritmi s bazom 10 su jednostavni za
koristiti za ručne proračune u decimalnom brojnom sistemu:

Tako, log10(x) je vezan za broj decimalnih brojeva pozitivnog cijelog broja x:
broj brojki je najmanji cijeli broj striktno veći od log10(x). Naprimjer,
log10(1430) je približno 3,15. Slijedeći cijeli broj je 4, što je broj brojki od
1430. I prirodni logaritam i logaritam za bazu 2 se koriste u informacionoj
teoriji, što odgovara upotrebi natu ili bitovima kao osnovnim jedinicama
informacije, respektivno. Binarni logaritmi su također korišteni u računarstvu,
gdje je binarni brojni sistem sveprisutan, u muzičkoj teoriji, gdje je omjer
visine tona dva (oktava) sveprisutan i cent je binarni logaritam (umanjen za
1200) od odnosa između dva susjedna jednako smirena tona, te u fotografiji za
mjerenje vrijednosti izlaganja.

Slijedeća tabela pokazuje česte notacije za logaritme za ove baze i polja gdje
se koriste. Dosta disciplina piše log(x) umjesto logb(x), kada se izabrana baza
može odrediti iz konteksta. Notacija blog(x) također se pojavljuje. Kolona "ISO
notacija" pokazuje preporuke od ISO organizacije, (ISO 31-11).

Historija logaritama u Evropi u 17. vijeku jeste otkriće nove funkcije koja je
proširila stvarnost analize iza opsega algebarske metode. Metodu logaritama je
javno objavio John Napier 1614. godine, u knjizi naslova Mirifici Logarithmorum
Canonis Descriptio (Opis čudesnog pravila logaritama). Prije Napierovog izuma,
postojale su slične tehnike sličnog opsega, kao što su prostafereza ili
korištenje tablica progresije, koje je ekstenzivno razvio Jost Bürgi oko 1600.
godine.

Opći logaritam broja je indeks onog stepena od deset koji je jednak tom broju.
Govoreći o broju koji zahtijeva mnogo cifara jeste grubi nagovještaj općeg
logaritma, kojeg je spominjao Arhimed kao "red broja". Prvi realni logaritmi
bile su heurističke metode koje su pretvarale množenje u sabiranje, čime se
olakšava brzo računanje. Neke od tih metoda koristile su tablice izvedene iz
trigonometrijskih identiteta. Takve metoda se naziva prostafereza.

Izum funkcije sada poznate kao prirodni logaritam počeo je kao pokušaj da se
obavi kvadratura pravougaone hiperbole od Gregoire de Saint Vincenta, belgijskog
Jezuita koji je boravio u Pragu. Arhimed je napisao Kvadraturu hiperbole u 3.
vijeku p.n.e, ali kvadratura za hiperbolu izmicala je svima naporima dok
Saint-Vincent nije objavio svoje rezultate 1647. godine. Veza koju pruža
logaritam između geometrijske progresije u svom argumentu i aritmetičke
progresije vrijednosti, podstakla je A. A. de Sarasa da napravi vezu između
Saint-Vincentove kvadrature i tradicije logaritama u prostaferezi, što je dovelo
do pojma "hiperbolni logaritam", sinomnim za prirodni logaritam. Uskoro je nova
funkcija cijenjena od strane naučnik: Huygensa, Pataviija, i Jamesa Gregoryja.
Notaciju Log y je uveo Leibniz 1675. godine, a sljedeće godine on ju je povezao
sa integralom ∫ d y y . {\displaystyle \int {\frac {dy}{y}}.}

Pojednostavljenjem teških proračuna, logaritmi su doprinijeli razvoju nauke,
naročito astronomije. Bili su značajni za napredak u anketiranje, nebeskoj
navigaciji i drugim domenama. Pierre-Simon Laplace nazivao je logaritme:

Ključni alat koji je dopustio praktičnu upotrebu logaritama prije digitrona i
računara bile su logaritamske tablice. Prvu takvu tablicu kompajlirao je Henry
Briggs 1617. godine, odmah nakon Napierovog izuma. Naknadno, napravljene su
tablice sa povećanim opsegom. Ove tablice su listale vrijednosti od logb(x) i bx
za svaki broj x u određenom opsegu, sa određenom preciznošću, za određenu bazu b
(često b = 10). Naprimjer, Briggsova prva tabela sadržavala je opće logaritme
svih cijelih brojeva u nizu 1–1000, sa preciznošću od 14 cifara. Kako je
funkcija f(x) = bx inverzna funkcija od logb(x), bila je nazvana antilogaritam.
Proizvod i koeficijent od dva pozitivna broja c i d bili su rutinski računari
kao suma i razlika njihovih logaritama. Proizvod cd ili koeficijent c/d dolazio
je od uzimanja antilogaritma zbira ili razlike, također preko iste tabele:

Dublji studiji logaritama zahtijevaju koncept funkcije. Funkcija je pravilo
koje, kada mu se da broj, proizvodi neki drugi broj. Primjer je funkcija koja
proizvodi x-ti stepen od b za bilo koji realan broj x, gdje je baza b fiksni
broj. Ova se funkcija piše kao

ima rješenje x i da je rješenje jedinstveno, pod uvjetom da je y pozitivan i da
je b pozitivan i različit od 1. Dokaz ovog slučaja zahtijeva teoremu o srednjoj
vrijednosti iz elementarnog kalkulusa. Ova teorema drži da neprekidna funkcija
koja proizvodi dvije vrijednosti m i n također proizvodi bilo koju vrijednost
koja leži između m i n. Funkcija je neprekidna ako ne "skače", tj. ako se njezin
grafik može nacrtati bez podizanja olovke.

Ovo svojestvo može biti prikazano da važi za funkciju f(x) = bx. Pošto f uzima
proizvoljno velike i proizvoljno male pozitivne vrijednosti, bilo koji broj y >
0 leži između f(x0) i f(x1) za odgovarajući x0 and x1. Stoga, teorema o srednjoj
vrijednosti osigurava da jednačina f(x) = y ima rješenje. Štaviše, postoji samo
jedno rješene za ovu jednačinu, jer je funkcija f strogo rastuća (za b > 1), ili
strogo opadajuća (za 0 < b < 1).

Jedinstveno rješenje x je logaritam od y za bazu b, logb(y). Funkcija koja
dodjeljuje y svoj logaritam zove se logaritamska funkcija ili logaritmična
funkcija (ili samo logaritam).

Preciznije, logaritam za svaku bazu b > 1 je samo rastuća funkcija f od
pozitivnih realnih brojeva do realnih brojeva koji zadovoljavaju f(b) = 1 i



https://bs.wikipedia.org/wiki/Kotor-Varo%C5%A1

Kotor-Varoš je naselje i sjedište istoimene općine u Bosni i Hercegovini, u
slivu Vrbanje, u blizini Banja Luke.

U prostorno-geografskom smislu, od srednjovjekovne utvrde Kotor, Kotor-Varoš je
bio i administrativni i regionalni centar doline rijeke Vrbanje, koja se proteže
od Kruševa Brda do Banjaluke. Topografski je podijeljena na šipraški,
vrbanjački, kotorvaroški, čelinački i banjalučki prostor. Kotorvaroška dolina je
omeđena obroncima Borja i Uzlomca (desne obale Vrbanje) te Čemernice, Skatavice
i Lipovca (s lijeve).

Kotorvaroški kraj je u banjalučko-dobojskom geografskom području. Gledano u
odnosu na šire područje, to je predio smješten između travničkog na jugu,
tešanjskog, tesličkog, te dobojskog i prnjavorskog na istoku, banjalučkog na
sjeverozapadu i jajačkog na jugozapadu.

Sredinom ovog prostora teče Vrbanja (duga oko 85 kilometra, koja izvire ispod
Vlašića na Prelivodama, na visini od 1530 metara. Od izvora do ušća u Vrbas kod
Banje Luke protječe između brda, brežuljaka i tjesnaca sa velikim krivinama
mjesta, primajući nagu od rječica, potoka i potočića, koji se slivaju s okolnih
brda. Vrbanja se od izvora do ušća spusti oko 1356 metara, dijeleći uzdužno
svoju dolinu na dva približno jednaka dijela.

Porječju Vrbanje obuhvata 703,6 m2 uključuje i mnoštvo rječica, potoka i
potočića što izviru na području kotorvaroškoga kraja. Na području od Podbrđa do
Kotor-Varoši označeno je sedam, od Kotor-Varoši do Vrbanjaca šest, od Vrbanjaca
do Čitluka sedam mlinica izgrađenih na obalama Vrbanje. S desne strane u ovom
dijelu toka, u Vrbanju se ulijevaju Smrdelj, Varoški potok i Svinjara, a s
lijeve Demićka rijeka, Rika, Jakotina, Gubavac, Durtovački potok i Bijeli potok.
Na njima su nekada mljeli brojni mali mlinovi: na Jakotini 10 vodenica, Rici,
koja teče u zaleđu Podbrđa – šest-sedam, na Kobašu, koji protiče kroz Zabrđe, na
Svinjari i drugim rječicama. Danas više toga nema, ali se postepeno obnavljaju
za ugostiteljsko-turističku i rekreativnu ponudu.

Kotorvaroški kraj pripada preddinarskom biogeografskom pojasu, u kojem se
prosječna godišnja temperatura kreće: oko 12°C u januaru do 20°C u julu.
Proljeće i ljeto znatno ranije počinju u ravnici oko Kotor-Varoši, nego u
okolnim visokim brdsko-planinskim predjelima, što se jasno vidi na pomjeranju
sniježnog pokrivača i listanja šume početkom proljeća. Jeseni i zime su
ćudljive, više je hladnih, nego toplih dana u godini. Uz Vrbanju, od Podbrđa do
Obodnika, česti su toliko snažni vjetrovi (osobito južni) i oluje koje
pričinjavaju velike materijalne štete, a u protekloj deceniji odnose i ljudske
živote.

Uz Vrbanju se prostiru plodne oranice i livade, a prema uzvisinama se prostire
uži ili širi pojas brežuljaka, koji postupno prelaze u brdsko-planinsko
područje. Flora, fauna i vegetacija ovog kraja je tipična za Srednju Bosnu, koju
karakteriziraju životne zajednice livada i pašnjaka, i hrastovo-grabove šume a
prema visovima slijede pojasevi mješovitih listopadno četinarskih sastojina. U
agrobiocenozama uzgaja se tradicionalno povrće, voće i žitarice, a u novije
vrijeme se uvode i nove poljoprivredne kulture (jagodasto voće, vinova loza,
aronija i druge).

Područije općine Kotor-Varoš je arheološki i historijski malo istraženo.
Historija bilježi, da su na ovim prostorima postojala naselja u dalekoj
prošlosti, čak i u periodu neolita. Ovo područje su tada naseljavali Iliri.

U IV vijeku p. n. e. na ovo područje su prvi put prodrli Kelti, koji su se u
više navrata zadržavali na području BiH. Pred kraj starog vijeka područje oko
Vrbasa, Vrbanje i Sane naseljavalo je ilirsko pleme Mezeji.

U I vijeku n. e. ovo područje osvajaju Rimljani koji postepeno asimiliraju
Mezeje i angažuju ih u svoje legije i svoju mornaricu. Iz tog perioda postoji
više lokaliteta koji ukazuju na rimske građevine: u Šipragama, pri ušću
Crkvenice u Vrbanju 1981. godine otkriveni su "na njivi Omer-bega Šiprage",
ostaci ranokršćanske bazilike (III-V vijek). Rimljanskih opeka nađeno je na više
lokaliteta: Stari grad Lauš, današnji Lauši u Maslovarama, zatim u Pobrđu i
Zabrđu i na ušću potoka Svinjara u rijeku Vrbanju i na putu od Banjaluke do
Skender Vakufa.

U sedmom vijeku ovo područje naseljavaju Južni Slaveni koji su se mješajući sa
starosjediocima zadržili do današnjih dana. Slavenizacijom ovog dijela
balkanskog poluostrva tu se formiraju prve državice Južnih Slavena, a među njima
i prva bosanska država u 10. vijeku. Prema ljetopisu popa Dukljanina (barskog
rodoslova), polovinom 12. vijeka župe Uskoplje, Pljeva i Luka bili su u sastavu
Bosne. Vjera starobosanska (bogumilska) dugo se opirala, unatoč povremenim, ali
mnogim upadima krstaša, da bi konačno bila potisnuta tek u XIII stoljeću.

Prvo kotorvaroško naselje, srednjevjekovni grad Kotor, postojalo je svakako
dosta prije 9. stoljeća, jer je, prema vjerodostojnim izvorima, prije toga bio
"nekoliko puta poharan".

Podatak je preuzet iz djela Baltazara Splićanina, neosporno kasnog pisca, koji,
u vezi sa zbivanjima u 9. stoljeću spominje Bosansko kraljevstvo i porijeklo
imena današnjeg grada Kotor u Boki Kotorskoj, koji je kao i Risan, tada bio u
graničnom području jugoistočnog dijela Kraljevine Bosne

Prema oba izvora, prilikom imenovanja budućeg grada Kotor, u to vrijeme su Ugri
često upadali u Bosansko Kraljevstvo i da su više puta opustošili teritoriju
bosanskog grada Kotora, koji je u 2. knjizi svoje Geografije Gerard Rudniger
označio kao Vesekatro, koji se nalazi "blizu Banje Luke". Moguće je da taj nazi
potiče od pojma vazal (lat. vassallus, vassus = sluga, podanik franačkog kralja,
a poslije i ostalih evropskih vladara, koji od kralja dobija posjed kao leno ili
feud) i prisvojnog pridjeva cataro (=katarski). Ne može se isključiti ni
mogućnost da je Vasekatro bio utočište i/ili naseobina Katara jer isti korijen
imaju i latinski termini za imenice vaza (văs, vasis, mn. vāsa, vasōrum =
posuda, ratna naprava) i jamac/jemac, danas žirant, garant (= văs, vădis).

Plemići iz bosanskog Kotora, po imenu Nedor, Miroslav i Vuksan, uz još neke
druge, saznavši da se zida novi grad na moru, krenuše sa svom svojom imovinom
velike vrijednost u zlatu i srebru prema poznatoj lokaciji, budući da je
Bosansko Kraljevstvo bilo bogato rudama plemenitih metala. Kada su, prema
navodima Mihajla Solinjanina (u opisu Dalmacije), stigli u Risan, razglasili su
svoju namjeru da tu podignu tvrđavu u kojoj će biti sigurni. Kad su to doznali
građani tadašnjeg naselja Askrivija, pozvali su da planirani trošak ulože u
izgradnju već započetog grada, "te da združeni žive kao pravi prijatelji i
građani".

Naredni pisani dokumenti o naselju na ovom području datiraju tek iz 1322, 1323.
i 1412. godine. To je povelja Stjepana II Kotromanića (bosanskog bana od 1322.
do 1353. godine), koji daruje Vukosavu Hrvatiniću 1322. godine župe Danicu i
Vrbanju sa gradovima Ključem i Kotorom kao lični posjed, zato što mu je ovaj
pomogao prilikom preuzimanja vlasti u sukobu sa Babunićima. Ovaj feudalni posjed
Hrvatinića je kasnije, 1404. godine još više proširio Hrvoje Vukčić Hrvatinić
(Stjepančić), koji se nazivao gospodarem Donjih kraja (područje od rijeke Vrbasa
do preko Sane a kasnije je još više prošure). Iako su Ugarski kraljevi Ludovik I
Sigismund, (koji je kasnije osvojio Hrvatsku, Češku i Njemačku) pokušali
osvojiti Bosnu, nije im polazilo za rukom. Čak je Ugarski kralj Sigismund I
1411. godine Hrvoju Vukčiću Hrvatiniću priznao pravo posjeda Donjih kraja. U to
vrijeme gradovi Kotor i Zvečaj u Tijesnom kod Banja Luke su imali strateški
značaj za odbranu Bosanske države.

Još iz tih vremena datiraju današnja narodna vjerovanja o čudotvornosti vode sa
izvora (točka) Bobas, koji se nalazi iznad istoimenog vodopada na desnoj litici
Jakotine, ispod samih zidina tamnice u (danas devastiranoj) utvrdi Kotor (na
lijevoj litici).

Od 1519. srednjovjekovni grad Kotor je pod turskom upravom. Tad se pored naselja
Kotor formira naselje Varoš na području današnjeg Donjeg Varoši. Širenjem grada
u oba pravca po riječima arheologa Đurđevića, nastao je grad koji je u svom
nazivu zadržao oba imena Kotor-Varoš, u čiji sastav su ušla naselja: Kotor
katolički, Kotor turski, Čepak, Slatina i Varoš, a koji se prvi put pod tim
imenom spominje 1889. godine, poslije popisa stanovništva, koje je tada
organizovala Austro-Ugarska monarhija, a koja je odlukom velikih sila anketirala
BiH 1878. godine.

Početkom 17. vijeka naselje ispod tvrđave Kotor bilo je manje od sela Večići, i
počelo se širiti tek krajem toga i početkom narednog vijeka. Tome je doprinijela
tadašnja migracija stanovništva na to područje. Među doseljenicima bilo je
Turaka iz daleke Anadolije i muslimanskog življa iz Hercegovine, koje je tu
dobijalo posjede i napuštalo svoja dotadašnja neplodna obitavališta. Bilo ih je
i iz Banjaluke, Jajca, Travnika i Visokog. Među doseljenim hrvatskim življem
najviše je bilo Dalmatinaca, nešto iz okoline Kupresa, a srpske porodice bile su
iz Hercegovine, sa područja Mrkonjić-Grada, kao i sa područja Prnjavora, kad se
južno od rijeke Save u 18. vijeku pojavila kuga. Kada je kuga "poharala" i
stanovništvo Kotora (1732.) i lokalni živalj je bježao u druga područja, između
ostalog i u sela sjeverozapadno od Banjaluke.

U to vrijeme izgrađena je cesta Banjaluka – Kotor-Varoš – Teslić i bolnica, što
je uz otvaranje rudnika uglja u Maslovarama i izgradnju uskotračne željezničke
pruge prema Banjaluci bio početak kakvog-takvog razvoja."

Od 1. decembra 1918. godine Kotor-Varoš je u sastavu Kraljevine SHS, pa
Kraljevine Jugoslavije, a od 1945-92.– FNRJ (kasnije SFRJ). Od 1992. je u
osamostaljenoj Bosni i Hercegovini, a po potpisivanju Dejtonskog sporazuma,
pripala je entitetu Republici Srpskoj.

Pred kraj II svjetskog rata na ovim prostorina (1944.), partizanski inženjerci
su zabilježili zatečeno stanje u i oko tvrđave Kotor, koje je kasnije opisao
jedan od oslobodilaca Kotor-Varoši. Isti izvor pritom donosi niz malo poznatih
historijskih, geografskih, arheoloških podataka o Kotor-Varoši i
Kotorvarošinima.

Za vrijeme rata u Bosni, došlo je do sukoba između pripadnika Vojske Republike
Srpske iTeritorijalne odbrane Bosne i Hercegovine u kojima su stradali civili i
vojnici. Lokalno stanovništvo je ubijano i protjerano, pritvarano i mučeno u
logorima, koje je organizirala novoosnovana vlast Republike Srpske. Ubijeno je
oko 3000 ljudi, a protjerano oko 20000 Bošnjaka i Hrvata.

Već početkom rata u Bosni i Hercegovini, počeo je hapšenje, mučenje, ubijanje i
protjerivanje civila (Bošnjaka i Hrvata) u dolini Vrbanje, od Kruševa Brda do
Banjaluke. Samo u Grabovici je bestragom nestalo oko 200 Bošnjaka iz Večića,
Hrvaćana i drugih okolnih sela, a traga se za još oko 370 nestalih civila. O
progonima Bošnjaka iz doline Vrbanje, uživo su izvještavale najuglednije
svjetske medijske agencije (BBC, Reuters, CNN i dr.).

Prema jednoj od optužnica i presudi Tribunala u Hagu, u tački 40, među ostalim
lokacijama logora u 12 krajiških općina, stoji:

14. augusta 1992. u napadu Teritorijalne odbrane Bosne i Hercegovine na vojnike
Vojske Republike Srpske poginulo je 13 vojnika, a 13 ih je ranjeno. U produkciji
Saveza logoraša RS, koji se finansira iz budžeta RS, snimljen je
dokumantarno-igrani film Krvava jesen u Serdarima, koji govori o zločinima u
proteklom ratu na području općine Kotor-Varoš.

U selu Serdari u napadu pripadnika Teritorijalne odbrane Bosne i Hercegovine (TO
BiH) 17. septembra 1992. godine počinjen je ratni zločin u kom je ubijeno 16
srpskih civila. Optužnica je podignuta 2011. godine , a optuženi se terete da su
kršeći pravila Međunarodnog humanitarnog prava za vrijeme rata i oružanog sukoba
učestvovali u napadu na civilno stanovništvo i objekte, te da je napad imao za
posljedicu smrt, teške tjelesne povrede civila i uništavanje imovine, čime su
počinili krivično djelo ratni zločin protiv civilnog stanovništva. Optužnica je
bila protiv bivših pripadnika pripadnika TO BiH: Seada Menzila Fikreta
Planinčića i Mirsada Vatrača, koji su osuđeni na kazne zatvora, a Apelaciono
vijeće Odjela I za ratne zločine Suda BiH, u predmetu "Fikret Planinčić i drugi"
ukinulo je 2014. ovu presudu zbog bitne povrede odredaba krivičnog postupka, te
je odredilo novi proces.

Apelaciono vijeće ICTY je 30. juna 2016. pravosnažno potvrdilo prvostepenu
presudu kojom su Stojan Župljanin i Mićo Stanišić, osuđeni na po 22 godine
zatvora, uz dio obrazloženja koje slijedi:

Po posljednjem službenom popisu stanovništva iz 1991. godine, općina Kotor-Varoš
imala je 36.853 stanovnika, raspoređenih u 42 naselja. Poslije potpisivanja
Daytonskog sporazuma općina Kotor-Varoš, gotovo u cjelini, ušla je u sastav
Republike Srpske. U sastav Federacije Bosne i Hercegovine ušao je dio područja
naseljenog mjesta Kruševo Brdo.



https://bs.wikipedia.org/wiki/Hamdija_Pozderac

Hamdija Pozderac je bio bosanskohercegovački političar, predsjednik
predsjedništva SR Bosne i Hercegovine i predsjednik ustavne komisije SFRJ
1970-ih i 80-ih godina. Rođen je 15. januara 1924. godine u Cazinu i to pod
imenom Muhamed. Imao je tri brata (Hakija, Sakib i Ismet), te četiri sestre
(Bekira, Fatima, Sadeta i Zuhra). Još za vrijeme svog srednjoškolskog
obrazovanja se uključio u rad tada ilegalne organizacije SKOJ-a, a u tokove
narodnooslobodilačkog rata se uključio 1941. godine, te obavljao niz važnih
funkcija i vojnih dužnosti. U 8. krajiškoj narodnooslobodilačkoj udarnoj brigadi
bio je sekretar bataljonskog i brigadnog komiteta SKOJ-a, a zatim član Oblasnog
komiteta USAOJ-a i SKOJ-a za Bosansku krajinu. Početkom 1944. godine postao je
sekretar Okružnog komiteta SKOJ-a i član Okružnog komiteta KPJ Bihać.

Poslije rata je obavljao niz partijskih i državnih dužnosti. Od 1965. godine je
bio član CKSKBiH. Bio je poslanik Prosvjetno-kulturnog vijeća Skupštine SRBiH,
od 1971-74. predsjednik Predsjedništva Bosne i Hercegovine, a od 1971-78. godine
predsjednik Skupštine SRBiH. Bio je član Izvršnog komiteta CKSKBiH i sekretar
Sekretarijata, a dugo vremena je bio član Predsjedništva CKSKJ i predsjednik
CKSKBiH. Na kraju svoje političke karijere bio je i član Predsjedništva SFRJ, a
kada je trebao biti izabran za predsjednika Predsjedništva, dao je ostavku zbog
umiješanosti u Aferu Agrokomerc i da se povuče iz političkog života Jugoslavije.

Bio je visokoobrazovan, a završio je Visoku partijsku školu u Moskvi, te
Filozofski fakultet u Univerziteta u Beogradu 1959. godine. Izdao je niz
publicističkih i naučnih djela, a od 1961. godine je predavao opštu sociologiju
na Fakultetu političkih nauka u Sarajevu.

Umro je u aprilu 1988. godine u Kliničkom centru bolnice Koševo u Sarajevu i to
pod i danas još nerazriješenim okolnostima.

Hamdija Pozderac se, u svom odnosu prema Bosni i Hercegovini, protivio svemu što
je imalo predznak samo jedne nacije. Ono zbog čega je bio često kritikovan jeste
bilo njegovo protivljenje boljem organizovanju Muslimana, ali je to, posljedica
njegovog stalnog insistiranja na zajedničkoj izgradnji i organizovanju. To je
ponekad imalo loš odraz na politiku prema Muslimanima, ali se u svakom pogledu
pozitivno odrazilo na sprječavanje srpskih i hrvatskih nacionalista od većeg
širenja u Bosni.

Njegovo uklanjanje sa političke scene Jugoslavije kao najjačeg političara kojeg
je Bosna i Hercegovina ikada za vrijeme komunizma imala, se može jedino dovesti
u vezu sa njegovim insistiranjem, kao predsjednika Ustavne komisije Skupštine
Jugoslavije, na nemijenjanju osnovnih načela Ustava iz 1974. godine, koji su
dali Muslimanima (kasnije Bošnjacima) status naroda unutar SFRJ.

Vojislav Šešelj napada 1979. Hamdiju Pozderca, nakon što je navodno otkrio
plagijat u jednom magistarskom radu. Napad nije uspio i sam Šešelj je kasnije
izjavio da je time želio skrenuti pažnju CK od Nenada Kecmanovića.:

1987. godine počinje afera Agrokomerc, koja je znatno pogodila rukovodstvo SR
BiH. Preduzeće Agrokomerc izdavalo je mjenice bez pokrića. Fikret Abdić, Hakija
Pozderac, Ibrahim Mujić i drugi se hapse pod optužbom "kontrarevolucionarnog
djelovanja" prema članu 114. Krivičnog zakona SFRJ. Mediji u SR Srbiji opširno
su izvještavali o aferi. U drugim republikama , s izuzetkom SR Slovenije, se
uopće nije osvrtalo na slučaj Agrokomerca. Jedan od glavnih zagovarača, koji su
zahtijevali Hamdijinu ostavku, bio je Vojislav Šešelj. Hamdija Pozderac podnosi
12. septembra 1987 ostavku, a brat Hakija izlazi iz zatvora. Nakon što s njegova
braća izgubila politički utjecaj, Sakib Pozderac general TO BiH u periodu
1986-88, uklanja se s položaja. Slobodan Milošević koji je 1989. radio kao
direktor Jugobanke Beograd, oprostio je dug Agrokomercu.

Nurija i Devleta Pozderac, Hamdijini preci koji su tokom Drugog Svjetskog rata
spasili veliki broj Jevreja, nagrađeni su 2013. posthumno s "Pravednik među
nacijama" od izraelske vlade.



https://bs.wikipedia.org/wiki/Glukoza

Glukoza je jednostavni šećer, monosaharid, te je jedan od najvažnijih
ugljikohidrata. Koristi se kao izvor energije kod životinja i biljaka. Glukoza
je jedan od glavnih produkata fotosinteze i služi kao početna supstanca za
respiraciju tj. disanje. Prirodni oblik, (D-glukoza), naziva se još i dekstroza,
naročito u prehrambenoj industriji.

Glukoza (C6H12O6, molekulska masa 180,18) je heksoza tj. monosaharid koji sadrži
šest ugljikovih atoma. Glukoza sadrži aldehidnu (-CHO) grupu. Zbog toga se još
svrstava u grupu šećera aldoza. Pet atoma ugljika i jedan atom kisika formiraju
takozvani "piranozni prsten", koji je najstabilnija forma za aldoze sa šest
ugljikovih atoma. U ovom prstenu svaki ugljikov atom vezan je za
hidroksilnu(-OH) grupu s jedne strane i za vodik s druge. Izuzetak je jedino
peti ugljikov atom koji se veže za šesti ugljikov atom, koji se nalazi izvan
prstena tako formirajući CH2OH grupu. Ova ciklična forma glukoze postoji u
ravnoteži sa reaktivnijom acikličnom formom koja čini 0,0026% glukoze pri pH 7.

Glukoza je univerzalno gorivo u biologiji. Može se jedino nagađati zašto je baš
glukoza, a ne neki drugi monosaharid kao npr. fruktoza, tako raznovrsno
korištena. Glukoza se može dobiti iz formaldehida u abiotičkim uslovima, te je
zbog toga vjerovatno bila dostupna i primitivnim biohemijskim sistemima. Za
visoko organizovane organizme vjerovatno najvažnija karakteristika glukoze je ta
da ona, u poređenju sa ostalim heksozama, ima malu tendenciju da nespecifično
reagira sa amino (-NH2) grupom proteina u reakciji koja se naziva glikolizacija.
Tokom glikolizacije dolazi do redukcije ili uništenja aktivnosti enzima. Mala
tendencija glukoze za ulazak u glikolizaciju je uzrokovana činjenicom da se
glukoza većinom nalazi u formi manje reaktivnog cikličnog izomera. Uprkos tome,
mnoge dugoročne posljedice dijabetesa (npr. sljepilo, otkazivanje bubrega i
periferna neuropatija) su vjerovatno uzrokovani glikolizacijom proteina.

Tokom respiracije, pomoću niza enzimski kataliziranih reakcija, glukoza biva
oksidirana do ugljik dioksida (CO2) i vode (H2O) pri čemu se oslobađa energija
većinom u formi adenozin trifosfata (ATP-a). Glukoza koja se koristi tokom
respiracije se dobija razgradnjom složenih šećera, polisaharida.

Hemijskim vezivanjem glukoze i fruktoze nastaje saharoza, dok su škrob, celuloza
i glikogen neki od polimera glukoze (polisaharidi).

Starije ime dekstroza pojavilo se budući da rastvor D-glukoze rotira
polariziranu svjetlost u desno. Iz istog razloga L-fruktoza se zvala "levuloza"
zbog toga što rastvor levuloze rotira polarizovanu svjetlost u lijevo.



https://bs.wikipedia.org/wiki/Enzim_razgradnje_glikogenskih_grana

Enzim razlaganjs glikogenskih grana ili Enzim kresanja grana je molekula koja
pomaže olakšavanju razgradnje glikogena, koji služi kao skladište glukoze u
tijelu, aktivnošću glukoziltransferaza i glukozidaza. Zajedno sa fosforilazama,
ovi enzimi mobiliziraju rezerve glukoze iz glikogenskih naslaga u mišićima i
jetri. Ovo predstavlja glavni izvor energetskih rezervi u većini organizama.
Razgradnja glikogena u tijelu je visoko regulirana, posebno u jetri, putem
raznih hormona, uključujući insulin i glukagon, da bi se održao homeostatski
balans razine glukoze u krvi. Kada je razgradnja glikogena ugrožena mutacijama u
sintezi ovog enzima, javljaju se metaboličke bolesti, kao što je bolest bolest
glikogenske pothranjenosi tipa III.

Kod sisara, kvasca i nekih bakterija, glukoziltransferaza i glukozidaza se
priređuju jednim enzimom, dok u E. coli i drugih bakterija, to čine dva
različita enzima, što komplicira nomenklaturu. Proteini koji kataliziraju obje
funkcije se nazivaju glikogen enzimi za rszlaganje glikogenskih grana ili enzimi
kresanja glikogenskih grana (GDE). Kada se glukoziltransferaza i glukozidaza
kataliziraju različitim enzimima, "glikogena za skidanje grana" obično se odnosi
na glukozidazni enzim. U nekim izvorima, enzim koji je sposoban samo za
glukozidaze se naziva "kresajući enzim ".

U Escherichia coli i drugih bakterija, glukoziltransferaza i glukozidaza djeluju
putem dva različita enzima. U E. coli , transfer glukoze obavlja
4-alfa-glukanotransferaza, protein od 78,5 kDa,koji je kodiran genom malQ. Drugi
protein, zvani enzim za otklanjane grana, razlaganje obavlja alfa-1 , 6-glukoza.
Ovaj enzim ima molekulsku masu od 73,6 kDa, a kodiran genom glgX. Aktivnost ova
dva enzima ne odvija se uvijek nužno zajedno. U E. coli glgX selektivno
katalizira razlaganje 4-podjedinične grane, bez akcije glukanotransferaze.
Proizvod ovog razlaganja, maltotetraoza, dodatno degradira maltodekstrin
fosforilaza.

Gen GlgX E. coli je strukturno sličan proteinu izoamilazi. Monomerni protein
sadrži centraln domen u kojem je osam paralelnih beta-lanaca okružeo sa osam
paralelnih alfa niti. Unutar ove strukture je rascjep dužine 26 angstrema, a
širok 9 angstrema, koji sadrži aromatske ostatke za koje se smatra da, prije
razlaganja, stabiliziraju četveroglukozne grana.

Kod sisara i kvasaca, jedan enzim obavlja obje funkcije uklanjanja glikogenskih
grana. Ljudski enzim uklanjanja grana glikogena debranching (gen: AGL) je
monomer s molekulskom masom od 175 kDa. Dokazano je da dvije katalitske akcije
AGL mogu funkcionirati neovisno jedna od druge, što pokazuje da je prisutno više
aktivnih smjesta. Ova pojava je ojačana aktivnim mjestom inhibitora, kao što je
polihidroksiamin, za koji je utvrđeno da inhibiraj glukozidaznu aktivnost dok
transferazna nije mjerljivo promijenjena. Enzim za razlaganje glikogenskih grana
je jedini poznati eukariotski enzim koji sadrži više katalitskih mjesta i koji
je aktivan kao monomer.

Neke studije su pokazale da je pola kvašćevih GDE C-krajeva je povezano sa
glukozidaznom aktivnosti, dok je pola N-krajeva povezano sa aktivnosti
glukoziltransferaze. Osim ova dva aktivna mjesta, čini se da AGL sadrži itreće
aktivno mjesto koji omogućava da se veže za glikogenski polimer. Iako je
kompletna struktura GDE kod eukariota tek treba da se utvrdi, misli se da se
vežu za šestomolekulske lance glukoze kao i razgranate glukoze, što odgovara
sedam podjedinice u aktivnom mjestu, kao što je prikazano na slici ispod.

Može se uočiti da kada je glukoza u aktivnom mjesatu 'A', 'B', 'C' i '0,
hidrolizira se najbrže. Ovo ukazuje da je ovaj region veza lanca glikogena
najjači na aktivnom mjestu, jer jača interakcija između enzima i supstrata
dovodi do brže hidrolize. Unatoč ovom napretku, kompletna strukturu GDE u
eukariota tek treba da se utvrdi. Enzimi koji razlažu glikogen u archaea
Sulfolobus solfataricus je bolje okarakterizran od onih kod eukariota. GDE u S.
solfataricus je poznat kao Trex. Iako, kao i sisarski GDE, Trex ima i
amilozidazne i glukanotransferazne funkcije, Trex je strukturno sličan glgX i
ima masu od 80 kD i jedno aktivno mjesto. Za razliku od glgX ili AGL, međutim,
Trex u otopini postoji kao dimer i tetramer. Izgleda da oligomerni oblik Trex-a
ima značajnu ulogu u izmjeni i oblik i funkcije enzima. Smatra se da
dimerizacija stabilizira "fleksibilne petlje" koje se nalaze u neposrednoj
blizini aktivnog mjesta. To može biti ključ za objašnjenje zašto TREX (i ne
glgX) ispoljava glukoziltransferaznu aktivnost. Kao tetramera, katalitske
efikasnosti TREX su povećana četiri puta, u odnosu na svoj dimerni oblik.

Službeni naziv za gen je "amylo- α-1,6- glukozidaza, α- glukanotransferaze 4-",
sa službenim simbolom AGL. AGL je autosomni gen koji se nalazi na hromosomu 21,
pozicija: lp21. AGL gen sadrži upute za izradu nekoliko različitih verzija,
poznatih kao [[izoforma|izoformegg, enzima za razlaganje glikogenskih grana. Ove
izoforme razlikuju se po veličini i ispoljavaju se u različitim tkivima, kao što
su jetra i mišići. Ovaj gen je studiran u detalje, jer njegova mutacija je uzrok
bolesti skladištenja glikogena, tipa III. Gen je dug 85 kb, a ima 35 egzona i
kodira za 7,0 kb-iRNK. Translacija gena počinje u egzonu 3, koji kodira prvih 27
aminokiselina AGL, jer su prva dva egzona (68kb) sadrže neprevedene 5' regije.
Eksoni 4-35 kodiraju preostalih 1.505 aminokiselina koje kodira AGL gen.

Kada je ugrožena aktivnost GDE, tijelo ne može efikasno otpuštati uskladišteni
glikogen, pa se jvlja tip III bolesti skladištenja glikogena (zbog nedostatka
enzima), što je autosomno recesivni poremećaj. Razgradnja GSD III glikogen je
nepotpuna i ne postoji akumulacija abnormalnog glikogena sa kratkim vanjskim
granama.

Većina pacijenata pokazuju nedostatak GDE iu jetri i mišićima (tp IIIa), iako
15% pacijenata sadrži GDE u mišićima, a koji je odsutan iz jetri (Tip IIIb).
Ovisno o mjestu mutacije, različite mutacije u AGL genu mogu uticati na
različite izoforme ekspresije gena. Naprimjer, mutacije koje se javljaju na
egzonu 3, utiču na oblik koji djeluje na izoforme koje su je prvenstveno
izražene u jetri; to dovodi do pojave GSD tip III.

Ove različite manifestacije proizvode raznovrsne simptome, koji mogu biti gotovo
isti kao kod tipa I GSD, uključujući i hepatomegaliju, hipoglikemiju kod djece,
nizak rast, miopatije i kardiopatije.

Pacijenti sa tipom IIIa često imaju simptome koji se odnose na bolesti jetre i
progresiju u mišićnima, sa varijacijama koji su uvjetovani godinom početka,
stopom progresije i ozbiljnosti bolesti. Pacijenti s Tip IIIb obično simptome
koji se odnose na bolest jetre. Pacijenti sa tipom III se razlikuju po povišenim
enzimom jetre, sa normalnim razinam mokraćne kiseline i laktata u krvi, za
razliku od drugih oblika GSD. U pacijenata sa uključenošću mišića, tip IIIa,
mišićn slabost postaje dominantna u odrasloj dobi i može dovesti do hipertrofije
srčanih komora i distalnih mišića.



https://bs.wikipedia.org/wiki/Bosanski_ljiljan_(simbol)

Bosanski ljiljan ili zlatni ljiljan kao simbol u Bosni i Hercegovini počeo se
upotrebljavati u srednjem vijeku. Prisutan je na novcu, pečatima, zastavama,
grbovima plemićkih dinastija, stećcima, raznim ukrasnim predmetima itd. Posebno
je postao popularan kada je Bosna bila najmoćnija država na Balkanu i kada je
njom vladao kralj Tvrtko I Kotromanić. Dinastija Kotromanića je za simbol uzela
bosanski ljiljan, najčešće zvan zlatni ljiljan.

Također postoji vjerovatnoća da je ljiljan uveden kao paralela patarenima
Francuske koji su dijelili neka od osnovnih načela doktrine Crkve bosanske. Na
ovaj način Tvrtko je namjeravao prikazati jedinstvo bosanskog naroda u okruženju
rimokatoličke i bizantijske kulture. U svakom slučaju zlatni ljiljan se može
smatrati autohtonim bosanskim simbolom, s obzirom da postoji i posebna vrsta
ljiljana poznata pod nazivom Lilium bosniacum.

Godine 1992. grb zlatnih ljiljana nalazi svoju ponovnu upotrebu sa proglašenjem
nezavisne Republike Bosne i Hercegovine. Zastava Republike Bosne i Hercegovine
se sastojala od grba zlatnih ljiljana na bijeloj podlozi. Ovo je bila i zastava
Armije Republike Bosne i Hercegovine. Grb je također bio uklesivan na grobove
bosanskih poginulih boraca.

Godine 1998, nakon protesta političkih predstavnika nekadašnje Herceg-Bosne i
Republike Srpske, zastava Republike Bosne i Hercegovine je zamjenjena novom.
Ipak Bošnjaci i dalje koriste grb i zastavu u odgovarajućim kulturnim prilikama,
a na grbu Federacije BiH i grbovima nekih kantona i općina, ljiljan se koristi
kao simbol Bošnjaka.



https://bs.wikipedia.org/wiki/Bjelorusija

Bjelorusija je istočnoevropska država koja graniči sa Poljskom, Litvanijom,
Latvijom, Rusijom, i Ukrajinom. Zauzima površinu od 207.600 kvadratnih
kilometara. Glavni grad države je Minsk dok su veći gradovi Brest, Grodno,
Gomel, Mogilev i Vitebsk. Preko 40% od 207.600 km2 teritorije Bjelorusije
zauzimaju šume. Najjači privredni sektori u državi su uslužna djelatnost i
proizvodnja. Do 20. vijeka, teritorijom današnje Bjelorusije vladale su
različite države: Polotsko vojvodstvo (11. do 14. vijek), Velika kneževina
Litvanija, Poljsko–Litvanska unija i na kraju Rusko carstvo.

Broj stanovnika je 9.509.807 (procjena iz 2009. godine). Od tog broja otprilike
77,9% su Bjelorusi, dok glavne manjine države čine Rusi 13,2% i Poljaci 4,1%.
Glavna religija je pravoslavlje kojem pripada 80% stanovništva.

Slaveni naseljavaju prostoru današnje Bjelorusije između 6. i 8. vijeka.
Tadašnji Istočni Slaveni susreću se s Varjazima i osnivaju prvu veliku državu
istočne Evrope – Kijevsku Rus. U sastavu te države nalazile su se i kneževine
čija su središta bila u današnjim bjeloruskim gradovima kao što je Polack.

U 13. vijeku nakon mongolske provale u kojem je Kijev bio do temelja uništen,
Kijevska Rus se raspala na nekoliko kneževina, a kneževine koje su se nalazile
na području Bjelorusije, ušle su u posjed Velike Kneževine Litve. Do 15. vijeka,
ta će se kneževina naglo proširiti na istočnu Evropu i obuhvatiti prostor od
Baltičkog do Crnog mora.

1386. godine Poljska i Litva sklapaju personalnu uniju čime bjeloruske zemlje
ulaze u sastav Poljske. Nešto kasnije 1569, dolazi i do sjedinjenja dvije države
koje otada čine Poljsko-litavsku uniju. Majskim Ustavom iz 1791. (smatra se
prvim evropskim modernim Ustavom), Poljska ukida sve dotadašnje podijele na
kneževine i sve ujedinjuje pod nazivom Kraljevina Poljska. No ubrzo, već 1795.
Rusija, Austrija i Pruska međusobno dijele Poljsku, prisilivši posljednjeg
poljskog kralja Stanisława Augusta na abdikaciju. Bjeloruske zemlje su pripale
carskoj Rusiji u sklopu koje će se zadržati sve do njenog raspada 1917.

Tokom Prvog svjetskog rata, zemlja se nalazi pod njemačkom okupacijom. Prvi puta
su Bjelorusi proglasili svoju nezavisnost 25. marta 1918. proglasivši Bjelorusku
Narodnu Republiku. No ubrzo će, kao rezultat okupacije Crvene armije, 1. januara
1919. biti proglašena Sovjetska Socijalistička Republika Bjelorusija (kasnije
preimenovana u Bjeloruska Sovjetska Socijalistička Republika) koja će u decembru
1922. ući u sastav SSSR-a.

Zapadna Bjelorusija, u skladu s dogovorom u Rigi je pripala Poljskoj, a bit će
joj vraćena 1939. Hitlerovim i Staljinovim dogovorom o podijeli Poljske.
Dvadesete godine 20. vijeka, godine su ubrzane industrijalizacije zemlje i
razvijanja poljoprivrede, no također to su i godine nastavka prisilne
rusifikacije. Desetine hiljada građana Bjelorusije, uključujući inteligenciju,
kulturnu i književnu elitu, pa sve do običnih seljaka koji su se protivili
Staljinovoj ideji kolektivizacije bili su osuđeni na strijeljanje ili su poslani
na robiju u Sibir.

Od samog početka Drugog svjetskog rata, Bjelorusiju su okupirale snage
nacističke Njemačke, koje će zadržati vlast sve do 1945. Golemi dio zemlje je
stradao u ratu zajedno s velikim dijelom stanovništva koje je bilo ubijeno za
vrijeme njemačke invazije. Židovsko stanovništvo je također uništeno tokom
Holokausta. Tek je 1971. godine Bjelorusija dostigla prijeratni broj stanovnika,
dok se židovsko stanovništvo nikad nije oporavilo. Nakon rata, Bjelorusija je
bila jedna od 51 potpisnika Povelje o osnivanju Ujedinjenih Naroda.

Obnova koja je uslijedila odmah nakon rata, donijela je silan napredak SSSR-u i
u to je vrijeme uz Ukrajinu, Bjelorusija bila najrazvijenije industrijsko
središte SSSR-a. Otvaranje novih radnih mjesta potaknulo je i povećanje broja
imigranata iz Rusije. Tokom Staljinove vladavine, rusifikacija je bila izrazito
snažna i na ključnim mjestima u Sovjetskoj Bjelorusiji nalazili su se isključivo
Rusi iz raznih krajeva SSSR-a. Službena upotreba bjeloruskog jezika, zajedno s
bjeloruskom tradicijom bila je također ograničavana od strane Moskve (iako je
danas bjeloruski uz ruski službeni jezik u državi, gotovo svi koriste isključivo
ruski jezik). I nakon Staljinove smrti 1953., njegov nasljednik Nikita Hruščov
nastavio je s idejom rusifikacije, pa je čak i jednom prilikom izjavio u Minsku:
”Čim prije ćemo svi progovoriti ruski, prije ćemo izgraditi komunizam”.

Kada je 26. aprila 1986. došlo do eksplozije na nuklearnoj elektrani nedaleko od
Černobila u susjednoj Ukrajini, Bjelorusija je pretrpjela golemu štetu, jer se
radijacija širila upravo preko njenog teritorija. U to je vrijeme Mihail
Gorbačov pokrenuo Perestrojku, a u decembru te iste 1986. bjeloruski građani su
mu predali peticiju u kojoj su naveli da njihova kultura i tradicija nestaje
pred nametnutom im rusifikacijom. Taj događaj je među historičarima ostao
zapamćen kao "kulturni Černobil".

U junu 1988, pronađena je masovna grobnica iz doba Staljinove strahovlade u
šumovitom predjelu Kurapaty. Neki smatraju da je ta grobnica ključni dokaz
namjere sovjetske vlade u smišljenom genocidu protiv bjeloruskog naroda (slično
je i s ukrajinskim gladomorom).

Bjelorusi su proglasili nezavisnost od SSSR-a 27.jula 1990., a međunarodno je
priznata kao Republika Bjelorusija 25. augusta 1991. Upravo je u to vrijeme na
čelo bjeloruskog parlamenta odnosno Vrhovnog Sovjeta Bjelorusije (na tada
najmoćniju funkciju u državi) došao Stanislav Šuškevič. Šuškevič je zajedno s
tadašnjim novim predsjednikom Rusije Borisom Jeljcinom i Ukrajine Leonidom
Kravčukom na sastanku u decembru 1991. godine i službeno objavio raspad
Sovjetskog Saveza i osnivanje nove Zajednice Nezavisnih Država sa sjedištem u
Minsku.

Od 1994. na čelu države se nalazi aktuelni predsjednik Bjelorusije Aleksandar
Lukašenko koji je po navodima organizacije za ljudska prava Human Rights Watch,
posljednji evropski diktator koji krši prava čovjeka, ometa slobodu i
nezavisnost medija, vrši neposrednu cenzuru nad novinarima, zatvara političke
neistomišljenike i sprječava razvoj demokratije i pluralizma.

Bjelorusija ne izlazi na more, relativno je ravna, i sadrži velike površine
močvarnog zemljišta. Jezera i rijeke su relativno rasprostranjeni. Najveća
močvarna teritorija je Polesija, koja spada među najveće močvare u Evropi. U
Bjelorusiji ima 11.000 jezera, ali je većina njih manja od 0,5 km2. Tri najveće
reke su Neman, Pripjat, i Dnjepar. Najviša tačka Bjelorusije iznosi 345 m, a
najniža tačka je na rijeci Neman, 90 m. Klima varira od oštrih zima (prosječne
januarske temperature su u opsegu od −8 °C do −2 °C) do hladnih i vlažnih ljeta
(prosječne temperature 15 °C do 20 °C).

Šume prekrivaju oko 34 procenta ukupne teritorije, pa spadaju među
najdominantnije prirodne resurse Bjelorusije. Među ostalim prirodnim bogatstvima
Bjelorusije su nalazišta treseta, male količine nafte i zemnog plina, zatim
granit, dolomitski krečnjak, i drugi minerali. Oko jedne petine teritorije
uglavnom u jugoistočnim oblastima i dalje trpi posljedice radioaktivnog raspada
zbog nuklearne nesreće koja se dogodila u Černobilu, 1986.

Bjelorusija je podijeljena na šest oblasti ili provincija (na bjeloruskom
voblast, nazvanih prema gradovima u tim provincijama koji su ujedno i njihovi
administrativni centri. Glavni grad Minsk ima poseban status i nije uključen
niti u jednu od provincija. Podjela na voblasti je ostala još iz doba SSSR-a.
Voblast je podijeljena na manje regije (na bjeloruskom raione).

Nakon raspada SSSR-a 1991. godine prestalo je doseljavanje u tada industrijski i
poljoprivredno najrazvijeniju sovjetsku republiku. Teška privredna kriza, kojoj
je glavni uzrok velika privredna ovisnost Bjelorusije o Rusiji, nastavlja se i
dalje. Privatizacija državnih poduzeća teče vrlo sporo, a privatni sektor gotovo
i ne postoji.



https://bs.wikipedia.org/wiki/Washington,_D.C.

Washington, D.C. je glavni grad Sjedinjenih Američkih Država. Dobio je ime po
Georgeu Washingtonu, vrhovnom zapovjedniku američke vojske u Američkoj
revoluciji i prvom predsjedniku SAD-a.

U Washingtonu su sjedišta sve tri grane američke savezne vlade (izvršne,
zakonodavne i sudske), kao i sjedišta većine saveznih služba. Washington je i
sjedište Svjetske banke, Međunarodnog monetarnog fonda i Organizacije američkih
država, kao i mnogih drugih međunarodnih i nacionalnih ustanova. Washington
također ima brojne američke spomenike, muzeje i sportske klubove, pa je jedno od
glavnih turističkih odredišta u SAD-u. Osim toga, glavno gradsko šetalište
National Mall se često koristi za masovne političke demonstracije.

Prema popisu stanovništva iz 2003., distrikt ima 563.384 stanovnika. Ako se uzme
u obzir "metropolitansko područje" Washingtona, koje osim distrikta uključuje
dijelove Marylanda, Virginije i Zapadne Virginije, onda ima više od 4,7 miliona
stanovnika.

Nedovršeni članak Washington, D.C. koji govori o gradovima treba dopuniti.
Dopunite ga prema pravilima Wikipedije.



https://bs.wikipedia.org/wiki/Ujedinjene_nacije

Ujedinjeni narodi ili Ujedinjene nacije je međunarodna organizacija osnovana 24.
oktobra 1945. godine sa ciljem unapređenja međunarodne saradnje. Formirana je
nakon 2. svjetskog rata a zamijenila je neefikasnu Ligu naroda. Na dan svog
osnivanja, organizacija je imala 51 članicu, dok se trenutno pod okriljem UN-a
nalaze 193 članice. Sjedište UN-a se nalazi na međunarodnom području, u New
Yorku, dok se glavni uredi ove organizacije nalaze i u Ženevi, Najrobiju i Beču.
Organizacija se finansira od dobrovoljnih priloga svojih članica. Glavni ciljevi
UN-a između ostalog uključuju i održavanje međunarodnog mira i sigurnosti,
promovisanje ljudskih prava, jačanje društvenog i ekonomskog razvoja, zaštita
životne sredine, te pružanju visokih standarda humanitarne pomoći u slučajevima
gladi, prirodnih katastrofa i oružanih sukoba.

Republika Bosna i Hercegovina, čiji kontinuitet je nastavila država Bosna i
Hercegovina, je 22. maja 1992. godine jednoglasno primljena u punopravno
članstvo Ujedinjenih naroda i to rezolucijom 46/237 njene Generalne skupštine.

Najraniji plan za osnivanjem jedne nove svjetske organizacije javio se pod
okriljem američkog State Departmenta 1939. Predsjednik SAD-a Franklin D.
Roosevelt prvi je upotrijebio termin "Ujedinje nacije" a označavao je savezničke
države. Izraz je prvi put u službenoj upotrebi od 1. januara 1942. godine kada
je 26 vlada potpisalo Atlantsku Povelju. 25. aprila 1945. godine u San Francisku
je započela Konferencija UN-a o međunarodnoj organizaciji a kojoj je
prisustvovalo 50 vlada i veliki broj nevladinih organizacija uključenih u izradu
Povelje Ujedinjenih naroda. Kao datum osnivanja UN-a smatra 24. oktobar 1945.
godine kada je službeno ratifikovana Povelja od strane pet stalnih članica
Vijeća sigurnosti: Francuske, Kine, SSSR-a, Velike Britanije i SAD-a i većine
drugih 46 potpisnika.

dok je šesti organ, Vijeće za povjerenstvo svoj rad obustavilo 1994. godine
nakon sticanja nezavisnosti Palau, kao zadnjeg povjerenika ovog vijeća. Četiri
od pet glavnih organa svoje sjedište imaju u glavnom sjedištu UN-a u New Yorku.
Međunarodni sud pravde nalazi se u Hagu, dok su druge velike agencije sa
sjedištem u uredima UN-a u Ženevi, u Beču, i Nairobiju. Ostale institucije UN-a
nalaze se širom svijetu. Šest službenih jezika Ujedinjenih naroda koji se
koriste u međuvladinim sastancima i koji su zastupljeni u dokumentima UN-a su:
arapski, engleski, francuski, kineski, ruski i španski jezik. Na osnovu
Konvencije o privilegijama i imunitetima Ujedinjenih naroda, UN i njegove
agencije su imune na zakone zemalja u kojima djeluju, a obavezuju se i na
nepristrasnost UN-a u odnosu na državu u kojoj djeluju i države članice.

Generalna skupština je glavni organ Ujedinjenih naroda. Sastoji se od svih
zemalja članica. Skupština se sastaje u redovnim godišnjim sjednicama s tim da
se po potrebi mogu organizovati i hitne sjednice generalne skupštine. Skupštinu
predvodi predsjednik, koji se bira među državama članicama po rotirajućoj
regionalnoj osnovi, i 21 potpredsjednik. Prva sjednica ove skupštine sazvana je
10. januara 1946. godine u Methodist Central Hall Westminsteru u Londonu a
prisustvovali su joj predstavnici 51 članice. Kada generalna skupština glasa o
važnim pitanjima, za izglasavanje odluke je potrebna dvotrećinska većina onih
koji su prisutni i glasaju. O svim drugim pitanjima odlučuje se prostom većinom
glasova. Svaka država članica ima jedan glas. Osim pitanja usvajanja budžeta,
ostale rezolucije nisu obavezujuće za članove skupštine. Skupština može dati
preporuke o bilo kom pitanju u okviru UN-a, osim pitanja mira i sigurnosti koje
se razmatra i koje je u nadležnosti Vijeća sigurnosti.

Vijeće sigurnosti je zaduženo za održavanje mira i sigurnosti među zemljama
članicama. Dok drugi organi Ujedinjenih naroda mogu donijeti samo preporuke,
Vijeće sigurnosti ima moć da donosi obavezujuće odluke koje države članice
dogovorile su se dva obavljaju, pod uslovima Povelje člana 25. Odluke ovog
Vijeća su poznate kao rezolucije Vijeća sigurnosti Ujedinjenih naroda. Vijeće
sigurnosti se sastoji od 15 država članica, od čega su njih pet stalne članice a
to su Kina, Francuska, Rusija, Velike Britanija i SAD a preostalih 10 su
nestalne članica. Pet stalnih članica ovog vijeća imaju pravo veta na rezolucije
UN-a. Bosna i Hercegovina je u periodu od 1. januara 2010. godine do 31.
decembra 2011. godine bila nestalna članica vijeća sigurosti. U toku ovog
uspješnog dvogodišnjeg mandata, BiH je predsjedavala Komitetom za sankcije
Liberiji i Neformalnom radnom grupom Vijeća sigurnosti za dokumentaciju te
potpredsjedavala Komitetima za sankcije Libiji, Sijera Leoneu i Sudanu.

Sekretarijat UN-a na čelu sa generalnim sekretarom, pruža pomoć osoblju
međunarodnih državnih službenika širom svijeta. Ovo tijelo osigurava studije,
informacije i ostale potrebe za sastanke različitim tijelima UN-a. Također vrši
poslove po nalogu Vijeća sigurnosti, Generalne skupštine, Ekonomsko-socijalnog
vijeća i drugih tijela UN-a. Generalni sekretar ovog UN-ovog tijela je Ban Ki
Mun a zamijenio je Kofi Annana i obavlja drugi mandat na ovom položaju. Položaj
generalnog sekretara je definisan u Povelji UN a djeluje kao glasnogovornik i
vođa UN-a. Imenuje ga Generalna skupština, nakon što je preporučen od strane
Vijeća sigurnosti, pri čemu stalne članice vijeća imaju pravo veta.

Povelja UN-a predviđa da svaki primarni organ UN-a može osnovati različite
specijalizirane agencije sa ciljem potpunog ispunjavanja svoje uloge. Neke od
najpoznatijih agencija UN-a su: Međunarodna agencija za atomsku energiju,
UNESCO, Svjetska banka i Svjetska zdravstvena organizacija (WHO). Većinu svog
humanitarnog rada UN obavlja posredstvom ovih agencija. Kao primjeri djelovanja
ovih agencija mogu se navesti: masovni programi cijepljenja (preko WHO-a),
sprječavanje gladi i pothranjenosti (posredstvom WFP-a) i zaštita ugroženih i
raseljenih osoba (od strane UNHCR-a).

Ekonomsko-socijalno vijeće (ECOSOC) pruža podršku Generalnoj skupštini u
promociji međunarodne ekonomske i socijalne saradnje i razvoja. Broji 54 člana
koje bira Generalna skupština na mandat od tri godine dok se predsjednik vijeća
bira na mandat od jedne godine. Vijeće održava godišnji sastanak u julu, u New
Yorku ili u Ženevi. Posmatrano nezavisno od Specijaliziranih tijala UN-a, ovo
vijeća koordinira funkcije ECOSOC-a a koje uključuju prikupljanje informacija,
savjetovanje država članica kao i davanja preporuka. Upravo zbog svog širokog
mandata za koordinaciju mnogih agencija, ovo vijeće je ponekad izloženo
kritiziranju kao nefokusiranog ili nevažnog tijela UN-a.

Međunarodni sud pravde (International Court of Justice - ICJ), je primarni
sudski organ UN-a osnovan 1945. godine na osnovu Povelje UN-a. Sud se nalazi u
holandskom Hagu a sa radom je započeo 1946. godine kao nasljednik Stalnog suda
međunarodne pravde. Sastoji se od 15 sudija izabranih od strane Generalne
skupštine na mandat od devet godina s tim sa svaki sudija mora biti iz
različitog naroda. Smješten je u Palati mira a dijeli prostor zajedno sa Haškom
Akademijom za međunarodno pravo, privatnim centrom za studije međunarodnog
prava. Primarna svrha Suda je u donošenju presuda u slučajevima spora između
država. Sud se bavi predmetima iz oblasti ratnog zločina, nezakonitog uplitanja
države, etničkog čišćenja i drugih pitanja. Sud također može biti pozvan od
strane drugih organa UN-a u cilju davanja savjetodavnog mišljenja.

Tekst Povelje usvojene na konferenciji predstavnika pedeset zemalja u San
Francisku 1945. godine: U uvodnom dijelu tog dokumenta između ostalog se kaže:

"Mi, ujedinjeni narodi, odlučni smo sačuvati buduća pokoljenja od užasa rata,
koji je dva puta u toku našeg života donio čovječanstvu neopisive patnje, i
potvrditi vjeru u osnovna prava čovjeka, u dostojanstvo i vrijednost ljudske
ličnosti, u ravnopravnost muškarca i žene, velikih i malih naroda. Odlučni smo
stvoriti uvjete pod kojima bi se održali prava i poštivanje obveza što nastaju
iz ugovora i drugih izvora međunarodnog prava te raditi na postizanju društvenog
napretka i boljih životnih uvjeta u sve većoj slobodi."

Povelja je promovisala osnovne ciljeve Ujedinjenih naroda: održanje međunarodnog
mira i sigurnosti, razvijanje prijateljskih odnosa na temelju poštovanja
ravnopravnosti i samoodređenja naroda te saradnju u rješavanju ekonomskih,
socijalnih, kulturnih i humanitarnih teškoća. Ujedinjeni narodi će usklađivati
djelatnost različitih naroda u ostvarivanju tih ciljeva. Ujedinjeni narodi su od
Drugog svjetskog rata, bez obzira na svoju nesavršenost i neuspjehe mnogih
pothvata, opravdali svoje postojanje i pokazali se nezamjenjivom inistitucijom
međunarodne saradnje, očuvanja svjetskog mira i sigurnosti. Vijeće sigurnosti
UN-a je najvažnije tijelo Ujedinjenih naroda.



https://bs.wikipedia.org/wiki/Prnjavor

Općina Prnjavor nalazi se u slivu rijeke Ukrine. Grad se nalazi na nadmorskoj
visini od 185 metara. Površina općine je oko 629,95 km2, a sam grad Prnjavor se
prostire na površini od oko 5,5 kvadratnih kilometara. U blizini grada Prnjavora
se nalazi banja Kulaši, poznata po svom ljekovitom, prirodnom vrelu mineralne
vode. Prema posljednjem zvaničnom popisu, općina Prnjavor je imala 47.055
stanovnika, a prema procjenama trenutno ima oko 45 hiljada stanovnika.

Kad je riječ o Ukrajincima potrebno je istaći da je prvo ukrajinsko društvo pod
nazivom "Rusinska čitaonica društva Prosvita" osnovano 1909godine.Tu je u
principu počeo prvi kulturno prosvjetni rad ukrajinaca u Bosni i Hercegovini. Na
osnovi "Prosvite" 1909 godine u Prnjavoru je sazvana osnivačka Skupština gdje
kroz kratko vrjeme preregistrovana u filijalu "Prosvite" iz Ljvova (Galicije).
Nakon njega Ukrajinci su osnovali 1919. godine "Dramski kružok". Zatim 17. marta
1934. godine osnovali filijalu ukrajinskog zagrebačkog društva "Prosvita" sa 58
članova. 19. decembar 1935. godine osnovali su ukrajinsku čitaonicu. Pred Drugi
svjetski rat počelo je da radi "Ukrajinsko kulturno-prosvjetno društvo Taras
Ševčenko". Ono je nastavilo rad nakon rata i djeluje sve do danas.



https://bs.wikipedia.org/wiki/Jemen

Republika Jemen je država u jugozapadnoj Aziji, s obalama na Crvenom moru,
Adenskom zaljevu i Arapskom moru. Po obliku vladavine je republika.

Jemen se nalazi na krajnjem jugozapadu Arapskog poluotoka. Plodnija je od
ostalih zemalja Srednjeg istoka, s dobrim obradivim tlom u zapadnim visoravnima
gdje redovito pada kiša. Obala i gorje na istoku su vrući, suhi i ogoljeli. U
Jemenu se ističu dva planinska lanca: Tibämat aš šam iz smjera S-J i Hadramaut
iz smjera I-Z. Država je siromašna rijekama i slatkom vodom. U Adenskom zaljevu
se nalazi i jedini veći otok Sokotra.

Današnja država Jemen nastala je 1990. ujedinjenjem Arapske Republike Jemen i
Demokratske Narodne Republike Jemen. Na području jugozapadnog djela Arapskog
poluotoka u starome vijeku bilo je nekoliko gradova-država visoke kulture i
civilizacije. U ranome srednjem vijeku Jemenom su vladali Etiopljani i
Perzijanci, a od 630. Arapi. Pod osmanskom vlašću od 1517. do početka 18.
vijeka, kada na vlast dolazi jemenski imam. Sredinom 19. vijeka Aden su zauzeli
Britanci i proširili se u unutrašnjost zemlje. Samostalna kraljevina proglašena
je 1917., ali južni dio zemlje ostao je pod britanskom vlašću. Godine 1959.
osnovana je Federacija Južnoarapskih Emirata, a nakon odlaska Britanaca 1967.
proglašena je samostalna republika Južni Jemen. Godine 1972. izbio je rat između
dviju jemenskih država. Kasniji sukobi doveli su do novog rata 1979., a potom su
uslijedili pregovori koji su prethodili njihovu ujedinjenju. Godine 1994. izbio
je građanski rat između sjevernjačkih i južnjačkih snaga u kojem je Sjever
pobijedio i učvrstio vlast u cijeloj državi.

Od februara 2004. godine Jemen je podijeljen na dvadeset provincija (arapski
muhafazah) i jednu općinu.

Također su postojale različite administrativne podjele dvije jemenske države,
prije 1990, godine. Po dobivanju nezavisnosti Južni Jemen je podijeljen na šest
provincija (guvernata) (arapski muhafazat). Granice provincija su ugrubo pratile
prirodne karakteristike terena, a označene su rimskim brojevima. Sve do 1980.
Sjeverni Jemen je bio podijeljen na guvernate. Te godine zemlja je bilaa
reorganizovana na osam provincija (liwa).

Većina Jemenaca su Arapi muslimani, pripadnici različitih plemena. Svako ima
svojeg šeika i vlastite običaje, nošnju i folklor. Unutar plemena živi se u
velikim, čvrsto povezanim proširenim obiteljima. Isti dom obično dijeli
generacija iste obitelji. Plemenska tradicija posebno je jaka u Sjevernom
Jemenu.

U Jemenu se govori 10 jezika od kojih su svi živi. Standardni arapski je
nacionalni jezik.

Posebno je interesantan skok preko kamila, sport popularan među plemenima
Zaraniq na zapadnoj obali Jemena, na pustinjskoj ravnici uz strane Crveno more.
Takmičari pokušavaju preskočiti što veći broj kamilaa poredanih jedne uz drugu.



https://bs.wikipedia.org/wiki/Igra_prijestolja

Igra prijestolja (eng. Game of Thrones) jest američka TV-serija epske fantastike
koju su napravili David Benioff i D. B. Weiss. Adaptacija je romanā iz serijala
Pjesme leda i vatre, čiji je autor George R. R. Martin. Ime je dobila po nazivu
prvog romana. Snima se u filmskom studiju "Titanic" u Belfastu i na lokacijama u
Hrvatskoj, Islandu, Kanadi, Malti, Maroku, SAD-u, Sjevernoj Irskoj, Škotskoj i
Španiji. Premijerno je prikazana 17. aprila 2011. na HBO-u u SAD-u. Najnovija
sezona prikazana je 24. aprila 2016. HBO je naručio 7. sezonu, koja će se početi
prikazivati 2017. i imat će 7 epizoda.

Serija je privukla rekordni broj gledalaca na HBO-u i pridobila ljubitelje širom
svijeta. Dobila je pozitivne kritike, te je posebno istaknuta izvedba, složenost
likova, obim priče i kvalitet scenarija. Pored pohvala, naišla je i na određene
kritike na račun toga što često sadrži golotinju, nasilje i seksualno nasilje.
Nagrađivana je sa 26 Emmyja, od kojih se izdvaja onaj u kategoriji za najbolju
dramsku seriju 2015. jer je te godine postavila rekord za najviše osvojenih
Emmyja u jednoj godini. Serija je također osvojila nagradu "Peabody", 3 nagrade
"Hugo" za najbolju dramu i 3 nominacije za Zlatni globus. Iz redova glumačke
ekipe Peter Dinklage osvojio je Zlatni globus za najboljeg sporednog glumca u
seriji, mini seriji ili televizijskom filmu i dva Emmyja za najboljeg sporednog
glumca u dramskoj seriji za ulogu Tyriona Lannistera.

Igra prijestolja približno prati događaje u romanima iz serijala Pjesme vode i
vatre. Radnja je smještena u Sedam kraljevina Zapadnih zemalja. Serija prati
nasilne borbe dinastija plemenitih porodica u želji da se nađu na Željeznom
prijestolju, dok se druge porodice bore da budu nezavisne. Na početku serije,
javljaju se dodatne prijetnje s ledenog Sjevera i istočnog kontinenta zvanog
Essos.

David Benioff, izvršni producent serije, našalio se rekavši da bi se serija
trebala reklamirati kao "Porodica Sopranos u Srednoj zemlji", pozivajući se na
radnju punu intriga i mračnih tonova koja se odvija u fantazijskom svijetu punom
magije i zmajeva. Istraživanje iz 2012, koje je ispitivalo broj smrti po epizodi
u TV-serijama, ustanovilo je da Igra prijestolja sadrži prosječno 14 smrti svake
epizode, što je postavlja na 2. mjesto po broju smrti od ukupno 40 najnovijih
američkih dramskih serija.

Prva sezona serije pomno prati dešavanja prvog romana. Međutim, kasnije sezone
počele su (ponekad i značajno) mijenjati dešavanja. David Benioff navodi da
"emisija adaptira serijal knjiga u cjelosti i slijedi put koji nam je George
postavio; važno nam je doći do ključnih događaja, ali na tom putu ne moramo
slijediti svaki korak".

Radnja romanā i njeni likovi inspirirani su historijskim događajima u Evropi.
Glavna inspiracija romanā, koja se oslikava u sukobu Martinovih kuća Lannister i
Stark, bio je engleski Rat ruža (1455–1485) između dinastija Lancaster i York.
Veći dio Zapadnih zemalja, poput njenih zamaka i viteških turnira, podsjećaju na
zapadnu Evropu u srednjem vijeku. Intrigantna Cersei, naprimjer, podsjeća na
Izabelu Francusku, suprugu Edvarda II poznatu po nadimku "žena-vuk Francuske"
(1295–1358). Inspiracija za Cersei i njenu porodicu proizlazi iz historijskog
romana Ukleti kraljevi, autora Mauricea Druona. Javljaju se još i sljedeće
inspiracije za pojedine elemente serije: Hadrijanov zid (Martinov Zid), legenda
o Atlantidi (drevna Valyria), bizantijska "grčka vatra" ("divlja vatra"),
islandske sage u vikinško doba (ljudi željeznog roda), horde Mongola
(Dothrakiji), te se općenito javljaju elementi Stogodišnjeg rata (1337–1453) i
Italije u doba renesanse (c. 1400–1500). Popularnost serije pripisuje se
Martinovom umijeću da spoji ove elemente u cjelinu tako da podsjećaju na
vjerodostojne događaje iz alternativne historije.

Poput romanā, u seriji je izuzetno veliki broj likova. Procijenjuje se da ima
najveću ikad zabilježenu glumačku postavu. Tokom produkcije 3. sezone,
zabilježeno je 257 glumaca koji igraju neke od glavnih ili sporednih uloga. U
2014. HBO je ponovo pregovarao o detaljima ugovorima s nekoliko glumaca, te im
je uvrstio mogućnost pojavljivanja u 7. sezoni i povećanje plaće, što ovu
glumačku postavu čini najbolje plaćenom u odnosu na bilo koju drugu emisiju koja
se emitira na kabelskoj televiziji. Sljedeći pregled likova Igre prijestolja
sažet je tako da se prikazuju samo oni likovi koji se smatraju glavnim ulogama.

Većina priče prepliće se oko kuće Stark, čiji je glavešina knez Eddard "Ned"
Stark (Sean Bean). Sa suprugom Catelyn Tully (Michelle Fairley) ima petoro
djece: najstarijeg Robba (Richard Madden), Sansu (Sophie Turner), Aryu (Maisie
Williams), Brana (Isaac Hempstead-Wright) i najmlađeg Rickona (Art Parkinson).
Nedov vanbračni sin Jon Snow (Kit Harington) i njegov prijatelj Samwell Tarly
(John Bradley) služe u Noćnoj straži pod vodstvom Vrhovnog zapovjednika Jeora
Mormonta (James Cosmo). U priči se pojavljuju sljedeći Divljaci, odnosno osobe
koje žive sjeverno od Zida: Tormund Orijaška Kob (Kristofer Hivju), Ygritte
(Rose Leslie) i mlada Gilly (Hannah Murray).

Osobe koje su na neki način povezane s kućom Stark su Nedov štićenik Theon
Greyjoy (Alfie Allen), Nedov vazal Roose Bolton (Michael McElhatton) i njegov
vanbračni sin Ramsay Snow (Iwan Rheon). Robb se zaljubljuje u iscjeljiteljicu
Talisu Maegyr (Oona Chaplin), a Arya se sprijatelji s kovačevim šegrtom
Gendryjem (Joe Dempsie) i ubicom Jaqenom H'gharom (Tom Wlaschiha). Visoka
ratnica Brienne od Tartha (Gwendoline Christie) isprva služi Catelyn, a kasnije
njenoj kćerki Sansi.

U glavnom gradu Sedam kraljevina, Kraljevom grudobranu, vlada kralj Robert
Baratheon (Mark Addy), koji je u braku bez ikakve ljubavi sa Cersei Lannister
(Lena Headey), budući da ona voli svog brata blizanca Sera Jaimea Lannistera
(Nikolaj Coster-Waldau), koji nosi nadimak "Kraljosječina". Cersei mrzi svog
mlađeg brata Tyriona Lannistera (Peter Dinklage), koji je često u društvu
ljubavnice Shae (Sibel Kekilli) i unajmljenog mačevaoca Bronna (Jerome Flynn).
Cerseijin otac je knez Tywin Lannister (Charles Dance). Sa Jamijem ima dva mlada
sina: Joffreyja (Jack Gleeson) i Tommena (Dean-Charles Chapman). Joffreyja brani
ratnik Sandor Clegane (Rory McCann), koji nosi nadimak "Pas".

Kraljevo "Malo vijeće" sastoji se od lukavog rizničara kneza Petyra Baelisha
(Aidan Gillen), zvanog "Maloprsti", i Gospodara uhoda kneza Varysa (Conleth
Hill). Robertovog brata Stannisa Baratheona (Stephen Dillane) savjetuje crvena
svećenica Melisandre (Carice van Houten) i bivši krijumčar Ser Davos Seaworth
(Liam Cunningham). Bogatu porodicu Tyrell uglavnom predstavlja Margaery Tyrell
(Natalie Dormer). U Kraljevom grudobranu također se nalazi Vrhovni vrabac
(Jonathan Pryce), vođa vjerskog pokreta zvanog Vrapci. U Dorneu, na jugu Sedam
kraljevina, Ellaria Sand (Indira Varma) žudi da se osveti Lannisterovima.

Preko Uskog mora, brat i sestra Viserys (Harry Lloyd) i Daenerys Targaryen
(Emilia Clarke) – prognana djeca prvobitne dinastije koja je vladala nad Sedam
kraljevina prije nego što ih je s vlasti svrgnuo Robert Baratheon – bore se za
živote i pokušavaju se vratiti nazad na prijestolje. Daenerys se udaje za khala
Drogu (Jason Momoa), vođu Dothrakija. Pratnju joj čine prognani vitez Ser Jorah
Mormont (Iain Glen); pomoćnica Missandei (Nathalie Emmanuel); i unajmljeni
mačevalac Daario Naharis (Michiel Huisman).

Prema Davidu Benioffu i D. B. Weissu, njih dvojica odlučili su adaptirati
Martinove romane 2006, nakon što je Benioff počeo čitati Igru prijestolja.
Odušljeven knjigom, preporučio ju je Weissu, koji ju je pročitao za "jedno 36
sati". Nakon petosatnog sastanka u restoranu u Los Angelesu, uspjeli su
ubijediti Martina – koji je dotad već napisao veliki broj scenarija – da
pristane na ideju televizijske adaptacije. Benioff se prisjetio da su ga
pridobili odgovorom na pitanje "Ko je majka Jona Snowa?"

Razvoj serije započeo je u januaru 2007. Nakon što je dobio prava za
televizijsku adaptaciju, HBO je angažirao Benioffa i Wissa da budu scenaristi i
izvršni producenti serije koja je za svaku sezonu trebala adaptirati po jedan
roman. Njih dvojica isprva su željeli napisati scenarij za 9 epizoda svake
sezone, s tim da su planirali da scenarij za jednu epizodu napiše Martin.
Kasnije su angažirali Jane Espenson i Bryana Cogmana da napišu po jednu epizodu
za 1. sezonu.

Prvi nacrt Benioffovog i Weissovog scenarija poslali su HBO-u u augustu 2007, a
drugi u junu 2008. Iako su se rukovodiocima HBO-a svidjela oba nacrta, nisu
naručili seriju sve do novembra 2008. Moguće je da je uzrok ovog kašnjenja bio
štrajk Američkog udruženja scenarista. Pilot-epizoda je snimljena 2009, ali je
loše primljena, tako da se skoro cijela morala ponovo snimiti. Također su morali
zamijeniti režisera i pojedine glumce.

Pilot-epizoda navodno je koštala negdje od 5 do 10 miliona dolara, dok je
procijenjeno da je ukupan budžet prve sezone iznosio od 50 do 60 miliona dolara.
Budžet je povećan za 15% za drugu sezonu da bi što bolje oslikali bitku u
epizodi "Blackwater" (epizoda je na kraju koštala 8 miliona dolara). Od 2012. do
2015. prosječna cijena svake epizode porasla je sa 6 miliona na "najmanje" 8
miliona dolara. Šesta sezona postavila je novi rekord za cijenu produkcije jer
je svaka epizoda koštala malo više od 10 miliona dolara, što je ukupno preko 100
miliona dolara za cijelu sezonu.

Glumačka postava odabrana je nakon niza audicija. Jedini glumci koji se nisu
morali prijaviti na audiciju bili su Peter Dinklage i Sean Bean jer su ih
scenaristi planirali za uloge od samog početka. Kasnije je najavljeno da će
glavne uloge u pilot-epizodi tumačiti Kit Harington kao Jon Snow, Jack Gleeson
kao Joffrey Baratheon, Harry Lloyd kao Viserys Targaryen i Mark Addy kao Robert
Baratheon. Početkom augusta 2009. objavljeno je da će Jennifer Ehle tumačiti
ulogu Catelyn Stark; međutim, kasnije ju je zamijenila Michelle Fairley. Kasnije
je također potvrđeno da će Emilia Clarke zamijeniti Tamzin Merchant u ulozi
Daenerys Targaryen. Ostatak glumaca (Charles Dance kao Tywin Lannister, Aidan
Gillen kao Petyr "Maloprsti" Baelish i Conleth Hill kao Varys) odabran je u
drugoj polovini 2009.

Premda je većina glumačke postave u 2. sezoni ostala ista, producenti su bili
suočeni sa izazovom odabiranja glumaca za mnoštvo novih likova. Benioff i Wiess
ne samo da su zbog toga odgađali uvođenje novih likova, već su nekoliko likova
spojili u jedan, a ako je jedan od likova trebao uraditi nešto ključno za
zaplet, Benioff i Wiess pripisali su tu radnju drugim likovima koji su se već
nalazili u seriji. Čak i s ovim promjenama, Igra prijestolja ima najveću ikad
zabilježenu glumačku postavu.

Za scenarij Igre prijestolja zaslužno je 7 osoba. Kreatori i izvršni producenti
David Benioff i D. B. Weiss pišu scenarij za većinu epizoda.

George R. R. Martin, autor Pjesme leda i vatre, napisao je scenarij za po jednu
epizodu u prve 4 sezone serije. Međutim, nije pisao scenarij za epizode 5. i 6.
sezone jer se želi usredotočiti na pisanje šestog romana pod nazivom Vjetrovi
zime. Jane Espenson je bila koscenarist jedne epizode 1. sezone.

Bryan Cogman, koji je ranije radio kao koordinator scenarija, unaprijeđen je na
poziciju producenta počevši od 5. sezone. Za prvih 5 sezona serije, napisao je
barem po jednu epizodu i trenutno je jedini scenarist da bude u istoj prostoriji
gdje Benioff i Weiss pišu scenarije. Prije Cogmanovog unaprijeđenja, s Benioffom
i Weissom blisko je sarađivala Vanessa Taylor. Ekipi scenarista u 5. sezoni
pridružio se Dave Hill, koji je ranije bio Benioffov i Weissov pomoćnik. Martin
ne bude u prostoriji gdje se pišu scenariji, ali čita njihove nacrte i daje
svoje mišljenje.

Benioff i Weiss ponekad svakom scenaristi dodijele razne likove. Naprimjer,
Cogman je za 4. sezonu dobio lik Arye Stark. Scenaristi zatim provedu nekoliko
sedmica pisajući nacrt lika za tu sezonu, poput navođenja materijala koji će se
koristiti iz pojedinih romana. Nakon što završe s nacrtima, provedu 2–3 sedmice
raspravljajući o preobražaju osobina glavnih likova i kako će ga rasporediti u
epizodama u kojima se ti likovi pojavljuju.

Zatim se pišu detaljniji nacrti, te svaki od scenarista radi na dijelu tog
nacrta da bi na kraju sastavili scenarij za svaku epizodu. Cogmanu je trebalo
dva i pol mjeseca da završi sa scenarijima za dvije epizode 5. sezone. Benioff i
Weiss ih zatim čitaju, te se na osnovu njihovih mišljenja prerađuju dijelovi
scenarija. Scenariji budu završeni prije početka snimanja, budući da serija ima
nekoliko ekipa u raznim zemljama koji epizode snimaju istovremeno.

Benioff i Weiss planiraju adaptirati sve nastavke Pjesme leda i vatre, iako
posljednji nastavci još uvijek nisu objavljeni. U martu 2015. Benioff i Weiss
izjavili su da je moguće da će 6. sezona prestići Pjesmu leda i vatre budući da
je 5. sezona serije adaptirala sav materijal iz dosad objavljenih knjiga. Martin
im je dao približnu predstavu daljnjih dešavanja koju će koristiti u narednim
sezonama. Prema izjavama nekadašnjeg direktora HBO-a, Michaela Lombarda, očekuje
se da će serija imati 7 sezona, mada Benioff i Weiss planiraju 8. U januaru
2016. HBO je započeo razgovore o mogućem naručivanju još dvije sezone. U aprilu
2016, prije premijere 6. sezone, Benioff i Weiss izjavili su da "mislimo da
imamo još 13 epizoda nakon ove sezone", s tim da se planiralo da 7. sezona ima
7, a naredna 6 epizoda. Krajem aprila 2016, HBO je naručio 7. sezonu, ali nije
objavljeno koliko će ona imati epizoda.

Dosad je naručeno 7, a snimljeno 6 sezona. U prve 3 sezone, svaka stranica
romanā adaptirana je za male ekrane brzinom od otprilike 48 sekundi.

Prve dvije sezone pomno prate po jedan roman iz serijala. Kreatori smatraju da
ostale sezone Igre prijestolja adaptiraju čitav serijal Pjesme leda i vatre,
umjesto pojedinačnih romana. Ovo im daje slobodu da pomjeraju događaje iz jednog
romana u drugi prema zahtjevima televizijske adaptacije.

Snimanje 1. sezone počelo je 26. jula 2010. Glavna lokacija bio je studio "Paint
Hall" u Belfastu (Sjeverna Irska). Vanjski kadrovi u Sjevernoj Irskoj snimljeni
su na sljedećim lokacijama (u zagradama su navedena mjesta u seriji): planine
Mourne (Vaes Dothrak), kuća Castle Ward (Oštrozimlje), Saintfield (božanska šuma
Oštrozimlja), šuma Tollymore (kadrovi na otvorenom), selo Carncastle
(stratište), kamenolom Magheramorne (Crni dvorac) i Shaneov dvorac (tereni za
turnire). U originalnoj pilot-epizodi, za vanjske i unutrašnje kadrove
Oštrozimlja koristio se dvorac Doune u Stirlingu (Škotska). Producenti su u
početku mislili snimiti cijelu seriju u Škotskoj, ali su se na kraju odlučili za
Sjevernu Irsku jer u Škotskoj nisu mogli pronaći studio.

U pilot-epizodi serije, Maroko se koristio za kadrove na jugu Sedam kraljevina.
Ti kadrovi u ostatku sezone snimljeni su u Malti. Za kadrove u Kraljevom
grudobranu, koristio se grad Mdina. Također se snimalo na Manoelovoj tvrđavi
(koja predstavlja Veliku septu Baelora); Azurnom prozoru na ostrvu Gozo (scena
vjenčanja Dothrakija); te na dvorcu San Antona, tvrđavama Ricasoli i St Angelo i
u manastiru sv. Dominika (korišteni za sve kadrove Crvene utvrde).

Za kadrove na jugu Sedam kraljevina u 2. sezoni serije, počela se koristiti
Hrvatska. Dubrovnik i obližnja mjesta omogućila su kadrove srednjovjekovnog
grada na obali. Za kadrove u Kraljevom grudobranu i Crvenoj utvrdi, koristile su
se dubrovačke gradske zidine i tvrđava Lovrijenac, dok se za kadrove trgovačkog
grada Qartha koristilo ostrvo Lokrum, crkva sv. Dominika u Trogiru i Knežev dvor
u Dubrovniku. U novembru 2011. na Islandu, odnosno na glečeru Svínafellsjökull i
blizu Smyrlabjörga i Víka na Höfðabrekkuheiðiju, snimljeni su kadrovi planinskog
masiva "Mrazočnjaci" i brda zvanog "Šaka prvih ljudi" (obje lokacije sjeverno su
od Zida).

Produkcija se vratila u Dubrovnik za 3. sezonu serije. Ponovo su korištene
dubrovačke gradske zidine, tvrđava Lovrijenac i obližnja mjesta za kadrove u
Kraljevom grudobranu i Crvenoj utvrdi. Arboretum Trsteno koristio se za vrtove
kuće Tyrell u Kraljevom grudobranu. Treća sezona vratila se i u Maroko (u kojem
je snimana samo pilot-epizoda), odnosno u grad Essaouira, gdje su snimane
Daenerysine scene u Essosu. Jedna scena s medvjedom snimljena je u Los Angelesu.
Produkcija je zahtijevala tri ekipe (zvane "zmajevi", "vukovi" i "gavrani") koje
su uporedno snimale, 6 ekipa režisera, 257 glumaca, što je ukupno 703 članova
svih ekipa.

Četvrta sezona ponovo je snimana u Dubrovniku, mada se također snimalo na
Dioklecijanovoj palači, Kliškoj tvrđavi, planini Mosor, te u kamenolomu Perun i
gradiću Baška Voda. Snimanje se završilo 21. novembra 2013.

Snimanje 6. sezone počelo je u julu 2015. s tim da se produkcijska ekipa vratila
na sjeveroistok Španije kako bi snimila kadrove u Gironi i Peniscoli.

Svaka sezona Igre prijestolja, koja se sastoji od 10 epizoda, ima 4–6 režisera,
koji inače režiraju uzastopne epizode. Najviše epizoda režirali su Alex Graves,
David Nutter i Alan Taylor. Daniel Minahan je režirao 5 epizoda, dok su Michelle
MacLaren, Mark Mylod, Jeremy Podeswa, Alik Saharov i Miguel Sapochnik režirali
po 4 epizode. Brian Kirk je režirao 3 epizode 1. sezone, dok je Tim Van Patten
režirao prve dvije epizode serije. Neil Marshall je zaslužan za režiranje dvije
epizode u kojima se odigravaju velike bitke: "Blackwater" i "The Watchers on the
Wall". Seriju su također režirali Jack Bender, David Petrarca, Daniel Sackheim i
Michael Slovis.

Kinematograf prve epizode bio je Alik Saharov. Serija je imala nekoliko
kinematografa. Nominirana je za Emmy za najbolju kinematografiju za seriju
snimanu iz jednog ugla.

Za montažu je zaduženo sljedećih 6 osoba, s tim da je svaka osoba radila na
različitim epizodama: Oral Norrey Ottey, Frances Parker, Martin Nicholson,
Crispin Green, Tim Porter i Katie Weiland. Na 67. dodjeli Emmyja, Weiland je
dobila nagradu za najbolju montažu za dramsku seriju snimanu iz jednog ugla.

Razne kulture, poput japanske i perzijske, bile su inspiracija za kostime
serije. Kostimi Dorthrakija sliče odjeći arapske nomadske grupe Beduina (jedan
takav kostim Dorthrakija napravljen je od riblje kože jer je tadašnju
kostimografkinju podsjećao na zmajevu kožu), dok su Divljaci obučeni kao Inuiti.
Divljaci nose oklop od kostiju, koji je napravljen tako što su stvoreni kalupi
stvarnih kostiju kupljenih s eBaya, koji su zatim spojeni vlaknima i lateksom
(mada djeluje kao da su spojeni ketgutom). Statisti koji glume Divljake i
članove Noćne straže, nose kape, dok ih glavni likovi ne nose. Ovo gledaocima
olakšava razlikovati likove. Björkine haljine bivšeg britanskog dizajnera
Alexandera McQueena, bile su inspiracija za kostim Margaery Tyrell, dok su
kostimi prostitutki dizajnirani tako da ih se brzo i bez napora može
razodjenuti. Sva se odjeća, bilo da se radi o kostimima Divljaka ili dama na
kraljevskom dvoru, para i krpi po nekoliko puta da što realističnije izgleda.

Glumice koriste otprilike 20–30 perika. Napravljene su od dlaka ljudske kose,
mogu biti duge do 61 cm, koštaju po 7000 $, te se peru i oblikuju poput stvarne
kose. Nanošenje perika zna trajati poprilično dugo; naprimjer, Emiliji Clarke
potrebno je oko 2 sata da joj se crna kosa oblikuje u plavu s pletenicama. Drugi
glumci, poput Jacka Gleesona i Sophie Turner, moraju se često farbati. Perike i
kostimi likova poput Dothrakija i Daenerys (Emilia Clarke), obrađuju se tako da
izgleda kao da ih se nije pralo nekoliko sedmica.

Kostimografkinja prvih 5 sezona bila je Michele Clapton, a zamijenila ju je
April Ferry.

Šminkeri prve 3 sezone serije bili su Paul Engelen, Melissa Lackersteen, Conor
O'Sullivan i Rob Trenton. Nakon najave 4. sezone, Engelenov tim je zamijenjen,
te su za šminku 4, 5. i 6. sezone zaduženi Ann McEwan i Barrie i Sarah Gower.

Za većinu vizualnih efekata 1. sezone zaslužna je britanska kompanija BlueBolt i
irska Screen Scene. Većina okruženja urađena su u 2,5D projekciji. Ova
projekcija korištena je da se gledaocima pruži dobar smisao za perspektivu scena
i da se ne moraju dizajnirati svi minijaturni detalji ogromnih građevina i
drugih stvari. Na 63. dodjeli Emmyja, posljednja epizoda 1. sezone pod nazivom
"Fire and Blood", nominirana je za Emmy za najbolje specijalne vizualne efekte.

Budući da su vizualni efekti postali složeniji u narednim sezonama, poput
potrebe da se koriste računarski stvorene slike (CGI) za zmajeve, vatru, vodu i
dr. stvari, preuzela ih je njemačka kompanija Pixomondo. Počev od 2. sezone,
kompanija Pixomondo postala je glavni proizvođač vizualnih efekata. Za 2. sezonu
serije, koristili su skoro sva dostupna postrojenja (9 do 12), s tim da im je
glavno bilo u Stuttgartu. Pojedine scene 2. sezone napravile su američka
kompanija Gradient Effects, britanska Peanut FX i kanadska Spin VFX. Pixomondo
je za epizode "Valar Morghulis" i "Valar Dohaeris" dobio dvije nagrade za
najbolje specijalne vizualne efekte na 64. i 65. dodjeli Emmyja.

HBO je za 4. sezonu dodao još jednu njemačku kompaniju pod nazivom Mackevision.
Na 66. dodjeli Emmyja, posljednja epizoda 4. sezone pod nazivom "The Children",
nagrađena je Emmyjem za najbolje vizualne efekte. Pojedine scene 4. sezone
napravile su američka kompanija BAKED FX, kanadska Rodeo FX i njemačka Scanline
VFX. Uzor za pokrete mišića i krila mladih zmajeva u 4. i 5. sezoni većinom su
bile kokoške. Pixomondo je zaposlio svojih 22 od ukupno 30 ljudi da isključivo
rade na vizualizaciji Daenerysinih zmajeva. Svake sezone prosječno je potrebno
20–22 sedmice da se uspješno vizualiziraju. Na spisak glavnih proizvođača
vizualnih efekata 5. sezone, dodana je američka kompanija Crazy Horse Effects i
kanadska Image Engine.

Ekipa zadužena za zvuk dobija "sirovi" zvuk cijele sezone koji treba obraditi,
te ga obrađuju kao da se radi o desetosatnom filmu. Različite ekipe za zvuk
radile su na 1. i 2. sezoni seriji, ali je ista ekipa radila na zvuku narednih
sezona. Najčešće se koristi koža od divokoze za zvukove krvi i slične efekte,
dok za krikove zmajeva, ekipa koristi zvukove dvije kornjače kako se pare i
razne zvukove delfina, foka, lavova i ptica.

Uvodnu špicu serije napravio je produkcijski studio Elastic. Na 63. dodjeli
Emmyja, kreativni direktor Angus Wall i njegovi saradnici, osvojili su nagradu
za najbolji dizajn uvodne špice. Špica prikazuje trodimenzionalnu kartu
serijinog izmišljenog svijeta. Karta se nalazi unutar sfere koju osvjetljava
malo sunce koje je isto tako unutar armilarne sfere. Dok se kamera pomjera po
karti i prikazuje mjesta dešavanja u seriji, prepliću se zupčanici unutar
mehaničkog sata koji omogućavaju da se zgrade i druge građevine prikažu na
karti. U međuvremenu, prikazuju se imena glavnih likova i drugih osoba zaslužnih
za stvaranje serije praćeni uvodnom muzikom. Špica traje otprilike minut i pol,
te se na kraju kratko prikazuju režiser i scenarist(i) te epizode. Špica je
dinamična, tako da se dodaju nova mjesta i uklanjaju stara zavisno od tog koliko
ih često vidimo u seriji.

Likovi iz Igre prijestolja govore britanskom varijantom engleskog jezika.
Naglasak im često (mada ovo nije uvijek dosljedno) odgovara engleskoj regiji
čiji geografski položaj odgovara položaju lika u Zapadnim zemljama. Naprimjer,
Ned Stark, čija je titula "guverner Sjevera", govori jorkširskim naglaskom
(Yorkshire je na sjeveru Engleske), dok južnjački knez Tywin Lannister govori
standardnim britanskim engleskim (karakteristično za jug Engleske). Likovi koji
nisu iz Zapadnih zemalja najčešće govore nekim drugim naglaskom koji nije
karakterističan za Ujedinjeno Kraljevstvo.

Iako je engleski zajednički jezik Zapadnih zemalja, producenti seriji angažirali
su lingvistu Davida J. Petersona da stvori dortrački i valirijski jezik na
osnovu svega nekoliko riječi koje se koriste u romanima. Sav dijalog na tim
jezicima titlovan je na engleski. Prema procjenama BBC-ja, više je ljudi čulo
govor ovih izmišljenih jezika nego govor velškog, irskog i škotsko gelskog
jezika.

Igru prijestolja finansira britanska vladina organizacija pod nazivom Northern
Ireland Screen. Prema podacima iz aprila 2013. Northern Ireland Screen dao je
seriji 9,25 miliona funti, što je zauzvrat, prema procjenama britanske vlade,
doprinijelo 65 miliona funti ekonomiji Sjeverne Irske.

Marketinško tijelo zaduženo za turizam u Sjevernoj Irskoj, vodi kampanju sličnu
novozelandskoj o Gospodaru prstenova. Turistička zajednica Sjeverne Irske i
sjevernoirska agencija za ekonomski razvoj pod nazivom "Invest NI" očekuju da
će, zahvaljujući seriji, ostvariti dodatne prihode od turizma. Prema navodima
Arlene Foster, serija je Sjevernoj Irskoj dala najviše publiciteta u skorijoj
historiji ako se zanemari politika i sjevernoirski sukob. Produkcija Igre
prijestolja i drugih TV-serija osigurali su poticaj kreativnog sektora. Serija
je zaslužna za procijenjeni rast od 12,4% poslova u industriji zabave i
umjetnosti od 2008. do 2013. Za to vrijeme u ostatku UK-a, poslovi u tim
industrijama porasli su samo za 4,3%.

Osim Sjeverne Irske, druge turističke agencije također su objavile da je došlo
do porasta rezervacija nakon što su njihova mjesta prikazana na Igri
prijestolja. U 2012. rezervacije sa stranice LateRooms.com porasle su za 28% za
Dubrovnik i 13% za Island. U 2013. broj rezervacija za Ouarzazate (Maroko)
porastao je za 100% nakon što je mjesto prikazano u 3. sezoni.

Igra prijestolja emitira se na HBO-u SAD-u i na njegovim raznim podružnicama
širom svijeta i to u isto vrijeme kad i u SAD-u ili nekoliko dana, sedmica ili
mjeseci kasnije. U Kini se počela emitirati na CCTV-u, gdje su u velikoj mjeri
uklonjene scene seksualne prirode i nasilja. Cenzura je u skladu s kineskom
praksom cenzuriranja zapadnih TV-serija u cilju sprečavanja "negativnih učinaka
i skrivenih sigurnosnih opasnosti", prema navodima kineskih novina Rénmín Rìbào.
Gledaoci su se žalili na ovaj potez jer je ostatak serije postao poprilično
nepovezan i nerazumljiv.

Seriju emitiraju Showcase u Australiji, HBO Canada, Super Écran i Showcase u
Kanadi, SoHo i Prime na Novom Zelandu i Sky Atlantic u Ujedinjenom Kraljevstvu i
Irskoj.

Deset epizoda 1. sezone Igre prijestolja objavljeno je na DVD-u i Blu-rayu 6.
marta 2012. Oba izdanja sadrže dodatne snimke o snimanju serije, mada ne sadrže
izbrisane scene jer su se skoro sve snimljene scene koristile u 1. sezoni. U
prvih sedam dana, prodano je preko 350.000 DVD-ova i Blu-rayeva, što je rekordna
brojka za bilo koju HBO-ovu seriju. Serija je također postavila rekord za broj
digitalnih preuzimanja. U novembru 2012. objavljeno je posebno "kolekcionarsko
izdanje". Izdanje kombinira DVD i Blu-ray izdanja 1. sezone i sadrži premijernu
epizodu 2. sezone. Također sadrži repliku zmajevog jajeta koje se pojavljuje u
seriji.

DVD, Blu-ray i digitalna izdanja 2. sezone objavljena su 19. februara 2013. U
okviru prvog dana, prodano je 241.000 DVD-ova i Blu-rayeva, a preuzeto je
355.000 epizoda, što je još jedna rekordna brojka za HBO.

Treća sezona serije po prvi put se mogla kupiti na australskom iTunesu u isto
vrijeme kad i u SAD-u. DVD i Blu-ray izdanja objavljena su 18. februara 2014. za
zemlje u 1. regiji kodirane zaštite optičkih diskova (SAD, Kanada, Bermudi i
prekomorska proširenja SAD-a).

Serija je poznata po tome što se često piratira i to pretežno izvan SAD-a.
Novinski sajt TorrentFreak procijenio je da svake godine Igra prijestolja ima
najveći broj nezakonitih preuzimanja počev od 2012. Preuzimanja su se popela na
7 miliona u prvoj četvrtini 2015, što je povećanje od 45% u odnosu na 2014.
Objavljeno je da se jedna neimenovana epizoda preuzela oko 4.280.000 puta sudeći
po javnim BitTorrentovim lokatorima, što je skoro jednak broj gledalaca na
HBO-u. Stope piratstva bile su naročito visoke u Australiji. Zbog ovog je
tadašnji američki ambasador u Australiji, Jeff Bleich, izdao saopćenje u kojem
je osudio piratstvo serije u 2013.

Navodi se da su uzroci piratstva česta kašnjenja emitiranja serije izvan SAD-a i
cijena pretplate na usluge koje korisnicima omogućavaju zakonito gledanje
serije. Prema navodima TorrentFreaka, ako bi neko počeo koristiti određenu
uslugu samo zbog Igre prijestolja, u SAD-u bi svaki mjesec morao platiti 25
dolara, dok bi za svaku epizodu u Ujedinjenom Kraljevstvu morao platiti 26
funti, a u Australiji čak 52 dolara.

U 2013. HBO je naveo da je "borba protiv piratstva" neophodna i da planira
proširiti dostupnost svog sadržaja širom svijeta u roku od 7 dana nakon američke
premijere, između ostalog uz pomoć usluge HBO Go. U 2015. petu sezonu u isto
vrijeme je pratilo 170 zemlja i korisnici usluge HBO Now. Međutim, 11. aprila
2015, na dan uoči premijere 5. sezone, pojavili su se "screener" primjerci prve
4 epizode 5. sezone na raznim stranicama za dijeljenje datoteka. U okviru prvog
dana nakon pojave ovih primjeraka, datoteke su preuzete preko 800.000 puta, te
se broj nezakonitih preuzimanja povećano na 32 miliona. Premijera 5. sezone,
"The Wars to Come", preuzeta je 13 miliona puta. Završnu epizodu 5. sezone,
"Mother's Mercy", istovremeno je podijelilo 250.000 korisnika, sakupivši preko
1,5 milion preuzimanja u roku od 8 sati nakon premijere. Ovim je postala najviše
istovremeno dijeljena datoteka od osnivanja BitTorrenta. HBO novinarima nije
poslao "screenere" 6. sezone u cilju da spriječe širenje nezakonitih primjeraka
i mogućih spojlera.

Posmatrači cijele situacije, pa tako i režiser David Petrarca i direktor Time
Warnera Jeff Bewkes, izjavili su da nezakonita preuzimanja ne štete budućim
planovima serije, već da serija čak ima korist od novonastalih dobrih glasina o
seriji i komentara na društvenim mrežama. Također su izjavili da visoke stope
piratstva ne znače da HBO gubi na znatnom broju pretplata. Prema Polygonu,
HBO-ov poprilično ležeran stav o piratstvu i dijeljenju podataka za prijavu,
stvorio je "free-to-play" model za pretplatničke televizijske kanale. U 2015.
jedan od kreatora serije, David Benioff, izjavio je da mu je drago što ljudi
prate seriju. Dodao je da nezakonito preuzeti primjerci serije ponekad dovoljno
zanesu gledaoce da je kasnije kupe, naročito u zemljama gdje se serija službeno
ne emitira na televiziji. Drugi kreator serije, D. B. Weiss, rekao je da za
proizvodnju serije treba dosta novca i "ako serija ne može nadoknaditi taj
uloženi novac, onda prestaje postojati". Također je dodao da mu je drago da
toliko ljudi "uživa u seriji do te mjere da jedva čekaju da je se dočepaju". U
2015. Guinnessova knjiga rekorda imenovala je Igru prijestolja najviše
piratiranim televizijskim programom.

Počev od 23. januara 2015, posljednje dvije epizode 4. sezone prikazane su u 205
IMAX kina širom SAD-a. Ovo je prva serija koja se prikazala u ovom formatu.
Zaradila je 686.000 $ na dan prikazivanja i 1,5 miliona dolara prvog vikenda
prikazivanja. U prvoj sedmici prikazivanja zaradila je 1.896.092 $.

Obožavatelji romanā dugo su iščekivali televizijsku adaptaciju. Serija je dobila
pozitivne kritike i smatra se komercijalnim uspjehom. Prema Guardianu, do 2014.
postala je "najveća drama" i "emisija o kojoj se najviše govori" na televiziji.

Premda su neki kritičari odbacili samu ideju serije i njenog žanra, njen
naknadni uspjeh pripisuje se sve većoj popularnosti žanra fantastike. Uoči
premijere 2. sezone, uredništvo CNN-ovog sajta napisalo je da "nakon ovog
vikenda, teško ćete naći nekoga ko nije ljubitelj nekakve vrste epske
fantastike". Prema Ianu Bogostu, Igra prijestolja nastavlja trend uspješnih
televizijskih adaptacija počev od filmske trilogije Gospodara prstenova, autora
Petera Jacksona, pa do uspjeha televizijske adaptacije romanā o Harryju Potteru,
koji su fantastiku pretvorili u unosan žanr za širu publiku i postali "lahko
dostupna droga kulturi obožavatelja ovog žanra". Uspjeh prevazilaženja
predrasuda o ovom žanru pripisuje se uspjehu scenarista da ostvare želju šire
publike za bjekstvom od stvarnosti, čestoj upotrebi ženske golotinje, i umijeće
serije da uravnoteži vedre i ozbiljne teme. Ovo je seriji omogućilo da dostigne
ugled koji su ranije držale konvencionalne dramske serije.

Popularnost serije uveliko je povećala broj prodanih primjeraka romanā serijala
Pjesme leda i vatre, koji se nekoliko mjeseci zadržao na vrhu najprodavanijih
knjiga. Sajt The Daily Beast napisao je da je serija postala jedna od omiljenih
mnogim scenaristima sitkomova i da je zbog toga često aludiraju na drugim
TV-serijama. Smatra se da je Igra prijestolja s drugim serijama sličnog žanra,
zaslužna za znatan rast prodaja (i napuštanja) haskija i drugih pasa koji liče
na vukove.

Igra prijestolja zaslužna je za dodavanje novih riječi u rječnik. U 1. sezoni
serije, često se pojavljuju scene tokom kojih likovi objašnjavaju povode za
svoje postupke i daju više informacija o sebi dok se seksaju s prostitutkama.
Ova pojava dobila je naziv "sekspozicija" (kombinacija riječi seks i
ekspozicija). U septembru 2012. teksaška kompanija Global Language Monitor
izvijestila je da se riječ "dothraki", naziv nomadskih konjanika iz serije,
plasirala na 4. mjesto na spisku riječi s televizije koje se koriste na
internetu. Nakon 2. sezone, mediji su počeli figurativno koristiti termin "Igra
prijestolja" kako bi opisali situacije žestokih sukoba i obmane. Termin se tako
koristio za opis sudskih bitki o američkim zdravstvenim propisima, građanskog
rata u Siriji i borbe za prevlast u kineskoj vladi.

Khaleesi je postalo jedno od najpopularnijih imena za djevojčice u SAD-u.
Međutim, u knjigama, a i u televizijskoj adaptaciji, Khaleesi je titula koja se
prevodi kao kraljica na izmišljenom dotračkom jeziku, a ne ime. Puno ime lika je
Daenerys Targaryen, mada je obično skraćeno na Dany.

Serija je naišla na odličnu reakciju kritičara, mada je često korištenje
golotinje i nasilja privuklo i poneke negativne reakcije. Američki mediji poput
Washington Posta, TIME-a i Hollywood Reportera uvrstili su sve sezone serije na
nekoliko spiskova "najboljih serija" 2011. i 2012. Na sajtu Metacritic, sve
sezone od 2. do 5. imaju rejting od 90% ili više, što ukazuje na "sveopće
pohvale". Na sajtu Rotten Tomatoes prosječni rejting svih 6 sezona je 94%, a
rejtinzi za pojedinačne sezone su sljedeći: 1. sezona ima rejting od 90%, 2.
sezona 96%, 3. sezona 97%, 4. sezona 96%, 5. sezona 95% i 6. sezona 92%. U 2013.
Američko udruženje scenarista plasiralo je seriju na 40. mjesto na spisku od
101. TV-serije s najboljim scenarijem.

Naširoko su hvaljene izvedbe većinom britanske i irske glumačke postave. Posebno
je istaknuta izvedba američkog glumca Petera Dinklagea, kome je uloga Tyriona
donijela nagradu Emmy i Zlatni globus, okarakterizirajući je kao "šarmantnom,
moralnom dvosmislenom i samosvjesnom izvedbom". Mary McNamara iz L.A. Timesa
napisala je da "na mnogo načina, 'Igra prijestolja' pripada Dinklageu", čak i
prije nego što je Tyrion postao središnji lik u 2. sezoni. Nekoliko kritičara
pohvalilo je izvedbu žena i mladih glumaca. Premda su je već ranije pohvalili na
njenom debitantskom nastupu u ulozi Arye Stark u 1. sezoni, 14-ogodišnja Maisie
Williams ponovo je dobila pohvale, ovog puta zbog izvanredne izvedbe uz glumca
Charlesa Dancea (Tywina Lannistera) u 2. sezoni.

Kritičari su u 1. sezoni istakli visoke vrijednosti proizvodnje, odlično
realizirani svijet i neodoljive likove. Časopis Variety napisao je da "će se
teško pojaviti još jedna emisija koja će biti unosnija svojoj mreži kao što je
'Igra prijestolja' HBO-u. Produkciju su platile mušterije plaćenog kanala, te je
globalni fenomen nakon svega jedne sezone; ovo klupko fantastičnog žanra bilo je
rizik koji se pristojno isplatio".

Druga sezona zaradila je pozitivne kritike. Časopis Entertainment Weekly
pohvalio je "živahno, vitalno i jednostavno zabavno" pripovijedanje, dok je The
Hollywood Reporter rekao da je serija ima "jasne pokazatelje jedne od najboljih
TV-serija", dodavši da je ozbiljnost radnje čini jedinom dramskom serijom koja
se može uporediti s Momcima s Madisona i Na putu prema dolje. Recenzija The New
York Timesa bila je mješovita jer su istakli da nisu zadovoljni nedostatkom
složenosti likova i činjenicom da ih je mnoštvo, te da je priča "vijugava".

Treća sezona nastavila je s trendom pozitivnih kritika. Na Metacriticu ima
rezultat 91 od 100, zasnovan na 25 kritika, što ukazuje na "sveopće pohvale". Na
Rotten Tomatoesu ima rejting od 97%, zasnovan na 44 kritika, i ocjenu 8,4 od 10.

I četvrta sezona zaradila je pozitivne kritike. Na Metacriticu ima rezultat 94
od 100, zasnovan na 29 kritika, što ukazuje na "sveopće pohvale". Na Rotten
Tomatoesu ima rejting od 96%, zasnovan na 50 kritika, i ocjenu 9 od 10.

Peta sezona također je dobila slične pozitivne kritike. Na Metacriticu ima
rezultat 91 od 100, zasnovan na 29 kritika, što ukazuje na "sveopće pohvale". Na
Rotten Tomatoesu ima rejting od 95%, zasnovan na 56 kritika, i ocjenu 8,6 od 10.

I šesta sezona naišla je na pozitivnu reakciju kritičara. Na Rotten Tomatoesu
ima rejting od 94%, zasnovan na 28 kritika, i ocjenu 8,2 od 10.

Pored pohvala, naišla je i na određene kritike na račun toga što često sadrži
golotinju, nasilje i seksualno nasilje nad ženama i na koji način prikazuje ove
teme. Časopis The Atlantic izjavio je da je "upotreba seksa, nasilja, te
naročito seksualnog nasilja, izvornog materijala 'ključna slabost' adaptacije".

Većina kritika 1. i 2. sezone fokusirala se na količinu seksa i golotinje,
naročito u scenama sporednih likova. Stephen Dillane, koji glumi Stannisa
Baratheona, uporedio je količinu eksplicitnih scena s "njemačkim pornićem iz
1970-ih". Charlie Anders sa sajta io9 napisao je da, iako prva sezona također
sadrži "sekspoziciju", ona je ipak vedrije prirode za razliku od 2. sezone gdje
je seks gnusan, eksploatatorski i dehumanizirajući, te pruža vrlo malo
informativnog sadržaja. Anna Holmes iz Washington Posta navela je da su gole
scene namijenjene za erotski užitak heteroseksualnih muškaraca, sve do
brazilskih depilacija žena koje su smještene u imitaciji srednjovjekovnog doba,
što odvraća druge gledaoce. Maureen Ryan iz Huffington Posta prokomentirala je
da Igra prijestolja uglavnom prikazuje gole žene umjesto muškaraca i da
prekomjerno prikazivanje "nasumičnih grudi" podriva sve težnje koje serija može
imati da prikaže ugnjetavanje žena u feudalnom društvu. Emisija Saturday Night
Live napravila je parodiju u kojoj su ismijali ovaj dio adaptacije tako što su
prikazali 13-ogodišnjeg dječaka kako radi kao konsultant čiji je posao osigurati
da se u seriji prikazuje što više grudi.

Seriju su kritizirali i u 3. sezoni u kojoj je Theon Greyjoy mučen i naposljetku
kastriran. Časopis New York tu je scenu opisao "splatter filmom". Madeleine
Davies sa sajta Jezebel složila se sa časopisom New York rekavši da "nije
rijetka pojava da neko optuži Igru prijestolja da je splatter film — odnosno
nerazumno opredmećenje nasilja i seksualnih slika". Davies smatra da, iako se
nasilje ranije koristilo u narativne svrhe, mučenje Theona u epizodi "The Bear
and the Maiden Fair" bilo je prekomjerno.

Vođene su brojne rasprave o prikazu seksualnog nasilja nad ženama u seriji nakon
scene u 4. sezoni pod nazivom "Breaker of Chains", u kojoj Jaime Lannister
siluje svoju sestru i bivšu ljubavnicu, Cersei. Prema Daveu Itzkoffu iz The New
York Timesa, ljudi su bili ogorčeni scenom djelomično zbog izjave režisera Alexa
Gravesa da je scena "pri kraju postala konsenzualna". Itzkoff je dodao da
kritičari misle da je "silovanje postalo toliko rasprostranjeno u dramama da je
gotovo buka u pozadini: rutinska i potpuno nešokantna pojava". Sonia Saraiya iz
The A.V. Cluba napisala je da je odluka da se ovaj seksualni čin prikaže kao
silovanje, slično onome između Daenerys Targaryen i khala Droge u 1. sezoni – s
tim da su oba čina opisana kao konsenzualni u romanima – zapravo "eksploatacija
šok vrijednosti". George R. R. Martin odgovorio je rekavši da su silovanje i
seksualno nasilje česta pojava u ratu i da bi se njihovim izbacivanjem iz priče
narušila jedna od glavnih tema njegovih romana, a to je da "prave strahote u
ljudskoj historiji ne potječu od orkova i 'mračnih gospodara', već od nas
samih".

U epizodi "Unbowed, Unbent, Unbroken" 5. sezone serije, Ramsay Bolton siluje
Sansu Stark. Neki kritičari, poput onih s Vanity Faira, Salona, The Atlantica i
The Daily Beasta, scenu su opisali bezrazložnom i nepotrebnom s umjetničkog
pogleda. Naprimjer, Joanna Robinson iz Vanity Faira, izjavila je da scena
"potkopava svo Sansino djelovanje od kraja prethodne sezone". Nasuprot tome,
Sara Stewart iz The New York Posta upitala je zašto gledaoci nisu bili isto tako
uzrujani kad se takva slična, a ponekad i lošija, sudbina zadesi sporednim
likovima. Istaknuti gledaoci serije, poput senatorice Claire McCaskill, izjavili
su da više neće gledati seriju. Sajt Business Insider naveo je ove negativne
reakcije jednim od mogućih razloga za značajan pad gledanosti između ove i
sljedeće epizode, odnosno sa 6,2 miliona na 5,4 miliona gledalaca.

Pjesma leda i vatre i Igra prijestolja pridobili su ljubitelje širom svijeta. U
2012. sajt Vulture ljubitelje serije proglasio je najprivrženijim u popularnoj
kulturi, rangirajući ih ispred ljubitelja Lady Gage, Justina Biebera, Harryja
Pottera i Ratova zvijezda. Među ljubiteljima su političke vođe poput američkog
predsjednika Baracka Obame, britanskog premijera Davida Camerona, australske
premijerke Julije Gillard i holandskog ministra vanjskih poslova Fransa
Timmermansa.

U 2013. uredništvo BBC Newsa napisalo je da su "strast i krajna odanost
ljubitelja" doveli do stvaranja fenomena koji nikad ranije nije viđen.
Ljubitelji stvaraju veliki broj vlastite literature zasnovane na radnji serije,
burleske radove, te čak ima i osoba koje su svojim novorođenčadima počeli davati
imena po likovima iz serije. Naprimjer, ime "Arya" skočilo je sa 711. mjesta na
413. mjesto na spisku najpopularnijih imena za djevojčice u SAD-u. Scenaristi
koje je BBC naveo u svom članku izjavili su da ovaj cjelokupni fenomen pripisuju
bogatim detaljima, moralnoj dvosmislenosti, seksualnoj eksplicitnosti i epskoj
razmjeri serije i romanā.

Prema podacima iz 2013, oko 58% gledalaca čine muškarci, a 42% žene, dok
prosječan muški gledalac ima 41. godinu. Prema procjenama marketinške
direktorice SBS-a, serija ima najveću stopu angažmana publike u odnosu na bilo
koju drugu HBO-ovu TV-seriju. Od 2,9 miliona ljubitelja na Facebooku, njih 5,5%
govorili su o Igri prijestolja u 2012. Nasuprot tome, od 10 miliona ljubitelja
HBO-ove serije Okus krvi, svega njih 1,8% govorilo je o seriji na društvenoj
mreži iste godine.

Sajt Vulture naveo je sljedeće veće sajtove koje su ljubitelji napravili i
posvetili serijalu: Westeros.org i WinterIsComing.net (pružaju vijesti i
forume), ToweroftheHand.com (organizira zajednička čitanja romanā) i
Podcastoficeandfire.com (podcast o seriji). Pored navedenog, ima još mnogo
podcastova koji govore o seriji.

Na 63. dodjeli Emmyja, 1. sezona Igre prijestolja nominirana je u 13 kategorija.
Osvojila je dvije nagrade te godine: nagradu za najbolji dizajn uvodne špice, te
je Peter Dinklage osvojio nagradu za najboljeg sporednog glumca u dramskoj
seriji za ulogu Tyriona Lannistera. Dinklage je za istu ulogu dobio i Zlatnog
globusa, nagradu "Scream" i "Satellite". Na 64. dodjeli nagrade "Creative Arts
Emmy", serija je osvojila 6 nagrada. Treća sezona serije osvojila je najmanje
Emmyja – svega dva. Na 66. dodjeli nagrade "Creative Arts Emmy", 4. sezona
serije osvojila je 4 nagrade. Na 67. dodjeli Emmyja, 5. sezona donijela je Igri
prijestolja rekord za najviše osvojenih Emmyja u jednoj godini, osvojivši 12 od
24 nagrade za koje je bila nominirana, između ostalog osvojivši nagradu za
najbolju dramsku seriju. Serija je sveukupno nominirana za 512 nagrada, a
osvojila je njih 192.

Epizode 1. sezone Igre prijestolja gledalo je 2,5 miliona ljudi na dan
prikazivanja, dok je ukupna gledanost svake epizode bila 9,3 miliona računajući
reprize i gledanje na zahtjev. Druga sezona imala je 11,6 miliona gledalaca.
Treća sezona imala je 14,2 miliona gledalaca, što je Igru prijestolja plasiralo
odmah iza Porodice Soprano po broju gledalaca. HBO je isprva izjavio da je 4.
sezona imala 18,4 miliona gledalaca, ali je brojku kasnije ispravio na 18,6
miliona, što je ispred Porodice Soprano po broju gledalaca.

Ramin Djawadi komponira muziku za seriju. Muziku za 1. sezonu serije komponirao
je 10 sedmica prije premijere, a u junu 2011. objavila ju je diskografska kuća
Varèse Sarabande u vlasništvu Universala. Objavljeni su albumi s muzikom iz
serije za naredne sezone na kojima se nalaze pjesme grupa The National, The Hold
Steady i Sigur Rós.

Razni muzičari obradili su instrumentalnu špicu serije. Na 66. dodjeli Emmyja,
"Weird Al" Yankovic izveo je parodiju pjesme, time po prvi put dodavajući pjesmi
tekst. U martu 2015. grupa FORTE objavila je opernu izvedbu i muzički videozapis
špice, te joj je dodala tekst na višem valirijskom jeziku.

Tokom emitiranje svake sezone serije, objavljuje se niz podcastova pod imenom
Thronecast: The Official Guide to Game of Thrones (bos. Thronecast [kombinacije
engl. riječi "prijestolje" i "podcast"]: Službeni vodič za Igru prijestolja).
Vodi ga Geoff Lloyd, producira Koink, a objavljuje Sky Atlantic na svojoj
veb-stranici i na britanskom iTunesu. Novi podcasti objavljuju se nakon svake
epizode i sadrže analizu dešavanja i intervjue s glumačkom postavom. U cilju
promoviranja Igre prijestolja, HBO je 2014. i 2015. naručio dva hip-hop albuma
pod nazivom Catch the Throne.

27. septembra 2012. objavljena je prateća knjiga pod nazivom Inside HBO's Game
of Thrones (ISBN 978-1-4521-1010-3), koju je napisao scenarist Bryan Cogman.
Knjiga govori o stvaranju prve dvije sezone serije, glavnim likovima i
porodicama. Sadrži preko 192 strana ispunjenih konceptnim crtežima i
fotografijama iza kulisa.

After the Thrones je talk show u kojem Andy Greenwald i Chris Ryan razgovaraju o
epizodama serije. Prikazuje se na HBO Nowu sljedećeg dana nakon prikazivanja
posljednje epizode.

HBO je odobrio raznu robu zasnovanu na Igri prijestolja. Između ostalog, mogu se
pronaći razne igre, replike oružja i oklopa, nakit, "bobblehead" figure,
Ommegangovo pivo i razni drugi artikli. Od skuplje robe, tu su ručni satovi
švicarske kompanije Ulysse Nardin u vrijednosti od 10.500 $ i replika Željeznog
prijestolja koja košta 30.000 $.

U 2013. i 2014. putujuća izložba kostima, rekvizita i oružja iz serije posjetila
je veće grade u Evropi i Americi.

Serija je inspirirala razna druga djela poput četiri videoigre zasnovane na
romanima i televizijskoj adaptaciji. Seriju najbolje prati strateška videoigra
Game of Thrones Ascent, koja stvara likove i mjesta čim se pojave u
televizijskoj adaptaciji.

Jesenja kolekcija za 2012. modne marke Helmut Lang inspirirana je Igrom
prijestolja. U martu 2012. izdavač Wiley-Blackwell objavio je knjigu Game of
Thrones and Philosophy: Logic Cuts Deeper than the Sword (ISBN
978-1-118-16199-9). Knjiga govori o filozofskim pitanjima koje su serija i njen
izvorni materijal donijeli na vidjelo.

30. aprila 2013. časopis Mad parodirao je Igru prijestolja, te je slično uradila
i veb-serija School of Thrones (bos. Škola prijestolja), gdje se govori o
srednoj školi u kojoj se svi bore da postanu kralj i kraljica mature. Godine
2013. najavljene su dvije pornografske parodije. U 2014. kompanija "One World
Symphony" najavila je operu zasnovanoj na raznim TV-serijama, pa tako i Igri
prijestolja. U 2015. parodija koja je rezimirala događaje u prve 4 sezone serije
pod nazivom Swarm of Spoilers (bos. Roj spojlera), premijerno je prikazana u
čikaškom pozorištu "Under the Gun".

Bilo je izvještaja da Sony Entertainment i pakistanski Ary News rade na seriji
inspiriranoj Igrom prijestolja. Treba se zvati Rani Mahal (bos. Kraljičin raj);
radnja će biti smještena u nekadašnjoj Britanskoj Indiji, a središnji lik priče
bit će Daenerys Targaryen, koju će glumiti Sakshi Tanwar.



https://bs.wikipedia.org/wiki/Hemija

Hemija je jedna od prirodnih nauka koja proučava sastav, strukturu, osobine i
promjene supstance. Hemija se pretežno bavi atomima i molekulama kao i s
njihovim interakcijama i pretvaranjima, naprimjer, osobinama hemijskih veza
između atoma koje grade hemijske spojeve. Kao takva, hemija proučava interakcije
elektrona i različitih oblika energije u fotohemijskim reakcijama, reakcijama
oksidacije i redukcije, faznih tranzicija i odvajanja supstanci iz mješavina
(smjesa). Dobijanje i osobine složenih supstanci, kao što su legure, polimeri,
biomolekule i farmaceutska sredstva smatraju se specijaliziranim oblastima
odnosno granama hemije.

Hemija se ponekad naziva i središnja nauka, jer ona premoštava druge prirodne
nauke poput fizike, geologije i biologije. Hemija je grana fizičkih nauka ali
postoji određena razlika od fizike. Etimologija pojma hemija nije u potpunosti
razjašnjena, pa je u tom pogledu tema određenih neslaganja. Historija hemije se
može pratiti i preko određenih faza u njenom razvoju, poput alhemije, koja se
praktikovala hiljadama godina u mnogim dijelovima svijeta.

Pojam hemija potječe od riječi alhemija, ranijeg skupa aktivnosti koji su
obuhvatali elemente iz moderne hemije, metalurgije, filozofije, astrologije,
astronomije, misticizma i medicine. Ona se obično smatrala kao potraga za
načinom pretvaranja olova ili nekog drugog uobičajenog materijala u zlato.
Alhemija se počela praktikovati oko 330. godine, uključivala je proučavanje
sastava vode, njenog kretanja, rasta, pridruživanja i izlučivanja iz drugih
supstanci, izvlačenja duhova iz tijela kao i njihovim spajanjem unutar tijela
(Zosim iz Panopolisa). Alhemičari su se u narodnom govoru zvali hemičari, a
kasniji sufiks -ija je dodan kako bi se opisala vještina hemičara kao hemija.

Riječ alhemija je izvedena iz arapske riječi al-kimia (الکیمیاء). U korijenu,
pojam je posuđen iz grčkog χημία ili χημεία. Dalje, ovaj pojam je možda i
egipatskog porijekla. Mnogi vjeruju da je al-kimia izvedena iz grčkog χημία, a
koja se opet dobila preko riječi chemi ili kimi, što je drevno ime Egipta u
egipatskom jeziku. Po drugom mišljenju, al-kimia je možda izvedena iz χημεία, u
značenju izliti (spojiti) zajedno.

Retrospektivno, definicija hemije se mijenjala kroz historiju, kako su nova
otkrića i teorije dodavne nove funkcionalnosti u ovu nauku. Pojam hemija, po
mišljenju poznatog hemičara Boyla 1661. koji je smatrao da je ona subjekat
materijalnih principa mješanih (složenih) tijela. Dvije godine kasnije, 1663.
hemičar Christopher Glaser opisao je hemiju kao naučnu umjetnost, koja izučava
rastvorena tijela te iz njih izvlači različite supstance od kojih su ona
izgrađena, kao i način kako da ih ponovno spojiti i dovesti ih do savršenosti
višeg nivoa.

Definicija riječi hemija iz 1730. koju je koristio Georg Ernst Stahl značila je
umjetnost razdvajanja miješanih, agregatnih i spojenih tijela u njihove
sastojke; kao i sastavljanje takvih tijela iz tih sastojaka. Jean-Baptiste Dumas
je 1837. smatrao pojam hemije kao nauku koja izučava zakone i efekte
molekularnih sila. Ova definicija je kasnije evoluirala, pa se 1947. došlo do
značenja nauke o supstancama: njihovoj strukturi, osobinama i reakcijama koje ih
pretvaraju u druge supstance, a ovu karakterizaciju hemije prihvatio je i Linus
Pauling. U novije doba, 1998. profesor Raymond Chang proširio je tu definiciju
na proučavanje materije i promjena koje se dešavaju s njom.

Stare civilizacije, poput Egipćana, Babilonaca i Indijaca stekle su ogromno
praktično znanje o vještinama metalurgije, izrade grnčarije i pravljenja boja,
ali o tome nisu razvili sistematsku teoriju.

Osnovne hemijske hipoteze prvo su se pojavile u klasičnoj Grčkoj u vidu teorije
"četiri elementa" što je konačno uobličio Aristotel navodeći da su vatra, zrak,
zemlja i voda četiri temeljna elementa čijim je kombiniranjem izgrađeno sve
ostalo. Grčki atomizam potječe iz 440tih p.n.e., nastao u djelima filozofa kao
što su Demokrit i Epikur. Rimski filozof Lukrecije je 50 p.n.e. razvio ovu
teoriju u svojoj knjizi De rerum natura ("O prirodi stvari"). Za razliku od
modernog koncepta nauke, grčki atomizam je bio čisto filozofske prirode, sa vrlo
slabim vezama sa iskustvenim posmatranjima i bez ikakvog osvrta na hemijske
eksperimente.

Vještina alhemije je najprije doživjela procvat u helenističkom svijetu, gdje su
se miješale magija i okultizam u proučavanje prirodnih supstanci, s krajnjim
ciljem pretvaranja elemenata u zlato i otkrivanje napitka vječnog života.
Alhemija je otkrivena i praktikovana širom arapskog svijeta nakon pojave islama,
a od tamo se prelila u srednjovjekovnu i renesansnu Evropu preko latinskih
prevoda.

Pod utjecajem novih iskustvenih metoda koje su predložili Francis Bacon i drugi,
grupa hemičara na Univerzitetu u Oxfordu, Robert Boyle, Robert Hooke i John
Mayow počeli su da iznova oblikuju stare alhemijske tradicije u naučnu
disciplinu. Naročito se Boyle smatra za osnivača i "oca" hemije zbog svog
najvažnije rada, teksta iz oblasti klasične hemije "Skeptični hemičar" (The
Sceptical Chymist) gdje su navedene osnovne razlike između postavki alhemije i
iskustvenih naučnih otkrića nove hemije. On je, između ostalog, objavio i
Boyleov zakon, čime je odbio klasične postavke "četiri elementa" i predložio
mehanističke alternative atoma i hemijskih reakcija koje bi mogle biti subjekat
strogih eksperimenata.

Teoriju flogistona (supstance koja je u osnovi svakog sagorijevanja) predložio
je Nijemac Georg Ernst Stahl početkom 18. vijeka a tu teoriju je tek krajem tog
vijeka opovrgnuo francuski hemičar Antoine Lavoisier, "hemijski" pandan Newtonu
u fizici; koji je učinio više od bilo koga drugog za osnivanje nove nauke na
ispravnim teoretskim osnovama, tako što je rasvijetlio princip održanja mase i
razvio novi sistem hemijske nomenklature, koji se i danas manje-više koristi.

Međutim, prije ovog njegovog rada, postignuta su mnoga važna otkrića, naročito u
vezi prirode zraka, za koji se ispostavilo da je sastavljen iz mnogih različitih
gasova. Škotski hemičar Joseph Black (prvi eksperimentalni hemičar) i Holanđanin
J. B. van Helmont otkrili su ugljik-dioksid, ili ono što je Black nazivao
"fiksni zrak" 1754. godine; Henry Cavendish je otkrio vodik i rasvijetlio mnoge
njegove osobine, dok su Joseph Priestley i, nezavisno od njega, Carl Wilhelm
Scheele izdvojili čisti kisik.

Engleski naučnik John Dalton postavio je modernu teoriju atoma; po kojoj su sve
supstance sastavljene iz nevidljivih atoma materije i da različiti atomi imaju
različite atomske težine. Razvoj elektrohemijske teorije hemijskih kombinacija
desio se početkom 19. vijeka naročito kao rezultat rada dvojice naučnika Jacob
Berzeliusa i Humphryja Davyja, a zasnovanog na ranijim otkrićima
elektrostatičkog stuba koji je napravio Alessandro Volta. Davy je otkrio devet
novih elemenata uključujući alkalne metale izdvajajući ih iz njihovih oksida
pomoću električne struje.

Britanac William Prout prvi je predložio sortiranje svih hemijskih elemenata
prema njihovim atomskim težinama, tako što je sve poznate atome izrazio omjerom
njihove težine prema atomskoj težini vodika. Newlands je napravio prvobitni
sistem elemenata, koji su kasnije razvili u moderni periodni sistem elemenata
Nijemac Lothar Meyer i Rus Dmitrij Ivanovič Mendeljejev tokom 1860tih. Inertne
gasove, kasnije nazvani plemeniti gasovi, otkrio je William Ramsay u saradnji sa
Lordom Rayleighjem krajem 19. vijeka, pa su s tim otkrićem popunjene osnovne
strukture tabele periodnog sistema.

Organsku hemiju razvio je Justus von Liebig i njegovi savremenici, nakon što je
Friedrich Wöhler sintetizirao ureu kojim je zapravo potvrđeno da se živi
organizmi, teoretski, mogu posmatrati i svesti pod hemijske zakone. Druga važna
otkrića 19. vijeka bila su, između ostalog, razumijevanje valencije veze (Edward
Frankland 1852. godine) i primjena termodinamike u hemiji (J. W. Gibbs i Svante
Arrhenius tokom 1870tih).

Tek početkom 20. vijeka konačno su shvaćene teoretske osnove hemije nakon serije
značajnih otkrića, koji su rezultat uspjelih pokusa u istraživanju prave prirode
unutrašnje strukture atoma. Godine 1897. J. J. Thomson je na Univerzitetu
Cambridge otkrio elektron a vrlo brzo njega je francuski naučnik Becquerel kao i
bračni par Pierre i Marie Curie istraživali fenomen radioaktivnosti. U seriji
pionirskih eksperimenata Ernest Rutherford je na Univerzitetu u Manchesteru
otkrio unutrašnju strukturu atoma i postojanje protona, klasificirao je i
objasnio različite vrste radioaktivnog zračenja i uspješno transmutirao prvi
element bombardujući dušik alfa-česticama.

Njegov rad na atomskoj strukturi razvili su i poboljšali njegovi učenici, danski
fizičar Niels Bohr i Englez Henry Moseley. Elektronsku teoriju hemijskih veza i
molekulskih orbitala razvili su američki naučnici Linus Pauling i Gilbert N.
Lewis.

Godinu 2011. Ujedinjeni narodi su proglasili Međunarodnom godinom hemije. Godina
je proglašena na inicijativu IUPAC-a (Međunarodne unije čiste i primijenjene
hemije) te UN organizacije za nauku, obrazovanje i kulturu, a uključivao je
hemijska društva, akademije i institucije u svijetu a zasnivala se na
individualnim inicijativama za organiziranje lokalnih i regionalnih aktivnosti.

Danas prihvaćeni model atomske strukture je kvantnomehanički model.
Tradicionalna hemija počinje proučavanjem elementarnih čestica, atoma, molekula,
hemijskih spojeva, metala, kristala i drugih agregata materije. Ova materija se
može proučavati u tri (uobičajena) agregatna stanja: čvrstom, tečnom ili
gasovitom stanju, bilo u pojedinačnom ili njihovoj kombinaciji. Međudjelovanja,
reakcije i transformacije koje se proučavaju u hemiji obično su rezultat
interakcije između atoma, koji dovode do reorganiziranja hemijskih veza koje
drže atome povezane jedne s drugima. Takva ponašanja se ispituju u hemijskim
laboratorijama. Prema stereotipskim mišljenjima, u hemijskim laboratorijama se
koriste razni oblici laboratorijskog posuđa. Međutim, posuđe nije osnovno u
hemijskim naukama, a veliki broj eksperimenata u hemiji, kako primijenjenoj tako
i u industrijskoj, izvodi se bez njega.

Hemijska reakcija je transformacija nekih supstanci u jednu ili više drugačijih
supstanci. Osnova za takve hemijske transformacije je reorganiziranje elektrona
u hemijskim vezama između atoma. One se simbolički mogu predstaviti pomoću
hemijskih jednačina, koje obično uključuju atome kao subjekte. Broj atoma na
lijevoj i na desnoj strani jednačine moraju biti jednaki. Samo u posebnim
slučajevima kada broj atoma na suprotnim stranama jednačine nije isti, takva
transformacija se naziva nuklearna reakcija ili radioaktivni raspad. Vrste
hemijskih reakcija u koje mogu stupati supstance i promjene energije povezane sa
njima obuhvaćene su određenim osnovnim pravilima, poznatim kao hemijski zakoni.

Razmatranja o energiji i entropiji su nezamjenjivo važna u gotovo svim oblastima
hemije. Hemijske supstance se dijele po njihovoj strukturi, fazama, kao i po
hemijskom sastavu. One se mogu analizirati koristeći alate hemijske analize kao
što su spektroskopija i hromatografija. Naučnici koji se bave hemijskim
istraživanjima nazivaju se hemičarima. Većina modernih hemičara se specijalizira
u jednoj ili više podoblasti hemije. Za detaljno izučavanje hemije postoje
brojni koncepti od nezamjenjivog značaja, a neki od njih su:

U hemiji, materija je definirana kao sve ono što ima masu u mirovanju i
zapreminu (zauzima prostor) i sačinjeno je od čestica. Čestice koje sačinjavaju
materiju također imaju vlastitu masu u mirovanju, ali je nemaju sve čestice, kao
što su naprimjer fotoni. Materija može biti čista supstanca ili smjesa dvije ili
više supstanci.

Atom je osnovna jedinica hemije. Sastoji se iz gustog jezgra zvanog atomsko
jezgro okruženog prostorom zvanim elektronski oblak. Jezgro se sastoji iz
pozitivno naelektrisanih čestica, protona, i nenaelektrisanih neutrona (zajedno
zvanih nukleoni), dok se elektronski oblak sastoji iz negativno naelektrisanih
elektrona koji se kreću oko jezgra. U neutralnom atomu, negativno nabijeni
elektroni u potpunosti izbalansiraju pozitivni naboj protona. Jezgro je
relativno gusto, masa nukleona je 1.836 puta veća nego elektrona, ali je obim
atoma oko 10.000 puta veći od obima njegovog jezgra.

Atom je tako najmanji dio za koji se može reći da zadržava hemijske osobine
nekog elementa, poput elektronegativnosti, ionizacijskog potencijala,
preferiranog oksidacijskog stanja, koordinacijskog broja i željene vrste veze
koju gradi (npr. metalna, ionska ili kovalentna).

Hemijski element je čista supstanca koja se sastoji od samo jedne vrste atoma, a
karakterizira ih samo njima svojstveni broj protona u jezgrima atoma, što se u
hemijskoj terminologiji naziva atomski broj, predstavljen simbolom Z. Maseni
broj je zbir broja protona i neutrona u jezgru. Iako sva jezgra svih atoma
pripadaju određenom jednom elementu i imaju isti atomski broj, oni ne moraju
imati isključivo isti maseni broj. Atomi jednog elementa koji imaju različite
masene brojeve nazivaju se izotopi. Naprimjer, svi atomi sa 6 protona u svojim
jezgrama su atomi hemijskog elementa ugljika, ali oni mogu imati maseni broj 12
ili 13 (ako su stabilni).

Uobičajeno predstavljanje hemijskih elemenata je pomoću periodnog sistema, u
kojem su elementi poredani po atomskim brojevima. Periodni sistem je postavljen
u grupe (kolone tabele) i periode (redovi tabele). Periodni sistem je koristan
za identificiranje periodnih trendova.

Spoj je čista hemijska supstanca koja se sastoji iz više od jednog hemijskog
elementa. Osobine nekog spoja najčešće imaju vrlo malo sličnosti sa osobinama
elemenata od kojih su sastavljeni. Međunarodna unija za čistu i primijenjenu
hemiju (IUPAC) je postavila sistem standardne nomenklature za sve spojeve.
Organski spojevi dobijaju ime u skladu sa sistemom organske nomenklature.
Neorganski spojevi dobijaju ime u skladu sa neorganskom nomenklaturom. Osim toga
Servis hemijskih sažetaka (Chemical Abstracts Service) preporučuje metod
indeksiranja hemijskih supstanci. Po toj shemi, svaka hemijska supstanca se može
jedinstveno identificirati pomoću broja poznatog kao CAS registarski broj.

Molekula je najmanji pojedinačni dio neke čiste hemijske supstance ili spoja
koja i dalje ima jedinstveni skup njenih hemijskih osobina, tj. njen potencijal
da učestvuje u određenom skupu hemijskih reakcija sa drugim supstancama.
Međutim, ova definicija može se u velikoj mjeri upotrijebiti za supstance koje
su sastavljene iz molekula, a što nije tačno za mnoge druge supstance. Molekule
su obično skup atoma vezanih zajednom kovalentnim vezama, pa je takva struktura
električki neutralna a svi valentni elektroni su upareni sa drugim elektronima
bilo u veze ili kao usamljeni parovi.

Stoga, molekule postoje kao električki neutralne jedinice, za razliku od iona.
Ako se ovo pravilo prekrši, dajući molekuli neko naelektrisanje, rezultat toga
se ponekad naziva molekularni ion ili poliatomski ion. Ipak, diskretna i
izdvojena priroda molekularnog koncepta obično zahtijeva da se molekularni ioni
mogu nalazi samo u vrlo jasno izdvojenom obliku, kao što njihov usmjereni snop u
vakuumu u masenom spektrometru. Nabijena poliatomska kolekcija može biti
prisutna u čvrstim tijelima (npr. zajednički sulfatni ili nitratni ioni) a
općenito se ne smatra molekulama u hemiji.

Takozvani intertni ili plemeniti gasovi (helij, neon, argon, kripton, ksenon i
radon) sastoje se iz pojedinačnih (zasebnih, slobodnih) atoma kao svojih
najmanjih jedinica, dok se drugi izdvojenih hemijski elementi sastoje bilo od
molekula ili od mreže atoma vezanih jedan na drugi na neki od načina. Molekule
grade mnoge supstance iz svakodnevnog života poput vode, zraka i mnogih
organskih spojeva kao što su alkoholi, šećeri, benzin i razni lijekovi.

Ipak, sve supstance niti svi spojevi se ne sastoje iz pojedinačnih molekula, a
većina čvrstih supstanci koji sačinjavaju čvrstu koru, omotač ili jezgro Zemlje
su hemijski spojevi bez molekula. Postoje i druge vrste supstanci, kao što su
ionski spojevi i umrežena čvrsta tijela, organizirani na način da u njima nema
pojedinačnih, zasebnih molekula (po definiciji molekule). Umjesto toga, takve
supstance se posmatraju po pojmovima formulskih jedinica ili jediničnih ćelija
kao najmanjih ponavljućih struktura unutar supstance. Primjeri su mineralne soli
(poput kuhinjske), čvrstih tijela poput ugljika, dijamanta, metala te uobičajene
silike i silikatnih minerala poput kvarca i granita.

Jedna od osnovnih karakteristika molekula je njena geometrija često nazvana
njenom strukturom. Dok strukture dvoatomskih, troatomskih ili četvoroatomskih
molekula mogu biti trivijalne (linearne, piramidalne i sl.), strukture
poliatomskih molekula, koje su izgrađene od više od šest atoma (nekoliko
različitih elemenata) može biti vrlo važna za njenu hemijsku prirodu i osobine.

Hemijska supstanca je vrsta materije sa konačnim hemijskim sadržajem i tačno
određenim skupom osobina. Kolekcija dvije ili više supstanci naziva se smjesa
ili mješavina. Primjeri smjesa su zrak u atmosferi i legure.

Mol je jedinica mjere koja označava količinu supstance (također poznata i kao
hemijska količina). Mol se definira kao broj atoma koji se nalazi u tačno 0,012
kilograma (12 g) ugljikovog izotopa 12 (ugljik-12), kada su atomi ugljika-12
nepovezani, u mirovanju i svom osnovom (nepobuđenom) stanju. Broj čestica po
molu poznat je i pod nazivom Avogadrova konstanta, a iskustveno je utvrđena da
približno iznosi 6,022×1023 mol−1. Molarna koncentracija je količina određene
supstance po zapremini rastvora, i obično se izražava u molima po dm−3.

Pored specifičnih hemijskih osobina koji svrstavaju po različitim hemijskim
klasifikacijama, hemikalije mogu postojati u nekoliko agregatnih stanja. U
večini slučajeva, hemijske klasifikacije su nezavisne od ovih klasifikacija po
stanju, međutim, određene egzotične faze nisu kompatibilne sa određenim
hemijskim osobinama. Agregatno stanje je skup stanja hemijskog sistema u kojem
on ima slične strukturne osobine, pod određenim uslovima okoline, od kojih su
dva najznačajnija: pritisak i temperatura.

Fizičke osobine, poput gustoće i indeksa prelamanja teže da se kreću unutar
vrijednosti karakterističnih za određeno agregatno stanje. Stanje materije se
definira kao fazni prijelaz, u kojem, kada se energija dovede ili odvede iz
sistema, prelazi u "preorganiziranje" strukture sistema, umjesto promjene
općenitih uslova. Ponekad distikcija između faza može biti kontinuirana umjesto
da ima jasnu granicu, u tom slučaju za materiju se kaže da je u superkritičnom
stanju. Kada se tri stanja nalaze istovremeno pod određenim okolnostima, takvi
uslovi se nazivaju trojna tačka, a pošto je ona invarijanta, uobičajeno se ona
definira kao skup određenih uslova.

Najpoznatiji primjeri agregatnih stanja su čvrsta tijela, tekućine i gasovi.
Mnoge supstance mogu postojati u oblika u čvrstoj fazi. Naprimjer, postoje tri
faze čvrstog željeza (alfa, gama i delta) koje variraju u odnosu na temperaturu
i pritisak. Osnovna razlika između čvrstih faza je kristalna struktura, ili
aranžiranje atoma. Druga faza koja se obično javlja u studijama hemije je vodena
odnosno tečna faza, koja je stanje supstance rastvorene u vodenom rastvoru (tj.
u vodi).

Nešto manje uobičajene faze su stanje plazme, Bose-Einsteinovog kondenzata i
fermionskog kondenzata, te paramagnetske i feromagnetske faze magnetičnih
materijala. Iako se većina uobičajenih stanja odnosi u trodimenzionalne sisteme,
tako je moguće definirati i analoge u dvodimenzionalnim sistemima, koje imaju
posebnu pažnju zbog njihove relevatnosti u biološkim sistemima.

Za atome koji spojeni jedni s drugim u molekule ili kristale kaže se da su
povezani hemijskom vezom. Hemijska veza se može predstaviti kao višepolna
ravnoteža između pozitivno naelektrisanog jezgra i negativnih naelektrisanja
koji osciliraju oko njega. Mnogo više od jednostavnog privlačenja i odbijanja,
enerigije i raspodjela karakteriziraju dostupnost elektrona u vezi prema drugom
atomu.

Hemijske veze mogu biti kovalentne, ionske, vodikove ili jednostavno zbog Van
der Waalsove sile. Svaka od ovih veza ima određeni potencijal. Ti potencijali
stvaraju hemijske interakcije koje drže atome zajedno unutar molekule ili
kristala. U mnogim jednostavnim spojevima, teorija valentne veze, model
odbijanja elektronskih parova valentne ljuske (VSEPR) i koncept oksidacijskih
brojeva mogu se koristiti u svrhu proučavanja molekularne strukture i sastava.

Ionska veza se gradi kada metal izgubi jedan ili više svojih elektrona,
postajući pozitivno naelektrisani kation, a te elektrone prima neki nemetalni
atom, postajući negativno naelektrisani anion. Dva suprotno naelektrisana iona
privlače jedan drugog, a ionska veza je elektrostatička sila privlačenja između
njih. Naprimjer, natrij (Na), koji je metal, gubi jedan elektron i postaje
kation Na+ dok hlor (Cl), nemetal, dobija taj elektron i postaje anion Cl−. Ti
ioni se drže zajedno zbog elektrostatičkog privlačenja, te se stvara spoj
natrij-hlorid (NaCl), odnosno obična kuhinjska so.

U kovalentnoj vezi, jedan ili više parova valentnih elektrona dijele dva atoma:
kao rezultat električki neutralna grupa povezanih atoma dobija naziv molekula.
Atomi pri dijeljenju valentnih elektrona se postavljaju tako da na taj način
stiču elektronsku konfiguraciju plemenitog gasa (tj. osam elektrona u vanjskoj
ljusci, koja je najudaljenija od jezgra). Kada atomi teže da se kombiniraju na
takav način da svaki od njih ima osam elektrona u svojoj valentnoj ljusci kaže
se da oni prate pravilo okteta. Međutim, neki elementi poput vodika i litija
trebaju samo dva elektrona u svojoj vanjskoj ljusci da bi dostigli takvu
stabilnu konfiguraciju. Za ove atome se kaže da slijede pravilo dueta, te na taj
način oni dostižu elektronsku konfiguraciju plemenitog gasa helija, koji ima dva
elektrona u svojoj vanjskoj ljusci.

Kada se hemijska supstanca transformira kao rezultat njenog međudjelovanja sa
drugom supstancom ili energijom, kaže se da se odvija hemijska reakcija.
Hemijska reakcija je stoga koncept povezan sa "reakcijom" supstance kada dođe u
bliski dodir sa drugom supstancom, bilo u obliku smjese ili rastvora, bilo kada
je izložena nekom obliku energije ili čak oboma. Kao rezultat hemijske reakcije
dolazi do određene razmjene dijela energije između reaktanata reakcije kao i sa
okolnim sistemom, koji može biti i određena posuda, poput laboratorijskog
posuđa.

Hemijska reakcija može dovesti i do formiranja ili disocijacije molekula, tj.
molekule se razbijaju dajući dvije ili više manjih molekula, a s druge strane
atomi se mogu i reorganizirati unutar molekule ili među molekulama. Hemijske
reakcije obično uključuju stvaranja ili pucanja hemijskih veza. Oksidacija,
redukcija, disocijacija, kiselo-bazna neutralizacija i molekularno rearanžiranje
su neke od često korištenih hemijskih reakcija.

Hemijska reakcija se simbolično može predstaviti pomoću hemijske jednačine. Dok
je u nenuklearnim hemijskim reakcijama broj i vrsta atoma na obje strane
jednačine isti, kod nuklearnih reakcija ovo pravilo važi samo za nuklearne
čestice tj. protone i neutrone. Redoslijed koraka u koja se može dešavati
reorganizacija hemijskih veza u toku hemijske reakcije naziva se mehanizam. Pri
planiranju izvođenja neke reakcije, može biti predviđeno njeno odvijanje u
nekoliko koraka, svaki od njih drugom brzinom. Tako se tokom reakcije mogu
javiti i mnogi međuproizvodi reakcije, više ili manje stabilni spojevi.
Mehanizmi reakcije bi trebali pokazati kinetiku i relativni omjer proizvoda
reakcije. Mnogi fizikalni hemičari su specijalizirani za istraživanje i
proučavanje mehanizama raznih hemijskih reakcija. Za tako nešto otkriveno je
mnogo iskustvenih pravila, poput Woodward-Hoffmannovog pravila.

Prema zlatnoj knjizi IUPAC-a, hemijska reakcija se definira kao "proces koji ima
za rezultat međukonverziju hemijskih vrsta." U skladu s tom definicijom,
hemijske reakcije mogu biti elementarne reakcije i višefazne reakcije. Međutim,
napravljeno je ograničenje, takvo da ova definicija uključuje slučajeve kada se
eksperimentalno mogu utvrditi međukonverzijski konformeri. Reakcije koje se tako
mogu izmjeriti obično uključuju i skup molekularnih entiteta kako je i
predviđeno ovom definicijom, ali često je konceptualno uobičajeno da se ovaj
pojam koristi i za promjene koje uključuju pojedinačne molekularne entitete (tj.
"mikroskopske hemijske događaje").

Ion je naelektrisana čestica, bilo da se radi o atomu ili molekuli, koja je
dobila ili izgubila jedan ili više elektrona. Kada atom "izgubi" (otpusti)
elektron, onda on ima više protona od elektrona, te je atom pozitivno
naelektrisan ion odnosno kation. Suprotno tome, kada atom dobije (primi)
elektron, onda ima više elektrona od protona, te je on negativno naelektrisani
ion odnosno anion. Kationi i anioni mogu formirati kristalnu rešetku neutralnih
soli, poput iona Na+ i Cl− koji grad natrij-hlorid odnosno NaCl. Primjeri
poliatomnih iona koji se ne razdvajaju tokom kiselinsko-baznih reakcija su
hidroksidi (OH−) i fosfati (PO43−).

Međutim, plazma koja se sastoji iz gasovite materije, također se u potpunosti
ionizirana, obično zbog ekstremno visoke temperature.

Proučavanjem hemijskih reakcija, hemičari su došli do otkrića o pravilnostima po
kojima se one odvijaju. Te pravilnosti nazvane su hemijskim zakonima, koji su
postali temeljni koncepti u hemiji. Neki od njih su:

Hemija se obično dijeli u nekoliko osnovnih grana. Osim toga, postoji i nekoliko
osnovnih međudisciplina i još više specijaliziranih oblasti hemije.

Druge hemijske grane uključuju agrohemiju, astrohemiju (i kosmohemiju),
atmosfersku hemiju, hemijski inženjering, hemijsku biologiju, hemoinformatiku,
elektrohemiju, hemiju okoline, femtohemiju, hemiju arome, hemiju toka,
geohemiju, "zelenu" hemiju, histohemiju, historiju hemije, hemiju
hidrogenizacije, imunohemiju, hemiju okeana i mora, nauku o materijalima,
matematičku hemiju, mehanohemiju, medicinsku hemiju, molekularnu biologiju,
molekularnu mehaniku, nanotehnologiju, hemiju prirodnih proizvoda, enologiju,
organometalnu hemiju, petrohemiju, farmakologiju, fotohemiju, fizikalnu organsku
hemiju, fitohemiju, hemiju polimera, radiohemiju, hemiju čvrstog stanja,
sonohemiju, supramolekularnu hemiju, hemiju površine, sintetičku hemiju,
termohemiju, i mnoge druge.

Hemijska industija predstavlja važnu ekonomsku aktivnost širom svijeta. Prema
podacima iz 2013. godine, 50 najvećih svjetskih proizvođača hemijskih proizvoda
imalo je prihod od 980,5 milijardi američkih dolara, sa stopom profita od 10,3%.



https://bs.wikipedia.org/wiki/Had%C5%BEi%C4%87i

Područje općine Hadžići prostire se od 43° i 41' do 43° i 52' s.g.š, a po
geografskoj dužini se prostire od 18° do 18°i 22' i.g.d. Najjužnije tačke
općinskog područja su vrhovi Bjelašnice: Vukovo polje, Mali Visin, Javorak i
Krvavac, a najsjevernije Batalovo brdo i Gladno polje. Najistočnija tačka je
Veliko polje na Igmanu, a najzapadnija Veliko šljeme 1543 m nadmorske visine.
Najveću nadmorsku visinu općine ima vrh Krvavac 2062 m, a najniža tačka općine
je Mostarsko raskršće 513 m. Ovo područje nalazi se jugozapadno od Sarajeva i
Sarajevskog polja. Ukupna površina općinskog područja Hadžići je 27.326 hektara
ili 273,26 km2, na kome su smještena 62 naseljena mjesta. Sa istočne i
sjeveroistočne strane se graniči sa općinom Ilidža, sa sjeverne i sjeverozapadne
sa općinom Kiseljak, sa jugozapadne strane sa općinom Konjic i sa južne strane
općinom Trnovo.

U reljefnom pogledu, općina Hadžići je veoma raščlanjen prostor gdje
preovladavaju brojni morfološki oblici. Osnovne karakteristike reljefa čine
jasno izdvojene tri kotline od kojih je najveća Hadžićka kotlina otvorena prema
Sarajevskom polju. Pazarićka kotlina je uokvirena sa sjeverne strane Ormanjem,
sa juga Bjelašnicom, sa zapada Osenikom, a sa sjeveroistočne strane sutjeskom
Gradac je odvojena od Hadžićke kotline, kroz koju protiče rijeka Zujevina.
Tarčinska kotlina sa zapadne strane uokviruje Ivan sedlo, sa južne strane
obronci Bjelašnice, sa istočne strane prevoj Osenik i sa sjeverne strane padine
Tmora i Sevida. Između Tmora i Sevida Bjela rijeka je usjekla duboki kanjon u
pravcu sjevera zvanim Tuhelj, gdje su u Sastavcima sastaje sa Crnom rijekom i
time nastaje rijeka Lepenica.

S obzirom na reljef i geomorfološke karakteristike, područje općine Hadžići
izloženo je veoma različitim klimatskim uslovima. U nižim dijelovima područja
općine klima je dolinsko-kotlinska, a na Igmanu i Bjelašnici ona je planinska.
Prosječna godišnja temperatura u Hadžićima je oko 8.5 °C, a na Igmanu 4.5 °C.
Prosječna temperatura zraka (jula mjeseca) u Hadžićima je 18 °C, a na Igmanu
13.7 °C. Najniže prosječne temperature (u januaru) u Hadžićima -2 °C, a na
Igmanu – 4.7 °C. Srednji broj dana sa mrazevima je 102, a jesenji mrazevi
nastupaju u oktobru a kasni proljetni traju sve do aprila, ali u tome može biti
i znatnih odstupanja. Prosječne godišnje padavine u Hadžićima iznosi oko 930 m
dok na vrhovima Bjelašnice i Igmana iznosi 1245 mm.

Največi riječni tok općine Hadžići je rijeka Zujevina koja nastaje spajanjem
potoka Kradenik i Resnik u Pazariću (Kradenik izvire ispod sjeverozapadnih
obronaka Bjelašnice). Njene desne pritoke su Ljubovčica, Krupa i Žunovnica, a
lijeve su Pazarićki potok, Vihrica i Rakovica.

Lokavsko jezero je smješteno ispod visa Vlahinje (Bjelašnica). Ono ima oblik
elipse. Duži prečnik ima od 100 do 120 m, a kraći oko 60 m. Najveća dubina veća
od jednog metra. Sa svih strana je obraslo šašom. Stočari to mjesto nazivaju
"jezero bez dna" i o njemu pričaju razne legende. Služi za napajanje stoke za
stočare iz Pazarića i Lokava. Kalajli jezero se nalazi kod Opančaka u
sjeverozapadnom dijelu planine. Prema pričanju stočara jezero je duboko i stalno
ima vode. Lokava ima na više mjesta, ali brzo presuše u ljetno doba. U Resniku
se nalazi jedan izvor koji ima kiselast ukus, u kanjonu Tuhelja ima izvora sa
relativno toplom vodom.

Živi svijet (flora i fauna), na području općine Hadžići, satoji se od večeg
broja eko sistema u užem sistemu. Primarni eko sistem ovog područja jesu šume,
koje se u zavisnosti od uslova i klime, odnosno nadmorske visine, javljaju u
odgovarajučih visinskim pojasevima kao klimatogeni pojasevi eko sistema. Šumske
sastojine sa crnom johom, hrasta, lužnjaka i obićnog graba pokrivaju najniže
dijelove pored Zujevine na prostoru od Blažuja do Hadžića. Najniži pojas
podnožja planine Igmana i Bjelašnice pokrivaju šikaraste listopadne šume hrasta
kitnjaka i obićnog graba. Ipak od drveća najčešći su hrastovi kitnjak, medunac,
obični crni grab, crni jasen, glog, crna bazga, ruj i druge.

Iznad najnižeg hrastovo-grabovog pojasa diže se snažan pojas bukve koji se
Bjelašnici dijeli na tri dijela: pojas brdske bukove šume, pojas bukve i jele i
pojas predplaninske bukove šume. Vegetacijski pokrivač Igmana i Bjelašnice ima
velike prostore pašnjaka na kojima raste stočna trava za ispašu. Na Igmanu i
Bjelašnici ima više endemičnih biljaka, vrsta trava i drvo zvano sarajevska
udovica. Na osnovu podataka o lovištu "Igman" uzgajaju se slijedeće vrste
divljači: srne, divokoze, medvjedi i zečevi, a od pernate divljači, veliki
tetrijeb.

Na današnjem prostoru Hadžića u periodu prahistorije, postojala je primarna
komunikacija koja je dolinom rijeke Neretve išla u istočnu BiH. Antička
komunikacija koja je ovdje uspostavljena u 2. vijeku nove ere pratila je
prahistorijsku predhodnicu. Na teritoriji današnje Općine Hadžići uočljivo je da
su prahistorijska naselja (Gradine) bila smještena na obroncima Ormanja,
Bjelašnice i Igmana te u dolini rijeke Zujevine. Od arheoloških lokaliteta
izdvajaju se hronološki nedefinisani u Tinovu brdu, Gradelju i Gradini (Gradac).

Najvažniji ostaci antičke kulture nađeni na terenu općine Hadžići su dva
epigrafska spomenika sa natpisima. Jedan je pronađen u Ljubovčića potoku kod
Pazarića, drugi u Gracu kod Hadžića. Epigrafski spomenik sa natpisom nađen je u
septembru 1892. godine na obali malog Ljubovčića potoka u blizini džamije , a
sada se nalazi u blizini Zemaljskog muzeja u Sarajevu. Pronašao ga je Karl Pač,
čuveni sarajevski arheolog i naučno ga je obradio u Glasniku Zemaljskog muzeja
za 1894. godinu, knjiga 6. Original teksta prvog epigrafskog spomenika iz
Pazarića sa uobičajenog latinskog jezika glasi: Bogovima manima titus Aurelius
satuvninus aureliji Aumrieioni najpobožnijoj ženi zaslužnoj i sebi za života
postavio spomenik koja je živjela 29 godina i 4 mjeseca.

U srednjem vijeku današnje područje općine Hadžići prvobitno bilo je u sastavu
Župe Lepenice. Postojanje male Župe Smucke u okviru Lepenice može se tumačiti
raspadom velikih župskih oblasti na manje. Ovaj prostor se nalazio od 12. vijeka
pod vlašću bosanskih banova. Kasnije tokom 14. vijeka donacijama vladara ova
oblast dolazi pod upravu porodice Kosača, ali u nekim mjestima dalje egzistira
vlast bosanskih vladara (Gradac i Smucka). Kroz današnje Hadžiće postojala je
prirodna veza srednje Bosne i Dubrovnika. Zbog toga postoji više tranzitnih
carina, od kojih je jedna bila Raštelica (ital. carina). Arheološki podaci
govore o postojanju dva srednjovjekovna grada a to su: Gradac kod Hadžića i
Tuhelj kod Tarčina. Za njih P. Anđelić tvrdi da su bili centri manjih upravnih
jedinica. Za Tuhelj se tvrdi da se može identifikovati sa današnjim naseljem
Smucka. Gradac se u izvorima pominje 1355. i 1378. u vezi sa carinom bosanskog
vladara te se iz tog izvora vidi da se nalazi pod vlašću kralja (Tvrtka I).
Historijsko područje Gradac proglašeno je nacionalnim spomenikom Bosne i
Hercegovine. Nacionalni spomenik čine: prahistorijska gradina, rimski spomenici,
srednjovjekovni grad, temelji srednjovjekovne crkve, nekropola sa stećcima i
kamenolom.

Dolaskom Osmanlija i razvoja Sarajeva, Smucka gubi značaj raskrsnice, a javlja
se Pazarić kao najvažnija raskrsnica. Sam naziv upućuje na malo trgovište sa
nekoliko hanova. Današnji Pazarić nastaje nakon izgradnje željezničke pruge
Sarajevo-Metković. Pored hanova u Pazariću postojali su hanovi Japalaka u
Tarčinu, jedan u Raštelici i oko naselja Breze u donjim Hadžićima, a postojao je
jak lokalni trg Blažuj.

U užem prostoru Hadžića formira se naselje tek u osmanlijskom perodu i to u
Donjim Hadžićima, mada postojanje Margetinog groblja sa stećcima u centru
današnjih Hadžića upućuje na postojanje naselja u srednjem vijeku. Prvi pomen
imena Hadžići nalazimo tek 1688. godine u topografskoj karti župe Smucke. Tokom
18. vijeka Hadžići postaju sjedište džemata (seoske Općine) pod nazivom Hadželi.
U današnjem obliku kao naselje, Hadžići se razvijaju u austrougarskom periodu. U
privrednom i tranzitnom pogledu Hadžići dobijaju na značaju poslije izgradnje
željezničke pruge Sarajevo-Metković 1891. godine. Preko Metkovića izvozila se
rezana građa iz hadžićke pilane, koja je bila jedna od jačih u okolini Sarajeva.
Pored pilane postojala je i šprungova krečana koja je imala značaj za razvoj
građevinske industrije. U urbanom pogledu, pored objekata iz oblasti industrije
i željezničkog saobraćaja (pilane, željezničke stanice) niču i stambeni objekti.
Svoj današnji izgled Hadžići dobijaju između dva svjetska rata, pogotovo u
peridu poslije Drugog svjetskog rata kada je nastavljena izgradnja započeta u
austrougarskom periodu. U toku izgradnje Hadžići postaju urbana sredina i
administrativni lokalni centar.

Hadžići su općina koja ima izvanredne uslove za razvoj turizma. Zimski sportski
tereni na Igmanu i Bjelašnici, šume bogate divljačju pružaju izvanredne
mogućnost za lovni turizam.

Uz olimpijske planine Igman i Bjelašnicu tu su i Šavnici, jedno od najljepših
skijališta gdje je izgrađena savremena ski staza, na kojoj se mogu održavati
međunarodna takmičenja, a sagrađen je i skijaški dom sa preko 50 ležaja. Hadžići
su bogati rijekama i potocima sa dosta ribe, posebno potočne pastrmke. Zbog svog
položaja Općina je poznata po seoskom turizmu, te prirodnoj hrani, a posebni
specijaliteti su sir i kajmak sa bjelašničkih sela.



https://bs.wikipedia.org/wiki/Edin_D%C5%BEeko

Edin Džeko (rođen 17. mart 1986.) je bosanskohercegovački nogometaš i član
bosanskohercegovačke reprezentacije. Trenutno nastupa za italijansku Romu na
poziciji napadača. Poznat je i po nadimku "Bosanski dijamant".

Karijeru je počeo 1996. godine u omladinskom pogonu FK Željezničara iz Sarajeva.
U 2003. godini potpisao je profesionalni ugovor sa FK Željezničarom, gdje je
igrao do 2005. godine. U tom periodu je igrao na poziciji veznog igrača.

Sa 18 godina odlazi u češki klub Teplice za oko 25 hiljada eura. U svojoj prvoj
sezoni za Teplice na novoj poziciji napadača postiže 17 golova na ukupno 43
utakmice. Na kraju sezone proglašen je za najboljeg stranog igrača u češkoj
ligi. U 2005. godini, Džeko odlazi na posudbu u Usti nad Labem gdje postiže 6
golova na 15 utakmica. Nakon toga se ponovo vraća u Teplice, gdje igra sve do
2007. godine. Njegove odlične igre zapazio je njemački stručnjak, Felix Magath,
i 2007. godine, Džeko napušta Teplice i odlazi u njemački klub VfL Wolfsburg.

U 2007. godini, Džeko za oko 4 miliona eura prelazi u njemački klub Vfl
Wolsburg, kojeg vodi njemački trener Felix Magath. U prvih 11 utakmica bilježi 5
golova, te biva proglašen za najboljeg napadača prvog dijela sezone 2007/08. od
strane magazina Sportal. U njegovoj prvoj sezoni, Wolfsburg završava na petoj
poziciji u Bundesligi i kvalifikuje se za UEFA kup za narednu sezonu. Džeko
sezonu završava sa osam golova na 17 započetih utakmica.

U narednoj sezoni, Džeki se u Wolfsburg pridružuje reprezentativni kolega i
vezni igrač Zvjezdan Misimović, sa kojim Džeko čini jedan od najboljih tandema u
Bundesligi. U sezoni 2008/09., Džeko osvaja Bundesligu sa Wolfsburgom, dva boda
više od Bayern Munchena. To je bila prva titula prvaka Bundeslige u historiji
ovog kluba. Sezonu Džeko kruniše sa 26 postignutih golova, te je bio drugi
strijelac lige. Prvi strijelac lige bio je njegov timski kolega Grafite, te su
njih dvojica proglašeni za najefikasniji napadački duo u historiji Bundeslige. U
kupu Njemačke, Džeko postiže 6 golova u 2 meča, a u Kupu UEFA, 4 gola i 2
asistencije na ukupno 8 mečeva. Zbog ovih fenomenalnih rezultata, Džeko biva
proglašen najboljim igračem Bundeslige. Uprkos interesovanju mnogih klubova za
njegove usluge, a ponajviše AC Milana, Džeko odlučuje da ostane i produži svoj
ugovor sa Wolfsburgom sve do juna 2013. godine.

Svoj prvi gol u UEFA Ligi prvaka postigao je u septembru 2009. godine protiv
slavnog Manchester Uniteda u porazu od 2-1 na stadionu Old Trafford. U sezoni
2009/10., Džeko je bio najbolji strijelac sa 22 postignuta gola.

U augustu 2010. godine, Džeko postaje najbolji strijelac Wolfsburga u klupskoj
historiji sa 59 golova na 96 odigranih utakmica, preskočivši Diega Klimowicza
koji je postigao 59 golova na 149 utakmica. U prvom dijelu sezone 2010/11.,
Džeko postiže 8 golova na 17 utakmica.

Nakon mnogo medijskih špekulacija, 3. januara 2011. godine za 32 miliona eura,
Džeko prelazi iz Wolfsburga u engleski klub Manchester City. Ovo je bio šesti
najskuplji transfer u historiji Engleske Premier League, te najskuplji transfer
jednog igrača porijeklom iz Bosne i Hercegovine. Debi u dresu Manchester Cityja
upisao je 15. januara u pobjedi 4:3 protiv Wolverhamptona, a bio je asistent za
treći gol. Svoj prvi gol u Premier ligi postigao je 25. aprila 2011. u
gostujućoj pobjedi 0-1 protiv Blackburna. U maju 2011. godine, Džeko osvaja svoj
prvi trofej sa Manchester Cityem, pobijedom u finalu FA kupa protiv Stoke Citya
rezultatom 1-0.

Na početku sezone 2011/2012. postiže 4 gola protiv Tottenhama u pobjedi svoje
ekipe od 1:5, te tako postaje jedini igrač u historiji Manchester Cityja koji je
dao 4 gola na jednoj prvenstvenoj utakmici. U mjesecu augustu 2011. godine,
Džeko postiže 6 golova u 3 utakmice i osvaja nagradu za najboljeg igrača mjeseca
engleske Premier League. Na samom kraju sezone, Džeko postiže izjednačujući gol
u 92. minuti protiv ekipe QPR-a u pobijedi rezultatom 3-2, što Cityu donosi prvu
titulu u Premier League nakon 44 godine čekanja.

U sezoni 2012/13., DŽeko postiže nekoliko veoma važnih golova za City u raznim
takmičenjima, poput izjednačujućeg gola u pobjedi protiv Southamptona rezultatom
3-2, te gol u Ligi prvaka protiv Real Madrida u meču koji City pobjeđuje. U
novembru 2012. godine, Džeko postiže gol odmah po ulasku u igru na samom kraju
utakmice protiv Tottenhama koji Cityu donosi pobijedu i 3 važna boda u ligi.
Također, u decembru iste godine, Džeko postiže 2 gola protiv Norwich City u
pobijedi od 4-3 za City. Sezonu završava sa 14 postignutih golova u Premier
League.

U sezoni 2013/14., Džeko postiže svoj 50. gol u Premier League protiv ekipe
Crystal Palace u decembru 2013. godine. U martu 2014. godine, Džeko uspijeva
dati dva gola u pobijedi Citya 3-0 protiv gradskog rivala Manchester Uniteda.
Njegov prvi gol na toj utakmici dolazi u 43. sekundi, što predstavlja najbrži
postignuti gol na Old Traffordu u historiji Premier League. Protiv ekipe
Evertona u maju 2014. godine, Džeko postiže gol u pobijedi 3-2, što Cityju
donosi prvo mjesto na tabeli u ligi. U utakmici protiv Aston VIlle, Džeko daje
dva gola u pobijedi od 4-0, što Cityju jedno kolo prije kraja prvenstva donosi
novu titulu u Premier League.

U svojoj posljednjoj sezoni za Manchester City, Džeko postiže dva gola u
pobijedi 7-0 protiv ekipe Sheffield Wednesday u trećoj rundi Liga kupa. A prve
golove u Premier League u novoj sezoni postiže protiv ekipe Hull Citya. U
februaru 2015. godine, Džeko okončava niz od 15 utakmica bez postignutog gola,
kada postiže gol protiv Newcastle Uniteda u pobijedi Cityja 5-0.

Dana 12. augusta 2015. godine, Džeko je zvanično potpisao ugovor sa italijanskom
Romom. Po ugovoru Džeko je posuđen Romi za 4 miliona eura, a Roma je obavezna da
otkupi njegov ugovor za 11 miliona eura na kraju sezone, nakon ispunjenih uslova
u pogledu broja nastupa i golova Džeke u toj sezoni. Džeko te uslove ispunjava
već u oktobru 2015. godine, te njegov prelazak u Romu postaje kompletan.

Svoj debi za ekipu Rome bilježi protiv ekipe Hellas Verone u remiju 1-1. A u
svom drugom nastupu za Romu u augustu 2015. godine, Džeko postiže svoj prvi gol
za pobijedu protiv aktuelnog prvaka Italije, ekipe Juventusa, rezultatom 2-1. U
februaru 2016. godine, Džeko postiže dva gola za Romu u pobijedi protiv Palerma
rezultatom 5-0. U svojoj debitantskoj sezoni u Seria A i ekipi Rome, Edin Džeko
je uprkos nekoliko sitnih povreda tokom sezone sakupio 39 nastupa i postigao
ukupno 10 golova i upisao 6 asistencija.

Sezonu 2016/17., Džeko otvara svojim prvim pogotkom u sezoni protiv ekipe
Udinesea krajem augusta 2016. godine, a Roma pobijeđuje rezultatom 4-0.

Prije bosanskohercegovačke A-selekcije igrao je za bosanskohercegovačku U-19 i
U-21 reprezentaciju. U A-selekciji debitirao je 2. juna 2007. godine protiv
reprezentacije Turske, kada je postigao i svoj prvi gol. U martu 2009. godine,
bosanski sportski komentator, Marijan Mijajlović, tokom prenosa utakmice protiv
Belgije, Džeki daje nadimak Bosanski dijamant, a Džeko u toj utakmici postiže
jedan od najljepših golova u svojoj karijeri.

U kvalifikacijama za Svjetsko prvenstvo u Južnoafričkoj Republici 2010. postigao
je 9 golova i tako postao drugi najbolji strijelac kvalifikacija. U septembru
2012. godine, u pobijedi 8-1 protiv Lihtenštajna, Džeko postiže svoj prvi
hat-trick u dresu reprezentacije, te u isto vrijeme postaje najbolji strijelac
reprezentacije sa 24 postignuta gola. Rekord je prije njega držao, Elvir Bolić,
sa 22 postignuta gola.

Kvalifikacije za FIFA Svjetsko prvenstvo 2014., Džeko okončava kao drugi
strijelac kvalifikacija sa ukupno 10 postignutih golova, a BIH se po prvi put u
svojoj historiji uspijeva kvalifikovati na jedno veliko fudbalsko takmičenje.

U junu 2014. godine, Džeko dobiva pozivnicu da nastupi za BIH na Svjetskom
prvenstvu u Brazilu. Prve dvije utakmice grupne faze takmičenja, BIH gubi protiv
Argentine 2-1 i Nigerije 1-0, a Džeko ne uspijeva postići niti jedan gol.
Međutim, u trećoj utakmici grupne faze, Džeko postiže prvi gol u pobijedi protiv
selekcije Irana. Međutim, BIH sa dva poraza i jednom pobijedom u svojoj grupi
završava na trećem mjestu i ne uspijeva se plasirati u daljni tok takmičenja.

U augustu 2014. godine, Džeko nasljeđuje kapitensku traku od Emira Spahića, koji
najavljuje svoje povlačenje iz reprezentacije BIH. U martu 2015. godine, Džeko
postiže svoj drugi hat-trick za BIH protiv selekcije Andore u sklopu
kvalifikacija za UEFA EURO 2016.

Edin Džeko je dao 49 golova za reprezentaciju Bosne i Hercegovine na 82 nastupa
i trenutni je rekorder nacionalnog tima po datim golovima. Ispod je tabelarni
prikaz svih golova Edina Džeke za seniorsku reprezentaciju Bosne i Hercegovine
počevši od juna 2007. godine i njegovog debija za seniorski tim:

U novembru 2009. Džeko je postao prvi UNICEF-ov ambasador dobre volje iz Bosne i
Hercegovine. U sklopu ovog projekta posjetio je nekoliko škola i domova za
nezbrinutu djecu u Bosni i Hercegovini.



https://bs.wikipedia.org/wiki/Cvijet_Srebrenice

Cvijet Srebrenice ili cvijet "Sjećanje", je nezvanični simbol genocida u
Srebrenici koji se dogodio za vrijeme rata u Bosni i Hercegovini 1995. godine.
Cvijet su osmislile žene iz udruženja "Gračaničko keranje" iz Gračanice, a prvi
put je javnosti predstavljen 1. jula 2011. godine. Bijela boja latica cvijeta
predstavlja nevinost ili stradanje, zelena boja koja je u središtu cvijeta
predstavlja nadu, a 11 latica simboliziraju 11. juli 1995. godine.

Sarajevski umjetnik Mensur Bektić, izradio je sličan filigranski cvijet, koji
ima 11 latica, a svaku laticu čini 7 komponenti. Dijelovi srebrenog cvijeta
asociraju na ljudske oči – oči žrtava genocida, ali i preživjelih Bošnjaka. U
sredini cvijeta je zeleni kamen od stakla. Filigranski cvijet radit će se u
serijama od 8.372 komada što je zvaničan broj žrtava genocida u Srebrenici.
Postoji više varijacija ovog simbola, koje su izradili umjetnici ili studenti na
likovnim akademijama, a u naselju Mokušnice u Zenici je jedna varijacija sa
cvijećem napravljena u kružnom toku.



https://bs.wikipedia.org/wiki/Bosanska_Gradi%C5%A1ka

Bosanska Gradiška je naselje i općina na sjeverozapadnom dijelu Bosne i
Hercegovine (u regiji Bosanska krajina). Zahvata Lijevče polje i Potkozarje, s
površinom od 761,74 km2. Na sjeveru graniči s općinama Nova Gradiška i Novska u
Hrvatskoj uz rijeku Savu u dužini od 40 km, na istoku graniči s općinom Srbac,
na jugu najvećim dijelom s Laktašima i djelimično s banjalučkom općinom, a na
zapadu i jugozapadu s bosanskodubičkom i prijedorskom općinom.

Gradiskia, Gradisthue, Gradiscia su nazivi na latinskom jeziku koji potiču iz
Srednjeg vijeka. Nakon osnivanja Nove Gradiške (Noe Gradisca) 1784. godine,
naziv Alt Gradisca ili Vtero Gradisca (Stara Gradiška) se upotrebljava za
naselje na lijevoj obali Save, dok desna obala Save dobija ime Gradisca Turcicum
(Turska Gradiška). Kasnije se ovaj grad naziva i Berbir po istoimenoj osmanskoj
tvrđavi koja je tu sagrađena. Samo ime Gradiška podsjeća na neki grad, građenje,
građevinu ili slično. Poznati osmanski putopisac iz 17. vijeka Evlija Čelebija,
opisujući ovo mjesto u to vrijeme kaže da Gradiška na bosanskom jeziku znači
mali grad. Austougarske vlasti uvode službeni naziv Bosanska Gradiška 1882.
godine.

U prethistorijsko doba ovaj kraj je bio naseljen i prije dolaska Rimljana, a
dokaz za to su arheološka nalazišta i brojni pronađeni predmeti. O bogatstvu
ovog kraja šumskim blagom u prošlosti govore današnji nazivi brojnih sela i
naselja: Liskovac, Dubrave, Topola, Lipovača, Kruškik, Brezik, Bukvik, Vrbaška,
Vrbovljani, Dubovac i sl., dok drugi nazivi govore o čestim poplavama Save i
njenih pritoka: Dolina, Polij, Liman, Čatrnja, Greda, Jame, Mokrice i dr.
Nekadašnjim stanovnicima su šume služile za lov, a drvo im je bilo potrebno za
gradnju građevina i utvrđenja, te čamaca i većih plovila. Sistematska
istraživanja na ovom lokalitetu su započela krajem 19. vijeka, a Donja Dolina je
najstarije i najpoznatije arheološko nalazište na ovom području. Donja Dolina je
postala poznata širom Evrope zahvaljujući eminentnim austrijskim znanstvenicima
češkog porijekla Franji Fijali i Ćiri Truhelki. Veliki drveni čamac iskopan je u
jednom komadu, star 3.000 godina, kao i brojni drugi predmeti nađeni u
grobnicama i sojnicama. Sve se ovo čuva u Zemaljskom muzeju u Sarajevu, a dosta
alata, oružja i posuđa iz Donje Doline nalazi se i u muzejima u Banjoj Luci i
Bosanskoj Gradišci.

U doba Rimljana na mjestu sadašnjeg grada nalazilo se naselje Municipium
Servicium, koje je bilo važna raskrsnica puteva prema istoku i jugu Balkana,
odnosno pristanište za riječnu rimsku flotu što dovoljno govori o strateškom
značaju naselja u to vrijeme. Ono se početkom nove ere spominje pod imenima
Servitium, Serviti, Serbitio i slično.

Oko 1330. godine Bosanska Gradiška se spominje kao slobodna varoš. U srednjem
vijeku Bosanska Gradiška je imala veliki značaj kao mjesto prelaska preko rijeke
Save.

Historičari se slažu, da je između 1535. i 1537. godine Bosanska Gradiška
konačno mogla potpasti pod osmansku vlast. Osmanlije su se na ovim prostorima
zadržale sve do austrougarske okupacije Bosne i Hercegovine 1878. godine. Već
1532. godine osmanska vlast kod Kobaša uspostavlja mostobran za svoja daljnja
osvajanja u pravcu sjevera. Stjepan Berislavić, krupni feudalac u to vrijeme
prelazi na stranu Osmanlija i postaje osmanski vazal gdje nastavlja da vlada nad
svojim posjedima, ali pod uvjetima da priznaje novu vlast i pomaže prilikom
ratnih operacija. 1535. godine se navodi u jednom zapisu da je požeški župan
Đuro Banfina imenovan za upravnika tvrđave Gradiška, koju je zatim utvrdio i
naoružao i da se branio od Osmanlija. U tekstu se dalje navodi da je nešto
kasnije tvrđava napadnuta te da su "Turci posla imali dok su je pridobili i od
ljutosti sa zemljom sravnili." Mada, prema nekim drugim izvorima Gradiška je te
godine pala pod osmanlijsku vlast. Vojnu akciju je poveo bosanski sandžak-beg
Gazi Husrev-beg 1535. godine gdje je također učestvovao i sultanov vazal Stjepan
Berislavić. Tom prilikom je došlo do sukoba između njih, koji se završio bijegom
Stjepana Berislavića. Nakon toga u kratko vrijeme čete Gazi Husrev-bega su
zauzele njegove gradove Kobaš, Brod, Gradišku i druga mjesta, što znači da je
Gradiška sa susjednim mjestima došla vjerovatno 1535. (definitivno 1537.) pod
osmansku vlast. Narod se iz tih krajeva iseljavao u Hrvatsku, Sloveniju, a neki
čak i u Austriju i Mađarsku. Od onih koji su ostali jedan znatan dio prihvata
islam. Masovna islamizacija je bila dio društvenih procesa u Bosni toga doba, a
na području Gradiške posebno je bila izražena na području Cernika[potrebno
razjasniti]. Zagrebački biskup Simun navodi da je u to vrijeme 40.000 katoličkih
starosjedilaca primilo islam. Iz ovih podataka može se zaključiti da je
stanovništvo prihvatilo novu vlast. Smatra se da je tome vjerovatno doprinjelo
nasilje domaćih feudalaca prije dolaska Osmanlija, ali također i garancija
Osmanlija za miran i siguran život. Seljaci su uživali u sigurnosti, bilo je
više mira i reda nego ranije. Obaveze i davanja nisu bili tako teški kao ranije.
Nije bilo pljački i pustošenja, nestalo je stalnih sukoba između domaćih
feudalaca, sve dok Osmanlijsko carstvo nije počelo da slabi, negdje sredinom 17.
vijeka.

Historijski dokumenti 1553. godine spominju Gradišku i u kontekstu, kad ju je
upravitelj Siska Petar Erdedi spalio do temelja. Ovo isto su učinili 1600.
godine i slavonski pljačkaši, braća Marko i Mato Lapsanović. 17. vijek je period
kad je ratna aktivnost bila smanjena, a vjerska tolerancija bila veća. Ne treba
zaboraviti da je Mehmed II (1451-1481), poslije zauzimanja Bosne, izdao ferman
franjevcima Bosne Srebrene da mogu nesmetano obavljati vjerske aktivnosti. Prema
izvještaju Tome Ivkovića iz 1630. godine franjevci iz Visokog, sasvim neometani
od osmanskih vlasti, obavljaju crkvenu upravu u Gradišci, a fra Mirijan Marović
navodi da 1665. godine u Gradišci pored muslimanskih ima i 200 kršćanskih kuća.

Jedno od najvećih naselja u Bosanskoj Gradišci je Orahova sa 4.500 stanovnika
(99% Bošnjaci). Orahova je nastala 1860. godine, kada su se doselili Bošnjaci
protjerani iz Srbije zbog svoje vjere. Za vrijeme agresije na Bosnu i
Hercegovinu stanovništvo je protjerano, ali nakon Daytonskog sporazuma
stanovništvo se vratilo u svoje naselje.

Na području općine živi oko 62.000 stanovnika, a u samom gradu 18.000. Općina
ima 69 sela, organizovanih u 53 mjesne zajednice. Najveća seoska naselja su Nova
Topola, Gornji Podgradci, Orahova i Turjak. Cijelo područje općine je
elektrificirano, a u završnoj fazi je telefonizacija seoskog područja. Sva sela
su povezana sa središtem općine autobuskim linijama, a iz Bosanske Gradiške se
svakodnevno održavaju autobuske linije prema Banjoj Luci, Beogradu, Novom Sadu,
Subotici, Sarajevu i drugim mjestima. Bosanska Gradiška je udaljena od Banja
Luke 50 km, te od Zagreba 130 km. Putnu mrežu čini 700 km lokalnih i regionalnnh
puteva, te 90 km magistralnih puteva, koji preko Gradiške vode prema istočnom
djelu Bosne i Hercegovine i Banjoj Luci, a na sjever prema Srednjoj i Zapadnoj
Evropi. U Bosanskoj Gradišci se nalazi i jedan od najznačajnijih međunarodnih
graničnih prijelaza u Bosni i Hercegovini za putnički i teretni saobraćaj.

Pored rijeke Save, koja je u ovom području plovna, ovaj kraj je bogat i brdskim
rijekama, od kojih su najveće Vrbaška, Jablanica, Jurkovica i Lubina.

Povoljni klimatski kontinentalni uslovi i geografski položaj, veliko šumsko
bogatstvo planine Kozare i Prosare, plodno Lijevče polje i dijelovi Posavine,
pogodno brežuljkasto obradivo zemljište, nalazišta kamena dijabaza, bogato
nalazište mermera u Prosari, plovnost rijeke Save i druge pogodnosti, uticale su
na razvoj brojnih oblasti privređivanja, a prvenstveno primarne poljoprivredne
proizvodnje, prehrambene i drvne industrije kao i drugih privrednih grana

Zahvaljujući prirodnim resursima u proteklim decenijama ostvaren je uspješan
privredni rast i razvoj. Ekonomska osnova je stalno jačana izgradnjom novih
privrednih i infrastrukturnih objekata, povećanjem proizvodnje i izvoza na
strana tržišta.

Male zanatske radionice, prerastale su u savremene fabrike, a na resursima
velikog šumskog bogatstva Kozare i Prosare, te plodnih oraničnih površina
Lijevče polja i Potkozarja, izgrađeni su prerađivački kapaciteti u industriji
namještaja, drvnoj, poljoprivrednoj i prehrambenoj industriji. Uporedo su
razvijana i preduzeća u ostalim privrednim granama, a posebno u metalnoj i
tekstilnoj industriji, mašinogradnji, građevinarstvu, trgovini te proizvodnji
elektro-materijala i plastike.

Privredni razvoj industrijskih preduzeća uspješno je pratio i razvoj komunalnih
i uslužnih djelatnosti. U proteklih 50 godina izgrađen je cjelokupni privredni
potencijal, stambeni fond, te infrastrukturni objekti, sa tendencijom stalne
dogradnje. U privredi općine Bosanska Gradiška, zaposleno je 6.000 radnika, a u
vanprivrednim oblastima oko 2.000. Osnovni nosioci privrednih aktivnosti su
državna preduzeća. U toku je proces transformacije državnog kapitala. U odnosu
na prijeratni period dostignut je nivo industrijske proizvodnje od 25%. Na
području općine posluje preko 600 privatnih preduzeća i više od 1.400 privatnih
radnji. Većina aktivnosti privatnog sektora usmjerena je na područje trgovine i
ugostiteljstva, a manji broj u nekim od proizvodnih djelatnosti.

Osnovni nosilac kulturnih zbivanja u Bosanskoj Gradiški je Dom kulture, koji
pruža uslove za rad Narodne biblioteke "Jovan Dučić" koja raspolaže sa preko
30.000 naslova klasične i stručne literature. U Domu kulture radi Gradski ženski
hor koji je svoj višegodišnji rad krunisao sa nekoliko visokih priznanja, KUD
"Kolovit" te Amatersko pozorište mladih "Anastasija". U zgradi Doma kulture su
sjedišta i drugih nosioca aktivnosti kao što su: Narodni univerzitet, Udruženje
književnika, Udruženje likovnih umjetnika, te društva "Prosvjeta", "Sokolsko
društvo", "Dobrotvor" i "Kolo srpskih sestara".

Na području općine Srpska pravoslavna crkva je organizovana u 10 parohija, u
kojima je izgrađeno 12 hramova i 10 kapela. Najveći je Hram Pokrova Presvete
Bogorodice u Bosanskoj Gradišci čija je izgradnja započela 1965. godine i
trajala do 1973. godine. Najstarija crkva je u selu Romanovcima, Hram svetog
Nikole, izgrađen prije 400 godina. U njemu se 1904. godine vjenčao Petar Kočić.

Za vrijeme rata u Bosni i Hercegovini srpske vlasti su porušile sve islamske
vjerske objekte i značajan dio rimokatoličkih, od kojih su mnogi bili i značajni
kulturno-historijski objekti. Na području općine Bosanska Gradiška u kampanji
etničkog čišćenja, koju su sprovodile tadašnje srpske vlasti srušeni su ili
oštećeni sljedeći vjerski objekti: gradska džamija u Bosanskoj Gradiški,
rimokatolička kapela u selu Bukvik, područne rimokatoličke crkve u selima
Čatrnja i Mačkovac, džamije u Orahovi i Rovinama, te samostan u Novoj Topoli.

Sportski život u općini Bosanska Gradiška ima bogatu tradiciju. Među najstarijim
i najmasovnijim sportovima treba pomenuti fudbal. Najznačajniji je Fudbalski
klub "Kozara", koji se takmičio u Premijer ligi BiH. Pored ovog kluba postoji
još 25 registrovanih fudbalskih klubova koji se takmiče u nižim rangovima. Pored
fudbalskih u gradu postoje dva rukometna kluba, dva košarkaška, dva odbojkaška,
kuglaški, šahovski i četiri karate kluba.



https://bs.wikipedia.org/wiki/Ankara

Ankara je glavni i poslije Istanbula drugi najmnogoljudniji grad Turske. Nalazi
se u centralnoj Anadoliji, azijskom dijelu Turske a prema podacima iz 2014.
godine u njenom urbanom dijelu je živjelo 4.587.558 stanovnika dok istoimena
provincija broji 5.150.072 stanovnika. Od 1920. godine je bila Atatürkovo
sjedište a od 1923. godine i glavni grad Turske, nakon pada Osmanlijskog
carstva. U Ankari se nalazi sjedište turske Vlade kao i sjedišta mnogih državnih
institucija te predstavlja važan komercijalni i industrijski grad. Važno je
trgovačko središte, strateški smješteno u centru turske mreže željeznica i
autoputeva. Leži na prosječnoj nadmorskoj visini od 938 metra.

Historija regije seže do u bronzano doba i perioda Hatske civilizacije (2.
milenij p.n.e.). Područje su naseljavali i Frigijci (10. vijek p.n.e.) a kasnije
i Lidijci, Perzijanci, Grci, Galati, Rimljani, Bizantijci i na kraju Turci.

Najstarije naselje u području današnje Ankare datira još iz perioda Hatske
civilizacije koja je postojala tokom bronzanog doba a koju su postepeno
apsorbirali Hetiti u periodu između 2000. i 1700. godine p.n.e. Grad se
značajnije razvio tokom perioda kada se nalazio pod vlašću Frigijaca (oko 1000.
p.n.e.). Masovniji priliv stanovništva u grad se dogodio nakon velikog priliva
stanovništva iz Gordiuma, (glavni grad Frigije), nakon zemljotresa koji je teško
oštetio grad i područje oko grada. U tradiciji Frigijaca, kralj Midas je
poštovan kao osnivač Ankare iako geograf Pausanias spominje da je grad zapravo
mnogo stariji, što je i potvrđeno zahvaljujući arheološkim nalazima.

Frigijce su potom naslijedili Lidijci a potom i Perzijanci iako je stanovništvo
u velikoj mjeri zadržalo snažni frigijski karakter o čemu svjedoče i nadgrobni
spomenici iz kasnijeg, rimskog doba. Perzijski suverenitet nad područjem je
trajao do poraza Perzijanaca i pada područja u ruke Aleksandra Velikog, koji je
osvojio grad 333. godine p.n.e. Aleksandar se nakratko zadržao u gradu a nakon
njegove smrti i kasnije podjele njegovog carstva među njegovim generalima,
Ankara i područje oko grada je pripalo Antigonu I Monoftalmosu.

Još jedna značajnija ekspanzija stanovništva na područje Ponta se desila oko
300. p.n.e., kada se razvio grad koji će postati važan trgovački centar za
razmjenu robe između crnomorskih luka i Krima na sjeveru, Asirije, Kipra, i
Libana na jugu kao i Gruzije, Armenije i Perzije na istoku. Tada je grad dobio
naziv Ἄγκυρα (Ankyra, što znači sidro na starogrčkom) koji, u nešto izmijenjenom
obliku predstavlja moderni naziv Ankare.

1927. godine, Ankara je imala 75.000 stanovnika da bi 2013. godine, Provincija
Ankara brojala populaciju od 5.045.083. stanovnika.

U Ankari se nalazi mauzolej turskog generala i državnika Mustafe Kemala
Atatürka. Mauzolej je monumentalni spomenik sagrađen 1953. godine, u kome se
nalazi Atatürkov grob. U kompleksu mauzoleja se nalazi i grob njegovog velikog
saradnika i nasljednika Ismeta Inenija.

Nedovršeni članak Ankara koji govori o gradovima treba dopuniti. Dopunite ga
prema pravilima Wikipedije.



https://bs.wikipedia.org/wiki/Aleksa_%C5%A0anti%C4%87

Aleksa Šantić bio je bosanskohercegovački i srpski pjesnik i jedan od
najpoznatijih predstavnika novije lirike u BiH.

Najveći dio života proveo je u rodnom Mostaru. Nakon što mu je umro otac brigu o
porodici preuzeo je strogi stric. Imao je dva brata, Jeftana i Jakova, te sestru
Persu, koja se udala za njegovog prijatelja, Svetozara Ćorovića, dok mu je druga
sestra, Zorica, umrla još kao beba. Živio je u trgovačkoj porodici, u kojoj nisu
imali razumijevanja za njegov talent. Nakon završetka trgovačke škole u Trstu i
Ljubljani vratio se u Mostar.

Bio je predsjednik Srpskog pjevačkog društva "Gusle" u Mostaru. Tu je upoznao i
poznate književnike tog doba: Ćorovića, Jovana Dučića, Osmana Đikića i druge.

Godine 1896. sa Dučićem i Atanasijem Šolom osnovao je književni časopis Zora,
koji je bez prekida izlazio do 1901.

Njegov život poslužio je kao osnova za romantiziranu filmsku biografiju Moj brat
Aleksa, u kojoj je glavnu ulogu tumačio beogradski glumac Branislav Lečić.
Muziku za film komponirao je sarajevski dirigent i kompozitor Ranko Rihtman, a
pjesme je otpjevao Dragan Stojnić, dijelom uz podršku okteta Collegium
Artisticum iz Sarajeva.

U njegovom pjesničkom stasavanju najviše udjela imali su Vojislav Ilić i Jovan
Jovanović-Zmaj, a od stranih pjesnika najvažniji utjecaj imao je Heinrich Heine,
koga je i prevodio s njemačkog jezika. Najveću pjesničku zrelost dostiže između
1905. i 1910, kad su i nastale njegove najljepše pjesme. To je vrijeme burnih
društvenih promjena u Bosni i Hercegovini, u kojima Šantić aktivno učestvuje.

Šantićeva poezija puna je snažnih emocija i ljubavne tuge. Ona pokazuju pjesnika
snažne emocije, elegičnog tona i melodičnog izraza, koji je ostvario niz pjesama
duboke inspiracije i doživljenog tona. Šantićeva ljubavna poezija razvila se pod
jakim utjecajem bošnjačke ljubavne pjesme, sevdalinke; njegove ljubavne pjesme
smještene su u bosanske bašče pune behara i šadrvana. Ženski likovi koji se
pojavljuju u Šantićevim pjesmama okićeni su đerdanima i izazovnē su, ali ipak
skrivene ljepote. Takva je i pjesma "Emina", koja je ušla u narod i pjeva se kao
sevdalinka. U ljubavnim pjesmama najčešći motiv je čežnja. Šantićeveva poezija
bazirana je na vjerodostojnom iskusutvu u stvarnom životu. Šantić se vrlo mlad
zaljubljuje najprije u Slavonku Anku Tomlinović, kćer siromašnog fotografa,
došljaka, koju na kraju ostavlja pod pritiskom svoje pravoslavne porodice. Nešto
kasnije, pomalo rezigniran, upoznaje i Zorku Šolu, mladu i bogatu Mostarku, koja
zbog interesa svoje pragmatične porodice napušta pjesnika, ostavljajući mu još
jednu ranu na srcu.

Druga pjesnička tema koja je obilježila Šantićevo stvaralaštvo imala je
rodoljubni karakter. Pjesma "Ostajte ovdje", koja je objavljena 1896. na prvoj
stranici prvog broja Zore, bila je upućena onim bosanskim muslimanima koji su
nakon aneksije Bosne od strane Austo-Ugarske 1878. napuštali zemlju masovno
odlazeći u Tursku. Tu je još jedna potresna pjesma, "Hljeb", u kojoj Šantić
pjeva o patnji onih koji zauvijek napuštaju domovinu i odlaze u tuđinu. U drugim
pjesmama Šantić naglašava patnju kao važan historijski moment ("Mi znamo
sudbu").



https://bs.wikipedia.org/wiki/Afrika

Afrika je jedan od sedam svjetskih kontinenata. Sa površinom od 30.370.000 km2
(uključujući i ostrva koja joj pripadaju) čini oko 6% zemljine površine i oko
20,4% ukupnog svjetskog kopna. S brojem stanovnika od oko 1,1 milijarde (2013.),
Afrika je drugi najmnogoljudniji kontinent i predstavlja oko 15% ukupne svjetske
populacije.

Okružena je Sredozemnim morem na sjeveru, Sueskim kanalom i Crvenim morem duž
Sinajskog poluostrva na sjeveroistoku, Indijskim okeanom na jugoistoku i
Atlantskim okeanom na zapadu.

Kontinent obuhvata i Madagaskar kao i različite arhipelage. Sastoji se od 54
suverene države, devet teritorija i dvije de facto nezavisne države sa
djelimičnim priznanjem.

Afričko stanovništvo je najmlađe stanovništvo na svijetu, sa prosjekom od 19,7
dok je svjetski prosjek 30,4 godina starosti. Alžir je površinski najveća a
Nigerija najmnogoljudnija afrička država.

Stari Rimljani koristili su ime Terra Africa — "zemlja Afra" (množina od "Afer")
— za sjeverni dio kontinenta, koji odgovara današem Tunisu, gdje se nalazila
rimska provincija Afrika. Samo porijeklo imena "Afrika" ima više tumačenja: od
feničanskog afar (prašina), grčkog aphrike (bez hlada) ili latinskog aprica
(sunčano).

Afrika je najstarija naseljena teritorija na Zemlji i pretpostavlja se da
ljudska vrsta potječe s tog kontinenta.

U većini ljudske historije, Afrika (kao i ostali kontinenti) nije imala države,
već je bila naseljena grupama plemena, kraljevinama i porodicama. Iako je Egipat
prva ikad formirana država, najveći dio podsaharske Afrike, s izuzetkom
Etiopije, Nubijskog kraljevstva i Sahela, do nedavno nije bio organiziran u
države. U 14. vijeku evropski istraživači stigli su u Afriku. Prevarom lokalnih
plemenskih vođa, Evropljani su zarobili milione Afrikanaca i razvezli ih širom
svijeta kao roblje. U ranom 19. vijeku evropske imperijalne sile okupirale su
najveći dio kontinenta formirajući mnoge kolonijalne države, ostavljajući samo 2
nezavisne nacije (Liberija i Etiopija). Ova okupacija trajala je do kraja Drugog
svjetskog rata, kad je počelo postepeno proglašavanje nezavisnosti afričkih
država. I danas najveći dio afričkih država ima granice koje su bile povučene u
doba evropskog kolonijalizma.

Afrički kontinent je najveća kopnena masa koja se svojim većim dijelom nalazi na
zemljinoj južnoj hemisferi. Odvojena od Evrope Sredozemnim morem, Afrika se
spaja sa Azijom na svom krajnjem sjeveroistoku, preko Sueske, 163 km široke
prevlake, koju presjeca Sueski kanal. Geopolitički, egipatsko poluostrvo Sinaj,
koje se nalazi istočno od sueskog kanala, se smatra dijelom Afrike.

Od najsjevernije afričke tačke, Ras ben Sakka, koja se nalazi u Tunisu (37° 21'
sjeverne geografske širine) do najjužnije tačke, Aguljaskog rta u Južnoafričkoj
Republici (34°51'15 južne geografske širine), je udaljenost od oko 8.000 km.

S druge strane, udaljenost između najzapadnije tačke, Zelenog rta, koji se
nalazi u Senegalu (17°33'22" zapadne geografske dužine) i Rta Hafun, koji se
nalazi u Somaliji (51°27'52"), iznosi oko 7.400 km.

Površinski najveća zemlja u Africi je Alžir a najmanji su Sejšeli, arhipelag
koji se sastoji od 115 ostrva i koji se nalazi istočno od obale Afrike. Država
sa najmanjim brojem stanovnika na kontinentalnom dijelu Afrike je Gambija.

Geološki gledano, iako joj geografski ne pripada, Afrika uključuje i Arapsko
poluostrvo, planinu Zagros, na tromeđi Irana, Iraka i Turske i Anadolijsku
visoravan u Turskoj, označavajući mjesto gdje se Afrička ploča sudarila sa
Euroazijom.

Afrotropička ekozona i Saharsko-Arabijska regija na svom sjevernom dijelu su
jedinstvena biogeografska regija dok Afroazijska grupa jezika ovaj prostor i
lingvistički čini jednom cjelinom.

Klima je u najvećem dijelu topla. Na području ekvatora je ekvatorijalna te se
idući na sjever i jug nalaze tropska i pustinjska. Na visokim planinama zbog
nadmorske visine vlada umjerena, pa i hladna klima. Pod stalnim snijegom je
Kilimandžaro, najviši vrh Afrike (u Tanzaniji).

U periodu između 1960. i 1980. u Africi je bilo više od 70 državnih udara i 13
atentata na predsjednike.

Hladni rat, sukob između SAD i SSSR-a, također je imao ulogu u nestabilnosti.
Kada su države postajale nezavisne, obje zaraćene strane očekivale su
pristupanje jednom od blokova. Najveći broj država se u to vrijeme pridruživao
Pokretu nesvrstanih. I pored toga, mnoge države sjeverne Afrike primale su
sovjetsku vojnu pomoć, dok su centralne i južne afričke države bile potpomognute
SAD-om ili Francuskom.

Padovi vlada i raširena korupcija su kao rezultat dali rašireno siromaštvo,
glad, dok su u značajnoj mjeri distributivni sistemi nesposobni da stanovništvu
obezbjede dovoljne količine vode i hrane za opstanak. U Africi je došlo i do
velikog širenja brojnih zaraznih bolesti poput HIV-virusa, uzročnika side.

Pod pritiskom međunarodnih finansijskih institucija, poput MMFa, mnoge afričke
vlade pokrenule su ekonomije koje počinju davati pozitivne rezultate.

Približno 80% Afrikanaca živi u južno od pustinje Sahara. Domorodačko
stanovništvo Podsaharskih zemalja je uglavnom crnačko. Postoje brojne varijacije
fizičkih odlika među crnačkim stanovništvom, a najuopćenija podjela je na tip
Masai koji su poznati po visokoj građi i na tip Pigmeji koji su među najnižim
tipovima na Zemlji. Oko 30% afrikanaca pripada bijeloj rasi, a to su narodi
sjevernog dijela kontineneta. Približno 65% afričke populacije pripada crnoj
rasi, južni obod pustinje Sahare približna je granica između negroidne i
kavkasoidne rasne grupe. Međutim, u objema grupama se izdvajaju mješoviti
tipovi. Karakterističan je etiopski tip, kojem pripadaju narodi u zemljama tzv.
Roga Afrike. Mulati u Južnoafričkoj Republici.

Bantu narodi broje do 250 miliona pripadnika su dominantni u, centralnoj i
južnoj Africi.Dijele se na preko stotinu etničkih grupa najbrojnije su: Zulu,
Kosa, Čvana, Kongo, Makua na jugu, Kongo, Fang, Mongo, Hutu u centralnoj Africi,
Kikuju, Ganda, Njmavezi, Sukuma u n istočnoj Africi. U pustinji Kalahari.
Sudanski crnci (oko 300 miliona) zapremaju čitavu zapadnu Afriku južno od
Sahare, a granaju se u 2 velike grupe: 1. sahelsku i 2. gvinejsku grupu. Prvoj
pripadaju narodi kao što su Hausa, Fulbe, Wolof, Malinke, Bambara, Senufo, Mosi,
Kanura i Songai. Drugoj grupi pripadaju Yoruba, Ibi, Ibibio, Akan, Fon, Eve,
Temne i Mende. U južnoj Africi živi narod poznat pod imenom Bušmani.

Na sjeveru Afrike živi brojna populacija koja ne pripada crnačkoj populaciji.
Arapi, Berberi i nešto jevreja, semitskog su porijekla i Etiopljani. anailoti
oko 30 miliona su dominantni u Južnom Sudanu, sjevernoj Ugandi i zapadnoj
Keniji.

Narodi sjeverne Afrike u najvećem broju govore afro-azijskim jezicima. U ove
narode spadaju i drevni Egipćani, Berberi, Nubijci, koji su proširili
civilizaciju iz Sjeverne Afrike po antičkom svijetu. U 600. godini Arapi su s
istoka prešli u Afriku i osvojili čitav region.

Berberi su ostali u manjini u Maroku i Alžiru, dok jedan broj Berbera živi i u
Tunisu i Libiji. Tuarezi i drugi nomadski narodi većinsko su stanovništvo u
saharskim državama.

Neki dijelovi istočne Afrika, a naročito ostrvo Zanzibar su prihvatili Arapske i
muslimanske doseljenike i trgovce u srednjem vijeku. Od početka 16. vijeka
Evropljani, poput Portugalaca i Holanđana, formirali su trgovačke stanice i
utvrđenja duž zapadne i južne obale Afrike. Veliki broj Holanđana, Francuza i
Nijemaca naselili su današnju Južnoafričku Republiku. Njihovi potomci,
Afrikaneri, najveća su bjelačka populacija u Južnoj Africi.

Mnoge sjeverne države od Egipta do Maroka se smatraju dijelom arapske kulture.
Južno od Sahare postoji veliki broj kulturnih područja, od kojih su neki veoma
mali. Veliki dio tih kultura se može smatrati dijelom Bantu kulture.

Religijska slika kontinenta je veoma složena. Afrikanci ispoljavaju veoma širok
spektar vjerskih uvjerenja a do relevantnih statističkih podataka o religijskoj
pripadnosti je teško doći jer su to često osjetljive teme za vlade s mješovitim
vjerskim zajednicama. Prema podacima World Book Encyclopedije is SAD-a, islam je
najbrojnija religija u Africi a po broju pripadnika slijedi kršćanstvo. MS druge
strane, prema Encyclopedia Britannica, 45% stanovništva su kršćani, 40% su
muslimani a oko 10% prakticira neke od tradicionalnih religija. Mali broj
Afrikanaca prakticira hinduizam, budizam, Konfučijanizam ili su pak
nereligiozni.

Islam, velika svjetska religija, na tlo Afrike se proširila arapskim osvajačima.
Njihova osvajanja na sjeveru prevashodno su bila političke prirode, pošto su taj
dio naseljavali Egipćani i Berberi. Arapi kao njihovi srodnici su ih brzo
pridobili u svoju vjeru i kulturu. Izuzetak su Kopti koji kao manjina
naseljavaju teritoriju sa muslimanskom većinom. Od 12. vijeka arapski trgovci
stupaju u kontakt s velikim kulturama u zapadnoj Africi, kao sto su: Gana,
Songai i Bornu, koji su kao trgovci naučavali islam domorocima. Ubrzo do 14.
vijeka nova vjera se jako učvrstila od Senegala do Nigerije i Kameruna. U
istočnoj Africi priobalne gradove Mokadiso, Lamu i Kilva su osnovali Arabljani i
Persijanci koji su širili islam među crnačkim domorocima. Prvi koji su
prihvatili islam još u 12. vijeku bili su nomadski Somali. Miješanjem Arapa i
crnačkog stanovništva u Istočnoj Africi stvara se narod Svahili čijim jezikom se
služi oko 50 miliona ljudi. Smatra se da je oko 45% afrikanaca muslimanske
vjere. Narodi koji govore arapskim jezikom su stanovnici teritorije koja se
proteže od Maroka do Sudana, među njima su i Berberi kao i većina stanovništva
Senegala, Gvineje, Malija, Nigera, Čada, sjeverne Nigerije, nekih krajeva Obale
Slonovače, Gane, Kameruna itd. Na istoku Afrike, islam je najdominantniji u
Somaliji, Komorima, Džibutiju i Eritreji, te u znatnom broju u Etiopiji,
Tanzaniji i Ugandi. Na jugu veliki broj muslimana imaju Malavi, Mozambik i
Južnoafrička Republika.



https://bs.wikipedia.org/wiki/Svjetsko_prvenstvo_u_nogometu_1986.

Svjetsko prvenstvo u nogometu - Meksiko 1986 je trinaesto po redu svjetsko
prvenstvo. Održano je u Meksiku od 31. maja do 29. juna 1986. godine. Titulu
šampiona je osvojila reprezentacija Argentina, koja je u finalu pobijedila
Zapadnu Njemačku rezultatom 3:2.

Odluka o organizatoru svjetskog prvenstva donijeta je u junu 1974. godine.
Kandidat za organizaciju svjetskog prvenstva je bila: Kolumbija. 9. juna 1974.
godine u Stockhomlu FIFA je dodijelila organizaciju jedinom kandidatu za
organizaciju svjetskog prvenstva Kolumbiji. Međutim, zbog financijskih problema
u novembru 1982. godine Kolumbija se povukla te je FIFA primila nove tri ponude
za organizaciju svjetskog prvenstva. U Zürichu 20. maja 1983. godine u izboru za
organizatora prvenstva FIFA je tokom anonimnog glasanja organizaciju šampionata
dodijelila Meksiku. Rezultati glasanja:

Od ukupno 121 reprezentacije koliko ih se prijavilo za učešće na svjetskom
prvenstvu 119 ih je učestvovalo u kvalifikacijama za završni turnir dok su
Meksiko kao organizator turnira i Italija kao aktuelni prvak imali obezbjeđeno
učestvovanje na svjetskom prvenstvu. Ostale 22 ekipe učešće je obezbjedilo kroz
kvalifikacije.



https://bs.wikipedia.org/wiki/Sarkoidoza

Sarkoidoza je multisistemska granulomatozna bolest nepoznate etiologije koju
karakterizira nakupljanje T-limfocita i fagocita u zahvaćenim organima, te
nestanak normalne građe tkiva.

Najčešće se javlja u osoba između 20 i 40 godina u Sjevernoj Evropi ili kod
američkih crnaca. Rizik od razvoja sarkoidoze tokom života posebno je visok kod
muškaraca (1.15%) i žena (1.6%) u Švedskoj, te američkih crnaca (2.4%).
Pojedinačni provocirajući faktori ili poremećene odbrambene reakcije organizma
potaknute vanjskim faktorima mogu biti odgovorni za pojavu bolesti, kao i
genetski faktori.

Postoji više teorija koje pokušavaju objasniti uzrok nastanka ove bolesti. Jedna
se zasniva na pretpostavci da predisponirane osobe reagiraju na razne stimuluse
(udisanje polena, izloženost beriliju, infektivni agensi i genetski faktori)
produkcijom granuloma.

Akutni oblik počinje iznenada, s povišenom temperaturom, gubitkom apetita,
malaksalošću, suhim kašljem, bolovima u zglobovima i mišićima. Uz to, može se
javiti i erythema nodosum (crvenilo u obliku čvorića, čvorasto crvenilo), koje
se spontano povlači nakon mjesec dana. Na rendgenografiji pluća vidi se
obostrano uvećanje hilarnih limfnih žlijezda, koje nestaje nakon godinu dana.

Oko 25% bolesnika je bez simptoma i bolest se slučajno otkriva rendgenografijom
pluća i srca. Kada postoje, simptomi koji dominiraju su dispneja (otežano
disanje) pri naporu, suh kašalj, malaksalost i zamor.

Postavlja se na osnovu anamneze, kliničkog pregleda, rendgenografije pluća i
srca, određivanja kalcija u serumu i urinu, određivanja nivoa angiotenzina
(konvertirajućeg enzima u serumu i bronhoalveolarnom lavažom, kao i određivanjem
imunoglobulina u serumu. Dijagnoza se potvrđuje biopsijom zahvaćenih limfnih
žlijezda, plućnog parenhima, kože ili ostalih organa.

Terapija je simptomatska, što podrazumijeva primjenu kortikosteroida, koji
popravljaju lokalne i opće simptome. Glavni cilj terapije jeste prevencija
plućne fibroze.



https://bs.wikipedia.org/wiki/Paradajz

Paradajz (Solanum lycopersicum) ili rajčica je zeljasta biljka iz porodice
Solanaceae, a najbliži srodnici su mu duhan, krompir i paprika.

Paradajz je loza puzavica, koja naraste oko 1,5 m ili više, ako je pronađe
oslonac. Nekultivirani paradajz naraste tek 80-90 cm. U područjima sa umjereno
kontinentalnom klimom je jednogodišnja biljka, međutim u krajevima odakle potiče
(Južna i Srednja Amerika) on je višegodišnja biljka. Ima dva kotiledona. Raste
iz sistema podzemnih korjenja, te ako glavna stabljika prestane rasti, bilo zbog
cvjetanja ili uginuća, pomoćne (lateralne) stabljike počinju rasti iz istog
korjenskog sistema i razvijaju se u potpuno funkcionalne biljke. Stabljika
paradajza je pokrivena sičušnim dlačicama. Ove dlačice potpomažu proces puzanja,
tako što se mogu razviti u pomoćne korjenove kad god su u kontaktu sa tlom ili
vlagom, naročito ako loza ima poteškoća sa prvobitnim korjenom. Paradajz ima
složene listove, tako da spada u biljke sa regularnim listovima. Međutim, neke
sorte imaju jednostavno lišće, slično krompiru. Cvjetovi se formiraju u grupi,
sa prašnicima poredanim po rubovima, potpuno okružuju tučak u pravilnoj
formaciji. Imaju svojstvo samooprašivanja. To je iz razloga što im je prirodno
stanište Novi Svijet, a sve biljke Novog Svijeta su se razvijale bez pčela te
imaju potpuno specifične i drugačije forme oprašivanja. Plod paradajza je
klasificiran u grupu bobica. Stvarni plod koji se razvije iz ovarija biljke
nakon oplodnje, sadrži prazan prostor u kojem se nalaze sjemenke i plodni
sokovi. Ova forma varira od sorte do sorte. Neke manje vrste paradajza imaju
dvije ovalne praznine, druge pak 3 do 5, a treće vrlo mnogo manjih. Sjemenke
paradajza se dobijaju iz zrelih plodova, i da bi se sijale moraju prethodno biti
osušene i fermentirane.

Izvor: USDA National Nutrient Database for Standard Reference, Release 20 (2007)

Paradajz je porijeklom iz Srednje i Južne Amerike, gdje je bio raširen od
sjevernog Čilea do Venecuele. U Srednjoj Americi se mogu pronaći brojne kulture
i forme paradajza. Tamo je bio kultiviran još za vrijeme civilizacija Asteka i
Inka oko 200. prije nove ere. Zvali su ga xitomatl. Njegove sjemenke su bile
pronađene u arheološkim iskopinama južno od Meksiko City-ja. U Stari Svijet prvi
put je donesen 1498. godine u Španiju i Portugal, tokom Kolumbovih putovanja.
Prvi opisi potiču iz 16. vijeka iz Italije, pod nazivom Pomi d'oro (Zlatna
jabuka) a zvali su ga još i Peruanska jabuka, jabuka ljubavi (pomme d'Amour) i
slično.

Vodeći proizvođači u Evropi danas su: Italija sa 7 mil. tona godišnje, slijedi
Španija sa 4 mil. tona, Grčka (2 mil. t.), te Holandija sa 0,6 mil t. Ukupna
proizvodnja Evropske Unije iznosi oko 17 miliona tona godišnje, što je oko 13%
svjetske proizvodnje paradajza. Sa 31 milion tona godišnje, najveći svjetski
proizvođač je Kina.



https://bs.wikipedia.org/wiki/Nevesinje

Nevesinje je naselje i središte istoimene općine na jugoistoku Bosne i
Hercegovine, sa 4.068 stanovnika u gradu, odnosno 14.448 stanovnika u općini
1991. godine. Susjedne općine su: Konjic, Mostar, Istočni Mostar, Berkovići,
Bileća, Gacko, Kalinovik.

Nevesinje leži na zapadnoj periferiji Nevesinjskog polja, u podnožju strmog
prevoja Grebak. Od Mostara je udaljen 36 km a od 1973. godine povezan je sa njim
magistralnom cestom.

Općina Nevesinje je dinarsko područje sa prosječnom nadmorskom visinom od 860
metara. Smješteno je najvećim dijelom na Nevesinjskom polju, čija je ukupna
površina 18 hiljada hektara. Kroz polje protiče ponornica Zalomka. Na teritoriji
opštine su dvije planine, Velež sa sjeverozapadne strane i Crvanj sa
sjeveroistočne. Na istoku je prostrana visoravan Morine.

Sjeverno od grada, ispod Veleža, na udaljenosti od 4 km. je vještačko jezero
Alagovac. Služi za napajanje grada.

Klima je kontinentalna sa dugim i hladnim zimama i kratkim i toplim ljetima.
Najviše padavina je u kasnu jesen i proljeće.

Teritorijalno je općina danas manja, jer su neka bošnjačka naselja danas u
sastavu općine Mostar, dok su prije bila u sastavu općine Nevesinje. Radi se o
selima Žulja i Rabina.

Nevesinje – latinski – Neuesigna; Neuisina; Netusina; Neusigne – prvi put se kao
župa pominje u 12. vijeku. Prema nekim mišljenjima naselje je svoje ime dobilo
prema riječima – neue signe – sniježna pustinja. Drugo tumačenje, jednako
moguće, je da je Nevesinje dobilo ime po ljekovitoj biljci nazvanoj u
staroslavenskom jeziku – delesile – devet sila, što ukazuje na ljekovitu moć
biljaka. Ova riječ, sa malim varijantama poznata je u više slavenskih jezika, pa
i u našem – kao devesilj, u značenju biljke, a ponekad i kao: devesinj, nevesilj
i nevesinj, prema kom obliku je i došlo do naziva Nevesinje.

U ilirsko doba ovdje je živjelo pleme Glindicioni (Glinditiones) sa XLIIII
dekurije. O tome svjedoči veći broj naselja gradinskog tipa smještenih uz
prometnicu kroz Nevesinjsko polje. Tu cestu su Rimljani obnovili, da bi njome
uspostavili promet između primorja i srednje Bosne, a uz cestu izgradili svoja
naselja: Udrežnja, Biograd, Zovi Dol, Kifino Selo (Drenovik), Postoljani,
Presjeci, Luka, Zaborani, Bratač, Džinova mahala. U Drenoviku (Kifino Selo) su
se susretali putevi iz Gatačkog polja, Dabarskog polja i Uloga, pa je tu bilo
najveće rimsko naselje toga doba.

Upravo tim starim rimskim, kasnije i srednjovjekovnim putem, na Zaborane iz
pravca Sarajeva u proljeće 1465. godine došli su Turci i uspostavili svoj logor
u nevesinjskom polju, odakle su dalje krenuli u osvajanje Gacka, Bileće i
Trebinja.

Prvi pouzdani historijski podatak o Nevesinju nalazi se u ljetopisu Pećke
patrijaršije, u kom se kaže da je Sava Nemanjić (Sveti Sava) u Nevesinju 1219.
godine postavio prvog humskog episkopa. U dubrovačkim izvorima Nevesinje se prvi
put pominje 1281. godine. Župsko sjedište nevesinjske župe i glavni grad bio je
Vjenačac – Vincac. Grad se nalazio iznad sadašnjeg gradskog naselja, lokalni
naziv Knežaca, Knežak ili Grad, gdje se nalaze ostaci utvrđenja i gradskih
zidina. Pored Vjenačca značajno utvrđeno mjesto bio je Biograd.

U prvim decenijama 14. vijeka Nevesinjem je vladala porodica Sankovića, koji su
bili uticajni i redovno su učestvovali u zborovima bosanskih velikaša kao
predstavnici Humske zemlje. Ovaj vlastelinski rod Nevesinja, Zagorja (oblast
Kalinovika) i proširenih krajeva: Dabar, Popovo, Primorje i Konavli, bio je
politički veoma aktivan u bosanskoj državi sve do početka 15. vijeka (1330-
1404), kada ih je pokorio vojvoda Sandalj Hranić Kosača.

Vojvoda Sandalj Hranić boravio je povremeno na području Nevesinja na putu iz
svojih rezidencija na Drini i Blagaju te kraljevoj zemlji (Contrata del re) gdje
je odlazio na sabore bosanske države. Historijski izvori zabilježili su da je
31. jula 1421. godine vojvoda Sandalj Hranić boravio u Nevesinju i primio
dubrovačke poslanike. To isto je učinio i 12. septembra 1430. godine. Svoju
čuvenu povelju kojom potvrđuje Dubrovčanima njihove privilegije dobijene od
njegovih predhodnika, prije svega strica Sandalja Hranića, potvrdio je vojvoda
Stjepan Vukčić Kosača poveljom od 10. oktobra 1435. godine "pod gradom Vjenčacem
na Nevesinju".

Već od 12. juna 1469. godine u Nevesinju se pominje vojvoda turskog porijekla.
Prvo stolovanje Turaka nije bilo u Vjenačcu ili u Biogradu, kako se moglo
očekivati, već u Žiljevu, udaljenom 4 km od Nevesinja. Po svom starom običaju
kojim su vodili računa o svojim susjedima, Dubrovčani su novom gospodaru
Nevesinja – vojvodi Huseinu, poslali dar u augustu 1470. godine. Nevesinje ima i
kadiju od iste godine, dakle uspostavljena je potpuna vlast.

Jedna od džamija koje Evlija Čelebi spominje jeste i Careva džamija smještena u
mahali, na zapadnoj periferiji Nevesinja. Džamija je sagrađena između 1481. i
1512. godine(2), i smatra se jednom od najstarijih džamija na prostoru Bosne i
Hercegovine. Srušena je 1992. Obnova je počela 2013

Historija 19. i 20. vijeka ispunjena je bunama i ratovima. Najznačajniji događaj
ovog perioda je Nevesinjska puška ispaljena 23. juna 1875. godine u Bišini, na
Četnoj poljani iz ruku nevesinjskog hajduka i harambaše Pera Tunguza i njegove
čete. Ovaj ustanak bio je signal čitavoj Hercegovini da se digne na pobunu
protiv osmanske vlasti.

Brojni su uzroci ovom ustanku, ali je neposredan povod bio napad čete harambaše
Pera Tunguza na turski karavan u Bišini (put Mostar-Nevesinje), na Četnoj
poljani, dana 23. juna (po novom – 5.jula) 1875. godine i ubio sedam turskih
kiridžija. Kroz dva dana u crkvi u Kifinu Selu 25. juna – ( 7. jula), donesena
je odluka da se akcija za ustanak ubrza i u ostalim srezovima Hercegovine.
Ustaničke čete već 27. juna (9. jula) u selu Krekovi su otpočele prvu borbu. To
je preraslo u opšteevropsku krizu. Ustanici koji su krenuli u taj ustanak nisu
ni slutili takav njegov ishod nepravednim Berlinskim kongresom. Vjerovali su da
krv daju za veliko djeo – narodnu slobodu i narodno ujedinjenje. Umjesto toga
voljom velikih sila, ovom narodu i ovom prostoru jedno ropstvo zamijenjeno je
drugim (umjesto Turske ove prostore okupirala je Austro-Ugarska). Ove odluke
razočarale su vođe i narod, ali i otrijeznile u borbi do konačnog cilja,
oslobođenja i ujedinjenja 1918. godine.

Da je nezadovoljno novom austro-ugarskom vlašću Nevesinje je vrlo brzo pokazalo
(opet prvi u okupiranoj BiH), ustankom 1882. godine.

Slobodarski duh Nevesinja se iskazao i kroz dobrovoljački pokret (u Balkanskim
ratovima i kroz solunske dobrovoljce-njih oko 1000). Nevesinje je vječno kaljeno
u otporu, pa ni pokret Mlada Bosna nije mogao bez nevesinjskog nadahnuća-žrtvom
Bogdana Žerajića – člana ove organizacije.

Svoje slobodarsko opredjeljenje Nevesinje je pokazalo i u organizovanju
demonstracija 27. marta 1941. godine (što je učinilo malo gradova) i time jasno
stavili do znanja šta misle o novoj vlasti i na što su spremni. To su potvrdili
potpunim odzivom u aprilskom ratu 1941. godine. Junski ustanak (opšti i prvi u
okupiranoj Jugoslaviji) bio je treća Nevesinjska puška u posljednjih 70 godina.
Ovaj ustanak je po svom značaju i dalekosežnim posljedicama u mnogom nadmašio
sve prethodne bune i ustanke, čak i onaj iz 1875. godine, jer je dignut protiv
najmoćnije vojne alijanse Trećeg rajha u dosadašnjoj svjetskoj historiji pod
čijom se okupacijom nalazila gotovo čitava Evropa. Nevesinjski junski ustanak
počeo je 3. juna 1941. godine i bio je prvi organizovani oružani ustanak u
porobljenoj Evropi. Da je bio prvi ustanak još zvanično nije priznat, ali niko
ga nije osporio, već ga je samo ignorisao, jer njegovim priznavanjem i
stavljanjem na mjesto koje mu u nacionalnoj i opštoj istoriji pripada, ne bi se
uklapao u politički dogovorene datume početka oružanih ustanaka 1941. godine u
pojedinim republikama Jugoslavije.



https://bs.wikipedia.org/wiki/Muzika

Muzika je pojam, koji označava vrstu umjetnosti koja kao medij koristi zvuk
organizovan u vremenu po određenom planu ili bez njega. Osnovni elementi muzike
su ton (koji određuje melodiju i harmoniju), ritam (i njemu pridruženi koncepti:
tempo, metrika i artikulacija), dinamika i karakteristike zvuka kao što su boja
i punoća. Pojam muzike kroz historiju su pokušali definirati brojni teoretičari,
filozofi, leksikografi, kompozitori i sami muzičari, nastojeći pronaći
univerzalan i odgovarajući opis pojma muzike. Sama riječ muzika potiče od grčke
riječi mousikê, koja je izvedena od riječi mousa (muza), a svijetom se raširila
kroz latinski oblik musica, i najčešće služi da opiše ugodne eufonijske zvukove.

Jedna od mogućih definicija muzike može glasiti ovako: "Muzika je umjetnost
stvaranja i kombiniranja zvukova koji, prema određenim zakonima fizike,
fiziološke reakcije i formalnih konvencija, izražavaju i izazivaju osjetilni i
emotivni stimulus preko slušnog aparata. Prema pravilu, zvuk se može stvarati
ljudskim glasom (pjevanje) ili predmetima - instrumentima koji, iskorištavajući
akustičke fenomene, uzrokuju slušni doživljaj i emotivno iskustvo na način kako
je to zamislio umjetnik - stvaralac. Značenje pojma ipak nije univerzalno
definisano i bilo je predmetom mnogih naučnih polemika kroz historiju.

U jednom se gotovo svi slažu(nepotvrđena tvrdnja), a to je da (dobra) muzika
oplemenjuje duh. Psihologija osobe diktira vrstu muzike, koju ta osoba sluša.

Nedovršeni članak Muzika koji govori o muzici treba dopuniti. Dopunite ga prema
pravilima Wikipedije.



https://bs.wikipedia.org/wiki/Multipla_skleroza

Multipla skleroza (MS), (lat. Sclerosis multiplex) je neurodegenerativno
oboljenje i autoimuna bolest koja prvenstveno „napada“ bijelu masu centralnog
nervnog sistema. Multipla skleroza zahvata aksone, dugačke produžetke nervne
ćelije, na kojima pojedini dijelovi mijelinskog omotača upalno reaguju i
propadaju. Stoga se multipla skleroza smatra upalnom, demijelinizirajućom
bolešću izazvanom imunološkim promjenama nepoznate etiologije. Kad je određeni
dio mijelinskog omotača upaljen i oštećen, prenošenje impulsa kroz akson je
poremećeno, usporeno ili isprekidano, zbog čega poruke iz mozga dolaze na „cilj“
sa zakašnjenjem, „greškama“ ili ih uopšte nema (izostaju). Bolest je vrlo
promjenljivog toka, ispoljava se neurološkim simptomima i znacima i karakterišu
je česta pogoršanja različitog stepena, koja se smjenjuju sa naglim poboljšanjim
kliničke slike (remisija bolesti).Nastanak multiple skleroze prate mnogi
poremećaji različitog stepena, od blage ukočenosti i otežanog hodanja, do
potpune oduzetosti, sljepila, itd.

U svijetu od multiple skleroze boluje oko milion ljudi i to uglavnom u
razvijenim zemljama svijeta . Bolest je nešto češća kod žena nego kod muškaraca
(3:2).

Jedan od prvih medicinskih opisa multiple skleroze dao je Wiliam Mckenzi
(1791—1886), škotski oftalmolog, opisavši slučaj dvadesettrogodišnjeg muškarca
kojem je prvi simptom bolesti bio poremećaj vida, a pomoć u Londonu je potražio
nakon pojave paralize. Ubrzo su se kod ovog bolesnika razvili i poremećaj govora
(dizartrija) i urinarna inkontinencija (nemogućnost zadržavanja mokraće). Svi
simptomi bolesti nestali su nakon dva mjeseca, ali su se, znatno pojačani, ubrzo
ponovo pojavili.

Multiplu sklerozu, kao posebnu bolest, prvi put je 1868. opisao francuski
neurolog Jean-Martin Charcot (1825—1893). Patološke nalaze u svojim
istraživanjima multiple skleroze Charcot naziva skleroza sa plakovima (fra.
sclerose en plaques). Tri osnovna simptoma multiple skleroze, koja su poznata
pod općim nazivom Charcotov trijas simptoma, su: nistagmus, tremor i „pjevajući“
govor - dizartrija (što nije tipično samo za multiplu sklerozu). Kod ovih
bolesnika Charcot je primjetio i promjene u kognitivnim funkcijama opisavši ih
kao „značajno slabljenje pamćenja“ i „lagani gubitak ideja“ .

I drugi stručnjaci prije Charcota opisivali su simptome, ilustrovali promjene i
kliničku sliku multiple skleroze. Najznačajniji među njima su britanski profesor
Robert Carswell (1793—1857) i francuski profesor anatomske patologije Jean
Cruveilhier (1791—1873), ali nijedan od njih nije opisao multiplu sklerozu kao
zasebnu bolest.. Nakon Charcotovog opisa multiple skleroze, posebne slučajeve
ove bolesti opisali su još i Eugène Devic (1858-1930), Jozsef Balo (1895—1979),
Paul Ferdinand Schilder (1886—1940) i Otto Marburg (1874—1948).

Jedan od prvih književnih opisa multiple skleroze nalazimo u dnevniku Fridriha
Augusta Estea (1794—1843). Este je od multiple skleroze obolio u dvadesetosmoj
godini života, a prvi simptom je bio smanjenje oštrine vida:

Multipla skleroza se može pojaviti u svakom životnom dobu, mada se najčešće
javlja, između 20. i 40. godine života. Trenutno u svijetu oko 2,5 miliona ljudi
boluje od ove bolesti. Multipla skleroza se obično pojavljuje kod odraslih osoba
u tridesetim godinama, ali je njena pojava moguća i kod djece mlađe od 15
godina. Kod djece, odnos oboljevanja od ove bolesti između polova može biti 3:1
(tri djevojčice na jednog dječaka). Primarno progresivni podtip bolesti je češći
kod oboljelih osoba počev od pedesete godine života. Kao i kod mnogih autoimunih
bolesti, procenat oboljelih od multiple skleroze viši je u ženskoj populaciji, s
tendencijom ka rastu. Kod djece, odnos oboljelih među muškarcima i ženama je još
izrazitiji (3:1), dok iznad pedesete godine starosti, multipla skleroza zahvata
muškarce i žene gotovo podjednako.

Kod multiple skleroze postoji epidemiološki vidljiva razlika u oboljevanju
između stanovnika južne i sjeverne hemisfere, a bolest se mnogo manje javlja kod
ljudi koji žive u blizini ekvatora. Multipla skleroza je pet puta učestalija u
klimatskim uslovima koji vladaju u sjevernim djelovima Sjedinjenih Američkih
Država, Kanadi i Evropi nego u tropskim regijama i na Dalekom istoku. Klima,
sunce i uzimanje vitamina D, navode se u brojnim istraživanjima kao mogući
razlozi postojanja razlike u učestalosti MS u odnosu na geografsku širinu.
Međutim, postoje i neka važna odstupanja između sjevera i juga, kao i promjene u
stopama prevalence tokom vremena. U cjelini gledano, ovaj trend se polako sve
više gubi. To znači da se ostali faktori, kao što su brojni ekološki faktori
okoline i genetika, trebaju uzeti u obzir pri tumačenju porijekla multiple
skleroze u današnje doba. U pojedinim regijama, koje karakteriše veća učestalost
multiple skleroze, neke etničke grupe imaju niži rizik razvoja bolesti, gdje
spadaju; Semićani, Laponci, Turkmeni, američki Indijanci, kanadski Huteriti,
Afrikanci, i novozelandski Maori.,

Najugroženiji narodi i rase od multiple skleroze su evropski narodi. Ugroženost
je manja kod crne rase za 50%, dok je prevalenca MS najniža kod mongoloidnih
naroda. Najveću prevalencu multiple skleroze u svijetu imaju stanovnici Škotske.

Ekološki faktori kojima je organizam bio izložen u djetinjstvu mogu imati veći
uticaj na eventualnu pojavu i dalji tok multiple skleroze, kod oboljele osobe u
njenom kasnijem životnom razvoju. Nekoliko studija sprovedenih kod migranata
pokazuju da ako se migracija dogodila prije 15 godine starosti, ona stvara
predispoziciju za razvoj multiple skleroze. Ako se migracija desila nakon 15
godine starosti, migrant zadržava osjetljivosti zemlje svog porijekla.

Na pojavu multiple skleroze također utiče godišnje doba u kome se osoba rodila.
Zbog nedovoljne izloženosti suncu i oskudnog generisanja i unosa vitamina D,
pojava multiple skleroze je učestalija kod osoba rođenih u manje sunčanim
mjesecima.

Prema istraživanjima sprovedenim u Holandiji, stres povećava rizik od pogoršanja
postojećih ili pojave novih simptoma bolesti, što direktno utiče i na uvećanje
stepena invalidnosti bolesnika. Kod 73 bolesnika sa MS čiji su razvoj ljekari
redovno pratili, zabilježeno je 457 stresnih događaja (koji su uključivali stres
na poslu, financijske probleme ili smrt nekog od bliskih članova porodice).
Nakon tih događaja, zabilježena je pojava 134 pogoršanja kod 56 bolesnika, i 136
infekcija kod 57 bolesnika. Stres je bio povezan sa dvostruko većim rizikom od
pogoršanja postojećih ili pojave novih simptoma bolesti, ali u ovoj studiji nije
bilo dokaza o pogoršanju infekcija poslije stresnih događaja.

Kod bolesnika koji nemaju teške simptome ili znake bolesti, stopa mortaliteta
nije značajno povećana. Prosječan životni vijek bolesnika sa multiplom sklerozom
je šest do deset godina kraći nego kod zdravih osoba, i prvenstveno zavisi od
životnog doba (starosti) bolesnika u momentu pojave prvih simptoma bolesti. U
posljednjih nekoliko desetina godina, na osnovu brojnih izveštaja iz mnogih
zemalja svijeta, primjećen je značajan pad smrtnosti od multiple skleroze.

Razne teorije pokušavaju da objasne uzrok nastanka multiple skleroze
kombinacijom poznatih podataka o simptomima bolesti i brojnim istraživanjima.
Prema dosadašnjim saznanjima njena pojava je najvjerovatnije rezultat
interakcije (kombinovanog dejstva) ekoloških faktora sredine i genetske
predispozicije, međutim do danas ovi faktori nisu jasno definisani.

Iako multipla skleroza nije nasljedna bolest, kod ovih bolesnika postoji
određena nasljedna sklonost, u pogledu načina razvoja bolesti. Ako među
najbližim rođacima ima oboljelih od MS, osoba iz te porodice, posjeduje 1-3%
veću vjerovatnoću za dobijanje bolesti. Rizik oboljevanja od MS je veći među
rođacima osobe sa bolešću nego u općoj populaciji, a posebno je izražena kod
braće i sestara, roditelja i djece. Kod jednojajčanih blizanaca, vjerovatnoća da
će i drugi dobiti multiplu sklerozu je oko 30%. Kod dvojajčanih blizanaca ta
vjerovatnoća je oko 4%, a kada je jedan od blizanaca ženskog pola i manja.
Činjenica da jednojajčani blizanci ne oboljevaju u 100% slučajeva, pokazuje da
bolest nije isključivo genetski uslovljena. Ova činjenica sugeriše na značaj,
tzv. genetske predispozicije koja se nalazi pod kontrolom više gena. Pored toga
najveći rizik od oboljevanja nose rođena braća i sestre, dok je rizik mnogo
manji za njihovo potomstvo.

Osim porodičnih karakteristika, prisustvo specifičnih gena je povezano sa MS.
Razlike su u ljudskom leukocitnom antigenu HLA. Specifični sastav HLA grupe gena
u hromozomu 6, koji služi kao glavni histokompatibilni kompleks MHC kod ljudi,
se zna da ima uticaja na vjerovatnoću oboljevanja od MS.

Najpouzdaniji dokaz za to je povezanost između MS i specifičnih genskih
promjena, ekspresije antigena klase II glavnog histokompatibilnog kompleksa MHC
- (engleski: main hystocompatibility complex) na ćelijama u predjelu lezije,
definisanih kao DR15 i DQ6. Druga istraživanja su pokazala zaštitno dejstvo
pojedinih gena, kao što su HLA-C554 i HLA-DRB1-*11. Nedavne genetske populacione
studije, pokazale su postojanje 8 do 10 još neizdvojenih genetskih lokusa,
potencijalnih kandidata za MS.

Zato se danas smatra da je genetska osnova MS rezultat interreakcije između
brojnih činilaca (još nedovoljno jasne) povećane osjetljivosti i, mogućeg,
postojanja gena otpornosti. Imunološki, epidemiološki i genetski dokazi
podržavaju stav da je izloženost genetski predodređene osobe faktoru ili
faktorima okoline tokom djetinjstva,(možda nekim od uobičajenih virusa), s
vremenom dovodi do imunoposredovane inflamatorne demijelinizacije.

Genetska predispozicija može objasniti samo dio epidemioloških razlika u
učestalosti MS, kao što su visoka učestalost bolesti u nekim porodicama, odnosno
smanjeni rizik zavisnosti o genetskim uticajima kod udaljenih srodnika, ali ne
objašnjava pojavu MS u drugim slučajevima, kao što su promjene u riziku
oboljevanja, koje nastaju tokom migracija pojedinih osoba u ranim godinama
života.

Mnogi istraživači smatraju da je multipla skleroza autoimuna bolest u kojoj
organizam, preko imunog sistema, stvara odbrambene mehanizme protiv vlastitog
tkiva. U slučaju multiple skleroze to je mijelin, a uzročni faktor („okidač“) iz
okruženja, bi mogao biti virus.

Objašnjenje za ova epidemiološka otkrića može biti u činjenici da je nastanak
MS, možda radije povezan sa zajedničkom infekcijom, nego sa nekim rijetkim
patogentskim mehanizmom. Tokom istraživanja ove bolesti razvijeni su različiti
hipotetski mehanizmi koji pokušavaju da objasne uzroke pojave MS.

Dokazi koji govore da su neki virusi uzrok MS su sve brojniji. U mozgu i likvoru
većine bolesnika sa MS može se utvrditi prisutnost oligoklonalnih traka (čija je
pojava karakteristična kod virusnih infekcija), dok su neki virusi otkriveni u
nervnom sistemu direktno povezani, sa demijelinizirajućim encefalomijelitisom
kod ljudi. Nakon eksperimentalno unijete virusne infekcije, može se izazvati
demijelinizacija nervnog sistema eksperimentalnih životinja.

Potencijalni virusi koji mogu biti povezani sa MS, su ljudski herpes virusi,
koji se u likvoru MS bolesnika mogu pronaći u obliku varičela herpes zoster
(izazivača vodenih boginja). Od ostalih mogućih MS uzročnika, najviše se pažnje
daje ljudskim endogenim retrovirusima i hlamidofilima, iz grupe hlamidija, koji
su izazivači pneumonije (lat. Chlamydophila pneumoniae).

Multipla skleroza je češća kod ljudi koji žive dalje od ekvatora. Uvećan rizik
od MS je povezan sa smanjenim izlaganjem suncu. Smanjena proizvodnja i manji
unos vitamina D glavni su biološki mehanizmi koji objašnjavaju povećan rizik
oboljevanja među ljudima koji su manje izloženi sunčevoj svjetlosti.

Multipla skleroza ne povećava rizik od komplikacija tokom trudnoće. Nije se
pokazalo u medicinskoj praksi, da postoji, značajno povećana, učestalost
prijevremenih porođaja, rađanja nedonoščadi, urođenih malformacija ili rane
smrti novororođenčeta kod trudnica sa MS.

Istraživanja koja su sprovedena kod 18,8 miliona rođene djece u 38 država,
uključujući i novorođenu djecu, na 10.000 žena sa MS, otkrila su sljedeće
razlike između grupe zdravih i žena oboljelih od MS;

Osobe koje imaju jedan od sljedećih autoimunih poremećaja posjeduju veću
vjerovatnoću da će se kod njih, kao komplikacija osnovne bolesti, razviti
multipla skleroza.

Inicijalni uzrok ili uzroci za nastanak MS nisu poznati, ali se smatra da
patogeneza bolesti podrazumjeva imuno posredovanu inflamatornu demijelinizacju i
oštećenje aksona. Demijelinizacione bolesti u koje spada i multipla skleroza su
ona patološka stanja pri kojima dolazi do oštećenja mijelinske opne koja obavija
nervna vlakna u mozgu i kičmenoj moždini ili na perifernim živcima. Zato je
glavni patofiziološki mehanizam u multiploj sklerozi poremećaj strukture
mijelinske opne nervne ćelije, i narušavanje neuroloških funkcija u organizmu
oboljele osobe. Patohistološki pregled mozga u bolesnika sa MS pokazuje
najznačajnije osobine patološkog procesa.

Veoma slično izolaciji oko električnih žica, mijelinska opna je izgrađena od
(20%) proteina i (80%) mastii, koje su poznate pod nazivom lipoproteini.
Mijelinska opna, osim što ima ulogu zaštite nervnog tkiva, ima i jednu vrlo
važnu ulogu omogućavanja vrlo brzog širenja električnog impulsa kroz nervna
vlakna. Nervni (električni) impuls se širi nervnim vlaknom koje ima neoštećenu
mijelinsku opnu veoma velikom brzinom, što obezbjeđuje normalnu funkciju nervnog
sistema čovjeka. Značaj mijelinske opne se najbolje može uočiti kod
novorođenčadi, gdje zbog nepotpunog razvoja i nedovoljne zrelosti nervnog
sistema mnogi nervi nemaju zrele mijelinske opne pa su njihovi pokreti
nezgrapni, ispunjeni trzajima i primjetnom neusklađenošću.

Kod bolesnika sa multiplom sklerozom, imuni sistem greškom uništava mijelinsku
opnu aksona, što ima za posljedicu upalu i odvajanje mijelina od aksona,
(demijelinizacija). Ovaj proces se odvija kroz dvije faze:

Mijelinska opna nervne ćelije, djeluje kao izolator i omogućava brzo provođenje
električnih impulsa duž nervnih vlakana. U Ranvierovim čvorićima[N 1], mijelin
je prekinut i ne dozvoljava prolaz jona i rastvora. Raspad mijelinske opne
izaziva kašnjenje u provođenju električnog impulsa kroz akson neurona (živaca).
Kod zdrave osobe pojedinačna brzina provođenja aksona je 100–120 m/sec dok kod
pojedinih bolesnika od multiple skleroze brzina pada postupno do 5 m/sec.
Smanjenje brzine provođenja nervnih impulsa kroz demijelinizovana nervna vlakna,
je odgovorno za pojavu simptoma i znakova bolesti, što se klinički menifestuje
zamagljenjem vida, trnjenjem u udovima ili u trupu, osjećajem gubitka snage u
udu ili udovima, i drugim postupnim pogoršanjem.

U ranoj fazi bolesti, dalja usporavanja provođenja mogu nastati zbog otoka
(edema) tkiva, koji može biti smanjen u ovim fazama, kada se neurološki
poremećaji mogu izgubiti paralelno sa reapsorpcijom otoka (edema). Određeno
vrijeme ćelije koje stvaraju mijelin (oligodendrociti) imaju sposobnost
obnavljanja oštećene mijelinske opne, zbog čega su neurološki simptomi u
početnoj fazi bolesti najčešće prolazni. Obnovljeno, remijelizovano nervo vlakno
najčešće normalno provodi nervne impulse, ali u stanjima povišene tjelesne
temperature, povišene temperature sredine ili prijemora, prijenos impulsa,
najčešće postaje nedovoljan, i kroz nervna vlakna uspješno prolaze samo signali
manje frekvencije (učestalosti), što se manifestuje pogoršanjem simptoma ili
pojavom simptoma koji su prethodili remijelinizaciji. Takva se stanja zovu
pseudorelapsi.

Kada je progresija bolesti praćena težim stepenom uništenja mijelinske opne,
neurološki deficit (simptomi ili klinički znaci) ostaju prisutni u istom
intenzitetu, ne povlače se, jer zbog trajnih oštećenja ne postoji mogućnost
oporavka takvih bolesnika. Česte upalne reakcije na kraju uzrokuju nepopravljivo
oštećenje aksona sa razvojem trajnih neuroloških simptoma, koji postepeno
napreduju. Takav razvoj bolesti upućuje na degenerativnu fazu bolesti u kojoj
više nema regresije ili oporavka formiranih kliničkih poremećaja.

Ukoliko se demijelinizacija (oštećenje mijelinske opne) odigra u dijelu nervnog
sistema koji prenosi informacije između mišića i mozga, tada mogu nastati
problemi sa pokretljivošću bolesnika. Ako se proces demijelinizacije dešava na
nervima koji prenose senzorne informacije ka mozgu, multiplu sklerozu
karakterišu poremećaji senzornih funkcija, kao što je vid.

Rani simptomi i znaci multiple skleroze su obično blagi, zbog kojih oboljela
osoba najčešće u početku ne traži medicinsku pomoć niti mišljenje specijaliste,
a sami simptomi dođu i prođu, tako da ponekad tek nakon drugog ili nekog od
narednih napada ljekar od bolesnika saznaje da je pacijent i ranije imao tipične
početne simptome ove bolesti koji su nestali nakon nekoliko dana.

Početni simptomi multiple skleroze često su dupli vid, mješanje crvene i zelene
boje ili čak sljepilo na jednom oku. Neobjašnjivi vidni problemi obično se
poboljšavaju tek u višim stadijumima bolesti.

Kod većine bolesnika sa multiplom sklerozom javlja se i slabost mišića u udovima
i problemi sa koordinacijom i ravnotežom u toku bolesti. Umor može biti izazvan
fizičkom iscrpljenošću koja se može otkloniti odmaranjem, mada ovaj simptom
također može poprimiti formu stalnog umora. Mnogi bolesnici imaju simptome kao
što su neosjetljivost, svrab kože, trnci (osjećaj mravinjanja), dok drugi mogu
osjećati bolove. Teškoće govora, tremor i vrtoglavica su često prisutne tegobe.
Oko polovine ljudi sa multiplom sklerozom ima kognitivne teškoće poput
poremećaja: koncentracije, pažnje, pamćenja, teškoće rasuđivanja i takvi
simptomi su često blagi i obično se previđaju i zanemaruju.

Depresija koja je povezana sa kognitivnim problemima drugo je zajedničko
obilježje oboljelih od multiple skleroze. Oko 10% bolesnika pati od težih
psiholoških poremećaja. Kod 60% oboljelih toplota može uzrokovati privremeno
pogoršanje mnogih simptoma multiple skleroze. U tim slučajevima smanjenje
toplote eliminiše ove probleme. Zbog toga plivanje može biti dobro za ljude s
multiplom sklerozom.

Simptomi i znaci multiple skleroze zavise od lokalizacije promjena i jačine
upale mijelinskog omotača aksona. To je razlog zbog čega su simptomi multiple
skleroze toliko različiti i zašto ih je teško predvidjeti. Budući da mozak i
kičmena moždina imaju velik rezervni kapacitet, mnoga područja upale mijelinskog
omotača neće dati nikakve simptome. Na mjestima nestanka mijelinskog omotača
nastaju ožiljci koji se nazivaju skleroza, plak ili lezija.

Tok bolesti je raznolik i nepredvidiv. Karakterišu ga izmjene, faze pogoršanja
(egzacerbacije) i faze mirovanja (remisije) bolesti. U početku remisije mogu
trajati mesecima i godinama, čak i više od 10 godina. Kod bolesnika koji imaju
česte napade bolesti, pogotovo ako se bolest pojavi u srednjim godinama, tok
bolesti može biti izrazito brz i u kratkom periodu dovesti do razvoja
invalidnosti.

Klinički znaci i simptomi koji se pojavljuju u multiploj sklerozi mogu
uzrokovati poremećaje vida, senzorne poremećaje, poremećaje koordinacije pokreta
i ravnoteže, poremećaj mokrenja, defekacije i seksualnih funkcija,
intelektualnih funkcija itd. Nikada jedan bolesnik nema sve simptome, a također
se neki simptomi pojavljuju češće u ranoj fazi bolesti, dok simptomi otežanog
kretanja, povećanog tonusa mišića u nogama, smetnje mokrenja i nestabilnost u
hodu i stajanju češće nastaju u kasnijoj fazi bolesti.

Budući da je multipla skleroza jako nepredvidiva bolest, važno je da bolesnik
zna razvrstati osjećaje povezane sa njom, jer različiti osjećaji mogu doći i
nestati zajedno sa simptomima. Važno je da on te svoje osjećaje podjeli sa
svojom okolinom, ponekad i svojim ljekarem. Multipla skleroza je bolest koja
oboljelog čini frustriranim, već samim time što ona unosi drastične promjene u
ljude, njihov život i porodicu. Strah, tuga, ljutnja i stid, samo su dio svih
onih faza kroz koje prolazi bolesnik i njegova porodica nakon postavljanja
dijagnoze multiple skleroze. Sa njima se bolesnik i njegova porodica trebaju
nositi, ali bolesnici trebaju naučiti da kada taj teret postane pretežak,
zatraže pomoć sredine i društva, a prije svega, ljekara ali i specifičnih
organizacija i udruženja kao što su Društva multiple skleroze.

Oko 50-90% bolesnika sa MS pati od seksualnih poremećaja., Ovi poremećaji mogu
biti posljedica organskih smetnji zbog paralize mišića u genitalnom predjelu,
ili zbog oštećenja živaca koji obezbeđuju refleksne nadražaje za pokretanje
seksualnih funkcije (npr. za erekciju). Također kao posledica MS javlja se i
spasticitet butnih mišića nogu i karlice što može otežati ili onemogućiti polni
snošaj. Smanjena funkcija vlaženja genitalija kod žena oboljelih od MS može
izazivati jak bol tokom polnog odnosa.

Svi ovi poremećaji organske prirode ispoljavaju snažan psihički uticaj, koji još
više koči seksualnu aktivnost bolesnika, a on sve više psihički pati. U
bolesnika se javlja konstantan umor ili depresivna epizoda direktno povezana sa
gubitkom libida, a česti društveni konflikti bolesnika sa okolinom, njegova
izolacija i sram od svoje bolesti mogu još više uticati na seksualnost u MS.
Također treba napomenuti da i lijekovi koji se koriste u sklopu liječenja, mogu
izazvati seksualne disfunkcije i dovesti do gubitka libida.

Više bolesti nervnog sistema može imati slične simptome. Samo pravilnim
pristupom i praćenjem bolesnika ljekar može postaviti dijagnozu MS. Ona se
najčešće ne postavlja pri prvoj posjeti neurologu - jer ne postoji jednostavan
nalaz, ili jedan test, koji će definitivno potvrditi ili isključiti MS.

Dijagnostika kliničkih simptoma karakterističnih za MS se temelji na sljedećim
pouzdanim postupcima za dijagnozu;

U potvrđivanju kliničke slike multiple skleroze, ovo je najpouzdanija
dijagnostička metoda, kojom se mogu vidjeti plakovi demijelinizacije u nervnom
sistemu. Magnetna rezonanca (MR) je relativno nova dijagnostička metoda koja se
primjenjuje od 1980-tih godina, i kojom se pomoću elektromagnetskih talasa niske
energije, snima stanje pojedinih dijelova nervnog sistema (mozak i moždani krvni
sudovi, kičmeni stub, kičmena moždina itd.). (MR) je bitna u dijagnostici
multiple skleroze, jer se njenom primjenom mogu otkriti promjene (lezije) u
mozgu ili kičmenoj moždini koje upućuju na ovu bolest. Na snimcima načinjenim
tokom snimanja vide se bijela okruglasta do ovalna područja u normalno sivom
prikazu mozga ili kičmene moždine. Ta bijeličasta oštećenja, zapravo najčešće
prikazuju kolekciju vode, koja je prodrla u područje oštećene mijelinske opne.
Opna je hidrofobna, pa njenim oštećenjem nervno tkivo, koje je hidrofilno
privlači vodu.

Demijelinizacijska oštećenja u multiploj sklerozi nisu podjednako raspoređena u
svim djelovima nervnog sistema. Ona su najčešća u području oko moždanih komora,
u dijelu mozga koji se spušta prema kičmenoj moždini i nosi naziv moždano
stablo, u malom mozgu, a često i u očnom živcu, i vratnom dijelu kičmene
moždine. Postoji pretpostavka da su demijelinizacijska oštećenja lokalizovana na
spomenutim mjestima zbog imunološki ili hemijski drukčije strukture mijelinske
opne.

Klinički simptomi i MR nalaz nervnog sistema se razlikuju kod bolesnika sa
multiplom sklerozoma u početnoj, i u kasnijoj fazi bolesti.

Evociranim potencijalima (ERP) mjeri se brzina sprovođenja električnih impulsa
kroz nervna vlakna koja vode prema mozgu. U dijagnostici demijelinizacijskih
bolesti izuzetno su važni evocirani potencijali koji mjere brzinu sprovođenja
vidnog nadražaja (stimulusa) od oka, auditivnog nadražaja, ili somatosenzornog
nadražaja prema mozgu.

Kako multipla skleroza zahvata centralni nervni sistem, a kako je očni živac
izdanak dijela centralnog nervnog sistema, on je vrlo osjetljiv na
demijelinizaciju izazvanu upalom, čak i u slučajevima kada bolesnik nema
subjektivnih simptoma oštećenja vida. U većini laboratorija normalna latenca
vidnih evociranih potencijala (VERP) je manja od 105 m/s. Produžena latenca
(odloženo slanje nadražaja) ukazuje na poremećaj u optičkom nervu, na onoj
strani tijela na kojoj je registrovana usporena brzina sprovođenja vidnog
nadražaja.

Ispitivanje vidnih evociranih potencijala sprovodi se u zamračenoj prostoriji
izolovanoj od buke gdje bolesnik sjedi i gleda televizijski ekran na kome je
prikazana šahovska ploča. Crni i bijeli kvadratići na ploči naizmjenično
svijetle u određenim vremenskim razmacima, što je vidni nadražaj koji u vidu
električnog impulsa putuje od oka prema mozgu. Na bolesnikovu glavu su
postavljene elektrode koje prate i registruju električne impulse do dolaska u
potiljačni moždani režanj, gdje se ti nadražaji svjesno prepoznaju. Svako se oko
ispituje zasebno. Pri tome je važno da osoba koja nosi naočale ili leće
ispitivanje obavi sa njima.

Sporije sprovođenje električnih impulsa pri poređenju sa nalazom zdravih
ispitanika iste životne starosti može da izazove upalna, demijelinizacijska
oštećenja vidnog živca. U multiploj sklerozi sprovođenje impulsa je usporeno
zbog oštećenja mijelinske opne. Za dijagnozu MS-a značajna je i pojava produžene
latencije (odloženog odašiljanja) nervnog impulsa.

Istraživanja su pokazala da se kod više od 80% bolesnika sa multiplom sklerozom
manifestuje usporenje provođenja, koje se dijagnozira upotrebom (ERP-a). Međutim
(ERP) primjene se nisu pokazale korisnim u praćenju progresije bolesti, ili
odgovora na terapiju.

To je dijagnostički postupak koji obuhvata uzimanje i analizu likvora, (moždane
tečnosti koja se stvara u moždanim komorama, i cirkuliše oko mozga i kroz kanal
kičmene moždine). Likvor se dobija lumbalnom punkcijom.

Nalaz u likvoru je vrlo bitan u postavljanju dijagnoze multiple skleroze.
Parametri koji se gledaju pri analizi likvora su: postojanje oligoklonalnih
traka, bijelih krvnih ćelija i ukupnih proteina (bjelančevina). Više od 80%
bolesnika sa mutiplom sklerozom ima pozitivne oligoklonalne trake u likvoru i
one su zlatni standard u istraživanju likvora, odnosno u dijagnostičkoj potvrdi
ove bolesti. Oligoklonalne trake su antitijela koja proizvode imunski sistem u
borbi protiv infekcije. Proizvodnja antitijela kod zdravih osoba se ne događa
unutar centralnog nervnog sistema, i zato njihova pojava kod bolesnika sa
multiplom sklerozom upućuje na autoimunske poremećaje u centralnom nervnom
sistemu. Poteškoće u dijagnostici se mogu javiti zbog mogućnosti da i druge
autoimune bolesti koje zahvataju dio centralnog nervnog sistema mogu biti
praćene stvaranjem oligoklonalnih traka, te njihov nalaz nije specifičan
(patognomičan) za navedenu bolest.

Stepen invalidnosti kod bolesnika sa multiplom sklerozom procenjuje se uz
upotrebu standardizovanih skala oštećenja od kojih je najpoznatija, (engleski:
Kurtzke Expanded disability status scale) (EDSS skala).[N 2] EDSS skala je
metoda za kvantifikaciju invalidnosti kod bolesnika sa multiplom sklerozom. Npr
EDSS 1,0 do 4,5 odgovara bolesnicima sa multiploplom sklerozom, koji su
samostalno pokretni. EDSS od 5,0 do 9,5 govori o prisustvu težeg poremećaja
kretanja.

1. Relapsno remitentni oblik multiple skleroze (RRMS) se karakteriše
naizmjeničnom pojavom i povlačenjem simptoma bolesti. Kod ovog tipa multiple
skleroze ljudi pokazuju simptome bolesti, ali izgleda i da se oporavljaju jer se
više manjih simptoma mogu spontano povući nakon 24 sata ili nakon nešto dužeg
vremena, (najčešće nakon dvije do tri sedmice). Zbog spontanog povlačenja
simptoma bolesnici se često i ne javljaju ljekaru na početku bolesti. Poslije
nekog vremena, simptomi se ponovo javljaju, i tada su obično, druge
lokalizacije, i najčešće se javljaju nakon dva ili više mjeseci, a ponekad i
nakon više godina. Simptomi intenzivnijeg karaktera u ovoj fazi bolesti često se
ne mogu povući bez primjene intenzivnog liječenja. Ciklus od simptoma do
oporavka se nastavlja tokom vremena. Ovo je najuobičajeniji tip multiple
skleroze.

1.1. Sekundarno progresivni oblik bolesti (SPMS) se javlja kod oko 70%
bolesnika, a prema nekim istraživanjima, kod 90% nelječenih bolesnika. SPMS
oblik se može javiti nakon kraćeg ili dužeg vremena. Dok relapsno remitentni
oblik MS odgovara upalnoj, demijelinizacionoj i potencijalno reverzibilnoj fazi
bolesti, sekundarno progresivni oblik bolesti odgovara prijelazu u degenerativnu
fazu bolesti, kada je veći oporavak simptoma nemoguć. SPMS oblik bolesti
karakteriše postepena progresija i kliničko pogoršanje bolesti u kojoj se više
ne mogu prepoznati šubovi (relapsi) bolesti, nego se uočava postepeno pogoršanje
kliničkih simptoma. Posljedica ovakvog (u praksi nezaustavljivog) napredovanja
neuroloških simptoma je oštećenje nervnih vlakana.Oštećenje nerava nastupa zbog
dugotrajnog oštećenja mijelinske opne koja ishranjuje nervno vlakno, a moguće je
da je ono izazvano direktnim uticajem patološkog procesa na nervna vlakna.[N 3]

2. Primarno progresivni oblik multiple skleroze se karakteriše stalnom
progresijom bolesti sa kratkim razdobljima poboljšanja ili stabilizacije. Ovaj
oblik pogađa oko 10-15% bolesnika nakon početnih simptoma MS i nikada nema
period remisije. Odlikuje se postupnim pojačavanjem težine bolesti i
invaliditetom od samog početka, bez ili sa rijetkim i minimalnim poboljšanjem
stanja bolesti. Nastaje najčešće kod starijih bolesnika, otprilike oko 40 do 50
godina starosti.

3. Benigni oblik multiple skleroze karakteriše se malom nesposobnošću mnogo
godina nakon dijagnoze, ili vrlo sporom akumulacijom nesposobnosti tokom
vremena. Kod manjeg broja bolesnika (oko 10%) bolest ostaje na relapsno
remitirajućem obliku i nikada ne prelazi u sekundarno progresivni oblik. Kod
takvih bolesnika radi se o dobroćudnom ili benignom obliku multiple skleroze.
Dijagnoza benigne MS može se postaviti tek nakon višegodišnjega trajanja
bolesti, jer na njenom početku nije moguće sa sigurnošću utvrditi u kom će se
pravcu kretati i kada će pokazati progresivni, a kada blaži klinički tok. Nakon
15 do 20 godina može se sa većom vjerovatnoćom zaključiti da se radi o benignom
obliku bolesti.

U diferencijanoj dijagnozi multiple skleroze treba imati u vidu sljedeće bolesti
ili poremećaje:

Multipla skleroza je bolest nepoznatih uzroka, i zbog toga se u njenom liječenju
ne primjenjuje metoda liječenje prema uzroku bolesti. Iako još nema pravog
lijeka za multiplu sklerozu, postoje brojni medikamenti koji utiču na tok
bolesti, oporavak od relapsa, i znake i simptome bolesti. Primjenom brojnih
kombinacija lijekova poboljšava se kvaliteta života bolesnika sa multiplom
sklerozom.

Kako je multipla skleroza bolest koja se razlikuje od bolesnika do bolesnika, pa
čak i kod pojedinih bolesnika u različitim fazama bolesti, liječenje simptoma
bolesti nije istovjetno kod svih bolesnika. Tokom liječenja multiple skleroze
izuzetno je važno pažljivo praćenje bolesnika kako bi se izbjegao razvoj
degenerativne faze bolesti, koja u velikoj mjeri ograničava dalji uspjeh
liječenja. Mnogi bolesnici mogu živjeti i bez terapije, što zavisi od samog toka
bolesti. Neki lijekovi imaju loše prateće pojave i rizike (prvenstveno
kortikosteroidi). Prirodno pojavljivanje spontanih remisija (povlačenja
simptoma) otežava utvrđivanje terapeutskih efekata eksperimentalnih tretmana.
Ipak, uz pomoć magnetne rezonance moguće je registrovati razvoj lezija što
omogućava određivanje najpovoljnije terapije. Do nedavno većina ljekara
koristila je u tretiranju multiple skleroze steroide koji posjeduju
protiv-upalna svojstva.

Momentalno terapija koja najviše djeluje je primjena beta interferona. Ova
terapija djeluje tako što smanjuje broj relapsa (pogoršanja) i time usporava
progresiju bolesti. Ako se relaps ipak pojavi, on je kraći i slabiji. Dodatno,
magnetna rezonanca pokazuje da beta interferon smanjuje broj lezija u nervnom
sistemu. Konstantno se ispituju novi lijekovi za liječenje multiple skleroze.

Lijekovi koji se primjenjuju u liječenju multiple skleroze se mogu podjeliti u
sljedeće grupe. [N 4]

U liječenju neurološkog pogoršanja (relapsa) standardno primjenjeni lijekovi su
kortikosteroidi, čija se uloga u liječenju MS ogleda u:

Na početku uvođenja kortikosteroida u terapiju MS primjenjivale su se male doze
u toku više godina, što se pokazalo kao pogrešan način liječenja. Ovo je u
izraženoj suprotnosti sa znatno korisnijom pulsnom terapijom
kortikosteroidima.[N 5] u kojoj se velike doze kortikosteroida primjenjuju u
kraćem vremenskom periodu od 3 do 7 dana zavisno od upotrebljene doze.

Budući da primjena kortikosteroida ima i neželjena dejstva (oštećenje sluznice
želudca i osteoporozu), uz kortikosteroidnu terapiju daju se i lijekovi koji
štite želudačnu sluznicu kao što su Peptoran® ili Ranital® i vitamin D (5000
jedinica na dan), i tablete kalcijuma (za sprečavanje nastanka osteoporoze). Od
ostalih nuspojava kortikosteroi]i mogu izazvati crvenilo u licu, prolazno
uvećanje krvnog pritiska i nivoa šećera u krvi, pojačano nakupljanje tečnosti,
nemir i nesanicu, ali su te nuspojave obično blage i prolazne. Dugotrajna
upotreba kortikosteroida, danas se izbjegava (kada je to moguće), jer ona može
izazvati ozbiljnije nuspojave kao što su porast telesne težine, šećerna bolest,
akne, osteoporoza (stanjivanje i pojačana lomljivost kostiju). Prema nekim
preporukama, terapiju velikim dozama kortikosteroida ne bi trebalo primjenjivati
više od 3 puta godišnje, ali zbog čestih relapsa kod nekih bolesnika, ona se
mora primijeniti i češće.

Osim za liječenje relapsa, kortikosteroidi se u MS primjenjuju u liječenju i
drugih oblika primarnih demijelinizacionih poremećaja kao što je CIS i ADEM
također u velikoj dozi. Primjena kortikosteroida, daje dobre rezultate i kod
bolesnika sa optičkim neuritisom, kod kojeg ona može imati preventivno dejstvo i
sprječiti pojavu kliničkih simptoma čak i u naredne dvije godine, nakon čega
njihovo dalje dejstvo prestaje. Kod malog broja bolesnika, mogu se javiti:
alergijske manifestacije na liječenje kortikosteroidima ili odsustvo povlačenja
relapsa.

Ako bolesnik ne reaguje na liječenje kortikosteroidima, ili ispoljava alergijske
manifestacije, što se može dogoditi kod određenih bolesnika u akutnoj fazi
bolesti, mogu se primijeniti drugi postupci liječenja kao što su: plazmafereza,
primena imunoglobulina, ili imunosupresivna terapija.

1.1. Interferon Najveći napredak u sprečavanju progresije bolesti, počinje 1993,
sa otkrićem betainterferona Betaferon®. Prije ovog otkrića kod velikog broja
bolesnika vrlo brzo su se razvijali teški neurološki ispadi, najčešće motorička
slabost u donjim udovima, sa otežanim kretanjem i nestabilnošću u hodu. Nakon
otkrića interferona beta 1b Betaferon® ubrzo su pronađeni i interferon beta 1a
pod nazivom Rebif® i interferon beta 1a Avonex®, čime je za bolesnike s
multiplom sklerozom nastao značajan pomak u usporavanju razvoja simptoma bolesti
i promjeni njenog daljeg toka. Beta interferoni su zbog njihovog uticaja na
prirodni tok multiple skleroze nazvani i imunomodulacijski lijekovi.

Od interferona u našem organizmu nastaju interferon alfa i gama. U liječenju
multiple skleroze može se upotrijebiti i primijeniti samo interferon beta.
Dejstvo beta interferona je pozitivno u oko 37% bolesnika. Na osnovu iskustava i
prakse prihvaćen je stav da je beta interferon efikasniji ako se u liječenju
primjeni, odmah nakon utvrđivanja dijagnoze bolesti, u većoj dozi i sa učestalim
režimom primjene.

Osim interferona beta, u tretmanu multiple skleroze se koristi i glatiramer
acetat, poznat pod nazivom Copaxon® . Copaxon® se primjenjuje potkožnim
injekcijama svakodnevno, i vrlo dobro se podnosi. Mehanizam dejstva Copaxona® je
drugačiji od interferona beta. Prema dosadašnjim istraživanjima, on je imao kod
oko 29% bolesnika nešto manji učinak od beta interferona.

Imunomodulacijsko liječenje pokazuje sljedeće pozitivne rezultate kod bolesnika
s multiplom sklerozom:

Dok su beta interferon i Copaxon® standardni oblici liječenja relapsno
remitirajućeg oblika bolesti, za liječenje sekundarno progresivnog oblika
multiple skleroze u većini zemalja Evrope, SAD i Kanade, umjesto njega
primenjuje se blaži citostatik Mitoxantron®.

Kod bolesnika kod kojih je neophodna intenzivnija imunosupresivna terapija u
evropskim zemljama upotrebljava se monoklonalno antitijelo Tysabri®. Ovaj lijek
nije bio odmah prihvaćen u svijetu, i bio je povučen iz upotrebe kada su se
pojavile rijetke komplikacije (progresivna multifokalna leukoencefalopatija).
Juna 2006. FDA je ponovo odobrila Tysabri® kao monoterapiju kod relapsne forme
MS.

Ovaj lijek se može primijeniti samo kod pojedinih bolesnika koji u početnoj fazi
bolesti, imaju učestale relapse, pokazuju slabiji oporavak, i izostanak
zaustavljanja bolesti primjenom konvencionalnog načina liječenja. Tysabri® se
primjenjuje prema određenom protokolu i kriterijumima zbog mogućih ozbiljnih
neželjenih dejstava, koji se mogu izbjeći samo pažljivim izborom i posebnim
nadgledanjem bolesnika prije primjene ovog lijeka.

Osim nabrojenih lijekova, koji imaju uticaj na tok bolesti primjenjuju se
intravenski imunoglobulini, uglavnom nakon porođaja (istraživanja su pokazala da
se učestalost recidiva simptoma multiple skleroze nakon porođaja može sprječiti
imunoglobulinom). Nažalost neka novija istraživanja ne potvrđuju njihovu veću
efikasnost u sprječavanju relapsa.

Kod bolesnika koji ne primaju interferon ili Copaxon®, ili kod bolesnika kod
kojih je interferon nedjelotvoran, primjenjuje se imunosupresivno liječenje
azatioprinom Imuran®, a katkad u kombinaciji sa Copaxonom®, pa i sa
interferonom.

Osobe sa MS mogu slobodno koristiti i ovu vrstu terapije radi smanjenja nekih
simptoma bolesti, ali se nakon primjene, veoma teško može procjeniti njen realan
učinak. Neki oblici alternativne terapije koji danas privlače pažnju istraživača
su: suplementacija vitaminom D i vitaminima antioksidantima, dijete sa malom
količinom zasićenih masti i visokim količinama masnih kiselina.

Plazmafereza (zamjena plazme) je vrsta terapije koja se obično razmatra kod oko
10% bolesnika sa MS koji nisu dobro reagovali na terapiju steroidima, ili kod
onih bolesnika kod kojih je potrebno smanjiti dozu kortikosteroida kako bi se
izbjegle komplikacije koje mogu nastati zbog njihove dugotrajne upotrebe. Kod
plazmafereze zamjenjuje se tečni dio krvi bolesnika (krvna plazma) u kojoj se
nalaze antitijela, za koje se pretpostavlja da napadaju mijelin nervnih ćelija.

Multipla skleroza ne povećava rizik od komplikacija tokom trudnoće, ali trudnice
i porodilje u periodu dojenja djece, zahtjevaju poseban način njege i liječenja.
Tokom trudnoće liječenje kortikosteroidima se primjenjuje samo u slučaju težih
pogoršanja MS. Liječenje kortikosteroidima pogotovu treba izbjegavati tokom prva
tri mjeseca trudnoće zbog uvećanog rizika za oštećenje ploda. Najbezbednija za
plod je primjena kratkog tretmana metilprednizolona za liječenje pogoršanja
simptoma MS tokom trudnoće.

Primjena Mitoksantrona® i drugih citostatika u trudnoći je kontraindikovana. Za
interferon beta ne postoje dokazi o njegovom štetnom dejstvu na plod. Zato se
liječenje interferonom ne prekida u trudnoći ukoliko je bolesnica na samom
početku trudnoće bila na ovoj terapiji. Veliki broj žena koje su liječene
interferonom-beta tokom prvih nekoliko mjeseci trudnoće imale su normalnu
trudnoću, porođaj i razvoj djeteta. Međutim, ovaj lijek povećava rizik od
nastanka spontanih pobačaja, tako da se ova terapija treba obustaviti, tokom
trudnoće, kada to priroda bolesti dozvoljava „U svakom slučaju, terapiju
interferonom beta ili glatiramer acetatom treba obustaviti ukoliko se trudnoća
planira zbog nepoznanica o dejstvu ovih lijekova na plod“

Porođaj kod žena oboljelih od MS, značajno se ne razlikuje od porođaja kod
zdravih žena. Način porođaja određuje ginekolog prema propisanim ginekološkim -
akušerskim, kriterijumima. „Ranije se smatralo da spinalna anestezija povećava
rizik od pogoršanja poslije porođaja, ali upotreba savremene epiduralne
anestezije smatra se bezbjednom i pokazano je da ne povećava rizik od pogoršanja
poslije porođaja.“

Dojenje se preporučuje i ne povećava rizik za pojavu pogoršanja, međutim
potreban je veći oprez ako majke uzimaju lijekove koji se izlučuju preko
mlijeka. Dojenje se zabranjuje ukoliko majka prima kortikosteroide ili
Mitoksantron® i ne preporučuje se tokom terapije interferonom beta i glatiramer
acetat|glatiramer acetatom, jer nije poznato da li se navedeni lijekovi izlučuju
putem majčinog mlijeka.

Simptomi u multiploj sklerozi su nepredvidljivi i različiti kod različitih
bolesnika, kao i kod istog bolesnika u različitim fazama bolesti. Dok pojedini
simptomi dolaze i prolaze, drugi mogu biti dugotrajniji, ali i stalni. Za
liječenje ovih simptoma se osim promjene u načinu života, primjenjuje:

Primjena simptomatske terapije, prije svega treba da spriječi ozbiljne
komplikacije kao što je: upala pluća, plućna embolija, tromboembolija,
osteoporoza, dekubitus, kontrakture, infekcije mokraćnog sistema i dehidracij].

Na početku bolesti, gotovo je nemoguće predvidjeti njen dalji tok, što na
izvjestan način djeluje depresivno na oboljele od MS. U posljednjih nekoliko
godina, objavljeno je nekoliko epidemioloških studija o mogućoj prognozi
multiple skleroze. Rezultati su bili izuzetno pozitivni i pokazali su da je
bolest često manje teška nego što se do sada pretpostavljalo. Ova tvrdnja
temelji se na studiji kojom je analizirano 1.059 bolesnika sa MS u Minhenu, i
koja je u obradi podataka koristila pojedinačne profile rizika, koji su se
zasnivali na: toku bolesti, proširenoj skali (engleski: Disability Status
Scale), trajanju bolesti, učestalosti javljanja, starosti bolesnika, i vremenu
kada se bolest razvila.

Bolest se razvija i napreduje u toku narednih nekoliko desetina godina, a 30
godina se uzima kao prosječan broj godina od početka bolesti do smrti bolesnika.

Očekivano trajanje života bolesnika sa MS je 50 godina, što je 10 godina manje
od trajanja života drugih osoba. Gotovo 40% bolesnika doživljava 70 godina
života. Ipak, dvije trećine smrtnih slučajeva, među ljudima sa MS direktno je
povezan sa posljedicama bolesti. Veoma česta je pojava je da infekcija i
komplikacije značajno povećavaju rizik i potenciraju razvoj samoubistvenih ideja
kod osoba sa MS. Samoubistva su također česta. Ona su i do 7 puta češća kod
osoba sa MS, nego kod osoba nepogođenih MS..

Iako većina bolesnika gubi sposobnost hodanja prije kraja života, oko 90%
bolesnika sa MS su još uvijek u stanju da hodaju samostalno 10 godina nakon
početka bolesti, a 75% nakon 15 godina.

Još daleke 1863. dr. E. Rintflajš (E. Rindfleisch) je primjetio tokom obdukcije
bolesnika sa MS da se u ... „fokusima (žarištima) u mozgu i golim okom mogu se
vidjeti mali krvni sudovi prepunjeni krvlju“... Tokom 1937. godine dr. T. Dž.
Putman, u svojoj studiji (engleski: Evidence of vascular occlusion in multiple
sclerosis), opisuje da tromboza malih vena u oštećenom nervnom tkivu može biti
uzrok multiple skleroze.

Međutim priča o hroničnoj cerebrospinalnoj venskoj insuficijenciji (CCSVI)
praktično počinje 1973. na Univerzitetu Innsbrucku, kada je dr. Alfons Šeling
(F. Alfons Schelling) započeo istraživanja posljedica velikih individualnih
razlika venske drenaže ljudske lobanje. Dr. Šeling je 1981. otkrio kod „žrtava“
multiple skleroze, značajno smanjenje oticanja krvi iz lobanje, što je kao
mogući uzrok ukazalo na hroničnu cerebrospinalnu vensku insuficijenciju (CCSVI)
i postavilo smjernice za dalja istraživanja u ovoj oblasti.

Veliku pažnju javnosti zadnjih nekoliko godina, privlači teorija proistekla iz
istraživanja prof. Paola Zambonija (Ferara, Italija) i dr Živadinova (Buffalo,
SAD) o povezanosti hronične cerebrospinalne venske insuficijencije (CCSVI),
(engleski: Chronic Cerebrospinal Venous Insufficiency) i multiple skleroze. Ova
dva autora su iznijela pretpostavku da hronična cerebrospinalna venska
insuficijencija, kod koje krv iz mozga i kičmene moždine ima zastoj (otpor) u
povratku ka srcu, što uzrokujuje zastoj u kretanju krvi na nivou moždanog tkiva,
što može biti jedan od uzroka pojave multiple skleroze. Ovakav zastoj uslovljen
je stenozom (suženjem), hipoplazijom (manjim promjerom nego normalno) ili
trombozom jugularne vene na vratu i/ili vene azigos koja se nalazi duž kičmenog
stuba. Ove dvije vene su u ljudskom organizmu glavne za povratak krvi iz mozga i
kičmene moždine ka srcu. Urođen ili stečen poremećaj tokom života, u oticanju
krvi iz mozga glavni je razlog, po teoriji ovih autora, za nagomilavanje krvi u
moždanom ili tkivu produžene moždine.

Ukoliko se dijagnostikom dokaže suženje (stenoza), vene jugularis i/ili vene
azigos ulazi se u proceduru njihovog rastezanja. Ova procedura je bezbolna, iako
je bolesnik sve vrijeme svjestan. Neki autori primarno (odmah) stavljaju stent
(armaturu) u venu, ali ova procedura uvijek sa sobom nosi i rizik od tromboze
pomenutog stranog tijela. Flebografija (snimanje vena) sa njihovim rastezanjem
traje najčešće oko 30 minuta. Prema dosadašnjim iskustvima kod operisanih
bolesnika, popravlja se fizička aktivnost, smanjuje se spazam mišića, a govor se
u potpunosti normalizuje.

U toku nekoliko zadnjih godina, sve više je aktuelna vaskularna teorija o
nastanku multiple skleroze. Ova teorija pretpostavlja da je mogući uzrok za
nastanak MS vaskularno-ishemijska bolest krvnih sudova mozga, koja je praćena
oštećenjem malih krvnih sudova mozga, i transformacijom endotelnih ćelija ka
fagocitnoj aktivnosti. Ovi poremećaji izazivaju prekid kontinuiteta u
postkapilarnim venulama, što izaziva formiranje otoka, posljedičnu ishemiju i
sekundarnu imunološku reakciju. Polazeći od ovih pretpostavki istraživači su
došli do zaključka da reaktivni oksidacioni proces i povišena lipidna
peroksidacija kao posljedica ishemije, može dovesti do pojave procesa
demijelinizacije u centralnom nervnom sistemu. Imajući u vidu ova otkrića,
brojni istraživači započeli su sa primjenom hiperbarične oksigenoterapije u
liječenju MS.

Nažalost primjena ove metode nailazi, u medicinskim krugovima, na razna oprečna
mišljenja i stavove. Dok je jedni prihvataju i primenjuju u praksi, kod drugih
ona nailazi na otpor i odbijanje. Zato danas kod nas i u svetu veliki broj
istraživača studiozno radi na ovom problemu.

Kiseonik pod povišenim pritiskom (hiperbarična oksigenoterapija) ima značajno
mjesto u lečenju MS jer:

Primjena hiperbarične oksigenoterapije kod MS, na osnovu sprovedenih brojnih
istraživanja, dala je dobre rezultate, ali samo kod bolesnika kod kojih se sa
liječenjem započelo u ranoj fazi bolesti (uglavnom u mlađih bolesnika sa MS).
Nakon liječenja u hiperbaričnim komorama, bolesnicima sa MS značajno je
produženo vrijeme trajanja remisije bolesti, značajno redukovan spazam mišića, i
poboljšano opšte stanje organizma uz redukciju stepena invalidnosti za preko 2
poena po EDSS Skali).

Liječenje hiperbaričnom oksigenoterapijom se obično sprovodi u jednomjesnim ili
višemjesnim hiperbaričnim komorama, sa 100% medicinskim kiseonikom u inicijalnoj
seriji od 20 jednodnevnih tretmana na apsolutnom pritisku od 1,5 do 2,0 bara.
Zatim se liječenje nastavlja stabilizirajućim seansama na svaka tri mjeseca u
serijima od 5 - 8 jednodnevnih boravaka u barokomori u narednih 12 do 18
mjeseci.



https://bs.wikipedia.org/wiki/Maroko

Maroko (المغرب), Kraljevina Maroko (na arapskom, المملكة المغربية, al-mamlakâ
l-maġribīyâ) je kraljevina u sjeverozapadnoj Africi. Izlazi na Atlantski okean i
Sredozemno more, a od Evrope je odvojena Gibraltarskim moreuzom. Graniči na
istoku s Alžirom i na sjeveru sa španskim enklavama Plaza de soberanía. Južna
granica Maroka, zbog sukoba u Zapadnoj Sahari, do održavanja referenduma o
pripadnosti Demokratske Arapske Republike Sahare nije međunarodno potvrđena.

Berberski narodi su već između 8000. i 2000. godine p. n. e. naseljavali
Sjevernu Afriku. Od 1100. godine p. n. e. nastaju prva fenička trgovačka
naselja, koja od sedmog stoljeća p. n. e. bivaju preuzeta od Kartage, koja je
oformila svoja sjedišta na teritoriji današnjeg Maroka. U četvrtom stoljeću u
unutrašnjosti zemlje stvara se Kraljevstvo Mauritanija, nastalo spajanjem više
berberskih plemena.

Nakon pada Kartage 146. godine p. n. e. u trećem punskom ratu, konačnu vlast na
obali, kao i u unutrašnjosti nad Mauritanijom, preuzima Rimsko carstvo, a 33.
godine p. n. e., ovo područje pada pod rimski protektorat. 42. godine postaju
rimske provincije kao Mauretania Tingitana sa glavnim gradom Tingisom (danas
Tanger) i Mauretania Caesariensis sa glavnim gradom Caesarea (danas Cherchell u
Alžiru). Kao zaštitu od berberskih plemena iz Sahare, rimski vladari grade zid
Limes na jugu provincije.

429. godine prodiru Vandali u Sjevernu Afriku i ostaju do 477. godine u Tangeru
i Ceuti. Pod carem Justinijanom I trupe Istočnog rimskog carstva dolaze do
Gibraltarskog moreuza. Oko 700. godine Arapi prodiru prema zapadu i islamiziraju
berbersko stanovništvo, koje i dalje ostaje autonomno. Iz tog vremena potiče ime
regije Magrib od arapske riječi za zapad ili zalazak sunca, što je današnje
zvanično ime Maroka (Al-Maghrib). 711. godine islamizirani berber Tariq ibn
Ziyad, sa svojim konjanicima, osvaja dijelove Gotskog carstva područja današnje
Španije. Po njemu mjesto prelaza moreuza nosi ime Gibraltar (ar.:Jabal Tariq).
Arapi nisu mogli slomiti otpor stanovništva u Sjevernoj Africi, pa se protiv
kalifove vlasti dižu oko 750. godine česti ustanci. 789. osniva Mulay Idris kao
Idris I. iz dinastije Idrisa osniva arapsko-islamsku dinastiju Maroka sa glavnim
gradom Fesom koja je bila do 10. stoljeća centar islama u Sjevernoj Africi.
Dinastija Idrisa vlada do 902. godine, kada vlast preuzima dinastija Omajada. Od
1062. do 1147. godine vladaju Almoravidi, pripadnici jedne berberske sekte,
premještajući glavni grad u Marrakech. Slijedeća dinastija su Almohadi od 1147.
do 1269., kojima je Maroko centar njihovog carstva, koje se proteže od Sicilije
na istoku, preko Atlasa sve do Španije. Od 1269 do 1465. godine vladaju
Merinidi. Za njihove vlasti Fes biva centrom nauke i umjetnosti. Nakon dinastije
Merinida, vlast osvaja dinastija Beni Ouatas, sve do 1548., kada na vlast dolaze
Saadieri do 1669.

Početkom 16. stoljeća Portugalci i Španci počinju graditi uporišta na
marokanskoj obali (Rekonkvista). Španci su zauzeli Sidi Ifnu i Melillu, a oko
1520. godine Portugal konrolira sve važnije luke u Maroku. Za vrijeme vladavine
dinastije Saadira, razvijaju se trgovinske veze sa evropskim državama, a
Francuska otvara svoje konzulate u većim lučkim gradovima. Pod dinastijom Alida
oslobađa se većina lučkih gradova od španske i portugalske vlasti, osim Ceute,
Melille i Sidi Ifne, koji ostaju španski. 1777. godine, Maroko je prva država
koja je priznala Sjedinjene Američke Države. Od 1783. godine kada je potpisan
Moroccan-American Treaty of Friendship od strane američkih predsjednika Johna
Adamsa i Thomasa Jeffersona datiraju najduži neprekinuti prijateljski odnosi
SAD-a sa nekom drugom državom. Nakon osvajanja Alžira 1830. godine, Francuska
pokušava proširiti svoje uticaje u Maroku. 1843-44. dolazi do rata, u kom su
marokanske trupe poražene. Preko Alžira 1904. godine, Francuska širi svoj
privredni i politički uticaj u Maroku. Kroz planirani protektorat Francuske,
Njemačka smatra svoje kolonijalne interese ugroženima, što je uzrok Prve
marokanske krize. 1905. godine car Wilhelm II posjetio je demonstrativno
marokanskog sultana u Tangeru. Mogući rat je spriječen na mirovnoj Konferenciji
u Algecirasu 1906. godine.

Imperijalni motivi Francuske i Njemačkog carstva su centralni problem Druge
marokanske krize 1911. godine. Kao prijetnju Njemačka šalje topovnjaču Panther u
Agadir. Konflikt je riješen sa Dogovorom Maroko-Kongo, kojim je priznat
francuski protektorat nad Marokom. 1912. Francuska i Španija dijele Maroko u
dvije interesne sfere. Pod špansku upravu dolaze sjeverni dijelovi i područja
Ifni i Tarfaya. Formalno sultan zadržava vlast. Tanger je 1923. dobio
međunarodni status. Od 1930 godine, pod sultanom Muhamedom V raste otpor protiv
kolonijalnih vlasti i formira se arapski nacionalni nezavisni pokret. Partija za
nezavisnost (Al-hizb al-istiqlal) osniva se 1944. godine.

1953. godine, zbog svoje nacionalističke politike, sultan je protjeran na
Madagaskar i francuska uprava postavlja njegovog strica Muhameda VI. za sultana.
Ustanci naroda i međunarodni protesti prisiljavaju Francuze 1955. godine na
odricanje kolonijalne vlasti. Muhamed V se vraća u zemlju. 1956. Francuska i
Španija priznaju nezavisnost zemlje pod Muhamedom V. Od 1957. godine Maroko je
kraljevina. Nakon kraljeve smrti 1961. godine, na prijestolje dolazi njegov sin
Hasan II 1975. godine, nakon otkrića zaliha fosfata u Zapadnoj Sahari, on
započinje napad sa 350.000 vojnika na španski dio Sahare, tzv. Zelenim maršom,
te najprije pripaja jedan dio, a onda cijelu oblast. Ovaj akt međunarodna
zajednica proglašava aneksijom. Do 1991. godine dolazi do oružanih sukoba sa
POLISARIO-m, oslobodilačkom armijom Zapadne Sahare. Nakon protesta naroda protiv
autoriterne vlasti, početkom devedestih godina, državne vlasti započinju
demokratizaciju zemlje.

Obala Maroka se proteže duž Atlantskog okeana, zatim preko Gibraltara prelazi na
Sredozemno more. Maroko graniči sa Španijom na sjeveru (vodena granica duž
moreuza i kopnena granica s tri male španske enklave, Ceuta, Melilla i Peñón de
Vélez de la Gomera), Alžirom na istoku, i Zapadnom Saharom na jugu.

Reljef je uglavnom planinski. Dominira planina Atlas, s najvišim vrhom Tubkal,
visine 4170 m. Nizije se nalaze u priobalju. Atlas gorje je smješteno uglavnom u
centralnom i južnom dijelu zemlje. Rif gorje je smješteno sjeverno. Oba
planinska laanca su naseljena uglavnom Berberima. Sa 446.519 km2 Maroko je 57.
zemlja po površini u svijetu (odmah poslije Uzbekistana).

Klima je pustinjska na jugu, u području pustinje Sahara, a sredozemna na sjeveru
i umjerena na planinama. Količina padavina varira od 200 mm−1 do 5050mm−1.
Rijeke: Sus, Tensfit, Sebu. Glavni grad Maroka je Rabat, dok je najveći grad u
zemlji ujedno i najveća luka, Casablanca.

Klima Maroka pokazuje na sjeverozapadu uticaje mediteranske i
saharsko-kontinentalne na jugu i jugoistoku. Visovi Atlasa, koji imaju vlastitu
klimu, utiču na klmatsku sliku. Sjeverozapadni dio zemlje ima suha i topla ljeta
sa srednjom augustovskom temperaturom od 23 °C ( 26 °C Casablanca und 29 °C
(Tanger). Zime su blage (januar 12 °C) i kišne, gdje se količina padavina idući
prema jugu smanjuje. U unutrašnjosti opada blagi uticaj mora, tako da u
centralnim dijelovima vlada kontinentalna klima, sa ljetnim temperaturama od
29 °C do 45 °C, a zimi se spuštaju do 0 °C. Padavine su ispod 250mm. Zapadni
planinski obronci prime i više od 1.000mm godišnje, a iznad 1.000m nadmorske
visine u zimskim mjesecima pada i snijeg. Južno od Atlasa, na rubovima Sahare
vlada suha i topla klima. Padavine su neravnomjerne i rijetko dostignu 200mm
godišnje, pa se zemljoradnja zadržava u području oaza. Tokom ljetnjih mjeseci
puše široko, topli vjetar pun pustinjskog pjeska iz Sahare.

Po Ustavu iz 1992. godine, koji je 1996. godine izmjenjen, Maroko je
konstitutivna monarhija, na čelu sa kraljem Muhamedom VI, koji pripada dinastiji
Alida. Kralj je ujedno i duhovni vođa marokanskog naroda, kao i vrhovni
zapovjednik oružanih snaga. Kralj proglašava predsjednika vlade, kog predlaže
najjača politička partija u parlamentu, kao i pojedine ministre i članove vlade.
Kralj ima pravo raspuštanja parlamenta i pravo proglašavanja vanrednog stanja. U
usporedbi sa monarhijama evropskog tipa, kralj ima veće ovlasti, mada u praksi
te ovlasti izvršava predsjednik vlade. Predsjednik vlade od septembra 2007.
godine je Abbas al-Fassi, potomak bogate porodice iz grada Fes, te predsjednik
partije Istiqlal. Vlada je izabrana u koaliciji partija Istiqlal, UNFP, PPS,
RNI, i MP

Po Ustavnoj reformi iz 1996. godine Maroko ima skupštinski sistem koji se
sastoji od dva doma: Nacionalne skupštine i Senata. Skupština se sastoji od 325
predstavnika koji se svakih pet godina direktno biraju, a od toga je 30 mjesta
predviđeno za žene. Nepovjerenje predsjedniku vlade je moguće izglasati sa
dvotrećinskom većinom. Pravo glasa imaju svi državljani Maroka stariji od 20
godina. Senat se sastoji od 270 predstavnika, koji se biraju indirektno svakih
devet godina. Zakon predloženi od skupštine, moraju se potvrditi odlukom kralja,
koji može zakone predložiti na usvajanje izjašnjavanjem naroda, referendumom ili
nekim drugim oblikom izjašnjavanja. Zadnji skupštinski izbori 7. septembra 2007.
godine, pokazali su se kao relativno slobodni, ali zbog niskog učešća od samo
37% od upisanih glasača, te ukupno 19 % nevažećih glasova smatraju se prilično
neuspjelim. Najjača partija postala je Istiqlal, PJD, MP, RNI i UNFP. Islamski
orijentirana partija PJD, je duga najjača partija u skupštini i najjača
opoziciona partija u državi.

Ustav Maroka garantuje nezavisnu judikaturu. Pravo se zasniva na osnovama
francuskog prava. U porodičnom i naslijednom pravu vrijedi šerijatsko pravo,
koja se u izmjenjenom modusu primjenjuje za pripadnike ostalih vjera. Za
pripadnike židovske vjere vrijedi talmudsko pravo. Najviša sudska vlast je
Vrhovni sud u Rabatu. Sudije ovog suda postavlja kralj.

Maroko je član Ujedinjenih naroda, Arapske lige i Svjetske trgovačke
organizacija i Afričke unije, Maroko je svoje članstvo u ovoj organizaciji
povukao. Maroko je također član sljedećih međunarodnih organizacija: ABEDA, ACCT
(pridruženi član), AfDB, AFESD, AL, AMF, AMU, EBRD, ECA, FAO, G-77, IAEA, IBRD,
ICAO, ICCt, ICFTU, ICRM, IDA, IDB, IFAD, IFC, IFRCS, IHO, ILO, IMF, IMO,
Intelsat, Interpol, IOC, IOM, ISO, ITU, NAM, OAS (posmatrač), OIC, OPCW, OSCE
(partner), UNCTAD, UNESCO, UNHCR, UNIDO, UPU, WCO, WHO, WIPO, WMO, WToO, WTrO

Po mišljenju Amnesty International su prava na slobodu mišljenja, okupljanja i
ujedinjavanja vezano s državnom sigurnošću, jako ograničena. Vlada reagira
netolerantno na mišljenje i informacije, koje se procjenjuju kao napad na
monarhiju. Tako branioci ljudskih prava, novinari ili drugi bivaju zakonom
gonjeni, ako kritiziraju korupciju ili državne vlasti. Marokanskim kaznenim
zakonom homoseksualci bivaju kažnjavani kaznom zatvora od 6 mjeseci do 3 godine.
Zakon se rijetko primjenjuje, ali su racije i hapšenja česti.

Na čelu svake administrativne regije se nalazi wali, guverner kog imenuje kralj,
te regionalno vijeće. Maroko je podijeljen u slijedeće administrativne regije:

Ekonomija Maroka je relativno liberalna ekonomija, zasnovana na principima
ponude i potražnje. Od 1993. godine u zemlji se počela provoditi privatizacija
određenih sektora privrede koji su, do tada, bili pod kontrolom vlade . Maroko
je najveći svjetski izvoznik (i treći po proizvodnji) fosfora. Kolebanje cijena
fosfata na svjetskom tržištu jako utiče i na samu ekonomiju ove afričke države.

Sektor usluga stvara nešto preko polovine bruto domaćeg proizvoda (GDP); dok
industrija (pretežno rudarstvo, građevinarstvo i proizvodnja) stvara dodatnih
25% GDP-a. Sektori koji imaju najbrži rast su turizam, telekomunikacije,
informatičke tehnologije i proizvodnja tekstila. Bitan doprinos ekonomiji Maroka
daje i poljoprivreda, koja dosta zavisi od vremenskih prilika u zemlji, naročito
padavina. Maroko ima drugi najveći GDP u kategoriji arapskih zemalja koje nisu
izvoznice nafte.

Najveći pojedinačni doprinos marokanskoj ekonomiji daju poljoprivreda, turizam,
fosfati, kao i ribolov. S druge strane problem za zemlju predstavljaju visoke
cijene uvoznih dobara, naročito cijene nafte, kao i nestabilnost kišnih
padavina, koje dovode ili do suša ili do poplava što pogađa poljoprivredu.

Službena valuta Maroka je marokanski dirham. Dirham izdaje Al-Magrib banka,
centralna banka Maroka. Ova valuta se također koristi i u Zapadnoj Sahari.

Velika većina Marokanaca (oko 80%) je berberskog porijekla, iako danas broj
stanovnika koji govori berberski jezik čini manjinu koja se procjenjuje na
30-40%. Arapska beduinska plemena su počela naseljavati marokansku ravnicu od
sredine 10. vijeka, a naveći priliv arapskog stanovništva je nastupio u 17.
vijeku nakon protjerivanja Arapa iz Španije i etničkog čišćenja iberijskog
poluostrva. Iako malobrojniji, Arapi su s vremenom uspjeli nametnuti svoj jezik
i većinskom berberskom stanovništvu. Tako samo oko 20% stanovnika Maroka ima
arapsko porijeklo, ali se danas arapskim jezikom kao maternjim služi njih između
60 i 70%. Na sjeveru Maroka (i u staroj prijestolnici Fes) žive većinom Arapi i
arabizirani Berberi (34% Arapi, 25% arabizirani Berberi), dok je na jugu (kao i
u staroj prestonici Marrakechu) uticaj Berbera mnogo značajniji. Osim
starosjedioca, u Maroku živi i oko 60,000 stranaca, najviše Francuza, Španaca,
Tunižana i Alžiraca.

Zbog bogate kulturno-historijske tradicije, osam mjesta u Maroku proglašeno je
svjetskom baštinom. Neke od najpoznatijih su Medine u gradovima Marrakechu i
Fesu

Infrastruktura na sjeverozapadu Maroka je prilično dobra, za razliku od istočnog
dijela u predjelima Atlasa, gdje ceste nisu asfaltirane. Mreža cesta je oko
62.000 km, a polovina od tog je asfaltirana. Preko 500 km su od toga autoputevi.
Na područjima većih gradova dolazi do većih gužvi na cestama.

Željeznički promet je pod upravom državne kompanije Organisation National des
Chemins de Fer (ONCF). Dužina mreže je oko 1907. km. Željeznica povezuje gradove
Oujda na granici s Alžirom te preko Fesa i Casablance ide prema Marrakechu.
Preko 1.000 km je elektrificirano, a planirane dvije linije francuskog TGV voza
će povezivati Tanger i Agadir, te Casablancu i Oujdu, trebale bi biti završene
2030. godine U željezničkom prometu je transport fosfata prema lukama na
Atlantskom okeanu veoma važan i iznosi oko 27 miliona tona .

Najveći međunarodni aerodrom je aerodrom u Casablanci. Osim njega postoje
aerodromi u Tangeru, Rabatu, Tétouanu, Al Hoceïma, Fès, Oujda, Marrakech,
Ouarzazate, Aerodrom Essaouira i Nador. Turistički najvažniji aerodrom je
Agadir. Maroko ima šest avionskih kompanija od kojih je najveća Royal Air Maroc

U Tangeru je 2006-07. godine započet veliki lučki projekat Tanger-Med u
Sredozemlju, sa kontejnerskim terminalom.

Za djecu od 7 do 13 godina postoji školska obaveza. Usprkos tome, samo 55% djece
pohađa školu. Školskoj obavezi se ne odgovara redovito u unutrašnjosti zemlje,
među polunomadskim plemenima. Nivo obrazovanja se zato bitno razlikuje u gradu i
na selu. 37% muškaraca i 62% žena su nepismeni (podaci iz 2002. godine). Školski
sistem je trostepen: na petogodišnju osnovnu školu, nadovezuje se sekundarno
obrazovanje - četverogodišnja, a zatim trogodišnja srednja škola. Iako su škole
drugog stepena obrazovanja uglavnom u gradovima, stalno se povećava broj đaka.
Slijedi visokoškolsko obrazovanje. Primjetan je i rast broja studenata na
jedanaest univerziteta u zemlji. Veći univerzitetski centri su: Rabat,
Casablanca, Oujda, Marrakech, Ifrane i Fes, u kom je i najstariji islamski
univerzitet Al-Qarawiyin, osnovan 859. godine.

Marke su s nominalnom vrijednošću od 1 centa do 5 peseta. U seriji je ukupno 17
maraka. Nominalna vrijednost je već 1911. godine, sa francuskih franaka
promijenjena u španske pezete, a naknadni žig utisnut je 1914. godine na
arapskom, u plavoj ili crvenoj boji. Neke od markica iz te serije su djelomično
bez žiga na arapskom, dok je na nekima PROTECTORAT FRANCAIS utisnuto jednoredno.
Do ovog izdanja na području Maroka su korištene poštanske marke privatnih
izdanja, kao i ekspoziture britanskih, francuskih i njemačkih pošta, koje
filatelistički, mada na njima stoji oznaka Maroka, pripadaju tim zemljama.

Slijedeća izdanja su u francuskim francima, a 1. septembra 1917. godine izlazi
serija od 17 maraka, u nominalnim vrijednostima od 1 centa do 10 franaka. Motivi
su gradovi Rabat, Fes, Šelah, Meknes, Marakeš i Volubilis. Marke su s oznakom
MAROC i oznakom u arapskom pismu. Sve do 1956. godine, vrijednost je u
francuskim francima, a podjelom na južnu zonu, pod francuskim uticajem, i
sjevernu zonu, pod španskim uticajem, gdje izlazi u isto vrijeme 29 izdanja s
nominalnim vrijednostima u španskim pezetama.

Od februara 1958. godine pa do 4. januara 1962. godine, poštanske marke su s
vrijednostima u francuskim francima. Proglašavanjem nezavisnosti i uvođenjem
dirhama, marke Maroka izlaze s nominalnim vrijednostima u marokanskom dirhamu.

Sportovi u Maroku bili su tradicionalno vezani za takmičenja u jahanju konja i
varijetete tih takmičenja. Evropski sportovi, poput nogometa, polo-a, plivanja i
tenisa, došli su do Maroka krajem 19. stoljeća. Nogomet je najpopularniji sport
u državi.

Na Olimpijskim igrama 1984. godine dva marokanska takmičara osvojila su zlatne
medalje u atletici, od kojih je jedna, Nawal El Moutawakel, pobijedila u
finalnoj utrci na 400 metara s preponama, čime je postala prva žena iz jedne
arapske ili islamske zemlje, koja je osvojila zlatnu olimpijsku medalju. Saïd
Aouita bio je drugi osvajač zlatne medalje, i to na 5.000 m. Ipak, najbolji i
najpoznatiji marokanski atletičar jeste Hicham El Guerrouj. On je za svoju
zemlju osvojio dvije zlatne medalje na Ljetnim olimpijskim igrama 2004. godine,
te je, pored ostalih uspjeha, i nosioc svjetskog rekorda na jednu milju (1.609
m).

Također, kikboks je veoma popularan sport u Maroku. Jedan od uspjeha marokanskog
sporta je osvajanje kontinentalnog prvenstva u košarci 1965.



https://bs.wikipedia.org/wiki/Link

Link je riječ iz engleskog jezika. Tačan prevod ove riječi je "halka" (u lancu),
međutim, nakon postanka i širenja interneta i web stranica, riječ link je dobila
i jedno slično ali drugo značenje. Sada se i u bosanskom jeziku koristi kao i u
engleskom. U internet terminologiji riječ link znači "veza" na neki sadržaj na
web stranici koju gledate ili na neku drugu web stranicu, ili na sadržaj neke
druge web stranice. Link se razlikuje od običnog teksta u tome što prelazom
računarskog miša preko njega primjetite da se taj dio teksta može kliknuti, a
zatim (ako ga kliknete) vam se prikazuje sadržaj na koji vas taj link vodi.

Jednosmjerni link je link koji je povezan sa nekom drugom web stranicom. Poznat
je još i pod nazivom direktni link.

Povratni link se također zove i recipročni link. Ovo znači da su web stranice
uzajamno povezane linkovima. Naprimjer: stranica A sadrži link za stranicu B, a
također i stranica B sadrži link na stranicu A. Ovaj način linkovanja je mnogo
popularniji jer internet pretraživačima daje više podataka na uvid, a kod Google
pretraživača čak pomaže u rangiranju web stranice.



https://bs.wikipedia.org/wiki/Junona_(mitologija)

Junona je zaštitnica i posebna savjetnica Rimskog carstva. Grčki ekvivalent joj
je Hera, a etrušćanski Uni. Kao zaštitnička božica Rima i Rimskog carstva bila
je prozvana Regina ("kraljica"). Junona je i božica braka. Često se pojavljuje
sa štitom i oklopom, poput grčke božice Atene. Po Junoni je nazvan jedan
asteroid.

Junona je kćer boga novca Saturna i njegove žene Ops. Braća su joj Neptun,
Pluton i Jupiter, a sestre Cerera i Vesta. Saturn je progutao svako svoje
dijete, a poslije ih je oslobodio Jupiter. Junona je tad odvedena na ostrvo
Samos, gdje je posebno odgajana do puberteta. Tada je po nju došao Jupiter i
oženio je. Jupiter je postao kralj bogova i bog neba, Neptun bog mora, a Pluton
bog podzemlja. Junona je Jupiteru rodila Marsa, Vulkana, Juventas i Diskordiju.
Kad je rođen Vulkan, bio je ružan, pa ga je Junona bacila u more. Seksualno
sjedinjenje između Jupitera i Junone (i Zeusa i Here) je nazvano hieros gamos,
"sveti brak", a tada se slavilo vjenčanje bogova i ljudi. Kad su Gali opsjedali
Rim, Junonine guske su glasanjem upozorile Rimljane.

Svake godine, žene su održavale festival u čast Junoni nazivan Matronalia. Drugi
festival u njenu čast, Nonae Caprotinae je održan u sedmom mjesecu. Juni je
smatran mjesecom posvećenim Junoni, a budući da je ona božica braka, tada je
najbolje sklopiti brak. Junona je i božica ženstvenosti, zaštitnica žena. Hera,
iz grčke mitologije, je osvetoljubiva božica. Kao božica-zaštitnica žena, Junona
upravlja menstrualnim ciklusom. Junona je imala hramove u mnogim gradovima.



https://bs.wikipedia.org/wiki/Iran

Islamska Republika Iran (farsi, ايران, Īrān), također poznat i kao Perzija je
država u Jugozapadnoj Aziji. Na zapadu graniči s Irakom i Turskom, na sjeveru s
Armenijom, Azerbejdžanom i Turkmenistanom i na istoku s Afganistanom i
Pakistanom. Osim toga, na sjeveru izlazi na Kaspijsko more, a na jugu na
Perzijski zaliv i Omanski zaliv, dio Indijskog okeana. Zauzimajući površinu od
1.648.195 km2, Iran je druga najveća država Bliskog Istoka i 18. država po
površini na svijetu, dok je sa nešto više od 77 miliona stanovnika 17.
najmnogoljudnija država svijeta. Položaj Irana je od izuzetne geostrateške
važnosti zbog centralnog položaja unutar Evroazije, i zapadne Azije kao i zbog
Hormuškog tjesnaca. Iran je dom nekih od najstarijih civilizacija na svijetu kao
što su Proto-Elamitsko i Elamitsko kraljevstvo nastala u periodu između 3200. i
2800. godine p.n.e.

U Iranu prevladava planinski reljef, posebno u zapadnom dijelu u kojem živi
većina stanovništva (planinski lanci Zagros i Elbrus s najvišom tačkom Irana,
5607 m visokim Damavandom). Uz Perzijski zaliv reljef je nizinski, a na istoku
prevladavaju slabo naseljene ravne pustinje s povremenim slanim jezerima.

Islam je državna i najzastupljenija religija. Velika većina muslimana su šiiti.
Stanovništvo uglavnom govori iranskim jezicima, među kojima se ističe perzijski
kojim govori nešto više od polovine stanovništva. Na sjeverozapadu zemlje živi
velika azerbejdžanska zajednica (oko 17 mil., više nego u susjednom
Azerbejdžanu).

Nakon islamske revolucije 1979. Iran je postao republika, ali uz izabrani
parlament i predsjednika, odlučujuću riječ u mnogim pitanjima i pravo veta na
većinu odluka imaju vjerske vođe na čelu s vrhovnim vođom (ovu funkciju je do
svoje smrti 1989. obavljao Ajatolah Homeini).

Iranska ekonomija se temelji na proizvodnji nafte i poljoprivrede. Iran je
četvrti po veličini izvoznik nafte i ima 10% poznatih svjetskih rezervi.
Industrijska proizvodnja zaostaje po produktivnosti za zemljama usporedivog
BDP-a.

Historija Irana proteže se na više hiljada godina i jedna je od najstarijih na
svijetu. Pokriva velik broj civilizacija koje su živjele na iranskoj visoravni,
od Šahri Sohte u Sistanu iz bronzanog doba te Džiroftske kulture i Elamitskog
kraljevstva, preko Ahemenidskog, Partskog i Sasanidskog carstva, sve do današnje
Islamske Republike Irana.

Iran se nalazi između Pakistana i Afganistana na istoku, Turkmenistana i
Kaspijskog jezera, Azerbejdžana, Ermenije i Gruzije na sjeveru i Turske i Iraka
na sjeverozapadu. Na jugu Iran izlazi na Perzijski zaliv. Površina zemlje iznosi
1,64 kvadratna kilometra.

Najveći dio Irana čine planine i visoravni. Sjeverozapadni, sjeverni,
sjeveroistočni i jugozapadni dio zemlje zauzimaju planine. Na sjeveru su Elbrus
i Kopet Dag, na sjeveroistoku su obronci Hindukuša, a na zapadu masiv Zagrosa.
Zagros i Elbrus na sjeverozapadu se sučeljavaju i obrazuju gotovo jedinstvenu
planinsku zonu. Iranske planine su mlađeg nastanka. Između planinskih masiva, u
centralnim prostorima Irana, nalazi se prostrana, blago zatalasana visoravan.
Ona se nalazi na visini od 700 do 1.000 metara. Neki njeni dijelovi imaju
karakter pustinje. Najveće pustinje su: Velika slana pustinja i pustinja Lut.
Pravog nizinskog zemljišta ima malo. Nizine se nalaze uz Kaspijsko jezero i kao
veoma uzak i isprekidan pojas, uz primorje Perzijskog zaliva. Privredno su
najznačajnije nizine uz tok Šat el Araba i njegove pritoke Karun, na granici
prema Iraku.

Veći dio zemlje ima suhu kontinentalnu klimu sa veoma toplim ljetima i prilično
hladnim zimama. Unutrašnjost Irana je veoma sušna, a često i bezvodna. Prostori
uz Kaspijsko jezero i Perzijski zaliv imaju povoljniju klimu. U ovim predjelima
ljeta nisu pretopla, a ni zime nisu hladne. Oba primorja su mnogo vlažnija od
unutrašnjosti zemlje. Godišnje padavine se kreću između 135 mm i 355 mm.

Iran je suh i bezvodan. Njegove najveće rijeke pripadaju poriječju Šat el Araba,
odnosno slivu Perzijskog zaliva i Kaspijskog jezera. Šat el Arab je pogranična
rijeka prema Iraku. Iranu pripada rijeka Karun, lijeva pritoka Šat el Araba. U
Kaspijsko jezero ulijeva se Kizil Uzena. U unutrašnjosti zemlje su zatvoreni
slivovi slanih jezera. Najveće slivove imaju Urmia, Darja i Naman jezero.

Životinjski svijet u Iranu je zbog velikog broja bioma i staništa vrlo raznolik.
U polupustinjskim područjima živi veliki broj velikih mačaka kao evrazijski ris,
manul i preživači indijska gazela ili perzijska gazela. Neke od njih nalaze se
pred istrebljenjem kao iranski gepard kojih je još ostalo od 50 do 60, a na
sjeveroistoku žive i malobrojni lavovi. U Iranu postoji mnogo endemskih vrsta
kao perzijski jelen kojeg danas ima još vrlo malo. Na području države živi i
veliki broj ptičjih vrsta kao: riđi mišar, obična vjetruška, orao bradaš i dr. U
šumama na sjevernom gorju mogu se naći divlje svinje, medvjedi, jeleni i
kozorozi.

Stvaranjem islamske republike u Iranu, stvoren je i jedinstven sistem vlasti u
svijetu. Iran je jedina službeno šiitska država u muslimanskom svijetu. Islamska
republika Iran je praktički i jedina teokratija u svijetu, tj. smatrajući da
vlast dolazi od Boga, moć leži u rukama svećenstva. Ovaj oblik teokratije počiva
na načelu velayat-e faqih (ولایت فقیه) kojeg je u 1960-ima teorizirao ajatolah
Ruholah Homeini, prvi Vođa Revolucije. Također u ovom sistemu postoji i
predstavnička dimenzija, budući da je priznata i vladavina naroda, te se putem
izbora izabire predsjednik republike, zastupnici i članovi vijeća stručnjaka.

Na čelu države nalazi se Vrhovni vođa (Rahbar) koji ima funkciju šefa države i
glavnokomandujućeg vojskom. On određuje opći smjer razvoja države, vanjsku i
unutrašnju politiku. On postavlja rukovodioce vojnih i policijskih struktura,
državnih medija, kao i 6 od 12 članova Vijeća čuvara. Njega bira Skupština
stručnjaka. Član 57. Ustava kaže da se uprava Iranom vrši od strane zakonodavne,
izvršne i sudske vlasti koje funkcionišu pod kontrolom apsolutnog upravljanja
vjerskog Vođe. Ovaj član određuje i nezavisnost tri grane vlasti jedne od druge.

Izvršnu vlast vrši predsjednik Irana. On rukovodi radom kabineta ministara.
Predsjednik praktično vrši funkciju predsjednika vlade, pozicije koja je ukinuta
ustavnim amandmanom 1989. godine. U iranskom parlamentu, medžilsu, bira se vlada
koju čini 22 ministarstva. Pored toga postoji i 10 potpredsjednika koje također
bira parlament. Vojska nije pod vlašću Vlade a ministar odbrane se postavlja tek
uz saglasnot Vrhovnog vođe. Predsjednik se bira na općtim izborima na mandat od
4 godine i na to mjesto može biti biran dva puta za redom. Kandidaturu za
predsjednika odobrava Vijeće čuvara.

Zakonodavnu vlast čini Medžlis odnosno Narodna konsultativna skupština–
jednodomni parlament Irana koji čini 290 poslanika koji se biraju na direktnim
izborima na 4 godine. Njegovi zadaci su donošenje zakona i budžeta kao i
ratifikacija međunarodnih dogovora. Kandidate za izbore takođe odobrava Vijeće
čuvara.

Ustav iz 1979. godine je uspostavio pravni sistem baziran na šerijatskom pravu.
Krivični zakon je donijet 1985. Najviše pravno tijelo je Vrhovni sud i
četvoročlano Visoko vijeće pravosuđa, koji zajedno vrše nadgledanje nad
sprovođenjem zakona i zaduženi su za formiranje pravosudne politike. Vrhovni
vođa postavlja javnog tužioca i predsjednika Vrhovnog suda koji ima 16 ogranaka.
Tokom prvog mandata Mohameda Hatamija (1997-2001), pravosuđe je dobilo sopstvenu
obavještajnu službu koja je odgovorna samo šefu pravosuđa i Vrhovnom vođi.

Najviši sud je Vrhovni sud čije članove postavlja šef pravosuđa. On se bira na 5
godina od strane Vrhovnog vođe i također je zadužen za sastavljanje spiska
kandidata za ministra pravde. Vrhovni sud ima 33 regionalne kancelarije, ali se
31 nalazi u Teheranu. Vrhovni sud nadgleda sprovođenje zakona od strane nižih
sudova, postavlja presedane, i funkcioniše kao apelacioni sud. Javni sudovi sude
građanske i krivične slučajeve na pokrajinskom i lokalnom nivou. Revolucionarni
sudovi sude za slučajeve političkih prekršaja i nacionalne bezbjednosti. Duhovni
sud, koji se nalazi izvan sudskog sistema, i koji odgovara direktno Vrhovnom
vođi sudi pripadnicima sveštenstva uključujući ideološke prekršaje. Postoje
takođe specijalni sudovi za pripadnike bezbjednosnih snaga i vladine službenike.
Sudije svih sudova moraju biti stručnjaci iz oblasti islamskog prava.

Ustav Irana je donijet 24. oktobra 1979. a stupio je na snagu 3. decembra 1979.
godine. Mijenjan je amandmanima 1989. godine. Zamijenio je perzijski Ustav iz
1906. godine. Donijet je nakon referenduma a autor ustava je Skupština
stručnjaka. Skupština stručnjaka je tijelo od 86 mudžtahida (poznavalaca
šerijatskog prava) koje između ostalog bira Vrhovnog vođu. Članovi savjeta se
biraju direktnim izborom na period od 8 godina i u obavezi su da zasjedaju dva
puta godišnje. Nacrt Ustava je uradio Mehdi Bazargan u junu 1979. i baziran je
na Ustavu Francuske iz 1958. Funkcija premijera koja je preuzeta iz francuskog
ustava je ukinuta amandmanom iz 1989. Ustav se dosta razlikuje između članova,
pa se tako 1. i 2. član pozivaju na Boga, 6. utvđuje demokratska načela izbora
dok se u 8. glavi sva prava podređuju 12-članom Vijeću čuvara i Vrhovnom vođi. U
preambuli je opisan put Irana ka Islamskoj revoluciji.

Pokrajine se administriraju iz lokalnog centra, obično najvećeg grada. Upravnik
pokrajine je guverner (استاندار: ostāndār), kojeg postavlja Ministarstvo
unutrašnjih poslova, a odobrava vlada. Do 2004. Iran je imao 28 pokrajina. Nakon
donešenog zakona, pokrajina Khorasan je podjeljena u tri nove: Sjeverni
Khorasan, Razavi Khorasan i Južni Khorasan.

Sistem obrazovanja u Iranu je veoma centralizovan. Osnovno i srednje obrazovanje
je u nadležnosti Ministarstva prosvjete dok je visoko obrazovanje u nadležnosti
Ministarstva nauke i tehnologije. Stopa pismenosti odraslih u 2008. godini u
Iranu je iznosila 85,0%, u odnosu na 36,5% iz 1976. godine. Uslov za upis na
neku od visokoškolskih ustanova je diploma srednje škole i položen državni
univerzitetski prijemni ispit. Mnogi studenti završe i preduniverzitetski kurs u
trajanju od jedne ili dvije godine. Iran je jedina zemlja na Bliskom istoku sa
srednjom školom ekvivalentnoj A-nivou, standardizovanom američkom testu (SAT) i
međunarodnom maturom.

Visoko obrazovanje je podijeljeno na više nivoa. Kārdāni diploma (poznata i kao
fowq e diplom) se ostvaruje nakon 2 godine visokog obrazovanja, kāršenāsi
(poznata i kao licāns) je diploma koja se stiče nakon završene 4 godine visokog
obrazovanja i kāršenāsi e aršad je diploma magistra (master) koja se stiče nakon
završene još dvije godine studija i nakon koje kandidat stiče pravo da pristupi
doktorskom programu.

Prema Webometrics Ranking of World Universities, najbolji rangirani univerzitet
u zemlji među univerzitetima u svijetu su Univerzitet u Teheranu (363. u
svijetu), Teheranski univerzitet medicinskih nauka (385.), Tarbiat Modares
univerzitet (603.) i Ferdowsi univerzitet u Mašhadu (664.).

Oružane snage Islamske Republike Iran sastoje se od regularne vojske Arteš
(perzijski: ارتش جمهوری اسلامی ایران), Revolucionarne garde Pasdaran (perzijski:
سپاه پاسداران انقلاب اسلامی), te policije (perzijski: نيروی انتظامی جمهوری
اسلامی ایران).

Iranske oružane snage smatraju se najmoćnijima na Bliskom istoku prema ocijeni
američkog generala Johna Abizaida.

Prema popisu stanovništva iz 2011. godine, Iran je imao 75 miliona stanovnika, s
tim da se u odnosu na period iz 1956. godine taj broj povećao 4 puta. Između
1976. i 1986. godine prosječni godišnji rast populacije iznosio je gotovo 4%,
ali zbog smanjenja nivoa plodnosti taj rast je smanjen na 1,3% u periodu između
2006. i 2011. godine.

Prosječna naseljenost Irana je dosta mala. Na kvadratnom kilometru prosječno
živi nešto više od 33 stanovnika. Najgušće su naseljeni primorja uz Kaspijsko
jezero i Perzijski zaliv, zatim riječne doline i planinske podgorine uz
primorja. Unutrašnjost zemlje, prije svega pustinjski krajevi, veoma je rijetko
nastanjena. Zbog jako visokog nataliteta, Iran ima pretežno mlado stanovništvo.

U Iranu žive pripadnici oko 100 različitih etničkih skupina. Postoje dva glavna
porijekla ovih skupina, indoeuropsko i turkijsko. Glavne etničke skupine su
Perzijanci (51%), Azeri (24%), Gilaki i Mazandarani (8%), Kurdi (7%), Arapi
(3%), Beludži (2%), Luri (2%), Turkmeni (2%), Kašgajci, Armenci, Židovi,
Gruzijci, Asirci, Čerkezi, Tati, Paštunci i drugi (1%).

Službeni jezik Irana je perzijski (lokalno zvan: فارسی Faarsi), koji pripada
iranskoj podskupini indoiranskih jezika, i to u satem-jezike. Ovaj jezik je
materinji jezik nešto više od polovine stanovnika Irana, te je jedini službeni
administrativni jezik u međunarodnim odnosima. Osim perzijskog, lokalno se
koristi još 15 regionalnih službenih jezika. Glavne jezične skupine su:
indoiranski jezici: perzijski jezik i perzijski dijalekti (63,3%), kurdski (7%),
balučijski, lurski, turkijski jezici: azerski (13%), turkmenski (1,4%),
kaškajski, turski, te arapski i armenski.

Više od 99% stanovništva Irana su muslimani od čega njih 90% su ši'itski
muslimani, pripadnici službene državne religije, oko 9% su muslimani suniti. Uz
Iran, samo još Irak, Azerbajdžan i Bahrein imaju više od polovice stanovništva
koje pripada šiitskom islamu. Na području Irana nalaze se dva šiitska svetišta:
Mašhad u kojem je pokopan imam Reza odnosno Kom u kojem je pokopana njegova
sestra Fatima. Kom je vrlo važan šiitski vjerski centar zajedno s Nadžafom u
Iraku.

Osim islama, ustavom su službeno priznate još tri religije: kršćanstvo, judaizam
i zoroastrizam koji imaju svoje predstavnike u parlamentu (Madžlis). Postoje
procjenjuje da danas u Iranu živi oko 8.000 asirskih kršćana, koji pripadaju
kaldejskoj crkvi. Po članku 14 iranskog ustava, vlada mora poštivati prava
nemuslimana sve dok njihovo djelovanje nije usmjereno protiv islama i Islamske
republike Iran.

Na prostorima Bliskog istoka i centralne Azije Iranska kultura je uvijek
zauzimala veliki značaj, a perzijski jezik je smatran jezikom intelektualaca.
Iransku kulturu karakteriše mnoštvo običaja i tradicija, islam u šiitskom
obliku, jezik, bogata mitologija, veze sa zoroastrizmom, bogata umjetnost, te
poezija i perzijska, kurdska, azerska i druge književnosti.

Perzijska književnost postoji već 2.500 godina. Najbitnija djela perzijske
književnosti nastala su u vrijeme islamskog osvajanja ovog prostora. Dolaskom
Abasida na vlast mnogi perzijanci postaju pisari i pjesnici. U to vrijeme su
pisali i na arapskom i na perzijskom jeziku, međutim kasnije perzijski jezik
postaje dominantan u književnim krugovima.

Najpoznatiji perzijski pjesnici su: Sadi, Hafiz, Firdusi, Nizami, Hajjam i Rumi.
Njihova djela su čitana u cijelom svijetu. Perzijska književnost je posebno
prepoznatljiva po epskoj, historijskoj, filozofskoj, ljubavnoj i sufijskoj
poeziji.

Moderna iranska književnost je manje poznata. Od modernih pisaca, ističu se:
Sadek Hedajat, Ali Šarijati, Ferejdun Moširi i Foruk Farohzad.

Ova umjetnost je jedna od stupova civilizacije velikih drevnih naroda i iranske
bogate civilizacije, stare hiljade godina. Glavni tipovi građevina klasične
iranske arhitekture su džamije i palače. Perzijsku arhitekturu karakteriziraju
velike kupole koje se često mogu vidjeti na bazarima i džamijama. Ove kupole su
obično uređene mozaicima. Perzijanci su poznati po upotrebi matematike,
geometrije i astronomije u arhitekturi. Iran se nalazi na sedmom mjestu
UNESCO-vog popisa zemalja po broju arheoloških ruševina. Petnaest UNESCO-vih
spomenika svjetske baštine djela su iranske arhitekture, a Mauzolej u
Halikarnasu označen je kao jedno od sedam drevnih svjetskih čuda. Arhitekturu
kao i ostala područja možemo podijeliti na dva razdoblja, predislamsko i
islamsko razdoblje.

Iranska muzika ima drevne korijene, a zahvaljujući grčkim historičarima i
arheološkim dokazima pouzdano se zna da su se Iranci muzičkim instrumentima
služili čak i u davnom ahemenidskom periodu. Iako je na iransku muziku kroz
zadnjih nekoliko decenija djelovao i strani utecaj, ona se može smatrati
direktnim nasljednikom muzičke tradicije iz sasanidskog perioda o kojoj su
poznati brojni detalji. Perzijska muzika je prvenstveno intimna i spontana.
Iranski muzičar ne svira i ne pjeva na osnovu pisanih nota, već improvizira u
okviru sedam modalnih struktura, poznatih pod nazivom dastgah, koje su više
melodijske nego harmonijske.

Iranska pop muzika je razvijena 1970-ih, a koristila je autohtone oblike i
muzičke instrumente uz dodatak električne gitare i nekih drugih karakteristika.
Najpoznatija pjevačica tog perioda je Guguš. Nakon revolucije iz 1979. godine,
pop-muziku zapadnjačkog tipa potisnula je renesansa klasične perzijske muzike u
kojoj su se istaknuli mnogi poznati nacionalni i međunarodni izvođači kao
Mohammad Reza Lotfi, Hossein Alizade, Šahram Nazeri i Mohammad-Reza Šadžarijan.
Jedan od najpopularnijih tradicionalnih iranskih instumenata je tar (perz. žica)
iz kojeg se razvio i savremeni muzički instrument, gitara.

Riža, razno povrće, žitarice i meso najčešće su namirnice u ishrani Iranaca. U
lokalnim mjestima najviše se jede povrće. Nacionalna jela su ćelo kebab (ćevap s
rižom), piletina i supa. Iranska kuhinja općenito nije začinjena. Na sjeveru se
najčešće spremaju jela s ribom, a na jugu se jedu škampi. Od ikre jesetre koja
se lovi u Kaspijskom jezeru dobiva se najkvalitetniji kavijar na svijetu. U
iranskim hotelima i restoranima mogu se naručiti i biftek, odrezak, špageti,
pizze. U nekim restoranima kao specijalitet služi se ćelo kebab i piletina.
Budući da su islamske vjere, Iranci u ishrani koriste meso koje mora biti halal,
zaklano po vjerskim propisima.

Prvi korak u upoznavanju filma iranskoj publici, samo nekoliko godina kasnije od
Evrope, učinio je Mirza Ebrahim Khan Safafbashi, službeni fotograf tadašnjeg
iranskog šaha Mozaffaraddin Shaha. Khanbaba Motazedi se također smatra jednim od
prvih filmaša u Iranu. Od 1941. do 1968. godine iranska kinematografija imala je
mnogo jeftinih, kičastih filmova, sa jeftinom melodramatikom. Krajem 1960-ih
mnogi iranski filmaši uspjeli su napraviti nekonvencionalne filmove koji su bili
u oštrom kontrastu sa dotadašnjim jeftinim filmovima. Nakon pobjede Islamske
Revolucije u februaru 1979. godine, iranski film također je doživio velike
transformacije. Budući da je većina filmova prije Revolucije bila u kontrastu sa
Islamskim vrednotama, takva djela su zabranjena i samo nekoliko
pred-Revolucionarnih filmova, uz nekoliko stranih filmova dozvoljeno je
prikazivati u kinima.

Iz iranske kinematografije pojavili su se brojni režiseri svjetske klase, kao
Abas Kijarostami i Asgar Farhadi. Stalna prisutnost iranskih filmova na brojnim
prestižnim međunarodnim festivalima kao Canneski festival, Venecijanska mostra
ili Berlinale privukli su pažnju publike na Iransku kinematografiju.



https://bs.wikipedia.org/wiki/Hrvati

Hrvati su narod u grupi južnih Slavena, koji uglavnom nastanjuje područje
Hrvatske, a žive i u Bosni i Hercegovini, kao jedan od tri konstitutivna naroda.
Znatne hrvatske manjine žive u Vojvodini i austrijskoj pokrajini Gradišće,
Italiji u području Molise, u Moravskoj, Slovačkoj i Češkoj te u pograničnim
područjima zapadne Mađarske, Slovenije, Rusije,[potreban citat] Rumunije. Hrvati
se često određuju kroz vezanost uz katoličanstvo i hrvatski jezik i vojničko
zanimanje. Kroz čitav Srednji vijek predstavljali su pojam straha za cijelu
Evropu.[potreban citat] Hrvatski najamnici u svim carskim vojskama od Karla V do
Napoleona i Habzburga slovili su kao odani i hrabri vojnici. Najčuvenije
konjičke jedinice su svakako La Cavalerie Cravate (La Kavaleri Kravat),
mornarica i laka husarska konjica, te Trenkovi panduri. Po crvenom rubcu, koji
su supruge, vjerenice, sestre ili majke svojim najmilijima vezivale oko vrata
dobila je ime kravata, dok nekoliko termina u konjaništvu podsjeća na hrvatske
konjanike, kao Korbač (od Korbat) ili Kravaš od (le Cravate) ili poseban hrvački
zahvat - kravata.

Hrvata ima oko 4,5 miliona u Hrvatskoj i oko 500.000 u Bosni i
Hercegovini.[potreban citat] Njihov broj u inostranstvu se može samo
procijeniti, ali pretpostavlja se[potreban citat] da u dijaspori živi barem
jednako mnogo Hrvata kao i u Hrvatskoj. Najveće emigrantske grupe žive u
zapadnoj Evropi, prvenstveno u Njemačkoj, a zatim u Švicarskoj, Švedskoj i
Velikoj Britaniji. Od drugih kontinenata, Amerika ima najbrojniju hrvatsku
imigraciju, i to u Sjedinjenim Državama (Ohio, California) i Kanadi
(Mississauga), kao i u Argentini, Čileu, Brazilu. U obje Amerike brojnost se
procjenjuje na oko tri miliona Hrvata[potreban citat], koji se ondje pojavljuju
već na Kolumbovim lađama.[potreban citat] Postoje i važne hrvatske manjine u
Australiji (Perth, Sydney) i Novom Zelandu, kao i u Južnoj Africi. Samo u
razmaku od 14 godina od 1900 do 1914 iselilo se u SAD evidentiranih 600.000
Hrvata, koji su otišli u ekonomsku emigraciju.[potreban citat]

Porijeklo Hrvata prije velike seobe naroda nije sigurno.[potreban citat] Jedna
teorija kaže da Hrvati potiču iz stare Perzije, današnjeg Irana, te da se radi o
sarmatskom plemenu, koje se izmiješalo sa Slavenima. Poznato je da riječ Hrvat
nije slavenskog porijekla.[potreban citat] Prvi navod njihova imena, Horovathos,
nalazi se na dva kamena ispisana grčkim pismom iz 200 godine, nađenima u luci
Tanais na poluotoku Krim. Oba kamena se čuvaju u arheološkom muzeju ruskog grada
Sankt Petersburga, a otkrio ih je Hido Bišćević, hrvatski ambasador u
Rusiji.[potreban citat]

Početkom 7. vijeka, Hrvati su napustili područje sjeverno od Karpata i istočno
od rijeke Visle gdje su osnovali jedno od dva svoja kraljevstva Bijelu Hrvatsku)
i na Istok do Dnjepra gdje su imali svoje drugo kraljevstvo pod imenom Crvena
Hrvatska i naselili se uzduž Dinarida. Davnašnja povezanost s tim pradomovinama
naročito se ogleda u ikavici kojom govore samo Ukrajinci, Hrvati i
Bošnjaci.[potreban citat] Nove države zapremale su prostor uz jadransku obalu
između današnje Albanije na jugoistoku i današnje Venecije na sjeverozapadu, te
do Mačve i Podravine na sjeveru. Kasnije su ta dva imena nestala, a pojavile su
se dvije nove kneževine: Panonska i Dalmatinska, čiji su kneževi Ljudevit i
Tomislav otjerali Franke i Bugare s područja svojih država. (Pogledati Historiju
Hrvata Ferde Šišića. Bijela Hrvatska je okupirana od Poljske, a grupa od
stotinjak hiljada Bijelih Hrvata u Poljskoj postojala je do staljinskog
režima.[potreban citat] Majka nedavno preminulog Pape Ivana Pavla Drugog bila je
Bijela Hrvatica.[potreban citat] Najveći dio Bijelih Hrvata iselio se u
USA.[potreban citat]

Genetika, kaže da je većina Hrvata miješani genotip, ali glavna grupa gena
specifična je za jednu "dinarsku" podgrupu, koja je vjerovatno naslijeđena od
predslavenskih stanovnika dinarske Hrvatske i to u gotovo 50% populacije.

Iako malobrojna nacionalna grupa, Hrvati kroz svoju dvadeset vijekova dugu
historiju učestvuju u gotovo svim područjima ljudske civilizacije s priličnim
doprinosom. Iako je prvi pisani dokument iz početka 12. vijeka, jedno hrvatsko
ime (knez Trpimir) zapisano je već 850. godine, što znači da njihova pismenost
datira mnogo prije nego prvi sačuvani pisani dokument. Prvi univerzitet u Hrvata
postojao je već u trinaestom vijeku,[potreban citat] a razorili su ga Križari u
svom pljačkaškom pohodu na Palestinu. Pet naučnika i umjetnika hrvatskog
porijekla su dobitnici Nobelove nagrade, a hrvatski jezik je u Srednjem vijeku
bio jedan od pet jezika na kojima se po evropskim univerzitetima odvijala
nastava: italijanski, latinski, njemački, hrvatski i poljski.[potreban citat]
Car Karlo Veliki, prvi ujedinitelj Evrope govorio je hrvatski.[potreban citat]
Od južnoslavenskih naroda stanovnici današnje Dalmacije medju prvima dolaze u
dodir s Arapima i prvi prihvaćaju Islam.[potreban citat] Još dvije afričke
metropole duguju svoju historiju Hrvatima, braća Seljan su izradili plan za
urbanizaciju Adis Abebe, a Dragutin Lerman je utemeljio Leopoldville[potreban
citat]. U sportovima su brojne hrvatske ekipe i pojedinci dosegli najvišu
svjetsku razinu od [[rukometa, vaterpola, nogometa, odbojke, do boksa, hrvanja,
borilačkih azijskih sportova, tenisa i skijanja. Brojne naučne discipline su
obogaćene doprinosom naučnika hrvatskog porijekla: Julije Klović, Faust Vrančić,
Marin Getaldić, Ruđer Bošković, Lavoslav Ružička, Vladimir Prelog, Miroslav
Radman, i drugi, koje se može u svjetskim enciklopedijama naći pod nadimkom
Dalmata, dok je u muzičkoj umjetnosti značajano mjesto zauzelo nekoliko operskih
pjevačica Maja Strozzi, Milka Trnina, Zinka Kunc, Ruža Pospiš i brojne druge.
Popularnost Mike Trnine u ono doba nadilazi slavu najvećih operskih diva, a
Zinka Kunc dugo godina bila je neprikosnovena primadona njujorškog
Metropolitena. Jednu od najvrijednijih svjetskih kolekcija umjetnina,
procijenjenu na više od 10 milijardi eura, svojem narodu poklonio je Ante Topić
Mimara.

Od Hrvata također potječe i ideja ujedninjenja svih Slavena u jedan
narod.[potreban citat] Prvi, panslavist, je bio, u 17. vijeku, Juraj Križanić
porijeklom iz Bihaća, koji je sanjao o slavenskom carstvu od Rusije do Jadrana,
a drugi, idejni otac južnoslavenstva bio je osječki nadbiskup Josip Juraj
Štrosmajer. Obje ideje su neslavno propale.



https://bs.wikipedia.org/wiki/Hasanaginica

Hasanaginica je bosanska i bošnjačka usmena balada, koja je nastala između 1646.
i 1649. u okrilju begovske bošnjačke porodice iz Imotske krajine, koja je tada
bila dio Bosanskog pašaluka, i vjerovatno se prepričavala s koljena na koljeno
po Imotskom i okolini dok je od zaborava nije otrgnuo italijanski putopisac i
etnograf Alberto Fortis 1774, nazivajući je "morlačkom baladom" (morlačka =
ilirska).

Prvi put je objavljena u njegovoj knjizi Put po Dalmaciji u Veneciji. Od tog
trenutka počeli su se nizati prijevodi ove pjesme na raznim jezicima svijeta.
Veliki umovi toga vremena, kao Johann Wolfgang Goethe (1775), Walter Scott
(1798), A. S. Puškin (1835), Adam Mickiewicz (1841), samo su neki velikani
književnosti koji su prevodili Hasanaginicu. Za nju se s pravom može reći da je
jedna od najljepših i najzadivljujućih balada koja je ikad nastala.

Hasanaginica je služila i kao predložak za prvu bošnjačku operu, a premijerno je
izvedena u Sarajevu 2000. Libreto je napisao Nijaz Alispahić, kompoziciju Asim
Horozić, režiju je potpisao Sulejman Kupusović, a u naslovnoj ulozi nastupila je
primadona Sarajevske opere Amila Bakšić.

Ova balada nastala je u Imotskoj krajini, na mjestu odakle se u daljini naziru
sjeverni visovi planine Biokovo (1762 m). Radnja se dešava u Vrdolu (današnjem
Zagvozdu) i Župi, gdje je Hasan-aga Arapović imao velika imanja. Temelji
Hasan-agine kule postoje i danas, kao i mjesto gdje je Hasanagica sahranjena.
Njen mezar leži u blizini ruševina kule, kraj tri bunara odakle je zahvatala
vodu.

Povrede koje se spominju u baladi Hasan-aga je zadobio u borbi s kršćanskim
odmetnicima (1645-1669). Dok je ležao ranjen, njegova žena Fatima Arapović (rođ.
Pintorović) nije ga nijednom posjetila, "od stida", kako navodi pjesma. To je
bilo u jednom jako patrijarhalnom vremenu, kad se smatralo da je ženino mjesto u
kući sa djecom. Međutim, Hasan-aga se naljutio i poslao ženi poruku da ga ne
čeka na dvoru te da se vrati svojoj majci u Klis. Ona ga ipak čeka i nada se da
će se predomisliti, no on je po dolasku tjera sa dvora.

To se najvjerovatnije dešava između 1645. i 1648. Fatimin brat, beg Pintorović,
mimo njene želje ugovara brak s imotskim kadijom. To je bio jedan od bogatijih
Imoćana te je beg Pintorović htio izvući ličnu korist iz tog braka.

Njeno srce nije moglo više izdržati te pada na zemlju i umire od bola i nepravde
gledajuću u svoju djecu:

Bosanskohercegovački književnik Alija Isaković iznio je zanimljivu konstataciju,
napola u šali, da je baladu mogla napisati i sama Hasanaginica nemajući kome
drugom ispričati svoju bol i patnju za djecom. Ni ta se mogućnost ne bi trebala
isključiti.[potreban citat]



https://bs.wikipedia.org/wiki/Gruzija

Gruzija (gruzijski: საქართველო) je država smještena na istočnoj obali Crnog
mora, na jugu Kavkaza. Nalazi se na raskršću jugozapadne Azije i istočne Evrope.
Graniči se sa Turskom i Ermenijom na jugu, Azerbejdžanom na istoku i Rusijom na
sjeveru, dok na zapadu izlazi na obale Crnog mora. Glavni i najveći grad je
Tbilisi. Gruzija zauzima površinu od 69.700 km², i ima oko 3,75 miliona
stanovnika.

Tokom antike, na području Gruzije osnovano je nekoliko nezavisnih kraljevstava.
Kraljevstva Kolhida i Iberija su u ranom 4. stoljeću primili kršćanstvo, a
paganizam, zoroastrizam i mitraizam su počeli iščezavati. Jedinstvena Kraljevina
Gruzija bila je na vrhuncu svoje političke i ekonomske moći za vrijeme vladavine
kralja Davida IV i kraljice Tamar u 11. i 12. stoljeću. Nakon toga, stoljećima
su ovim područjem dominirala razna velika carstva, uključujući i Safavide,
Afsaride i Kadžare. Krajem 18. stoljeća, Kartli-Kakheti carstvo ušlo je u savez
s Ruskim carstvom, a područje je pripojeno Rusiji 1801. Nakon kratkog perioda
nezavisnosti nakon ruske revolucije 1917, Gruziju je okupirao SSSR 1921. i
postaje dio Sovjetskog Saveza kao Gruzijska sovjetska socijalistička republika.
Nakon nezavisnosti 1991, postkomunističku Gruziju zahvatili su građanski nemiri
i ekonomska kriza tokom 1990-ih. To je trajalo do Revolucije ruža 2003, nakon
čega je nova vlada uvela demokratske i ekonomske reforme.

Gruzija je danas članica Vijeća Evrope i GUAM-a. Sadrži dvije de facto nezavisne
regije, Abhaziju i Južnu Osetiju, koje su dobile ograničeno međunarodno
priznanje nakon Rusko-gruzijskog rata 2008. Gruzija i veliki dio međunarodne
zajednice smatraju ove regije dijelom teritorija suverene Gruzije pod ruskom
vojnom okupacijom.

Područje današnje Gruzije je bilo naseljeno još od paleolita. Protogruzijska
plemena su se pojavila u prvoj pisanoj historiji u 12. stoljeću p. n. e.
Arheološki nalazi i drevni izvori otkrivaju elemente ranih političkih i državnih
formacija koji karakterišu naprednom metalurgijom i zlatarskom tehnikom koja
datira iz 7. stoljeća p. n. e.

Antički period je donio rast ranih gruzijskih država Diaokhi (13. stoljeće p. n.
e), Kolhida (8. stoljeće p. n. e), Sper (7. stoljeće p. n. e) i Iberija (6.
stoljeće p. n. e). U 4. stoljeću p. n. e, dolazi do ujedinjenja ovih manjih
država u Kraljevinu Gruziju - rani primjer napredne državne organizacije sa
jednim kraljem i aristokratskom hijerarhijom.

Od ustava iz 1995. godine Gruzija je predsjednička republika s jednodomnim
vrhovnim vijećem.

Privreda Gruzije je nakon raspada SSSR-a doživjela ogroman pad, a pokušaj
privatizacije 1995. godine bio je neuspješan. Nakon opsežnih privrednih reformi
i pomoći MMF-a gruzijska privreda pokazuje znakove oporavka, smanjena je
inflacije te se otvaraju nova tržišta. Gruzijska privreda je vezana za turizam
na Crnom moru, uzgoj agruma, čaja i grožđa, zatim eksploatacija mangana i bakra,
te proizvodnja vina, hemikalija, tekstila i metala.

Gruzija ima 4.693.892 stanovnika koji najvećim dijelom žive u Kolhidskoj nizini
i Tbilisijskoj kotlini. Prema etničkoj pripadnosti 73,1% su Gruzijci, 8,1%
Armenci, 6,3% Rusi, 5,7% Azeri, 3% Oseti, 1,8% Abhazi, 5% ostali. Prema
religijskoj pripadnosti 65% su gruzijski pravoslavci, 11% muslimani, 10% ruski
pravoslavci, 8% armenski pravoslavci, 6% ostali.



https://bs.wikipedia.org/wiki/Antropologija

Antropologija (grč. άνθρωπος - antropos = čovjek + λoγοs - logos = nauka,
znanje, znanost, učenje), u najširem smislu, obuhvata praktično sve oblasti
ljudske spoznaje jer svako znanje o sebi i okolnom svijetu može uticati na
sopstveno ponašanje prema prirodi i društvu.

Svi ljudi današnjice i njihovi neposredni fosilni preci pripadaju jednoj i
jedinstvenoj biološkoj vrsti – Homo sapiens (lat. homo = čovjek, sapiens =
razumni, umni, onaj koji zna), koja je proizvod prirode i njen nerazdvojni dio.
Međutim, čovjek je veoma osobeno prirodno biće – jedino živo biće u općoj
ekonomiji prirode koje svoj opstanak osigurava svjesnom proizvodnjom
egzistencijalnih uvjeta. Kao aktivni stvaralac sredstava za život, on
prilagođava i mijenja svoju sredinu, unoseći u nju krupne – samo njemu
svojstvene – antropogene promjene. Zato čovjekov položaj u prirodi, pored čisto
bioloških, ima i posebne – društvene i kulturne odrednice. Na toj osnovi
antropologija se dijeli na biološku (bioantropologija) i društvenu, tj.
kulturološku (kulturalna antropologija, socioantropologija).

Bioantropologija (biološka antropologija, biologija čovjeka, fizička
antropologija, somatska antropologija) proučava čovjeka kao živo biće, kao
pripadnika žive prirode i biološku vrstu. To je, dakle, osnovna prirodna znanost
čiji je "predmet" proučavanja čovjek, a "problem" – njegova sveukupna biologija.
Prema tome, bioantropologija obuhvata niz problemskih bioloških naučnih
disciplina – od molekularne biologije, preko citologije, histologije, anatomije,
genetike, fiziologije, ekologije (i dr.) do evolucije čovjeka i
paleoantropologije. U ovim područjima bioantropoloških interesovanja postoji
značajno interdisciplinarno preklapanje i prožimanje sa ostalim prirodnim
(hemija, fizika, geologija itd) i matematičko–informatičkim znanostima.
Primijenjena bioantropologija ima nekoliko veoma značajnih područja djelovanja,
na osnovu čega se, naprimjer, izdvajaju medicinska, forenzička, industrijska
antropologija i sl.

Koadaptacijski sistem biološkog i kulturološkog nasljeđivanja je osnova
specijalnog položaja ljudske vrste u ekonomiji prirode. Biološki kontinuitet
čovječanstva ostvaruje se zahvaljujući procesima i pojavama organskog
nasljeđivanja u kojima materijalni nosioci genetičke poruke povezuju neprekidni
niz roditeljskih i potomačkih pokoljenja. Kontinuitet kulture, međutim, počiva
isključivo na međuljudskoj komunikaciji. Kulturni razvoj se ostvaruje
prijenosom, razmjenom i širenjem znanja, umijeća i navika. Nositelji biološkog
nasljeđivanja ne prenose ljudska svojstva koja su stečena tokom života, dok se
nasljeđivanje kulture tiče samo takvih obilježja! Kultura se stiče samo
podražavanjem, vježbanjem i učenjem od drugih ljudskih bića (tj. nebiološkim
putem). Nedvojbeno je da nasljedne sklonosti mogu uticati na brzinu, kvalitet i
kvantitet usvajanja kulture i njenih pojedinih elemenata, ali one nikada ne
određuju što se, zapravo, stiče ili prenosi. Genetički faktori mogu, npr.,
uticati na to da li će neko lakše ili teže naučiti jedan ili više jezika, ali ne
i koje, a još manje šta će, kada i kako na svakom od njih govoriti. Po svom
kulturnom identitetu, ljudi nisu od rođenja Bosanci, Amerikanci, Kinezi ili
Hotentoti niti su predodređeni da budu seljaci, rudari, vojnici, naučnici ili
umjetnici, nisu rođeni kao vjernici ili ateisti, kulturno superiorni ili
potprosječno "kultivirani". Oni to postaju učenjem i odgojem, odnosno
prihvatanjem i usvajanjem karakterističnih elemenata kulturne posebnosti
pomenutih skupina.

Kultura je historijski izveden sistem eksplicitnih (izričitih) ili implicitnih
(podrazumijevajućih) obrazaca življenja, koji je zajednički svim ili posebno
određenim pripadnicima grupe. Prema nekim pojednostavljenjima, to je
organizirani sistem naučenih odgovora u mogućim životnim situacijama,
karakterističan za određeno društvo. Ili još jednostavnije – kultura je sve ono
što ljudi čine "zato što su ih tako učili".

Neraskidivost veza između biološke i kulturne komponente evolucije čovječanstva
izvire iz cjelovitosti i komplementarnosti njihovog zajedničkog usmjerenja ka
najdjelotvornijem prilagođavanju životnoj sredini i što potpunijoj kontroli nad
njom. Evolucijska progresija genetičke osnove ljudske sposobnosti da stvara,
dograđuje, modificira i prenosi kulturu selektivno je stimulirala adaptacijske
prednosti onih kod kojih su se one pojavile. Kultura je, međutim, neizmjerno
djelotvorniji oblik prilagođavanja od samih bioloških procesa koji su omogućili
njenu pojavu i neslućeni progres. Njena relativna efikasnost je rezultat
neuporedljivo moćnijih, bržih i raznorodnijih oblika širenja. Promijenjeni geni
se prenose samo na direktne potomke svojih prvih nosilaca, dok se razmijenjeni
elementi kulture mogu prenositi svakome, bez obzira na biološko roditeljstvo ili
čak u "gotovom obliku" preuzeti od drugih naroda (ljudskih skupina). Teorijski
gledano, u jednoj jedinoj generaciji, određene kulturne inovacije mogu postati
svojinom praktično cijelog čovječanstva. Stvaranjem genetičke osnove kulture
biološka evolucija je prevazišla samu sebe – stvorila je svoju nadorgansku
izvedenicu i stopila se s njom u jedinstvenu cjelinu. Time ipak nije poništena
njena organska komponenta. Prema tome, evoluciju čovječanstva čine njene dvije
uzročno–posljedično povezane, komplementarne i interaktivne komponente: biološka
(organska) i kulturna (nadorganska). Ona, dakle, nije isključivo biološki proces
niti se može poistovijetiti sa historijom kulture. Složeni sistem održavanja
međupersonalnih i međugeneracijskih komunikacija od kojih zavisi opstanak i
postojanost čovjeka kao jedinke i biološke vrsteg označava se kao vantjelesno
(ekstrasomatsko, egzosomatsko) nasljeđivanje. Ono omogućuje da se zatvoreni
sistem genetičke informacije (biološkog nasljeđivanja) progresivno dopunjava
široko otvorenim programom nasljeđivanja kulturnih dostignuća. Tako se učenje –
tipično ljudsko svojstvo – javlja kao najznačajniji faktor socijalizacije ili
enkulturacije, tj. procesa uklapanja u ođređeno društvo i prihvaćanja osobenih
društvenih odnosa i pravila ponašanja.

Komuniciranje među individuama i generacijama predstavlja osnovni preduvjet
kontinuiteta svake kulture, pošto se primopredajom informacija ostvaruju polazni
uvjeti za njihovo širenje, kojim postaju zajednička svojina. Komunikacijom se
ostvaruje dugoročni kontinuitet antropogeno stvorenih uvjeta života, tj.
najbitnijih elemenata materijalne i duhovne kulture. Pokretačku i primarnu ulogu
u evoluciji međuljudskog komuniciranja odigrali su najprije jezik (govor), a
zatim i pismo kao njegov simbolički izraz.

Hipotezu o psihičkom jedinstvu čovječanstva posebno opravdava činjenica da su
svi pripadnici ljudske vrste, osim patoloških slučajeva, sposobni za učenje svih
poznatih simboličkih jezika i raznorodnih izvornih i široko rasprostranjenih
kulturnih formi. To istovremeno dokazuje da je ova sposobnost postala osobenost
vrste Homo sapiens, poput uspravnog hoda, nesezonskog razmnožavanja, veličine i
funkcionalnih kapaciteta mozga i ostalih, isključivo ljudskih, osobina. Prema
tome, kultura je proizvod i dio čovjekove biologije i njegovog sveukupnog bića,
iako je prenosi društvo a ne geni. Ona je karakteristična posebnost naše vrste,
kao što su ogromne tjelesne dimenzije prepoznatljiva osobenost nekih vrsta
gigantskih životinja (slonova i kitova, npr.). Ukratko, kultura je najmoćnija i
ekskluzivna adaptacija vrste Homo sapiens na specifično mjesto u općoj
"ekonomiji prirode".

Sposobnost svjesnog prilagođavanja životne sredine i stvaranje vještačkih uvjeta
("ekosintezê") za održavanje sopstvenog specijalnog položaja u prirodi izuzetno
je značajna [[evolucija|evolucijska novost i osobenost ljudskog roda. Čovjek i
njegova kulturna djelatnost, uz općebiološke, unose u prirodni evolucijski
sistemg i nove – socijalne (antropogene) faktore tih procesa. Intervenirajući u
svojoj životnoj i radnoj sredini, čovjek postaje jedan od najmoćnijih činilaca
sopstvenog opstanka. Socijalni i kulturni razvoj čovječanstva istovremeno se
javlja i kao posebno značajan ili čak presudan faktor egzistencije i evolucije
mnogih drugih oblika života na Zemlji.

Iz dostignuća sveukupnog kulturnog razvoja izrastao je neslućeno moćan sistem
nebiološkog nadomještanja, tj. sposobnosti podešavanja životnih uvjeta
mogućnostima sopstvene ekološke valence. Takvim podešavanjem (vještačke) životne
sredine čovjek osigurava sopstvenu postojanost u najrazličitijim oblicima
"neizdrživih" i neprirodnih životnih uvjeta, čime je ostvario ekološki
kosmopolitizam bez sličnog primjera u prirodi. Zahvaljujući sposobnostima
ekosinteze povoljnih uvjeta za život, čovjek je osvojio najveće okeanske dubine,
ledene i žarke pustinje, vinuo se daleko u Kosmos. U proteklih desetak hiljada
godina, sve češće i obimnije prilagođavao ekološke uvjete svojim biološkim
mogućnostima; genski fond ljudske vrste se u sve manjoj mjeri evolucijski
prilagođavao novim uvjetima životne sredine. Prirodna životna sredina čovjeka sa
ubrzanom progresijom je postajala – kulturna sredina.

Mišljenje, svijest, inteligencija, moralnost i duhovnost počivaju na
višerangiranim funkcijama centralnog nervnog sistema i ubrajaju se među
najbitnije činioce procesa hominizacije i najprepoznatljivije posebnosti vrste
Homo sapiens.

– Mišljenje je usmjeren proces kombinovanja spoznajnih dijelova u nove cjeline,
a na bazi ranijih iskustava. Individualne razlike u procesu mišljenja najočitije
su u načinu otkrivanja veza između ranijih iskustava i novih životnih situacija.
Prirodu relacija između datog (staro iskustvo) i zadatog (nova situacija)
uspješnije uočavaju oni koji imaju bolji smjer (direkciju) misli, iako u procesu
mišljenja uvijek postoji činilac koji ga jedinstveno usmjerava ka cilju. – Faze
misaonog procesa su saturacija, inkubacija, iluminacija i verifikacija. U toku
saturacije (preparacije) mislilac se priprema za rješavanje problema, a u fazi
inkubacije on, naoko, “ništa ne radi”, iako i dalje (nesvjesno!) rješava
problem. U fazi iluminacije iznenada “bljesne” traženo rješenje, a u toku
verifikacije “iskrslô” rješenje problema se provjerava i vrednuje.

– Učenje je osnova pamćenja. To je svjesno i aktivno usvajanje znanja, umijeća i
navika, koje se odražava u sposobnosti prepoznavanja i reprodukcije
(ponavljanja) usvojenih spoznaja i obrazaca ponašanja. Može se zasnivati na
uvjetnim refleksima, oponašanju, iskustvu u postupku pokušaj – greška i na
neposrednom uviđaju. Tok, kvalitet i rezultati učenja uveliko zavise od njegovih
vidova (mehaničko ili logičko, spontano – prirodno ili školsko i sl.), ali i od
individualnih sposobnosti, motivacije i životne dobi. Učenje je osnova
permanentnog i progresivnog mijenjanja individualnog djelovanja i ponašanja, a
starenjem ova sposobnost postepeno opada. Pamćenje se očituje u različitim
oblicima, a najjasnije u sposobnosti reprodukcije, tj. samostalnog obnavljanja
stečenih znanja, vještina i navika, odnosno određenih simboličkih sadržaja:
slikâ, riječi, brojeva, teksta, logičkih cjelina itd. Zaboravljanje je, ustvari,
slabljenje ili nestajanje tragova pamćenja (engramâ ). Osnovni uzroci toga
procesa su u zauzetosti moždane kore novim aktivnostima, a u manjoj mjeri je
posljedica neobnavljanja usvojenih spoznaja. Osnova kratkotrajnog pamćenja su
funkcionalne promjene u neuronima, a dugoročno pamćenje omogućavaju ijske
promjene u postsinaptičkim membranama (ako te promjene dovoljno dugo traju).

Svijest je nastala iz potrebe permanentnog prilagođavanja prirodnoj i društvenoj
sredini. Svjesno reagujemo redovno kada nesvjesni odgovor na vanjsko djelovanje
postaje nedovoljan za adekvatnu i svrsishodnu adaptaciju, tj. svijest se javlja
iz potrebe misaonog prevladavanja nedostataka u nervno–automatskom
prilagođavanju. Objektivni kriterij svijesti je njena stvarna uloga u višim
oblicima adaptacije vezanim za odgovarajuće neurofiziološke reakcije i procese u
kori velikog mozga. Aktivnost nižih nervnih centara nije praćena sviješću: u
normalnim okolnostima, uopće ne znamo, tj. nismo svjesni šta se događa u
funkciji kičmene moždine, produžene moždine ili malog mozga, npr.

Subjektivni kriterij svijesti može se, pak, poistovijetiti sa pojmom psihološki.
Riječ je o tome da o svijesti sudimo i na osnovu sopstvene spoznaje unutrašnjih
doživljaja. Po tome što normalan čovjek zna da misli, zna šta hoće, zna da i šta
osjeća, zaključujemo da je on svjestan svojih misli, želja, osjećanja, ponašanja
i aktivnosti. Stupanj bistrine (lucidnosti) ili jasnoće svijesti veoma je
različit i označava se kao nivo budnosti. U tom smislu, svjesnost se kreće
između pune bistrine i njenog potpunog odsustva:

Iako je mogućnost sveobuhvatne definicije inteligencije veoma ograničena,
nedvojbeno je da ona predstavlja veoma složen skup elemenata, svojstava i
sposobnosti, među kojima se osobito ističu: brzina rasuđivanja, učenja i
pamćenja, “sluh” za jezik i matematičke operacije, uočavanje oblikâ i odnôs'â,
osjećanje prostora i vremena, intuicija (predosjećajno promišljanje') itd.
Stupnjevi naglašenosti različitih komponenti inteligencije mogu biti u direktnoj
međusobnoj korelaciji, ali se ispoljavaju i pojedinačno ili u njihovim mogućim
kombinacijama. Pošto se maksimum pomenutih i općih mentalnih sposonbnosti kod
većine osoba nikada u potpunosti ne realizira, u proučavanju unutargrupne
promjenljivosti, inteligencija se relativno često (ali pogrešno!) miješa sa
obrazovanjem, odnosno svojstvima koja su rezultat učenja i naučenih obrazaca
ponašanja. Ostvareni stupanj individualne inteligencije, ustvari, predstavlja
rezultantu djelovanja genetičkih i sredinskih uticaja. Primjenom gemelološkog
(blizanačkog) i genealoškog (rodoslovnog) metoda, davno je dokazano da su mnoge
kategorije abnormalno niske inteligencije – nasljedne. Na toj osnovi je
razvijena, a kasnije i potvrđena, hipoteza da i:

U većini dosadašnjih istraživanja konstatovano je da se heritabilnost (h)
inteligencije kreće od h = 65% do h = 85%. Ta “nasljedivost” inteligencije,
međutim, ne znači da su umne mogućnosti svake ljudske individue upravo toliko
određene već pri samom začeću, nego samo opisuje pojavu da će se – i pod
istovjetnim uvjetima života i obrazovanja – pripadnici posmatrane grupe u tom
pogledu i dalje međusobno razlikovati (ukupno od 15 do 35%). Budući da je
inteligencija komponovana od niza posebnih i dosta heterogenih sposobnosti,
logikalogično se pretpostavlja da pojedini geni, različitog nivoa i ranga
djelovanja u odgovarajućoj poligenskoj seriji, kontroliraju pojedine funkcije
moždanih ćelija i njihovih veza sa odgovarajućim dijelovima ostatka nervni
sistem nervnog sistema i senzornim organima.Također je nesumnjivo da su u tom
kompleksu aktivni i dodatni modificirajući geni, uključujući i takve koji mogu
biti u vezi sa određenim specijalnim sposobnostima. One se manifestiraju
nezavisno od stupnja normalne ili očekivane inteligencije, kao što je uočeno za
posebne nadarenosti za muziku, slikarstvo, oblikovanje, nauku, književnost,
matematičke i kombinatoričke (šah, npr.) operacije itd.

– Igre su jedna od najuniverzalnijih pojava u svekolikom čovječanstvu. Posebno
su izražene kod sisara i ptica), a čovjek je najigroljubljivija životinja (Homo
ludens). Igra pospješuje učenje, tj. sticanje novih znanja i vještina, razvoj
istraživačkih sposobnosti, potpunije spoznavanje životne sredine i “pripremanje”
za buduće realne životne situacije.

– Estetika i umjetnost su ekskluzivnosti ljudske vrste. Sveprisutni odnos prema
lijepom (uključujući i pripadnike suprotnog spola) ne tiče se samih okolnih
„objekata”, nego prirode i intenziteta individualnih osjećaja. Estetika je,
istovremeno, i nauka o lijepom i sposobnost ili mogućnost osjećanja i stvaranja
lijepog. Obuhvata umjetnost, magijsko i religijsko stvaralaštvo kao i oblike i
objekte praktične djelatnosti u kojima se prepoznaje pojam lijepog. Proteže se
na čitavu skalu osjetilnih stavova utemeljenih na biološko–psihološkoj,
etološkoj i socijalnoj strukturi ličnosti, a koji izviru iz receptivne sfere
vizuelnih, zvučnih, jezičkih i drugih podražaja. Ilustrira prirođenu ljudsku
potrebu i želju da se, na osoben način, u duhu svojih izražajnih mogućnosti i
stremljenja, fiksiraju prolazni senzorni – okolinski i unutrašnji dojmovi
osobitog učinka. Estetičnost, dakle, ima naglašenu imitativnu – snimalačku
prirodu. Estetska i umjetnička djelatnost obuhvataju ogromno područje kohezionih
duhovnih snaga [[čovječanstvo|čovječanstva, a adaptivna vrijednost takvih
činilaca je toliko značajna da se “teško može precijeniti”.

Socioantropologija (sociokulturna antropologija, socijalna ili društvena
antropologija, antropologija kulture, kulturalna antropologija) proučava čovjeka
kao društveno, kulturno i duhovno biće, odnosno kulturu u najširem smislu. Pojam
kulture može imati višestruko i višeslojno značenje, ali se (u punom značenju)
isključivo veže za čovjeka i njegovu djelatnost. Ona obuhvata sveukupnost
naučenih oblika ponašanja i djelovanja u svim neinstinktivnim oblastima ljudskog
života, rada i stvaralaštva – u materijalnoj i duhovnoj sferi. Na toj bazi
možemo razlikovati materijalnu i duhovnu kulturu. Čovjek je, u punom smislu,
društveno biće. Neposrednu životnu sredinu svakog pojedinca u prvom redu čini
društvo kome pripada – skup jedinki povezanih međudjelovanjem i suradnjom u
održavanju zajedničkog života. U prirodi nisu rijetki primjeri socijalnih vrsta
životinja, a društvena organizacija nekih insekata (npr.) je, u izvjesnim
detaljima, i složenija od ljudske. Međutim, u društvima insekata dominira
genetički određeno i “ukalupljeno” instinktivno ponašanje, dok su ljudska
društva jedinstvena po tome što počivaju na kulturi, koju individua ne
nasljeđuje genima nego učenjem.

Iz oblasti opće socioantropologije u nekim klasifikacijama se izdvaja
antropologija kulture (kulturalna antropologija) – nauka o sveukupnosti ove
ključne adaptacije]] ljudske vrste na njeno specifično mjesto u općoj ekonomiji
prirode, uključujući i sferu religijskog života (sociologiju religije). Etničke
i druge razlike u kulturi gospodarstvenih odnosa u društvu – organizaciji
sistema proizvodnje, tržišnog ponašanja i razmjene dobara, komparativno proučava
ekonomska antropologija. Antropologija umjetnosti se bavi socijalnim i etničkim
osnovama umjetničkog stvaralaštva i same umjetnosti (likovna, muzička, plesna,
književna, arhitektonska itd).

U skorije vrijeme, neki antropološki programi su počeli da dijele ovu oblast u
dvije grane, jedna stavljajući naglasak na humanističke nauke (humanistiku) i
kritičnu teoriju, a druga naglašavajući društvene nauke i empirijsko
posmatranje.

Antropolog Eric Wolf je jednom okarakterisao antropologiju kao najnaučniju od
svih humanističkih disciplina i najhumanističkiju od svih društvenih nauka.
Razumijevanje načina na koji se antropologija razvila doprinosi razumijevanju
načina na koji se ona uklapa u druge akademske discipline.

Savremeni antropolozi svrstavaju broj ranih mislilaca među sopstvene
prethodnike, a i sama disciplina ima nekoliko izvora. Međutim, antropologija se
najbolje može shvatiti kao proizvod Doba razuma i prosvijećenosti. Tokom ovog
period Evropljani su načinili napor da sistematički prouče ljudsko ponašanje. U
ovom periodu su se razvile tradicije zakonodavstva, historije, filologije i
sociologije, time informišući razvoj društvenih nauka, čiji je dio
antropologija.

Istovremeno, odgovor romanticizma na prosvjetiteljstvo proizveo je mislioce
poput Herdera, a kasnije i Wilhelma Diltheya, čija su djela stvorila osnovu za
pojam kulture, koji je od središnje važnosti za ovu disciplinu.

Ovi intelektualni pokreti su se djelimice hrvali sa paradoksima modernosti: što
je svijet manji i integriraniji, ljudsko iskustvo svijeta postaje sve više
atomozirano i raspršeno. Kao što su Karl Marx i Friedrich Engels primijetili u
1840-im:

Zvuči ironično, ali ova univerzalna međuovisnost, umjesto da vodi ka većoj
ljudskoj slozi, koincidirala je sa povećanim rasnim, etničkim, religioznim i
klasnim podjelama i novim – a prema nekima i konfuznim ili uznemiravajućim –
kulturnim izrazima. Ovo su uslovi života s kojima se ljudi danas suočavaju, no
ti uslovi imaju svoje korijene u događajima koji su započeli u 16. vijeku,
postajući sve ubrzanijim tokom 19. vijeka.

Institucionalno, antropologija je izrasla iz prirodne historije (protumačena
autorima poput Buffona). Pod tim se podrazumijevalo proučavanje ljudskih bića -
tipično naroda koji su živjeli u evropskim kolonijama. Dakle, proučavanje
jezika, kulture, fiziologije i umjetničkih predmeta u evropskim kolonijama
poistovjećivano je sa proučavanjem flore i faune tih krajeva. Upravo iz tih
razloga bilo je, naprimjer, moguće da Lewis Henry Morgan napiše monografije kako
o The League of the Iroquois (Ligi Irokvoja), tako i The American Beaver and His
Works (Američkom dabru i njegovim djelima). To je i razlog zašto je materijalna
kultura 'civilizovanih' naroda, poput Kine, historijski izložena u umjetničkim
muzejima zajedno sa evropskom umjetnošću, dok su umjetnički predmeti iz afričkih
ili domorodačkih sjevernoameričkih kultura izloženi u muzejima prirodne
historije, zajedno sa kostima dinosaurusa i prirodnim replikama (dioramama). No,
potrebno je isto tako reći da se u posljednjim godinama kuratorska praksa
dramatično promijenila, te je sada pogrešno gledati na antropologiju kao na puki
produžetak kolonijalne vladavine i evropskog šovinizma, budući da je njen odnos
prema imprerijalizmu bio i još uvijek jeste složen.

S vremenom, antropologija se postepeno udaljila od prirodne historije tako da se
do kraja 19. vijeka ova disciplina počela kristalizovati u svom modernom obliku
- no već 1935, naprimjer, bilo je moguće da autori poput T.K. Pennimana pišu
historiju discipline pod naslovom A Hundred Years of Anthropology (Sto godina
antropologije). U to vrijeme, ovom naučnom oblašću vladao je 'komparativni
metod'. Podrazumijevalo se da su sva društva prošla kroz jedinstveni evolucioni
proces, od onog najprimitivnijeg do najuznapredovalijeg. Ne-evropska društva su
dakle smatrana kao evolucioni 'živi fosili', koje se moglo proučavati da bi se
razumjela evropska prošlost. Naučnici su pisali historije o prahistorijskim
migracijama, koje su ponekad bile vrijedne, ali počesto i izmišljene. Upravo u
tom periodu su Evropljani po prvi put tačno zacrtali polinežanske migracije
preko Tihog okeana, naprimjer - iako su neki od njih vjerovali da su te
migracije započele u Egiptu. Konačno, pojam rase je živo raspravljen kao način
klasifikacije - i rangiranja - ljudskih bića zasnivajući se na prirođenim
biološkim razlikama.

U 20. vijeku akademske discipline su započele da se organizuju oko tri glavna
domena. "Nauke" teže da izvedu prirodne zakone iz eksperimenata koji se mogu
ponoviti (reprodukovati) i čija se tačnost može provjeriti. "Humanističke"
discipline odražavaju pokušaj proučavanja različitih nacionalnih tradicija, u
obliku historije i umjetnosti, kao pokušaj davanja osjećaja koherencije ljudima
koji žive u nacijama-državama u povoju. "Društvene nauke" se pojavljuju u ovom
periodu kao pokušaj razvitka naučnih metoda koji bi naslovili društvene
fenomene, u pokušaju stvaranja univerzalne osnove za poznavanje društva.
Antropologija se lahko ne uklapa ni u jednu od ovih kategorija, mada različite
grane antropologije crpe iz jednog ili više od ovih domena.

Koristeći metode prirodnih nauka i razvijajući nove tehnike koje uključuju ne
samo struktuirane intervjue, nego i nestruktuirano "učesničko posmatranje"
(participant observation) – i crpeći iz nove teorije evolucije putem prirodnog
odabira, one su predložile naučno proučavanja novog predmeta: "čovječanstva,"
shvaćenog kao cjelina. Suštinski za ovo proučavanje je pojam "kulture," koji su
antropolozi definisali kao univerzalno svojstvo i sklonost ka spoznavanju
društva, mišljenju i djelovanju (koje one vide kao proizvod ljudske evolucije i
kao nešto što odvaja homo sapiensa – a možda i sve vrste roda homo – od ostalih
vrsta), i kao posebno prilagođavanje lokalnim uslovima, koje preuzima oblik
veoma varijabilnih vjerovanja i praksi. Prema tome, "kultura" ne samo da
transcendira suprotnost prirode i odgoja (njege / nurture); ona također
transcendira i apsorbuje naročitu evropsku distinkciju između politike,
religije, srodstva i ekonomije kao autonomnih domena. Antropologija dakle
transcendira podjelu na prirodne nauke, društvene nauke i humanističke
discipline, da bi istražila biološke, lingvističke, materijalne i simboličke
dimenzije čovječanstva u svim oblicima.

Među pionirima antropologije u Sjedinjenim Državama bili su John Wesley Powell i
Frank Hamilton Cushing, zaposleni članovi Biroa za pitanja Indijanaca (Bureau of
Indian Affairs) i Biroa za američku etnologiju (Bureau of American Ethnology)
pri Smithsonianskom institutu (Smithsonian Instition), u gradu Washingtonu.
Akademsku antropologiju je osnovao Franz Boas, koji je koristio svoj položaj na
Columbia univerzitetu i u Američkom muzeju za prirodnu historiju (American
Museum of Natural History), oba u gradu New Yorku, da bi osposobio i obrazovao
nekoliko generacija studenata. Boaska antropologija je bila politički aktivna i
veoma sumnjiva prema istraživanjima koja su diktirali vlada Sjedinjenih Država
ili bogati patroni. Ova antropologija je također bila religiozno empirička i
skeptična prema pretjeranim generalizacijama pri pokušajima utvrđivanja
univerzalnih zakona. Boas je proučavao djecu useljenika kako bi pokazao da
biološka rasa nije nepromjenljiva i da je ljudsko ponašanje radije proizvod
prirode negoli odgoja.

Crpeći iz svojih njemačkih korijena, Boas je tvrdio da je svijet pun različitih
'kultura' radije negoli društava čija evolucija bi se mogla mjeriti količinom
'civilizacije' koju su posjedovala. Boasovo osjećanje je bilo da se svaka
kultura mora proučavati u svojoj posebnosti, tvrdeći da unakrsno-kulturalne
generalizacije, poput onih u prirodnim naukama, nisu moguće. Čineći to, Boas se
borio protiv diskriminacije useljenika, afričkih Amerikanaca [crnaca] i
domorodačkih sjevernih Amerikanaca [Indijanaca]. Mnogi američki antropolozi su
usvojili Boasove zamisli o društvenoj reformi, dok su teorije o rasi i dalje
popularni mete današnjih antropologa.

U prvoj generaciji Boasovih studenata bili su Alfred Kroeber, Robert Lowie i
Edward Sapir. Sva trojica ovih naučnika su proizvela veoma detaljne studije koje
su po prvi put opisale domorodačke sjeverne Amerikance. Čineći to, oni su
stvorili obilje podataka koji su onda korišćeni pri napadu na teoriju
jedinstvenog evolucionog procesa. Oni su usredsredili svoju pažnju na
domorodačke američke jezike i pripomogli pri utvrđivanju lingvistike kao stvarne
generalne nauke, time je oslobađajući od njene historijske usredsređenosti na
indoevropske jezike.

Objavljivanje Alfred Kroeberovog udžbenika Antrhopology označilo je prekretnicu
u američkoj antropologiji. Nakon tri decenije prikupljanja materijala, potreba
za generalizacijom je porasla. To je bilo najočiglednije u proučavanjima
'kulture i ličnosti' koje su sproveli mladi boasovci i boasovkinje, poput
Margaret Mead i Ruth Benedict. Pod uticajem psihoanalitičkih psihologa kao što
su Sigmund Freud i Carl Jung, ovi autori su gledali kako da razumiju način na
koji su ličnosti pojedinca oblikovane širom kulturom i društvenim snagama u
kojima su te ličnosti rasle. Dok su djela poput Coming of Age in Samoa
("Sazrijevanje na Samoi") i The Chrysanthemum and the Sword ("Hrizantema i mač")
i dalje veoma popularna u američkoj javnosti, njihove autorke, Mead i Benedict,
nisu imale uticaj na antropologiju kao disciplinu koji su neki očekivali. Iako
je Boas imao namjere da ga Ruth Benedict naslijedi kao pročelnica odsjeka za
antropologiju na Columbia univerzitetu, to je spretno spriječio Ralph Linton,
dok je uticaj Meadove bio ograničen na njene urede unutar Američkog muzeja za
prirodnu historiju.

Dvije najznačajnije ličnosti u britanskoj antropološkoj tradiciji bili su Alfred
Reginald Radcliffe-Brown i Bronislaw Malinowski, koji su proizveli svoje ključne
radove 1922. Radcliffe-Brownov prvi terenski rad je bio na Andamanskim ostrvima
i urađen je u starom stilu; no nakon čitanja Émilea Durkheima Radcliffe-Brown je
objavio svoje istraživanje, dajući mu jednostavan naslov, The Andaman Islanders
("Andamanski ostrvljani"), u kojem je snažno crpio od ovog francuskog sociologa.
Tokom vremena, on je razvio pristup poznat pod imenom struktura-funkcionalizam
(strukturalni funkcionalizam), čiji je fokus bio na načinima na koje ustanove
(institucije) u društvima uspijevaju da uspostave ravnotežu ili pak ostvare
ekvilibrijum u društvenom sistemu, kako bi ga tako zadržale u harmoničnom
funkcionisanju. Malinowski je, s druge strane, zagovarao 'funkcionalizam' bez
crtice, ukazujući da takav funkcionalizam ispituje načine na koje društva
funkcionišu da bi ostvarila individualne potrebe. No, Malinowski nije ostao
nabolje poznat po svojoj teoriji, nego pak po svojoj detaljnoj etnografiji i
radu na unapređenju metodologije. Njegova klasična knjiga, Argonauts of the
Western Pacific ("Argonauti zapadnog Pacifika"), zagovarala je 'domorodačo
gledište i pogled na stvari' kao i novi pristup terenskom radu koji je postao
standard u ovoj oblasti.

Uspjeh Malinowskog i Radcliffe-Browna je u činjenici da su obojica, kao i Boas,
aktivno obrazovali studente i agresivno gradili ustanove koje će nakon njih
utvrditi i nastaviti njihove programske ambicije. To je bio posebno slučaj s
Radcliffe-Brownom, koji je proširio svoje proturanje 'socijalne antropologije'
predavajnjima na univerzitetima širom Komonvelta. Od kasnih 1930-ih pa do
poslijeratnog perioda, pojavio se niz monografija i uređenih tomova,
cementirajući paradigmu britanske socijalne antropologije. Među čuvenim
etnografijama pomenimo The Nuer ("Nueri") Edwarda Evana Evans-Pritcharda i The
Dynamics of Clanship Among the Tallensi ("Dinamika klanstva među Tallensijima"),
Meyera Fortesa, dok su dobro poznati uređeni tomovi bili African Systems of
Kinship and Marriage ("Afrički sistem srodstva i braka") i African Political
Systems ("Afrički politički sistem").

Antropologija u Francuskoj je imala manje jasnu genealogiju negoli britanska ili
američka. Većina autora smatra Marcela Maussa osnivačem francuske antropološke
tradicije. Mauss je bio član Durkheimove grupe Année Sociologique, i dok su
Durkheim i drugi ispitivali stanje modernih društava, Mauss i njegovi saradnici
(poput Henria Huberta i Roberta Hertza) su se služili etnografijom i filologijom
da bi analizirali društva koja nisu bila toliko 'izdiferencirana' kao što su to
bile evropske nacije-države. Maussovi "Eseji o daru" su naročito dokazali trajnu
važnost antropoloških proučavanja pojmova razmjene i reciprociteta.

Claude Lévi-Strauss je iznad svega doprinio institucionalizaciji antropologije u
Francuskoj. Kao dodatak ogromnom uticaji koji je njegov strukturalizam imao
širom višestrukih disciplina, Lévi-Strauss je ustanovio veze sa američkim i
britanskim antropolozima. Istovremeno, on je otvorio centre i laboratorije u
Francuskoj da bi tako omogućio institucionalni kontekst unutar antropologije,
usput obrazujući uticajne studente koji su dalje unaprijedili francusku
antropologiju. U duhu francuske tradicije, današnju francusku antropologiju
karakterišu istraživačke laboratorije koje finansira vlada, za razliku od
akademskih odsjeka pri univerzitetima, kao što je to slučaj u Britaniji i
Americi.

Prije Drugog svjetskog rata britanska 'socijalna antropologija' i američka
'kulturalna antropologija' su još uvijek pripadale različitim tradicijama. Tek
nakon rata ove dvije discipline su se sjedinile da bi stvorile 'sociokulturalnu
antropologiju'.

Tokom 1950-ih i 1960-ih, antropologija je sve više počela da se modeluje po
uzoru na prirodne nauke. Naučnici poput Llyda Fallersa i Clifforda Geertza su
stavili fokus na procese modernizacije putem kojih se novoosnovane nezavisne
države mogu razviti. Drugi, poput Julian Steward i Leslie Whitea su težu bacili
na načine na koje društva evolviraju i uklapaju se u svoje evolucione niše -
pristup koji je popularizovao Marvin Harris. Ekonomska antropologija, na koju je
uticaj ostavio Karl Polanyi i koju su praktikovali Marshall Sahlins i Greg
Dalton, imala je težište na pitanju kako tracionalna ekonomija zanemaruje
kulturne i društvene faktore. U Engleskoj, paradigmu britanske socijalne
antropologije započeli su drobiti ekperimenti sa marksizmom, kojima su se bavili
Max Gluckman i Peter Worsley, dok su autori kao Rodney Needham i Edmund Leach
uvštavali Lévi-Straussov strukturalizam u svoj rad.

Strukturalizam je također uticao na broj novih pravaca tokom 1960-ih i 1970-ih,
među kojima su bile kognitivna antropologija i komponencijalna analiza. David
Schneider, Clifford Geertz i Marshall Sahlins su razvili jasniji koncet kulture
kao paukovske mreže, web-a, značenja ili signifikacija, što se pokazalo veoma
popularnim. U skladu s vremenom, mnogi antropolozi su postali politizirani u
svom protivljenju Vijetnamskom ratu i Alžirskom ratu za nezavisnost, tako da su
autori tomova poput Reinventing Anthropology ("Stvaranje nove antroplogije")
postali zabrinuti oko njene relevantnosti, dok je marksizam postao sve
popularniji u disciplini.

Tokom 1980-ih, pitanja moći, poput onih koja je Eric Wolf postavio u knjizi
Europe and the People Without History ("Evropa i narod bez historije") - postala
su od središnje važnosti za disciplinu. Knjige poput Anthropology and the
Colonial Equality ("Antropologija i kolonijalna jednakost"), bavile su
povezanošću antropologije sa kolonijalnom nejednakošću, dok su svojom ogromnom
popularnošću Antonio Gramsci i Michel Foucault stavili pitanja moći i hegemonije
na svjetlost pozornice. Gender i seksualnost su postale popularne teme, kao i
odnos između historije i antropologije, na koji je uticao Marshall Sahlins
(ponovo), crpeći od Lévi-Straussa i Fernanda Braudela da bi ispitao odnos između
kulturnih struktura i individualnog djelovanja.

Krajem 1980-ih i u 1990-im, George Marcus i James Clifford su se bavili
pitanjima etnografskog autoriteta i kako je i zašto antropološko znanje moguće i
autorativno. Bio je to dio raširenog pokreta postmodernizam koji je tada bio
popularan. U ovom trenutku, antropologija je usredsređena na globalizaciju,
medicinu i biotehnologiju, domorodačke prava, kao i na antropologiju Evrope.

Druge političke kontroverzije stvorio je naglasak koji američka antropologija
stavlja na kulturni relativizam kao i njena duga antipatija prema pojmu rase.
Kao što je pomenuto ranije u ovom članku, Boas je bio dobro poznati društveni
reformator čiji su aktivizam i antropološko učenje išli pod ruku. Razvoju
sociobiologije krajem 1960-ih usprotivili su se kulturni antropolozi kao
Marshall Sahlins, koji je tvrdio da su takve pozicije reduktivne. Drugi autori
su kritikovali Boasovu antropologiju, tvreći da je Boas imao donekle ljevičarske
namjere da oslabi gentilne narode (nejevrejske narode).



https://bs.wikipedia.org/wiki/13._SS_oru%C5%BEana_brdska_divizija_%22Hand%C5%BEar%22_(hrvatska_br._1)

Handžar divizija (13. oružana brdska divizija SS-a Handžar, također i hrvatska
br. 1) njem.: 13. Waffen-Gebirgs-Division der SS Handschar je bila vojna
jedinica u sklopu vojnih formacija njemačke nacionalsocijalističke organizacije
SS u drugom svjetskom ratu, sastavljena pretežno od Bošnjaka i Hrvata Bosne i
Hercegovine, kao i od potomaka doseljenih Nijemaca iz Kraljevine Jugoslavije
(tzv. Volksdeutscher)

Nastala je nakon masakara počinjenih od strane četnika u istočnoj Bosni nad
Bošnjacima, nakon čega su Bošnjaci od njemačkih vlasti tražili oružje ili
zaštitu, formirajući milicije, kako bi se zaštitili od četničkih napada, što će
Nijemci kasnije iskoristiti za stvaranje vojne formacije. Osnovna namjena
jedinice je trebala biti zaštita domova i porodica, ali taj dogovor nije
ispoštovan.[potreban citat]

Poznata je kao jedina jedinica SS koja je digla pobunu protiv Nijemaca i
nacističkog režima, nakon što je poslana u Francusku. Tom prilikom je ubijeno
osam njemačkih oficira. Oni koji su pobjegli pokušali su se pridružiti
francuskom Pokretu otpora, ali su ubrzo uhvaćeni i pogubljeni.

Handžar divizija spada među najkontroverznije vojne formacije, koje su djelovale
na prostorima Bosne i Hercegovine tokom Drugog svjetskog rata. U proteklih pola
vijeka, uz ovu vojnu jedinicu vezao se epitet zloglasna, te su joj na teret
stavljani ratni zločini, odnosno kršenja zakona i običaja rata.

Vođa SS (Schutzstaffel) Heinrich Himmler bio je oduševljen islamom i idejom da
su hrvatski i muslimanski narod u Hrvatskoj i Bosni i Hercegovini arijevskog
porijekla, čiji su preci bili Goti ili Perzijanci. Isto tako, Himmler je
stvaranjem muslimanske divizije želio pridobiti muslimanske nacije u svijetu da
se priklone nacističkoj ideologiji.[potreban citat]

Himmler je želio da osnuje muslimansku diviziju čiji bi glavni cilj bila borba
protiv Titovih partizana u Bosni da bi osigurali sigurniji život njemačke
manjine u Sremu. Himmler je, želeći održati dobre odnose sa Nezavisnom Državom
Hrvatskom, poslao u Zagreb svoga pregovarača generala Edmunda Glaise von
Horstena i nakon kraćih pregovora dobio podršku za osnivanje divizije, ali sa
preduslovom da divizija nosi hrvatski grb i da u imenu stoji da je divizija
hrvatska.

Već na samom početku, Nijemci su znali da ne mogu računati na muslimane koji su
bili dio vlasti u NDH, jer im lokalno muslimansko stanovništvo nije vjerovalo.
Himmler je osigurao jeruzalemskog muftiju Hadži al-Husseini da putuje na prostor
Bosne i Hercegovine. Husseini je bio veliki zagovarač nacističke ideologije, a i
sam je bio protjeran sa prostora tadašnje Palestine od strane Velike Britanije,
jer je vodio pobune protiv izraelskih doseljenika. Ovo je imalo uspjeha, jer su
Bošnjaci pritisnuti četničkim genocidom na jednoj i hrvatskom politikom
nacionalne asimilacije na drugoj strani, izlaz jedino vidjeli u aneksiji Bosne i
Hercegovine od strane Njemačke, a ulazeći u redove SS, time su željeli i
dokazati svoju spremnost da ostvare taj cilj. Dio Bošnjaka se pridružio
Narodnooslobodilačkom pokretu (NOP), dok je drugi dio podržavao regrutovanje u
SS, zbog svježih uspomena na savezništvo partizana i četnika u nekim dijelovima
Bosne i Hercegovine.

Iako su lokalni imami podržavali odlazak mladih u SS jedinice, u nekim
dijelovima Bosne i Hercegovine regrutovanje nije išlo kako treba. U Travniku su
Nijemci upali u lokalnu džamiju i poveli sa sobom sve džematlije koji su mogli
da posluže u Handžar diviziji[potreban citat]. Veliki broj ovih regruta je
pobjegao iz divizije u narednih nekoliko dana. Bio je i veliki broj onih koji su
pripadali domobranskim i ustaškim jedinicama, a koji su prebjegli da služe u SS
formacijama, jer je isplata i uniforma bila bolja od one u hrvatskoj vojsci.
Usprkos dobrovoljcima, za formiranje divizije je trebalo odvojiti dva kompletna
ustaška bataljona (XXIII. i XXVIII. bataljon I. stajaćeg djelatnog zdruga). I
pored svega ovoga, Himmlerovi regruti su uspjeli okupiti i osnovati najveću
Waffen SS diviziju. Handžar divizija je brojala u decembru 1943. godine 21.065
vojnika, u junu 1944. 19.136 vojnika, a u decembru 1944. 12.793
vojnika.[potreban citat]

Vojni vrh Njemačke odredio je da se vojnici Handžar divizije treniraju u južnoj
Francuskoj sa sjedištem divizije u gradu Le Puy. Prva grupa njemačkih vojnika
stigla je u Le Puy 3. jula 1943 godine. Odmah po dolasku jedinice, sjedište
jedinice je pomjereno u grad Mende. Prva grupa bosanskih regruta stigla je u
Mende 10. jula 1943. godine. 15. jula počelo je štampanje oficijelnih novina
divizije pod imenom "Handžar". Ime i simbol handžar su usvojeni kao simbol
divizije, jer je simbol bio vrlo prepoznatljiv vojnicima u diviziji i porodicama
u Bosni i Hercegovini.

Pukovnik Karl Gustav Sauberzweig je postavljen za zapovijednika divizije 9.
augusta 1943. godine. Ostali oficirski kadar činili su većinom Nijemci sa
balkanskih prostora, jer su poznavali maternji jezik vojnika divizije. Za
podoficire uglavnom su postavljani Hrvati, a i poneki Bošnjak koji je imao
iskustva iz Prvog svjetskog rata.

Obuka novih regruta nije išla lako. Velika grupa oficira i podoficira nisu imali
iskustvo potrebno za treniranje jedne ogromne divizije. U ovo vrijeme počela se
pojavljivati i mržnja muslimanskog dijela divizije prema katoličkom, jer su
jedni imali za cilj autonomiju Bosne i Hercegovine, dok su drugi svoju državu
vidjeli kao Nezavisnu Državu Hrvatsku. U toku ovog vremena 155 vojnika je
pobjeglo iz divizije, a od toga 13 Bošnjaka i 121 Hrvat.

Njemački oficiri su računali na bosanske imame, koji su bili prisutni u
diviziji, da pripomognu pri mentalnom treniranju Bošnjaka vojnika. Pa su tako
provodili propagandu o "obitelji, novom svjetskom poretku, Führeru i vjeri".
Vojnici su uvijek učili o tome kako bez ova četiri, nijedna od preostalih ideja
ne može opstati sama. Imami su najviše govorili i učili regrute o borbi protiv
komunizma u domovini.

U toku regrutovanja, bilo je i osoba koje su pripadale Komunističkom Pokretu
Jugoslavije i koje su se uspjele upisati kao regruti u jedinice Handžar
divizije. Ferid Džanić, Božo Jelenek, Luftija Dizdarević i Nikola Vukelić su
aktivno planirali pobunu protiv SS divizije i svoju šansu su pronašli u
septembru 1943. godine. Plan je bio pobiti njemačke oficire i s ostatkom
"simpatizera" se priključiti francuskom Pokretu otpora protiv Njemačke. Džanić,
kao vođa grupe, imao je dva plana po kojima bi divizija pod njegovim
zapovjedništvom ratovala u Sjevernoj Africi ili u Hrvatskoj, ovisno o situaciji
u Francuskoj u danima poslije pobune. Džanić je u izletima u grad prije pobune
došao u kontakt sa članovima francuske ilegale u hotelu Moderne i kada je dobio
potvrdu da će imati pomoć Britanaca i Francuza, odlučio se za akciju. Ta se
pomoć ipak nikada nije pojavila, ali se ne zna je li to bilo tačno ili ne, jer
je pobuna trajala samo nekoliko sati.

Imam Halim Malkoč i Dr. Schweiger su saznali za pobunu i smislili plan kako da
vrate kontrolu na bataljonom nazad u njemačke ruke. Kada su došli do ostatka
bošnjačkih vojnika i rekli im za laži o dolasku engleskih i francuskih jedinica,
vojnici su (neki i plačući) uzeli oružje i opet se zakleli Hitleru i krenuli da
uguše pobunu. Oko 7 sati Dizdarević i Džanić su ubijeni, a Vukelić zarobljen.
Tada su ostali pobunjenici, osim Jeleneka, prešli nazad na stranu SS a on je
prebjegao u Toulouse. Pobuna je ugušena sedam sati nakon njenog početka.

18. septembra 1943. svi uhapšeni pobunjenici, koji na vrijeme nisu prešli na
stranu SS su strijeljani. Njihova imena su: Nikola Vukelić, Mujo Alispahić, Meho
Memišević, Philipp Njimać, Ivan Jurković, Alija Beganović, Mustafa Morić,
Sulejman Silajdžić, Jusuf Vučjak, Zemko Banjić, Efraim Basić, Ismet Cefković i
Uzeir Mehičić.

Imam Malkoć, Dr. Schweiger i pet drugih vojnika su dobili odlikovanja Željezni
križ drugog stupnja.

Akcija je počela u 4 ujutro 10. marta 1944. godine. Operacija Wegweiser je imala
za cilj opkoliti i uništiti partizanske jedinice oko Jamene i Soljana. Nakon
prodiranja u Jamene i Soljane oko 9 ujutro, jedinice divizije su zauzele i
Vrbanju, Batrovce i Višnjićevo. Titove jedinice su se morale povući na jug preko
rijeke Save. Ukupan broj poginulih partizana je bio 573 s 82 zarobljenika.

Operacija Sava ili Prelazak preko Save je prva ofanziva, koja je diviziju dovela
u Bosnu i Hercegovinu. Prilikom prelaska preko rijeke, zapovijednik jedinice je
na poklon svakom vojniku dao sliku Adolfa Hitlera s natpisom "Handžaru-udaraj".
Jedinice koje su prešle Savu preko Brčkog su zadobile i udarac minobacačima od
strane partizanskih jedinica s nekoliko poginulih i ranjenih. 16. marta 1944.
divizija je napala Bijeljinu i zauzela je bez većih borbi. Put Čelić-Lopare
došao je pod protunapadnom vatrom 16. i 36. Vojvođanske brigade i tu je je
poginuo 201 partizan. Kod Gornjeg Rahića divizija se sukobila s trećom
Vojvođanskom brigadom, gdje su život izgubila 124 partizana s 14 zarobljenih.

12. aprila divizija je pokrenula ofenzivu Osterei (Operacija Uskrsno jaje). U
prva dva dana osvojena su mjesta Janja, Donje Trnovo i Ugljevik. Albanski
bataljon, koji je bio pod zapovjedništvom Handžar divizije, zauzeo je Majevicu i
ovo je bila njihova posljednja bitka pod kontrolom Handžar divizije. 17. aprila,
ovaj bataljon se priključio tek osnovanom SS Skenderbeg. Partizanska Tuzlanska
brigada pretrpjela je ovdje veliki poraz i izgubila Gradačac te se, s tom
akcijom, završava ofanziva.

Operacija Maibaum je trebala biti ofanziva koja će srušiti sav otpor Trećeg
bosanskog korpusa. Dio jedinica su postavljene na rijeci Drini da spriječe
prelazak partizana u Srbiju i zauzme Zvornik. Drugi dio je trebao opkoliti i
uzeti Tuzlu, pa onda Vlasenicu, dok su ostale jedinice trebale čistiti teren
zauzet od strane Handžar divizije. 25. aprila je pao Zvornik s minimalnim
gubicima. 27. aprila SS divizija je ušla u Kladanj, a slijedeći dan pala je i
Vlasenica. 28. aprila je bila najveća i najžešća bitka između jedinica SS i
partizana u Šekovićima. Bitka je trajala 24 sata s velikim gubicima na obje
strane.

Divizija je 17. maja 1944 krenula na jug. Kod Stolica su se sreli sa 17.
Majevičkom brigadom, koja je u bitki za Stolice pretrpjela poprilične gubitke od
16 mrtvih i 60 zarobljenih.

Nakon propalog plana da se unište Tito i partizani kod Drvara, Tito se odlučio
na opći poziv na napad protiv neprijatelja širom Bosne i Hercegovine. Treći
Bosanski Korpus je krenuo na ofanzivu protiv Handžar divizije, s namjerom da
zauzme izgubljenu teritoriju. U bitki na Loparama, partizani su potpuno uništili
nekolike jedinica Handžar divizije. Bitka na Spreči 12. juna bila je bez čistog
pobjednika. Handžar divizija je ovdje imala 205 mrtvih i 528 ranjenih, dok su
partizani imali oko 3000 mrtvih, ali se taj broj nije mogao tačnije utvrditi.

S prodorom Crvene Armije i sve većim ruskim uspjesima, Handžar divizija je
premještena na Istočni Front, što je značilo kraj divizije, jer su mnogi vojnici
počeli bježati iz vodova nazad u Bosnu i Hercegovinu, ne želeći se boriti u
drugim državama.



https://bs.wikipedia.org/wiki/Zlatni_rez

U matematici i umjetnosti, dvije veličine su u zlatnom rezu ako je omjer između
sume te dvije veličine i veće od njih jednak sa odnosom veće veličine sa manjom
veličinom. Zlatni rez je matematička konstanta, koja približno iznosi
1,6180339887.

Najkasnije od Renesanse, mnogi umjetnici i arhitekte su nastojali svoje radove
praviti prema pravilima zlatnog reza, posebno u obliku zlatnog pravougaonika, u
kojem je omjer duže stranice naspram dužine kraće stranice zlatni rez, a
vjerovalo se da je ova proporcija estetski zadovoljavajuća. Matematičari su
proučavali zlatni rez zbog njegovih jedinstvenih i interesantnih osobina.

Zlatni rez se često označava sa grčkim slovom ϕ (fi). Izgled zlatnog isječka
ilustrira geometrijsku vezu koja definiše ovu konstantu. Izraženo algebarski:

Ova jednačina ima, kao jedinstveno, pozitivno rješenje, algebarsko iracionalan
broj

Ostali nazivi, koji se koriste za ili za zlatnom rezu srodne pojmove, su zlatni
isječak (latinski: sectio aurea), zlatna sredina, zlatni broj i grčko slovo fi
(ϕ). Ostali termini, koji se susreću, jesu ekstremni i srednji omjer, medijalni
isječak, božanska proporcija, požanski isječak (latinski: sectio divina), zlatna
proporcija, zlatni omjer,, te Fidiasova sredina.

Oznaku φ {\displaystyle \varphi } je 1909. g. predložio američki matematičar
Mark Barr u čast slavnom starogrčkom kiparu Fidiji (Phidias 480. -430.pne )

Za dvije veličine (pozitivni brojevi) a i b se kaže da su u zlatnom rezu ϕ ako
vrijedi

Desna jednačina pokazuje da je a = bϕ, što se može zamijeniti u lijevi dio,
dajući

φ = 1 + 5 2 = 0 , 618033988... {\displaystyle \varphi ={\frac {1+{\sqrt
{5}}}{2}}=0,618033988...}

1 + 1 φ = φ − 1 = 0.618033988... {\displaystyle {\frac {1+{\sqrt {1}}}{\varphi
}}=\varphi -1=0.618033988...}

φ = 1 + φ = 1 + 1 + φ {\displaystyle \varphi ={\sqrt {1+\varphi }}={\sqrt
{1+{\sqrt {1+\varphi }}}}}

φ = 1 + 1 + 1 . . . {\displaystyle \varphi ={\sqrt {1+{\sqrt {1+{\sqrt
{1}}...}}}}}

φ = 1 + 1 φ = 1 + 1 1 + 1 φ = . . . {\displaystyle \varphi =1+{\frac {1}{\varphi
}}=1+{\frac {1}{1+{\frac {1}{\varphi }}}}=...}

φ = 1 + 1 1 + 1 1 + 1 1 + 1 1 + . . . {\displaystyle \varphi =1+{\frac
{1}{1+{\frac {1}{1+{\frac {1}{1+{\frac {1}{1+...}}}}}}}}}

φ = 1 + 1 + 1 + 1 + ⋯ {\displaystyle \varphi ={\sqrt {1+{\sqrt {1+{\sqrt
{1+{\sqrt {1+\cdots }}}}}}}}}



https://bs.wikipedia.org/wiki/Svjetski_rekordi_u_atletici

Svjetski rekordi u atletici jesu najbolji postignuti rezultati atletičara u
pojedinim disciplinama potvrđeni od Međunarodne atletske federacije.

Rekordi se bilježe u svim olimpijskim disciplinama i nekim drugim. Neslužbene
rekorde u nekim drugim disciplinama prate i bilježe atletski statističari.

Kriteriji koji se moraju ispuniti za ratifikaciju primjenjuju se na državne ili
druge rekorde manjeg nivoa, kao i na rezultate priložene kao kvalifikacijske
norme za stjecanje prava nastupa na velikim takmičenjima, poput Olimpijskih
igara.

Rezultati u disciplinama za koje IAAF ne priznaje službene svjetske rekorde
obično se nazivaju "najbolji rezultat na svijetu". Iako su utrke na
udaljenostima mjerenim po imperijalnom sistemu bile sasvim uobičajene u prvoj
polovini 20. stoljeća, veliki broj njih postao je rijetka pojava i IAAF je 1976.
uklonio sve ove discipline sa svojih spiskova rekorda. Jedini izuzetak je 1
milja, koja se zadržala zbog svog historijskog značaja u atletici.

Neke cestovne utrke i dvoranske varijante disciplina na otvorenom ne spadaju u
IAAF-ove spiskove. Rekordi postavljeni u neuobičajenim disciplinama obično se ne
drže strogih kriterija kao rekordi koje IAAF priznaje. Jedan primjer za ovo jest
rekord na 150 m, koji je postavio Usain Bolt na posebno napravljenoj pràvoj
stazi dok su prethodni rezultati (npr. u utrci Bailey–Johnson na 150 m)
postavljeni na tradicionalnoj stazi sa djelomičnom krivinom.

Vrlo je rašireno mišljenje da je u utrci u kojoj je Florence Griffith Joyner
postavila još uvijek važeći svjetski rekord (10.49 s) mjerač brzine vjetra bio
neispravan. U izvještaju iz 1995, čiju je izradu zatražio IAAF, procjenjuje se
da je stvarna brzina vjetra bila između 5 i 7 m/s, a ne 0,0, kako je službeno
zabilježeno. Ako se isključi ovo vrijeme, istrčano u četvrtfinalu američkih
kvalifikacija za Olimpijske igre, svjetski rekord bio bi 10.61, koji je "Flo-Jo"
istrčala narednog dana u finalu na istom stadionu.

Promjena specifikacija koplja za muškarce stupila je na snagu 1986, a za žene
2000. Svrha ove promjene bilo je smanjivanje broja ilegalnih ravnih slijetanja
koplja (kad prokliza umjesto da se zabije u zemlju), ali je sporedni efekt bilo
i smanjenje dužine hitaca. Prethodni muški i ženski svjetski rekord u bacanju
koplja poništeni su, ali ne i rekordi u desetoboju i sedmoboju.



https://bs.wikipedia.org/wiki/Stari_Grad_(Sarajevo)

Stari Grad je sastavna općina gradske zajednice općina Sarajeva i historijsko
središte tog grada. Zahvata istočnu polovicu historijskog dijela Sarajeva,
uključujući Alifakovac, Baščaršiju, Bendbašu, Bistrik i Vratnik. Graniči sa
općinom Ilijaš na sjeveru, Istočnim Starim Gradom na istoku, Istočnim Novim
Sarajevom na jugu, te sa općinama Centar i Novo Sarajevo na zapadu. Općina
pokriva površinu od 55 km2 i teritorijalno, općina Stari Grad je najveća općina
na području grada Sarajeva i zauzima oko 37% teritorije grada. Mnoge od
najpoznatijih sarajevskih građevina se nalaze u Starom Gradu, uključujuči Gazi
Husrev-begovu džamiju i Vijećnicu. Po popisu iz 1991. godine, u općini je
živjelo 50.744 stanovnika, od čega u dijelu naseljenog mjesta Sarajevo - 48.794,
a ostalih 1.950 u 15 naseljenih mjesta u okolini.

Općinom rukovodi Načelnik općine koji se bira na lokalnim općinskim izborima
svake četiri godine, na kojima se bira i Općinsko vijeće, koje se sastoji od 31
vijećnika, koji se biraju po partijskim listama. Članovi Općinskog vijeća se
biraju direktno, te na osnovu dobijenih glasova, proporcionalno udjelu partije,
zastupaju biranu partiju u općinskom vijeću. Ovlasti Načelnika općine i
Općinskog vijeća regulisani su federalnim zakonima i statutom općine.

Na Općinskim izborima održanim 7. oktobra 2012. godine za načelnika općine Stari
Grad izabran je Hadžibajrić Ibrahim, član Saveza za bolju budućnost Bosne i
Hercegovine (SBB BIH) sa 45,84% ili ukupno 8339 glasova.

Na izborima za Općinsko vijeće, održanim 7. oktobra 2012. godine, izabrano je 8
predstavnika iz Saveza za bolju budućnost Bosne i Hercegovine (SBB BIH), 7 iz
Stranke demokratske akcije (SDA), 5 iz Socijaldemokratske partije BIH (SDP BIH),
3 iz Socijaldemokratske unije Bosne i Hercegovine (SDU BIH), 2 iz BPS-Sefer
Halilović, 2 iz Stranke za Bosnu i Hercegovinu, 2 iz Naše stranke, 1 iz
Nezavisne lista "Za moj grad" i 1 iz Liberalno demokratske stranke Bosne i
Hercegovine (LDS).



https://bs.wikipedia.org/wiki/Savez_sovjetskih_socijalisti%C4%8Dkih_republika

Savez sovjetskih socijalističkih republika (često i Sovjetski savez, poznat i
pod skraćenicom SSSR) bio je država nastala 1922. na prostoru Carske Rusije pod
vodstvom Vladimira Iljiča Lenjina i Komunističke partije, nestala 1991, a
sastojala se od 15 republika. Bila je vodeća svjetska komunistička sila.
Posljednji predsjednik bio je Mihail Gorbačov.

Sovjetski savez je došao na mjesto Ruskog carstva, čiji je zadnji monarh, car
Nikola II vladao do 1917. Sovjetski savez je osnovan u decembru 1922. kao savez
rusijke, ukrajinske, bjeloruske i transkavkaske sovjetske republike, na čijem
čelu su bile boljševičke stranke.

Revolucionarna aktivnost u Rusiji počela je Dekabrističkim ustankom godine 1825.
Iako je kmetstvo ukinuto 1861, njegovo ukidanje postignuto je pod uvjetima koji
su bili nepovoljni za seljake, i ohrabrili su revolucionare. Parlament, Duma,
osnovan je 1906, ali politički i socijalni nemiri nastavljeni su i pogoršani
tokom Prvog svjetskog rata usljed vojnih poraza i nestašice hrane.

Spontani narodni ustanak u Petrogradu, kao odgovor na ratno raspadanje ruskog
blagostanja i morala, kulminirao je obaranjem carske vlade u martu 1917.
(Februarska revolucija). Autokratija je zamijenjena privremenom vladom, čije
vođe su namjeravali uspostaviti demokratiju u Rusiji i nastaviti sudjelovanje u
savezničkim ratnim naporima. U isto vrijeme su se u zemlji raširili radnički
savjeti (sovjeti), kako bi osigurali prava radničke partije. Radikalni
boljševici, pod vodstvom Vladimira Lenjina, zalagali su se za socijalističku
revoluciju u sovjetima i na ulicama. Oni su preuzeli vlast od Privremene vlade u
novembru 1917. u tzv. Oktobarskoj revoluciji. Tek poslije dugog i krvavog ruskog
građanskog rata (1918 - 1922), koji se sastojao i u borbi vladinih snaga i
stranih trupa u raznim dijelovima Rusije, osiguran je novi komunistički režim.
Mirom u Rigi, početkom 1921, podijeljena je i sporna teritorija u Bjelorusiji i
Ukrajini između Poljske i Sovjetske Rusije.

Od svojih prvih godina, vlada Sovjetskog saveza bila je zasnovana na
jednostranačkoj vlasti komunista, kako su boljševici sebe nazivali od marta
1928. Poslije neobične ekonomske politike ratnog komunizma za vrijeme građanskog
rata uvedena je Nova ekonomska politika kada je sovjetska vlada tokom 1920-ih
dozvolila postojanje određene privatne ekonomska aktivnosti uz nacionaliziranu
industriju, a potpuno oduzimanje hrane na selu zamijenila porezom u hrani.
Rasprava o budućnosti privrede pružila je podlogu sovjetskim vođama za borbu oko
vlasti nakon Lenjinove smrti 1924. Postupnom konsolidacijom svog utjecaja i
izoliranjem rivala unutar stranke, posebno Lenjinovog očitijeg nasljednika Lava
Trockog, Josif Staljin je postao samostalni vođa Sovjetskog saveza krajem
1920-ih.

Staljin je 1928. predstavio prvi petogodišnji plan za izgradnju socijalističke
privrede. U industriji, država je preuzela kontrolu nad svim postojećim firmama,
i započela intenzivan program industrijalizacije; u poljoprivredi, država je
prisvojila imovinu seljaka kako bi uspostavila kolektivne farme. Sovjetski Savez
je postao velika industrijska sila; ali je primjena plana raširila bijedu u
nekim segmentima stanovništva. Kolektivizacija se suočila s otporom kulaka, što
je rezultiralo ogorčenom borbom mnogih seljaka protiv vlasti, glađu i, možda,
milionima žrtava (najviše procjene 14,5 miliona), posebno u Ukrajini. Socijalni
prevrati nastavljeni su i sredinom 1930-ih, kad je Staljin započeo čistku u
komunističkoj partiji. Iz ovog je procesa izrasla kampanja terora koja je dovela
do pogubljenja (najviše procjene 1 milion), zatvaranja i protjerivanja (najviše
procjene 9,5 miliona) ljudi u gulazima. Ipak, uprkos ovim nemirima, Sovjetski
savez se razvio u snažno industrijsko privredno područje u godinama prije Drugog
svjetskog rata.

Iako se Staljin pokušao udružiti s Njemačkom zaključivši Pakt Ribbentrop-Molotov
godine 1939., dvije godine kasnije, u junu 1941. Njemačka je izvršila invaziju
na Sovjetski savez. Crvena armija zaustavila je nacističku ofanzivu u
staljingradskoj bici 1943, i krenula u protivnapad kroz istočnu Evropu do
Berlina, natjeravši Njemačku na predaju 1945. Iako opustošen u ratu, Sovjetski
savez iz rata je izašao kao priznata velika sila.

U relativno kratkom posljeratnom periodu Sovjetski savez prvo je obnovio, a onda
i proširio svoju privredu, kontrolirano isključivo iz Moskve. Konsolidirao je
svoj utjecaj u istočnoj Evropi, pružao pomoć komunistima u Kini, i težio
proširivanju svog utjecaja svuda u svijetu. Ovako aktivna vanjska politika bila
je jedan od razloga što su ratni saveznici Sovjetskog saveza (SAD i Ujedinjeno
Kraljevstvo) postali njegovi neprijatelji u Hladnom ratu. Unutar države
nastavljene su represivne mjere; historičari špekuliraju da je Staljin pripremao
novu čistku kad je umro 1953. godine.

U nedostatku prihvatljivog nasljednika, Staljinovi najbliži saradnici izglasali
su da će zemljom vladati zajedno, iako se borba za vlast održavala iza fasade
kolektivnog vodstva. Nikita Hruščov, koji je pobijedio u borbi za vlast do
sredine 1950-ih odbacio je Staljinove mjere terora i donekle olabavio represivnu
kontrolu nad partijom i narodom. Došlo je i do promjene smjera u vanjskoj
politici, uz otopljavanje odnosa sa SFRJ i Zapadom. Ipak, Hruščovljeve reforme u
poljoprivredi i administraciji, sveukupno, bile su neproduktivne. Kolege u
rukovodstvu SSSR-a smijenili su Hruščova 1964.

Nakon smjene Hruščova uslijedio je još jedan period kolektivnog rukovodstva,
koje je trajalo dok se Leonid Brežnjev nije ustoličio kao dominantna figura u
SSSR-u u ranim 1970-im. Leonid Brežnjev je predsjedavao u periodu "primirja" u
Hladnom ratu sa Zapadom, dok je u isto vrijeme gradio sovjetsku vojnu silu; ovo
je naoružavanje pridonijelo prekidu "primirja" u kasnim 1970-im. Još jedan
faktor bila je sovjetska invazija na Afganistan u decembru 1979.

U sljedećem desetljeću dominirala su dva paralelna procesa: sve očitiji raspad
ekonomskih i političkih struktura Sovjetskog Saveza, i neuspjeli reformski
pokušaji zaustavljanja ovih procesa. Nakon brzih izmjena Jurija Andropova i
Konstantina Černenka na vlasti, ličnosti s duboko ukorijenjenom brežnjevskom
tradicijom, energični Mihail Gorbačov napravio je značajne promjene u privredi i
rukovodstvu partije. Njegova politika nazvana Perestrojka pokušala je
promijeniti dotadašnju politiku središnjeg upravljanja ali Gorbačov nije uspio
ispraviti ključne mane sovjetskog sistema; do 1991, kada je zavjera
konzervativaca u njegovoj vladi otkrila slabost Gorbačovljeve političke
pozicije, kraj Sovjetskog Saveza bio je na vidiku.

Dana 25. decembra, 1991, Mihail Gorbačov dao je ostavku na mjesto predsjednika
SSSR-a, i predao dužnost Borisu Jeljcinu. Sljedećeg dana Sovjetski savez se
službeno raspao i do kraja godine sve službene sovjetske institucije prestale su
s radom.

Na početku Sovjetski Savez nije bio diplomatski priznat od strane većine
zemalja, ali je do kasnih 1980-ih imao službene odnose s većinom zemalja u
svijetu. Sovjetski savez također je prešao dug put od autsajdera u međunarodnim
organizacijama i pregovorima do jednog od arbitara sudbine Evrope nakon Drugog
svjetskog rata. Bio je član Ujedinjenih nacija od osnivanja 1945, i jedan od pet
stalnih članova Vijeća sigurnosti UN koji je imao pravo veta na bilo koju
rezoluciju.

SSSR je postao jedna od dvije svjetske supersile i na toj poziciji je opstao
četiri desetljeća, održavajući premoć u Istočnoj Evropi (vidi: Varšavski pakt),
vojnu snagu, pomoć zemljama u razvoju, i naučni razvoj, posebno u svemirskoj
tehnologiji i naoružanju. Napori Sovjetskog saveza da proširi svoj uticaj ili
kontrolu na mnoge države i narode rezultirali su formiranjem socijalističkih
država širom svijeta.



https://bs.wikipedia.org/wiki/Romeo_i_Julija

Romeo i Julija je tragedija Williama Shakespearea napisana 1595. godine na
početku njegove karijere kao dramskog pisca, a smatra se najvećom ljubavnom
pričom svih vremena. Ova predstava je bila toliko popularna u svoje vrijeme, te
je bila objavljena dva puta u toku piščevog života 1597. i 1599. godine. S
obzirom na stanje štamparske tehnologije u to vrijeme, to je bila velika stvar.
Shakespeare je obradio popularnu priču Arthura Brookesa "Tragična historija
Romea i Julije" iz 1562. godine, dugačku Englesku poemu na osnovu priče koja je
uzeta iz novele italijanskog pisca Masuccioa Salernitanoa pod nazivom "Mariotto
i Giannozza" napisana 1476. godine. Scena na balkonu (Drugi čin, druga scena iz
predstave) je jedan od najupečatljivijih i prepoznatljivih trenutaka u
cjelokupnoj tzv. zapadnoj literaturi. Romeo i Julija se također smatra jednim od
Shakespearovih najpristupačnijih radova. Uz Julija Cezara, to je obično jedno od
prvih Shakespearovih pozorišnih djela koje izučavaju studenti, zbog boljeg
upoznavanja sa elizabetanskim pozorištem, šekspirijanskim jezikom i ljubavnom
poezijom. Ovo djelo je izvedeno bezbroj puta od strane svjetski poznatih
pozorišnih trupa i ostala je miljenikom publike, a omiljeno je i u školama.

Monteki i Kapuleti su dvije zavađenje veronske porodice. Na glavnom veronskom
trgu izbija svađa koja završava kneževim upozorenjem. Naslućuje se da je Romeo
zaljubljen u Rozalinu, djevojku iz roda Kapuletija.

Nakon tragedije u grobnicu dolaze ostali članovi dviju porodica. Nad mrtvim
tijelima njihove djece oni se mire, jer shvataju da je uzrok tragedije nerazumna
mržnja koja je nametnula granice istinskoj i čistoj ljubavi, a time donijela
svima golemu nesreću.

Iza Romea i Julije je ostalo osjećanje praznine i saznanje da život koji ne liči
na njihov nije život. A time nam pisac ipak nešto sasvim određeno kaže. Ideali
možda nisu stvari po mjeri ovog svijeta, ali svijet bez njih ne vrijedi ništa.
Da bi se mogli i dalje voljeti, Romeo i Julija moraju da umru. A da bi mogla
živjeti- što znači bar nešto malo poprimiti od njihovog životnog sjaja- Verona
mora da se mijenja. U prekasnom času pomirenja, to osjećaju njihovi očevi
pružajući ruku jedan drugome.

Shakespeare koristi veliki broj različitih poetskih oblika u cijelom djelu.
Predstava počinje sa uvodom od 14 redova sa refrenom u obliku shakespearovog
soneta. Veći dio Romea i Julije napisan je u pentametru. Iako je najčešći oblik
tzv. prazan stih, Shakespeare ga koristi rjeđe u ovoj predstavi nego u kasnijim
predstavama. Pisac prilagođava ove poetske oblike likovima koji ih koriste.
Shakespeare koristi kontrast koji mu omogućava da naglasi određene aspekte
predstave kroz upotrebu proze u odnosu na slobodni stih. Slobodni stih se
koristi u cijeloj predstavi, osim u jednoj kratkoj komičnoj sceni između
medicinske sestre i muzičara. Shakespeare je iskoristio ovu konvenciju u većini
njegovih tragedija za predstavljanje tranzicije u djelima. Komičnoj međuigri je
dat više blizak i neformalni osjećaj kroz korištenje ove proze. Do kraja
predstave Shakespeare koristi rimovanje u stihovima naglašavajući važne linije u
stihovima. Prazni stih je tečniji od proze. Drugi način na koji pisac dodaje na
dinamiku u njegovim pričama također proizlazi iz jezika.



https://bs.wikipedia.org/wiki/Moldavija

Moldavija (puni naziv Republika Moldavija, rum. Republica Moldova) jest
kontinentalna država u jugoistočnoj Evropi. Graniči s Rumunijom na zapadu. Na
sjeveru, istoku i jugu je okružena Ukrajinom. Iako nema pristup moru, do obale
Crnog mora dijele je nepunih 2 km ukrajinske teritorije. Glavni grad je
Chișinău.

Tokom historije vlast na ovoj teritoriji imali su mnogi narodi, da bi sredinom
14. vijeka nastala kneževina Moldavija koja je 1812. potpala pod vlast ruskog
cara Aleksandra I. Kao nezavisna država, Republika Moldavija postoji od 1991.
godine kada se Moldavska sovjetska republika odvojila tokom raspada Sovjetskog
saveza i proglasila nezavisnost. Međutim, politički razvoj zemlje od tada do
danas je uveliko otežan zbog postojećeg konflikta sa samoproglašenom
Pridnjestrovskom Republikom.

Područje današnje Moldavije u vrijeme antike naseljavali su razni narodi. U 2.
vijeku na ovaj prostor došli su rimski naseljenici sa zapada, sa područja rimske
Dakije, te se ovdje razvila dačansko-rimska, a kasnije i rumunska kultura. Nakon
Rimljana, područje Moldavije bilo je pod vlašću ugarske krune, sve dok 1349.
knez Bogdan nije osnovao, relativno nezavisnu, kneževinu Moldaviju. Najvažniji
vladar u 15. vijeku bio je Ștefan cel Mare, koji je vodio brojne bitke protiv
invazije Osmanlija, Poljaka i Tatara. Međutim, 1512. Moldavija je potpala pod
vlast Osmanlija, te naredna tri vijeka ostala kao njihov vazalni posjed.

Nakon rusko-osmanlijskog rata 1787–1792, Osmanlijsko carstvo moralo je
prepustiti Rusiji sve svoje posjede zapadno od rijeke Dnjestar. Nedugo poslije,
nakon novog rata od 1806. do 1812. Rusko carstvo je pod svoju vlast pridobilo
Besarabiju. Područje Moldavije u sastavu Ruskog carstva bilo je organizirano kao
guvernat Besarabija. Nakon ruskog poraza u Krimskom ratu od 1853. do 1856.
pariškim sporazumom područje Moldavije i kneževine Vlaške, uz kolektivnu
garanciju sedam zemalja potpisnica, podijeljeno je između Osmanlijskog carstva,
Francuske, Velike Britanije, kraljevine Sardinije i Rusije. Sjedinjavanjem
dunavskih kneževina Moldavije i Vlaške 1859. ovo područje potpalo je pod jaki
utjecaj Rumunije. Nakon Bečkog kongresa 1878. rumunska vlada morala je predali
Rusiji južnu Besarabiju.

Nakon Oktobarske revolucije 1917. u Rusiji, 21. novembra iste godine osnovano je
moldavsko-besarabijsko pokrajinsko vijeće, Sfatul Țării. Ono je 2. decembra
1917. proglasilo Moldavsku demokratsku republiku, kao dijelom nove federalno
organizirane Rusije. U januaru 1918. rumunske vojne jedinice zauzele su područje
zapadno od Dnjestra. Otpor Rumčeroda protiv okupacije je brzo ugušen, a pod
pritiskom okupatora Parlament je proglasio nezavisnost od Rusije, odnosno
Ukrajine. Dana 27. marta 1918. većina zastupnika u Parlamentu izglasala je
ujedinjenje sa Rumunijom i time ozakonila već faktičko pripajanje Besarabije u
sastav rumunske države. Za razliku od država članica Društva naroda, boljševička
vlast nije prihvatila ovo glasanje i pripajanje. Također, niti Sovjetski savez,
osnovan 1922, nije priznao odvajanje Besarabije. Na području Ukrajinske
socijalističke sovjetske republike istočno od Dnjestra, gdje je živjela većina
rumunskog stanovništva, osnovana je 1924. Moldavska autonomna oblast, koja je
sedam mjeseci kasnije postala Moldavska autonomna socijalistička sovjetska
republika (MASSR). Zvanični glavni grad bio je Chișinău, a zbog "rumunske
okupacije" sjedište vlade nalazilo se u Balti (danas Ukrajina), a nakon 1929.
premješteno je u Tiraspol.

Uz njemačku saglasnost kao posljedicu tajnih protokola između Hitlera i
Staljina, Crvena armija je zauzela područje Besarabije u junu 1940. koje je
pripadalo Rumuniji kao i sjevernu Bukovinu, te anketirala ih u sastav Sovjetskog
saveza. Dana 2. augusta 1940. osnovana je Moldavska socijalistička sovjetska
republika (MSSR) sa Chișinăuom (rus. Кишинёв, Kišinjev) kao glavnim gradom, čime
je Besarabija ujedinjena sa zapadnim dijelom MASSR. Njemačka manjina u
Besarabiji, čije pretke je ruski car Aleksandar I 1813. pozvao u zemlju kao
koloniste, iseljena je iz Moldavije u sklopu Hitlerove kampanje povratka
Nijemaca (Volksdeutschen) u granice Trećeg Rajha. Dana 22. juna 1941. njemačka i
rumunska vojska započela je napad na Moldavsku SSR u sklopu operacije
"Barbarossa". Već u ljeto 1941. Rumunija je anketirala Besarabiju i sjevernu
Bukovinu. Teritoriju između rijeka Dnjestar i Južni Bug, sjeverno od Bara u
Ukrajini, Rumunija je preimenovala u Transnistria. Nakon Drugog svjetskog rata
prema odredbama Pariške mirovne konferencije 1946. Besarabija, područje Herca i
sjeverna Bukovina vraćene su pod kontrolu Rusije, gdje je ona vratila predratnu
administrativnu organizaciju i ponovno su uvedena ruska imena gradova.

Od sredine 1980tih počeo se javljati nacionalni pokret Rumuna u Moldavskoj SSR.
On je u političkom smislu postajao sve veći teret, a čak i prije raspada SSSR
preuzeo je vlast nad MSSR te kasnije igrao vrlo značajnu ulogu pri proglašenju
nezavisnosti zemlje. Tako je 1989. ruski prestao biti drugi zvanični jezik, a
uveden je rumunski jezik pisan latinicom. Zbog toga je došlo do snažnog protesta
ukrajinske, ruske i gagauske manjine. Također javila se težnja Moldavaca za
ujedinjenje zemlje sa Rumunijom. Čak i danas pokret za moldavijsko-rumunsko
ujedinjenje igra primjetnu ulogu u tamošnjoj politici, mada uz mnogo manji
politički pritisak.

Konačno 1991. Moldavija je proglašena nezavisnom državom, a rumunski jezik kao
zvanični (iako je u periodu od 1994. do 2013. bio nazvan moldavski). Već od
1989. došlo je do konflikta između centralne vlade u Chișinău i područja sa
etničkim manjinama, naročito Pridnjestrovlja i Gagauzije, zbog nove, kako su je
mnoge nacionalne grupe smatrale, nacionalističko obojene politike vlade. Ove
dvije regije su 1990. jednostrano proglasile nezavisnost od Moldavije, a i u
drugim dijelovima države došlo je do masovnih protesta. Situacija u
Pridnjestrovlju se 1992. pogoršala i eskalirala, a izbio je i građanski rat, pri
čemu je poginulo preko 1.000 osoba. Rat je završen de facto proglašenjem
nezavisnosti ovog dijela države. Borbe su okončane tek nakon napada ruske 14.
armije pod vodstvom generala Aleksandra Ivanoviča Lebeda, koja je bila
stacionirana na teritoriji Pridnjestrovlja. Od tada ono je na moldavijskoj
teritoriji istočno od Dnjestra osnovalo vlastitu državu, a na njihovoj
teritoriji stacionirana je i jedna operativna grupa ruske armije. Konflikt u
Pridnjestrovlju je od tada značajno političko pitanje u Moldaviji, iako je i
danas na snazi primirje između zaraćenih strana. Pregovori ni danas se nisu
pomakli s mrtve tačke, tako da su obje strane u konfliktu postavljene sa
statusom quo.

Za razliku od Pridnjestrovlja, regija Gagauzije se 1994. ipak smirila i mirno
reintegrirala u sastav države i dobila je vrlo široku autonomiju kao rezultat
dugih pregovora sa vladom. Od 1997. Moldavija je član GUAM-a. Od 2009.
pristupila je "Istočnom partnerstvu", pokrenutom od strane EU.

Na izborima održanim 2001. Komunistička partija Republike Moldavije (PCRM,
Partidul Comuniștilor din Republica Moldova), čiji vođa je Vladimir Voronin,
osvojila je 50,1% glasova, ali zbog visokog "izbornog praga" (6%) u odnosu na
male stranke, dobila je 71 od 101 mandata u skupštini. Na taj način ponovno je
došla na vlast, a Voronina je Parlament Moldavije izabrao za predsjednika. Za
ovakav uspjeh komunista na izborima, najzaslužnija je podrška najsiromašnijih
slojeva stanovništva.

Na parlamentarnim izborima u Moldaviji održanim 6. marta 2005. PCRM je donekle
izgubila na broju glasova, ali je sa 46,1% glasova i 56 mandata u skupštini i
dalje ostala većina u parlamentu. Druga najjača stranka bila je novoosnovani
Glasački blok demokratske Moldavije pod vodstvom gradonačelnika Chișinăua
Serafima Urecheanua, koji je osvojio 28,4% glasova odnosno 34 skupštinska
mandata. Druga opoziciona stranka, Kršćansko-demokratska narodna partija
(Partidul Popular Creștin Democrat) pod vodstvom Iurie Roșca dobila je 9,1%
glasova i 11 mandata.

Najznačajnija tema unutrašnje politike u Moldaviji jeste politički sukob sa
regijama Pridnjestrovlja i Gagauzije koje teže odvajanju i samostalnosti. Dok je
Gagauzija prihvatila status autonomnog područja koji joj je ponudila moldavska
vlada, tok pregovora sa Pridnjestrovljem je znatno teži. Nakon oružanih sukoba
1992. u Tiraspolu je formiran de facto režim sa Igorom Smirnovim kao vođom, koji
kontrolira područje s druge (istočne) strane rijeke Dnjestar, gdje je organirane
vlastite administrativne strukture i organi vlasti. Proces pregovora između
vlade u Chișinău i režima u Tiraspolu odvija se tako sporo da međunarodni
posmatrači navode kako se u Moldaviji radi o svojevrsnom "zamrznutom konfliktu".

Sukob u Pridnjestrovlju nije samo sukob između vlada u Chișinău i Tiraspolu ili
između različitih dijelova stanovništva koji govore različite jezike. Ovaj sukob
ima određene geostrateške dimenzije oko utjecaja velikih sila, SAD i Rusije u
jugoistočnoj Evropi. Kroz ovu međunarodnu dimenziju, rješenje sukoba postaje još
i teže. Nastojanja međunarodnih sila, Rusije, Ukrajine, SAD, Evropske unije ili
OSCE-a, da se pregovori okončaju u posljednjih 20 godina su stalno prekidana ili
su se ispostavila kao bezuspješna, prvenstveno iz razloga što se svaka od
sukobljenih strana trudila da ne popušta svoja stajališta, te je stoga uz pomoć
svojih "saveznika" uvijek blokirala pregovore. Tako naprimjer pregovori o
takozvanom Kozačkom planu, kao inicijativi Ruske federacije, kojom se predviđalo
formiranje nekog oblika savezne države na teritoriji Republike Moldavije,
prekinuti su u novembru 2003. i proglašeni neuspješnim. Krugovi bliski
moldavijskoj vladi u ovom prijedlogu su vidjeli prevelike ustupke za drugu
stranu. Mnogi posmatrači vjeruju da su elite s obje strane slabo zainteresirane
za rješenje problema, već teže održavanju statusa quo, koji objema stranama u
određenoj mjeri ide u korist.

U augustu 2008. ovaj konflikt je opet došao u fokus interesovanja, kada je režim
u Pridnjestrovlju 12. augusta prekinuo sve kontakte sa vladom u Chișinău, jer je
"izostao jasan i snažan odgovor i osuda države prema agresiji Gruzije na Južnu
Osetiju i Abhaziju". Dana 26. augusta tadašnji ruski predsjednik Dmitrij
Medvedev‎ upozorio je moldavijskog predsjednika Voronina o vojnom rješenju
konflikta po uzoru na Gruziju. Prema njegovim riječima, "rat u Južnoj Osetiji
treba biti upozorenje za sve".

Godine 1998. na snagu je stupio sporazum o stabilnosti i pridruživanju Moldavije
s Evropskom unijom. EU podržava izgradnju tržišne privrede u Moldaviji kao i
funkcionirajuće demokratije. Od 30. novembra 2005. postoji EUBAM za Moldaviju i
Ukrajinu, misija Evropske unije za pograničnu pomoć na ukrajinsko-moldavijskoj
granici za kontrolu prekograničnog krijumčarenja (naročito oružja, ljudi i
droga) iz i u Pridnjestrovlje. Dana 7. maja 2009. Moldavija zajedno sa još pet
država ZND pristupila je Istočnom partnerstvu sa EU. U januaru 2010. u Chișinău
u okvirima politike EU sa susjedima započeli su pregovori za pridruživanje
Moldavije. Iako je dugoročni cilj države punopravno članstvo u Uniji, prema
riječima ministra vanjskih poslova Iuria Leancăa, ipak prvi cilj bi trebao biti
formiranje zone slobodne trgovine, zajedničko rješavanje ekonomskih problema i
prije svega ukidanje viza moldavskim građanima za ulazak na teritoriju EU.

Dana 5. decembra 2011. Evropska komisija je najavila sklapanje sveobuhvatnog
sporazuma o slobodnoj trgovini sa Moldavijom. Konkretni razgovori i pregovori
bili bi dio planiranog sporazuma o pridruživanju ove zemlje. Prema mišljenjima u
EU, zone slobodne trgovine bi trebale služiti dugoročnoj političkoj
stabilizaciji države. Trenutno je između EU i Moldavije na snazi povlašteni
pristup evropskom tržištu, a EU je glavni trgovački partner zemlje. Dana 27.
juna 2014. u Bruxellesu je sklopljen Sporazum o privrednom i političkom
pridruživanju Moldavije sa EU. Taj sporazum je potvrđen i ratificiran moldavskom
parlamentu 2. jula iste godine. Prema izvještaju ruske novinske agencije RIA
Novosti: "Pristalice evropskih integracija su proslavile ovaj događaj ispred
parlamenta, dok su protivnici približavanju EU uhapšeni i kažnjeni".

Područje države je podijeljeno u pet municipija (Municipalități; jednina:
Municipiu) i 32 distrikta (Raioane; jed. Raion). Osim toga postoji jedna
autonomna i jedna "otcijepljena" oblast:

Sve do februara 2003. u Moldaviji su bile tri municipije, devet okruga (Județe;
Județ) kao i po jedno autonomno područje i jedna "odmetnuta" oblast:

Moldavija se prostire u pravcu sjever-jug dužinom preko 350 km, a u pravcu
zapad-istok preko 150 km. S površinom države od 33.843 km² spada među male
države, a u usporedbi s ostalim državama svijeta nalazi se među trećinom
najmanjih. Jezgro države najvećim dijelom se nalazi između dvije najveće rijeke
u zemlji: Dnjestar (rum. Nistru) i Prut, odnosno u historijskom području
nekadašnje Besarabije. Na sjeveru graniči s Podolskim gorjem zapadne Ukrajine.

Mali dio zemlje (oko 17% stanovništva na oko 12% površine) nalazi se istočno od
rijeke Dnjestar, a taj dio zemlje se 1992. godine tokom Pridnjestrovskog
konflikta odvojio kao nepriznata Pridnjestrovska Republika. Najjužnija tačka
Moldavije je Giurgiulești, gdje država ima izlaz na obalu Dunava u dužini od oko
600 metara.

Naziv države izveden je iz imena istoimene rijeke Moldove, iako danas ta rijeka
ne protiče kroz državu (teče kroz Rumuniju).

Rijeka Prut ulijeva se u Dunav u blizini južne granice Moldavije. Najveće
pritoke (Bîc, Răut i Botna) protiču uglavnom paralelno i ulijevaju se u
Dnjestar.

Reljef karakteriše blago valovito zemljište (nadmorske visine od 30 do 429 m), a
oko 80% zemljišta je obradivo i vrlo plodno, zahvaljujući crnici u stepama na
jugu. Na sjeveru zemlje protežnu se valovite ravnice sa svijetlim šumama hrasta
i stepama obraslim rijetkim drvećem. Najviša tačka Moldavije je Dealul Bălănești
(430 m n.v.). Relativno topla i suha klima omogućava uzgoj vinove loze i voća u
većem obimu.

Moldavija nema ni jedan nacionalni park. Zaštićenim područjima obuhvaćeno je
66.171,7 hektara što odgovara 1,96% površine države. Prema tim mjerilima,
Moldavija je znatno ispod prosjeka evropskih zemalja.

Stanovnici Moldavije pretežno žive od poljoprivrede, kao i od
prehrambeno-prerađivačke industrije. Zbog povoljne klime, rašireno je voćarstvo
i vinogradarstvo. Pored konzerviranog voća i povrća, glavni izvozni artikli su
vino i alkoholna pića, a u manjoj mjeri izvoze se i tekstilni proizvodi i manji
električni aparati. Pošto Moldavija nije industrijska zemlja, nisu zabilježeni
slučajevi velikog zagađenja zraka.

Bruto domaći proizvod (BDP) Moldavije 2015. iznosio je oko 5,92 milijarde eura.
Po glavi stanovnika BDP iste godine iznosio je oko 1.666 eura. Moldavija ima
poprilično slobodnu tržišnu ekonomiju. Kao dio Sporazuma o pridruživanju sa
Evropskom unijom, dogovoreno je formiranje zone slobodne trgovine. U 2014. u
primarnom (poljoprivrednom) sektoru ostvareno je 12,3% BDP-a. Iste godine, u
periodu od januara do septembra, u sektoru usluga (tercijarni) ostvareno je
ukupno 60% BDP-a, dok je industrijski sektor imao udio od 14%.

Prije sticanja nezavisnosti početkom 1990tih, Moldavija je bila jedna od
najrazvijenijih sovjetskih republika. Od 1992. zbog nerazriješenog pitanja
Pridnjestrovlja, ekonomski položaj zemlje se drastično pogoršao. Prosječna
mjesečna plata porasla je sa 30 eura (oko 465 leva) u februaru 2003. na 102 eura
(oko 1.695 leva) u 2006. Prosječna mjesečna penzija iznosi oko 12 eura.
Procjenjuje se da je egzistencijalni mjesečni minimum u 2003. bio najmanje 100
eura. Međutim, u Moldaviji značajnu ulogu igra i "siva ekonomija", zbog čega su
stvarni dohoci većine stanovnika mnogo veći ali se ne prijavljuju poreskim
organima. Stoga zvanične statistike iz ove oblasti ne daju pravu sliku i imaju
ograničenu korist.

U državi se primjenjuje poreska stopa na dodatu vrijednost od 20%. Za neke
namirnice, poput mlijeka i kruha, te za prirodni plin i poštanske usluge vrijedi
povlaštena poreska stopa od 8%. Od 2014. građani Moldavije mogu putovati u
zemlje EU bez viza, a Evropska unija je obećala Moldaviji obilatu finansijsku
pomoć.

Zemlja izvozi prvenstveno hranu i pića (među ostalim vino) kao i tekstilne
proizvode i manje aparate. Najvažnije zemlje u koje se izvozi su:

Dana 27. marta 2006. ruska vlada uvela je zabranu uvoza moldavijskih i
gruzijskih vina u Rusiju. Zabrana, za koju je Rusija tvrdila da je posljedica
prevelike količine štetnih materija nađenih u vinima, izazvala je snažne kritike
moldavijskih i gruzijskih proizvođača vina. Oko 82% ukupne proizvodnje vina u
Moldaviji izvozi se u Rusiju, po čemu je ona bila najvažnije izvozno tržište za
moldavijska vina. Međutim, krajem 2006. zabrana uvoza je ponovno ukinuta.

Državni budžet za 2009. obuhvatio je izdatke u visini od 2,1 milijarde US$, dok
su na prihodovnoj strani iskazani primici od 1,75 milijarde US$. Budžetski
deficit iznosio je oko 6,5% BDP-a Moldavije. Javni dug u 2009. iznosio je 1,7
milijardi dolara odnosno 31,3% BDP-a.

Željeznička mreža Moldavije ima ukupnu dužinu od oko 1.190 km, koju sačinjava
željeznica 1520-mm kolosijeka (takozvani široki "ruski" kolosijek). Niti jedna
željeznička linija nije elektrificirana, pa se željeznički saobraćaj odvija
dieselskim lokomotivama. Danas postoje direktne putničke linije prema drugim
zemljama, između ostalih za Bukurešt, Varšavu, Moskvu, Istanbul i Sankt
Peterburg. Unutrašnji željeznički promet je gotovo zanemariv zbog malobrojnih
linija.

U regionalnom i državnom aspektu, najvažnije prevozno sredstvo stanovništva su
autobusi. U međunarodnom prevozu postoje vrlo dobre autobuske linije sa brojnim
evropskim većim gradovima.

Preko rijeka Dnjestar i Prut, zemlja ima pristup važnim riječnim plovidbenim
putevima. Na obali Dunava, na koji Moldavija graniči samo nekoliko stotina
metara, nalazi se riječna luka Giurgiulești, gdje mogu pristati manji brodovi.

Međunarodni aerodrom Chișinău (IATA kod: KIV) jedini je međunarodni aerodrom u
Moldaviji. S njega polijeću direktni letovi za Beč, Istanbul, Moskvu, Temišvar,
Budimpeštu, Bukurešt, Pariz, Frankfurt na Majni, München i Rim.

Početkom 2003. okončan je dugogodišnji sukob u sektoru aviosaobraćaja. Ponovno
uspostavljanje direktnih letova između Frankfurt na Majni i Chișinăua uslijedilo
je u julu 2005, koje obavlja kompanija Air Moldova (IATA kod: 9U) zajedno sa
njemačkom (danas ugašenom) kompanijom Cirrus Airlinesom.

Prema posljednjem zvaničnom popisu stanovništva 2004. godine, u Moldaviji
(uključujući Pridnjestrovlje) živjelo je 3.938.679 stanovnika, što odgovara
gustoći stanovništva od 116 stanovnika po km². Bez Pridnjestrovlja, broj
stanovnika iznosi približno 3,4 miliona. Oko 70% stanovništva živi u gradova
(pored Chișinăua, uglavnom u gradovima Bălți, Tiraspol i Bender). Prema
zvaničnim podacima broj moldavijskog stanovništva od 2014. opao je na 2,9
miliona.

Stanovništvo Moldavije ima različitu etničku pozadinu. Najveća etnička grupa su
Moldavci, koji govore rumunskim jezikom a čine 68,49% stanovnika; slijede
Ukrajinci sa 11,23% i Rusi sa 10,39% stanovnika Moldavije. Najviše Rusa i
Ukrajinaca živi u Pridnjestrovlju. Osim toga, u Moldaviji žive i Gagauzi (4,85%
stanovništva), Bugari (2,02%), Jevreji (0,12%), kao i malobrojni Nijemci,
Poljaci, Bjelorusi, Tatari i drugi. Kao i u cijeloj Moldaviji, također i istočno
i zapadno od rijeke Dnjestar, tri najveće etničke grupe: Moldavci, Ukrajinci i
Rusi čine zajedno preko 91% stanovništva. Posmatrano odvojeno, raspored je ipak
različit: dok u Pridnjestrovlju od 555.347 stanovnika 31,9% čine Moldavci (dok
ih je u doba SSSR-a 1989. bilo 40,1%), a 30,3% Rusi i 28,9% Ukrajinci, u ostatku
Moldavije većinu od 3.383.332 stanovnika čine rumunski Moldavci (76,9%) dok je
Ukrajinaca 8,5% a Rusa 6,6%.

Prema podacima iz 2009. očekivani životni vijek stanovništva iznosio je 68,3
godine. Pretpostavlja se da stopa raširenosti HIV virusa među populacijom
prelazi 1%. Godine 2006. izdaci za zdravstvo iznosili su 107 US$ po stanovniku.

Zvanični jezik u Moldaviji je rumunski jezik. Kao izraz "jezičkog separatizma",
vlada Moldavije je 1994. u Ustav zemlje umetnula naziv "moldavski jezik" kao
zvanični. Ovaj naziv je korišten još u doba kada je zemlja bila dio SSSR, ali
"moldavski jezik" nije bio priznat kao službeni. Od 2013. Ustavni sud Moldavije
je odlučio da naziv zvaničnog jezika države bude rumunski jezik. Svakodnevni
jezik u Chișinău i centrima regija odgovara moldavskoj varijanti (moldoveanu)
rumunskog jezika. U jeziku postoji određeni broj neologizama iz ruskog jezika,
dok se kod njihovih rumunskih susjeda koriste engleske ili francuske posuđenice.

Svake godine u Moldaviji se obilježava zvanični praznik Limba Noastră cea
Română, kojim se podsjeća na 31. august 1989. kada je objavljeno da se "vraća"
stari naziv jezika.

Od 1930. u tadašnjoj Moldavijskoj autonomnoj socijalističkoj sovjetskoj
republici koristilo se ćirilično pismo. Nakon raspada Sovjetskog saveza od 1989.
i proglašenja nezavisnosti 1991. počelo se s ponovnim uvođenjem latiničnog
pisma. U području Pridnjestrovlja, i dalje se jezik naziva moldavskim te se još
uvijek uglavnom koristi ćirilica.

Međutim, zbog viševjekovne pripadnosti Ruskom carstvu a kasnije i Sovjetskom
savezu, ruski jezik u Moldaviji igra posebnu ulogu. On se koristi gotovo
svakodnevno naročito u većim gradovima, kao i u poslovnoj komunikaciji. Samo u
područjima gdje žive Gagauzi (pored lokalnog gaugaskog) i u Pridnjestrovlju
(pored ukrajinskog jezika), smatra se jednim od zvaničnih jezika. Jedno
istraživanje iz 2011. navodi da oko 99% stanovništva ima određeno znanje ruskog
jezika, dok on za 16% stanovništva predstavlja "maternji jezik". U mnogim većim
gradovima živi većina rusofonog stanovništva, naročito u Bălți gdje se ruski de
facto koristi kao zvanični.

Učenici i studenti koji pripadaju nacionalnim manjinama u Moldaviji imaju pravo
pohađati nastavu na svom maternjem jeziku. Plate zaposlenih u oblasti
obrazovanja na svim nivoima (osnovnim, srednjim i visokim školama) su izrazito
niske. U Moldaviji postoji veliki broj univerziteta i viših škola. Više od deset
privatnih i javnih visokih škola nalazi se u glavnom gradu, a postoje i
univerziteti u gradovima Bălți, Cahul, Comrat, Taraclia i Tiraspol.

Tradicionalno, u obrazovnom sistemu Moldavije francuski jezik se nalazi na
visokom mjestu. Već učenici sa osam godina počinju ga učiti u osnovnoj školi.
Broj učenika koji uče francuski je gotovo dvostruko veći od onih koji uče
engleski jezik.

Moldavija je većinski hrišćanska država. Preko 90% stanovništva pripada raznim
pravoslavnim crkvama (moldavskoj, ruskoj i ukrajinskoj pravoslavnoj crkvi, te
pravoslavnoj crkvi Besarabije). Ostalih 10% stanovništva su katolici i jevreji,
a broj baptista i Jehovinih svjedoka je u porastu. Među muslimanima, čiji broj
se kreće oko tri hiljade, ističu se manjine Tatara, Turaka i Nogajaca.

Država ima vrlo bogatu historiju religije, a 500-godišnja crkvena arhitektura
predstavlja jedan od važnih turističkih faktora. Tokom postojanja SSSR-a,
vjerski i tradicionalni običaji su se očuvali pored lokalnih običaja,
uključujući i porodične proslave. U seoskim sredinama održalo se mnogo više
vjerskih i tradicionalnih običaja nego u, naprimjer, prijestolnici Chișinău,
koji je već tada bio prilično urbano obilježen.

U godinama nakon Perestrojke i od proglašenja nezavisnosti, u državi su otvorene
brojne stare crkve, samostani, katedrale i manje seoske župe, a mnogo ih je i
novoosnovano. Međutim, vjerski i crkveni život nije miran. Tokom historije u
više navrata na teritoriju Moldavije prodirale su strane religije te su
nastajali sukobi između Besarabijske eparhije i Moskovske patrijahije, koji ni
do danas nisu okončani. Godine 2001. Evropski sud za ljudska prava usvojio je
tužbu Besarabijske eparhije protiv države zbog ograničavanja vjerskih prava.
Broj crkava Ruske pravoslavne crkve u prvih 12 godina od nezavisnosti Moldavije
porastao je sa 280 na preko hiljadu.

Nogometni savez Moldavije od svog nastanka 1990. dostigao je relativno dobru
polaznu osnovu za nacionalni nogomet. Godine 2006. otvoren je stadion Zimbru u
Chișinău (rum. Stadionul Zimbru) kapaciteta 10.500 gledalaca, veliki dio resursa
saveza uložen je u obrazovanje i usavršavanje mladih trenera, a u gotovo cijeloj
zemlji u izgradnji su nogometne akademije.

Nogometna reprezentacija Moldavije zauzima 162. mjesto (stanje: 9. mart 2017)
FIFA-ine svjetske rang-liste. Među većim sportskim klubovima, koji manje ili
više redovno učestvuju na evropskim klupskim takmičenjima ističu se:

Nakon osamostaljenja Moldavije od Sovjetskog saveza, moldavski biatlonci
nastupili su na svim zimskim olimpijskim igrama: ZOI 1994, ZOI 1998, ZOI 2002,
ZOI 2006, ZOI 2010 i ZOI 2014. Najbolji rezultat postigla je Natalija Levčenkova
na ZOI 2006. osvojivši 8 mjesto u pojedinačnoj utrci na 15 km, dok je kod
muškaraca najbolji plasman ostvario Vasily Gherghy na ZOI 1994. osvojivši 68
mjesto u utrci sprinta na 10 km. Moldavski biatlonci nastupali su i na Svjetskim
prvenstvima u biatlonu i na takmičenjima Svjetskog kupa u biatlonu, ali nisu
ostvarili značajnije rezultate.

Moldavijske vojne snage podijeljene su u dva roda: pješadija i zračne snage. Ne
postoje pomorske snage, pošto zemlja ne izlazi na more. U Moldaviji je na snazi
opće, obavezno služenje vojnog roka. Služba traje 12 mjeseci. Prema podacima iz
2006. vojni budžet zemlje iznosio je oko 9,5 miliona američkih dolara.



https://bs.wikipedia.org/wiki/Mejoza

Mejoza (grč. μειόω - meioun = smanjiti, smanjenje) je ćelijska dioba u kojoj se
broj hromosoma u novonastalim ćelijama redukuje na polovinu u odnosu na majke
ćelije. S obzirom da se broj hromosoma u kćerkama ćelijama u odnosu na majku
ćeliju smanjuje na pola, ova dioba se naziva i redukciona (lat. reductio =
smanjenje).

Iako proces mejoze ima brojne sličnosti sa mitozom, razlikuje se u dva važna
aspekta:

Mejoza počinje diploidnom ćelijom, koja sadrži dvije kopije svakog hromosoma,
koji se nazivaju homolognim. Prvo, ćelija prolazi kroz replikaciju DNK, tako da
se svaki homolog sada sastoji od dvije identične sestrinske hromatide. Zatim
svaki set homologa međusobno razmjenjuje DNK homologna rekombinacija, što je
posljedica fizičke veze (crossing-overa) između homologa. U prvoj mejotskoj
podjeli, homologni hromosomi segregiraju u kćeri ćelije pomoću aparata diobenog
vretena. Ćelije potom ulaze u drugu diobu bez interventnog kruga replikacije
DNK. U drugoj diobi sestrinske hromatide se segregacijom odvoje u kćeri ćelije,
od kojih nastaju ukupno četiri [[ploidija|haploidne] gametne ćelije. Ženke
životinja imaju blagu varijaciju ovog obrasca i proizvedu jednu veliku jajnu
ćeliju i dva mala polarna tijela. Zbog rekombinacije, pojedina hromatida se može
sastojati od nove kombinacije gena majčinske i očeve DNK, što rezultira u
potomcima koji se genetički razlikuju od bilo kojeg roditelja. Osim toga,
pojedini gameti mogu uključivati i ​​asortiman majke, djeda, i rekombinantnih
hromatide. Ova genetička raznolikost je rezultat spolnog razmnožavanja i
doprinosi varijaciji osobina, nakon čega može djelovati prirodna selekcija.

Mejoza koristi mnoge iste mehanizme kao mitoza, tipa ćelijske diobe kod
eukariota, kada se jedna ćelija podijeli u dvije identične ćerke ćelije. U nekih
biljaka, gljiva i protista rezultati mejoze formiraju spore: haploidne ćelije
koje se mogu podijeliti vegetativno bez oplodnje. Neki eukarioti, poput
bdeloidnih rotifera, nemaju sposobnost za obavljanje mejoze i stekli su
mogućnost reprodukcije putem partenogeneze.

Mejoza se ne javlja u archaea ili bakterija, koje se uglavnom razmnožavaju
aseksualnim procesima, kao što je binarna fisija. Međutim, "seksualni" proces
poznat kao horizontalni prijenos gena uključuje prijenos DNK iz jedne bakterije
ili archaeae u drugu i rekombinacije ovih DNK molekula različitog roditeljskog
porijekla.

Mejoza je specifična dioba ćelije koja rezultira polovičnim brojem hromosoma u
četiri nove (haploidne) ćelije (od kojih nastaju gameti). Ovaj proces se odvija
u svakoj seksualnoj reprodukciji eukariota (jednoćelijskim i višećelijskim),
uključujući životinje, biljke i gljive.

U mejozi, replikacija DNK molekule se odvija u dva stadija diobe ćelije da bi
krajnji produkt bile četiri kćerke ćelije, koje imaju polovičan broj hromosoma u
odnosnu na originalne, roditeljske ćelije. Dva poznata stadija u mejozi su
označeni kao mejoza I i mejoza II. Prije nego mejoza počne, tokom S faze (faza
sinteze) dolazi do replikacije molekule DNK. U mejozi I, homologni hromosomi se
„uparuju“ jedan s drugim tako da razmijenjuju genetički materijal u procesu koji
se naziva krosingover (eng. crossing over). Homologni hromosomi se onda razdvoje
na dvije kćerke ćelije, gdje svaka sadrži polovičan broj hromosoma roditeljske
ćelije. Početkom anafaze I, upareni homologni hromosomi se razdvajaju, a svaki
od njih nosi razmijenjeni segment (putem krosing overa) svog parnjaka. Ta pojava
je osobito značajna za rekombinovanje roditeljskog genetičkog materijala. Na
kraju mejoze I, sestre hromatide ostaju vezane i ne mogu se razdvojiti jedna od
druge ukoliko je došlo do krosing overa. U mejozi II, dvije novonastale ćelije
se dalje dijele. Međutim, mejoza II može početi i prije citokineze nakon mejoze
II. Tokom ovog dijeljenja, sestre hromatide se odvajaju jedna od druge i
razdvajaju se u četiri kćerke ćelije. Ove ćelije se razvijaju u gamete.

Činjenica da se tokom mejoze broj hromosoma polovi dozvoljava haploidnim
gametima da, nakon međusobne fuzije (muških i ženskih, naprimjer oplodnjom)
formiraju diploidni zigot koji se sastoji od mješavine majčinskih i očevih
hromosoma. Dakle, mejoza i oplodnja olakšavaju seksualnu oplodnju, omogućavajući
da generacije uspješno zadrže stalan broj hromosoma. Naprimjer, tipična
diploidna ljudska ćelija sadrži 23 para hromosoma (ukupno 46, po 23 porijeklom
od majke i oca). Mejozom se proizvode haploidni gameti, gdje svaki ima set od 23
hromosoma. Kada  se dva gameta ( muška i ženska polna ćelija) spoje rezultat je
zigot koji je diploidan. Odnosno ćelija koja sadrži 23 hromosoma od majke i 23
hromosoma od oca. 

Mejoza je podijeljena na mejozu I i mejozu II. Mejoza I je podijeljena na četiri
faze (profaza I, metafaza I, anafaza I i telefaza I). Mejoza II je podijeljena
također na četiri faze (profaza II, metafaza II, anafaza II i telefaza II). 

Mejoza, kao i mitoza započinje pripremom ćelije za predstojeću diobu. Dakle,
prva odnosno početna faza mejoze je Intefaza I. Sama intefaza I je podijeljena
na tri  faze: G1 faza, S faza i G2 faza.

G1 faza – ovo je veoma aktivan period  u kojem  ćelija sintetizira ogroman niz
proteina, uključujući  enzime i strukturne proteine koji su joj potrebni za
rast. U G1 fazi svaki hromosom se sastoji od jedne molekule DNK.

S faza -  genetički materijal se replicira, odnosno ovo je faza kada dolazi do
replikacije DNK.

G2 faza -  U ovoj fazi počinju krajnje pripreme ćelije za diobu. Sintetišu se
ostali potrebni proteini, te počinje kondenzacija hromosoma što označava kraj
interfaze i početak sljedeće faze u diobi ćelije.

Spiralizacija i prepoznatljivost hromosoma napreduju (zbog intenzivnijeg bojenja
veće količine DNK u relativno manjoj zapremini) od profaze ka metafazi I, a
zatim slijedi obrnut proces,

To je najduža faza mejoze. Tokom ove faze se razmijenjuje se genetički materijal
između homolognih hromosoma, u procesu zvanom homologna rekombinacija. Homologna
rekombinacija tokom mejoze proizvodi nove kombinacije sekvenci DNK, zahvaljujući
spomenutom krosing overu. Nove kombinacije DNK nastale tokom krosing overa su
značajan izvor genetičke varijacije. Upareni i umnoženi hromosomi se nazivaju
bivalentima ili tetradama zavisno da li mislimo na dva hromosoma ili četiri
hromatide. Jedan hromosom je porijeklom od majke, drugi od oca. Proces
uparivanja homolognih hromosoma se naziva konjugacija, a počinje na mjestima
označenim kao sinapse uz pomoću proteinskih struktura - sinaptonemnog kompleksa.
Profaza se dijeli na četiri podfaze: leptoten,  zigoten, pahiten, diploten i
dijakineza.

Leptoten –  je početak profaze I, kada pojedinačni hromosomi (svaki sastavljen
od dvije sestrinske hromatide) izgledaju kao tanke izuvijane niti sa izraženom
linearnom diferencijacijom. Udvostručeni hromosomi čine klupko ili razvučenu
nitastu konfiguraciju. Na hromosomima se uočavaju hromomere, područja jače
spiralizacije hromosoma.

Zigoten – počinje uzdužnom konjugacijom – uparivanjem homolognih hromosoma tj.
vezanja u bivalente, homologne hromosomske parove (jedan porijeklom od majke a
drugi od oca). Oni se međusobno spajaju složenom proteinskom strukturom koja se
naziva sinaptonemni kompleks. Već je rečeno da je svaki hromosom sastavljen od
dvije hromatide, tj. tada su bivalenti, jer imaju četiri hromatide, zbog čega se
i nazivaju tetrade ( grč. tetra – četiri). Dakle:

Pahiten – je potfaza kada dolazi do formiranja hijazmi koje su preduvjet krosing
overa, tj. rekombinacije roditeljskog genetičkog materijala. Hijazmama se vezuju
hromatide homolognih hromosoma.

Diploten – je faza u kojoj homologni hromosomi nastavljaju međusobno
razdvajanje, ali ostaju povezani na mjestima hijazmi, gdje su čvrsto vezani.
Položaj i broj hijazmi zavisi od morfologije i dužine hromosoma, a postoje i
specijske razlike. Tako spojeni kompleksi bivalenata imaju različite oblike (u
vidu broja 8, slova O ili njihovih kombinacija, a bivalenti bez hijazmi
(neefektivna konjugacija) se potpuno razdvajaju (u dva hromosoma oblika slova
I). Hijazme ostaje postojane sve do anafaze I.

Dijakineza – označava kraj prve mejotičke profaze, kada su tetrade sasvim
uočljive. Od diplotenskih se razlikuju po nejasnijim obrisima i razilaženju uz
jedrovu membranu, tako da dijakineza (pod optičkim mikroskopom ima
najprepoznatljiviju konfiguraciju. Jedrova opna i jedarce postupno
dezintegriraju.

Metafaza I Homologni parovi, odnosno bivalenti spojeni hijazmama se kače za
mikrotubule diobenog vretena. Zatim se grupiraju u područje ćelijskog ekvatora
gdje formiraju figuru koja se naziva ekvatorijalna ili metafazna ploča. Važno je
naglasiti da se hromosomi ovdje nalaze u paru gdje jedan vodi porijeklo od
majke, a drugi od oca. To je bitna razlika u odnosu na mitozu gdje su se na
ekvatoru ćelije nalazili pojedinačni hromosomi. Centromere hromosoma se koncima
diobenog vretena vezuju za polove ćelije (despiralizacijom hromoneme) pomoću
hromosomskih niti, pri čemu se jedan hromosom koncima veže za jedan pol ćelije,
a drugi hromosom za suprotni.

Anafaza I U ovoj fazi počinje razdvajanje homolognih hromosoma; hijazme pucaju i
oni odlaze ka polovima ćelije.  Na oba pola odlaze polovične tetrade, tj
rekombinirani univalenti (dijade). Dakle, broj hromosoma se smanjuje na pola,
ali svaki hromosom sadrži dvije monade (jednu dijadu). U ovoj fazi, dakle dolazi
do redukcije broja hromosoma. U ljudskim ćelijama ka polovima idu po  23
hromosoma i to po jedan hromosom iz svakog para hromosoma od 23 postojeća.
Međutim, njihov genetički sadržaj je rekombinacija roditeljskih gena. Bitno je
da se razdvajanje (segregacija) homolognih hromosoma (s obzirom na njihovo očevo
ili majčino porijeklo) odvija nasumično što može rezultirati sa oko 8 miliona
genotipski različitih gameta, ne računajući raznolikost uzrokovanu
krosing-overom.

Telefaza I U ovoj fazi počinje i završava se kompletna citokineza. Nastaju dvije
nove ćelije sa polovičnim brojem hromosoma. One su haploidne po broju hromosoma,
ali diplodine po broju monada (hromatida) i lanaca DNK, što će se u nastavku
mejoze reducirati nastankom po četiri haploidne ćelije od kojih se dvije
razgrađuju da bi se kao konačan proizvod dobile dvije definitivne haploidne
muške i ženske spolne ćelije. Na kraju ove faze se formira jedrova opna oko
kompleksa hromosoma i obrazuje se jedarce.

Nakon mejoze I dolazi do ponovne pripreme ćelije za diobu, koja nije klasična
interfaza, jer ne dolazi do replikacije DNK. Ova faza se još naziva interkineza
ili interfaza II. Njen tok liči na mitozu.

U ovoj fazi se hromosomi spiralizuju i time skraćuju. Traje veoma kratko, a
hromatide su uočljivo razdvojene i spojene samo u području centromere.

U ovoj fazi se hromosomi (dijade) smještaju na ekvatorsku ravan (u ekvatorsku
ploču) i pripremaju se za odvajanje hromatida (monade) u sljedećoj fazi. Bitno
su kraći nego u profazi II. Počinje formiranje niti i (hromosomskih) poluniti
diobenog vretena.

Anafaza II Hromatide (monade) se razdvajaju i postaju samostalni hromosomi. Sada
sestrinske hromatide postaju sestre hromosomi i povlače se prema suprotnim
polovima ćelija.

Telofaza II Počinje i završava kao i telefaza I, dakle završetkom
citokineze. Hromosomi se desipiralizuju, oblikuju se nova jedra koja su
genetički različita. Ovom fazom završava cijela mejoza i njen rezultat su četiri
nove ćelije. U procesima spermatogeneze (spermiogeneze) i ovogeneze od njih će
nastati muški ili ženski gameti.

Osim već spomenute važnosti mejoze kao redukcione diobe koja omogućava
konstantnost broja hromosoma svake vrste, bitno je napomenuti da mejoza
omogućava gensku rekombinaciju (različito razmještanje alela) i time osigurava
genetičku raznolikost (varijabilnost) organizama iste vrste.



https://bs.wikipedia.org/wiki/Mali

Mali (zvanično fr. République du Mali - Republika Mali) je zemlja u Zapadnoj
Africi. Po površini je sedma zemlja Afrike, a graniči sa Alžirom na sjeveru,
Nigerom na istoku, Burkinom Faso i Obalom Slonovače na jugu, Gvinejom na
jugozapadu i Senegalom i Mauritanijom na zapadu. Glavni grad Malija je Bamako.
Sastoji se od osam regiona. Granica Malija na sjeveru ulazi duboko u Saharu, dok
kroz južne dijelove zemlje, gdje se nalazi većina stanovništva, protiču rijeke
Niger i Senegal. Privredna struktura se uglavnom oslanja na poljoprivredu i
ribarstvo. Mali posjeduje rudna bogatstva u vidu ruda uranija, zlata i soli.
Smatra se da je Mali jedna od najsiromašnijih zemalja svijeta, po podacima MMF-a
bruto nacionalni dohodak po glavi stanovnika iznosi 531 američki dolar.

Teritorija današnjeg Malija je nekad bila dio tri zapadnoafrička carstva koja su
kontrolisala karavanske puteve preko Sahare: carstvo Gane, carstvo Malija (po
kojem je zemlja i dobila ime) i carstvo Songai. Krajem 19. vijeka, Mali pada pod
francusku kolonijalnu vlast kao dio francuskog Sudana. Zajedno sa Senegalom
stječe nezavisnost 1959. godine kao Federacija Mali. Godinu kasnije, Federacija
Mali postaje nezavisna republika Mali. Nakon dugog perioda jednopartijske
političke vlasti, nakon državnog udara 1991, usvojen je novi ustav zemlje te
država uređena po demokratskim višepartijskim principima.

Mali je ranije bio dio tri čuvena carstva koja su kontrolisala trgovinu zlatom,
soli i drugim traženim robama po cijeloj Zapadnoj Africi. Ova sahelska
kraljevstva nisu imala ni tačno utvrđene geopolitičke granice niti su imale
jasno definisane etničke pripadnosti. Najstarijim od njih, carstvom Gane,
dominirali su plemena Soninke, naroda koji je govorio Mande jezikom. Ovo carstvo
se proširilo po cijeloj Zapadnoj Africi od 8. vijeka do 1078, kada ga osvajaju
Arapi. (Almoravidi)

Kasnije carstvo Mali, formirano je oko gornjeg toka rijeke Niger a svoj vrhunac
je doživjelo u 14. vijeku. Pod vlašću tog carstva bili su antički gradovi Djenné
i Timbuktu, kao središta trgovine i islama u Sahari. Kasnije moć carstva Mali
opada zbog unutrašnjih intriga, da bi ga naslijedilo carstvo Songai. Narod
Songai je porijekom iz današnje sjeverozapadne Nigerije. Dugo vremena su bili
pod vlašću carstva Mali, a nakon što je carstvo upalo u krizu u toku 14. vijeka,
stječu nezavisnost da bi se postepeno proširili na cijelu teritoriju istočnog
cijela carstva Mali. Carstvo Songai je postepeno nestalo uslijed invazije
berberskih plemena 1591. godine. Pad carstva je značilo i kolaps dominacije ove
regije u ulozi posrednika u trgovini preko Sahare, jer evropske zemlje postepeno
uspostavljaju morske rute u nastojanjima istraživanja Afrike te karavanska
trgovina gubi na značaju.

U kolonijalnom periodu, Mali pada pod kontrolu Francuske krajem 19. vijeka. Već
1905, većina teritorije Malija je pod čvrstom kontrolom Francuza, kao sastavni
dio francuskog Sudana. Početkom 1959, Mali (tada Sudanska republika) i Senegal
se ujedinjuju i stječu nezavisnost od Francuske 20. juna 1960. kao Federacija
Mali. Senegal se povlači iz Federacije u augustu iste godine, što omogućuje
Maliju da osnuje nezavisnu državu Mali 22. septembra 1960. Prvi izabrani
predsjednik Malija bio je Modibo Keïta. Keïta veoma brzo osniva državu sa
jednopartijskim sistemom, socijalističke orjentacije sa čvrstim vezama sa
istokom, primjenjujući ekstenzivnu nacionalizaciju privrednih resursa.

U novembru 1968. Keïtin režim je srušen u vojnom državnom udaru koji je vodio
Moussa Traoré. Vojni režim, sa Traoréom kao predsjednikom, pokušao je da
reformiše privredu zemlje. Međutim, njegovi pokušaji su bili oslabljeni brojim
političkim previranjima između 1968. i 1974. te ogromnom sušom. Traoréov režim
se suočio sa velikim studentskim nemirima kasnih 1970tih, kada su tri puta
pokušani državni udari. Usprkos tome, Traoré je zadržao vlast te represijama
gušio sve pobune do kraja 1980ih. Vlada se trudila da sprovede određene
ekonomske reforme ali je stanovništvo i dalje bilo veoma nezadovoljno. Zbog
stalnih zahtjeva za višestranačkom demokratijom, Traoré napokon dopušta
ograničene političke slobode, ali odbija da uvede potpuno slobodnu višestranačku
demokratiju. U 1990im nastavljeni su pokreti i akcije opozicije koji će dovesti
do etničkog naselja na sjeveru zemlje i povratka mnogih Tuarega u zemlju.

Protesti protiv vlade su doveli do državnog udara 1991, te je uspostavljena
prijelazna vlada i donesen novi ustav. Sljedeće godine, održani su prvi
demokratski višestranački izbori, a prvi demokratski izabrani predsjednik bio je
Alpha Oumar Konaré. Nakon što je Konaré osvojio i svoj drugi mandat 1997.
godine, počeo se snažno zalagati za političke i ekonomske reforme i borbu protiv
korupcije. Na izborima 2002, zamijenio ga je Amadou Toumani Touré, bivši
predsjednik i general u penziji, koji je bio vođa vojnog dijela pobune 1991
godine. U aprilu 2012. desila se pobuna Tuarega, koji su osnovali državu Azawad,
i praktično odvojili od Malija.

Mali je podijeljen na osam regiona (régions) i jedan distrikt. Na čelu regiona
se nalaze guverneri. Pošto je svaki region Malija relativno velika oblast, kao
podjedinice uprave, formirano je 49 okruga (cercles) i 288 arondismana
(arrondissement). Na čelu arondismana se nalazi načelnik i izabrani predstavnici
grada.

Mali ne izlazi na more. Sa površinom od 1.240.000 km2, nalazi se na 24. mjestu
najvećih država svijeta, odnosno preko 24 puta veći od Bosne i Hercegovine.
Najvećim dijelom zemlja leži u južnoj Sahari, iz koje dolazi suh i vruć vjetar
tokom sušne sezone. Dalje na jugu, Mali se proteže na jugozapad u suptopsko
područje Sahela sve do zone Sudanske savane. Najvećim dijelom, Mali je veoma
ravničarska zemlja, uzdižući se uglavnom na sjeveru u blage planine prekrivene
pijeskom.

Klima Malija se proteže od suptropske na jugu do pustinje na sjeveru. Količine
padavina u nekim dijelovima zemlje su ekstremno niske. Suše su veoma česte. Od
kraja juna do početka decembra je kišna sezona. U toku ovog perioda plavljenja
rijeke Niger su česta pojava. Zemlja ima značajnije zalihe prirodnih resursa,
naročito zlata, uranija, fosfata, kaolinita, soli i krečnjaka. Mali se susreće
sa nizom klimatskih izazova, uključujući desertifikaciju, deforestaciju, eroziju
tla i neadekvatnu opskrbu pitkom vodom.

Po podacima CIA, Mali je jedna od najsiromašnijih zemalja svijeta. Prosječna
godišnja zarada radnika se kreće oko 1.500 US$. U periodu od 1992. do 1995,
vlada je primjenjivala program privrednog oporavka koji je doveo do određenog
privrednog rasta i smanjivanja finansijske neravnoteže. Poboljašnje ekonomskih
prilika omogućilo je Maliju da se priključi Svjetskoj trgovačkoj organizaciji
(WTO) 31. maja 1995.. Povećan je bruto nacionalni proizvod (BNP) sa 3,4
milijarde US$ u 2002, na 5,8 milijardi US$ u 2005 godini, što odgovara
prosječnoj godišnjoj stopi rasta od 17,6%.

Glavna privredna grana Malija je poljoprivreda. Najveći izvoz ostvaruje se
proizvodnjom pamuka, koji se izvozi preko Senagala i Obale Slonovače. Godišnja
proizvodnja pamuka 2002. iznosila je 620.000 tona, ali je cijena pamuka 2003.
značajno opala. Pored pamuka, Mali proizvodi još mnogo riže, kukuruza, povrća i
duhana. U ukupnom izvozu zemlje, poljoprivredni proizvodi, zlato i stočne
prerađevine čine preko 80%. Procjenjuje se da oko 80% radne snage Malija radi u
oblasti poljoprivrede dok 15% radi u sektoru usluga. Problem predstavljaju
sezonska kolebanja u stopi nezaposlenosti, uzrokovana sezonskim potrebama u
poljoprivredi.

Prema podacima CIA u julu 2007, procjenjuje se da u Maliju živi oko 12 miliona
ljudi, sa prosječnom stopom prirodnog prirasta od 2,7%. Stanovništvo je pretežno
ruralno (oko 68% u 2002) dok je od 5-10% stanovnika nomada. Više od 90%
stanovništva živi na jugu zemlje, naročito u glavnom gradu Bamako, koji ima
preko milion stanovnika. Oko 48% stanovništva je mlađe od 15 godina, 49% je
između 15 i 64 godine, dok je samo 3% starije od 65 godina. Mali ima jednu od
najviših stopa smrtnosti novorođenčadi od oko 106 na 1000 novorođenih u 2007.
godini.

Najbrojniju etničku grupu u Maliju čine Bambara, oko 36,5%. te drugi narodi iz
grupe Mandé (Soninké, Khassonké i Malinké). Ostali narodi su Peul (17%), Voltaic
(12%), Songai (6%) te Tuarezi i Arapi (10%). Najveći broj Malijaca ispovijeda
islam, oko 90%, dok su 9% animisti, a 1% su kršćani (dvije trećine kršćana su
katolici dok su jedna trećina protestanti). U zemlji nema većih vjerskih sukoba.
Po ustavu Malija, zemlja je sekularna, a državna vlast dosta poštuje vjerske
slobode.

Muzička tradicija Malija je veoma raznovrsna i ima mnoge različite pravce i
žanrove. U muzici Malija veoma utjecajan je instrument kora, kojeg svira poznati
Toumani Diabaté. Veoma cijenjeni su i blues gitarista Ali Farka Touré, tuareška
grupa Tinariwen, duo Amadou et Mariam, pjevači Oumou Sangare i Habib Koité.

Najpopularniji sport u Maliju je svakako nogomet, popularnosti kojeg je najviše
donio Afrički kup nacija, održan u Maliju 2002 godine. Organizovani su
mnogobrojni nogometni klubovi, od kojih su posebno uspješni Djoliba AC, Stade
Malien i Real Bamako, svi iz glavnog grada. Iz Malija su potekli svjetski
poznati nogometaši: Salif Keita, Seydou Keita, Jean Tigana, Frédéric "Fredi"
Kanouté, Mahamadou Diarra, Sammy Traore i drugi. Pored nogometa, veoma popularna
je i košarka. Zanimljiv sport u Maliju je tradicionalno hrvanje pod imenom la
lutte čija popularnost sve više opada.



https://bs.wikipedia.org/wiki/Macbeth

Macbeth također poznata kao i "Škotska predstava" je najkraća i najkrvavija
tragedija Williama Shakespearea. Najvjerovatnije je napisana 1606. godine na
početku vladavine Jamesa I, koji je bio James VI od Škotske prije nego što je
uspio da stupi na engleski tron 1603. godine. James je bio pokrovitelj
shakespeareove pozorišne trupe, a sve predstave Shakespeare je napisao za
vrijeme vladavine Jamesa I. Makbet najjasnije oslikava dramaturgov bliski odnos
sa suverenom. Usredsređujući se na Makbeta, lika iz historije Škotske,
Shakespeare je odao počast svom kralju iz škotske loze. Makbet nije
shakespearova najsloženija pozorišna predstava, ali je svakako jedna od njegovih
najmoćnijih i emocionalno najintenzivnijih. Dok su u drugim velikim tragedijama
Williama Shakespearea (kao što su Hamlet i Othello) prefinjeno istraživane
intelektualne neprilike s kojima se suočavaju njihovi likovi i fine karakterne
nijanse kod njihovih likova, Makbet pada u ludilo od samog početka pa sve do
kraja. To je oštra, nazubljena skica teme i karaktera i kao takvi oni su
šokirali i fascinirali publiku gotovo četiri stotine godina.

Predstava počinje s kratkom pojavom tri vještice, a onda se radnja prebacuje u
vojni logor, gdje škotski kralj Dankan čuje vijest da su njegovi generali Makbet
i Banko poraženi od dvije odvojene invazione vojske, jedne iz Irske koju je
predvodio pobunjeni Macdonwald i druge vojske iz Norveške. Nakon njihovih teških
bitaka sa ovim neprijateljskim snagama, Makbet i Banko susreću vještice dok su
one prelazile pustare. Vještice predskazuju da će Makbet postati "thane (titula
škotskog plemstva) od Cawdora" i na kraju kralj Škotske. One također predskazuju
da ċe makbetov pratilac Banko stvoriti liniju škotskih kraljeva iako sam Banko
nikada neće biti kralj. Ubrzo, vještice nestaju. Makbet i Banko se prema ovim
proročanstvima skeptično odnose sve dok neki ljudi u službi kralja Dankana ne
dođu da se zahvale dvojici generala zbog njihovih pobjeda u borbi i da ih
obavijeste da je Makbet zaista imenovan titulom "thane od Cawdora". Prethodnik
sa ovom titulom je izdao Škotsku boreći se na strani Norvežana i kralj Dankan ga
je osudio na smrt. Makbet je zaintrigiran ostatkom proročanstva tri vještice i
mogućnošċu da će uistinu biti okrunjen za kralja, ali je nesiguran šta može
očekivati. Posjetio je kralja Dankana sa kojim je planirao te noći da večeraju
zajedno u Invernessu gdje se nalazi makbetov dvorac. u Međuvremenu, Makbet piše
svojoj supruzi gospođi Makbet govoreći joj sve što se dogodilo.

Makbet i njegova supruga planiraju da napiju i ošamute dva dvorjanina u službi
kralja Dankana tako da ih sljedećeg jutra mogu okriviti za ubistvo. Oni će biti
bespomoćni jer neće biti u stanju da zapamte ništa šta se desilo prethodne noċi.
Nakon što je Dankan zaspao, Makbet ga izbode nožem, uprkos svojim sumnjama i
broju natprirodnih znamenja, uključujući i viziju krvavog bodeža. Nakon što je
smrt kralja Dankana otkrivena sljedećeg jutra, Makbet ubija kraljeve dvorjanine,
tobože od bijesa zbog njihovog zločina i lahko preuzima kraljevstvo. Dankanovi
sinovi Malcolm i Donalbain bježe u Englesku i Irsku, u strahu da će onaj ko je
ubio Dankana poželjeti i njih da ubije.

Gospođu Makbet u međuvremenu muče napadi hodanja u snu u kojem se žali na ono
što smatra da su mrlje od krvi na njenim rukama. Prije dolaska protivnika
Makbeta, on prima vijest da mu se supruga ubila zbog čega pada u duboki i
pesimistički očaj. Ipak, on čeka Engleze i utvrđuje dvorac Dunsinane u koji se
povlači s ciljem da se brani sam, siguran u proročanstva vještica koje mu
garantuju nepobjedivost. Makbet je u strahu kada je saznao da engleska vojska
napreduje na dvorac Dunsinane zaštićeni granama usječenim iz birnamske šume.
Birnamska šuma zaista dolazi u dvorac Dunsinane ispunjavajući polovinu
proročanstva vještica.

U bici Makbet se bori hrabro, ali engleske snage postepeno nadvladaju njegovu
vojsku i zauzimaju dvorac. Na bojnom polju, Makbet nailazi na osvetoljubivog
Macduffa koji izjavljuje da on nije bio "rođen od žene", nego je umjesto toga
bio "neblagovremeno otrgnut" iz utrobe svoje majke (ono što danas nazivamo
rođenje carskim rezom). Iako je shvatio da je osuđen na propast, Makbet
nastavlja da se bori sve dok ga Macduff ne ubije i odsiječe mu glavu. Malcolm,
sada kralj Škotske izjavljuje da je blagonaklonih namjera prema svojoj zemlji i
poziva sve da ga vide okrunjenog u gradu Scone.

Stil Williama Shakespearea u "Macbethu", prema Haroldu Bloomu, objedinjuje
dikciju, sintaksu i karakterizaciju u partnerstvo između riječi, lika i
evoluiranja njegovog mentalnog stanja iz trenutka u trenutak. Shakespeare to
radi kroz stilske promjene koje odražavaju ne samo mentalne degeneracije
Macbetha i njegove supruge, nego i zdravog razuma njihovih poslušnika.
Shakespearov poseban stilski genij je bio taj da je kroz svoje likove odražavao
ne samo razvoj iz jednog mentalnog stanja u drugo, već da je sa dikcijom i
sintaksom navodio svoju publiku na razmišljanje. U tom smislu, njegove riječi
mentalno nas nose sa Macbethom što može biti način na koji Shakespeare pridobija
simpatije svoje publike za šestostrukog ubicu: kroz snagu stila koji je
istovremeno figurativno bogat i psihički usklađen. Shakespeare koristi dosta
slika u ovoj predstavi da bi razvio atmosferu, raspoloženje, i likove. Slike su
jasno promišljene radi ostvarivanja određenog utiska na publiku. Slike često
proriču nešto u budućnosti. Na primjer, slika krvavog noža ispred Makbeta u
drugom činu najavljuje brutalno hladnokrvno ubistvo koje ubrzo slijedi. Krv se
ponavlja u scenama u ovoj pozorišnoj predstavi da se označi krivica. Gospođa
Makbet zabrinuta što u snu neće moći oprati krv sa svojih ruku, jer se osjeća
krivom za ubistvo. Slike sumornog neba nastavljaju da se pojavljuju kroz
predstavu prikazujući nedostatak reda i mira u kraljevstvu.

On nam govori o olujama u Škotskoj tokom makbetove vladavine. Ovo predstavlja
prirodu koja je poremećena zbog prerane smrti kralja Dankana naglašavajući ideju
kako je priroda u ravnoteži kada zemljom vlada njen zakoniti kralj. Važan lik na
temu Makbeta kao primjera kraljevske propagande.



https://bs.wikipedia.org/wiki/Kuvajt

Kuvajt je država u jugozapadnoj Aziji. Nalazi se na Arapskom poluostrvu i na
istoku izlazi na Perzijski zaliv. Graniči na sjeveru s Irakom, a na jugu sa
Saudijskom Arabijom. Većinu zemlje čini ravna pustinja. Službeni naziv je Država
Kuvajt. Glavni grad je Kuvajt.

Najpoznatiji događaj nedavne historije Kuvajta je sukob sa susjednim Irakom.
Irak i Kuvajt bili su saveznici tokom iransko-iračkog rata u osamdesetima, ali u
augustu 1990. Irak je pod vodstvom Saddama Huseina napao i okupirao Kuvajt. U
februaru 1991. međunarodna koalicija na čelu s SAD-om oslobodila je zemlju koja
je od tada jedan od glavnih saveznika Sjedinjenih Država u regiji. Tokom
američke invazije Iraka 2003. Kuvajt je bio jedina arapska država koja je javno
podržala intervenciju.

U politici Kuvajta od sredine 18. vijeka dominantnu ulogu ima obitelj al-Sabah,
iz koje je i trenutni emir. Nakon oslobođenja od iračke okupacije zemlja se
donekle demokratizirala, iako je biračko pravo ograničeno na trećinu muške
populacije.

Kuvajt je podijeljen na 6 guvernmana ili provincija (arapski: muhafazat, jednina
- muhafadhah), mada kuvajtska vlada preferira naziv guvernman. Guvernmanima
upravlja guverner. Kuvajtski guvernmani su:

Privredom Kuvajta dominira nafta koja čini 90% vrijednosti izvoza i 50% BDP-a.
Prihodi od nafte omogućili su nastanak socijalne države po evropskom uzoru, ali
i privukli brojne legalne i ilegalne imigrante iz šire regije.

Velika većina stanovništva su Arapi, ostatak čine doseljenici iz Indije,
Bangladeša, Pakistana i Filipina. Islam je najzastupljenija religija, a omjer
Sunita i Šiita je otprilike 70:30.

Nedovršeni članak Kuvajt koji govori o državama treba dopuniti. Dopunite ga
prema pravilima Wikipedije.



https://bs.wikipedia.org/wiki/Izra%C4%8Dunavanje_suma

U matematici, red je suma elemenata niza. Ovaj članak spominje nekoliko
uobičajnih redova, te način izračunavanja njihove vrjednosti (ili dokazuje da
oni ne konvergiraju).

suma prvih n prirodnih brojeva, za svaki prirodan broj n. Pošto je konačan, red
konvergira, a njegova vrijednost se određuje korištenjem sljedeće tehnike.
Možemo napisati sumu tako da članove "odbrojavamo unazad" umjesto da ih brojimo
od prvog člana pa dalje; to jest, ako je gornji red S, tada je

(Kako bi bili apsolutno tačni, ako uzmemo da je 2 = 0, ova formul nema smisla;
međutim, u tom slučaju suma se lahko može izračunati "inspekcijom" pošto se
članovi nalaze između 0 i 1).

Ostali aritmetički redovi mogu se izračunati korištenjem ovog proračuna kao
osnove. Za bilo koja dva data broja a, d (koji mogu biti integralni, realni,
kompleksni, ili, u stvari, članovi bilo koje Aabelove grupe, možemo definisati
aritmetičku progresiju sa početnim članom a i razlikom između članova d, čiji je
opći član

sumu prvvih n članova ove progresije. Ako zamijenimo definiciju ai i iskoristimo
linearnost sume, račun se svodi na onaj koji smo prethodno odradili:

Geometrijski red, kao i aritmetički red, može se definisati za svake brojeve
(cijele, realne, kompleksne ili druge) a i r. Zbog pravila o stepenovanju ovi
redovi teže da budu indeksovani od nule; a je početni član, a r je odnos
(količnik) između susjednih članova. Tada red glasi

Kako bi izračunali ovaj red (ponovo označeno sa S), koristimo trik štimanja
članova koji će se međusobno poništiti: ako pomnožimo red sa r i oduzmemo ga od
početnog, dobijamo

(Ponovo, kako bi bili specifično precizni, moramo imati r različito od 1; u ovom
slučaju, suma se jednostavno izračuna inspekcijom pošto je svaki stepen od i,
također, jednak 1).

Ako (što je uobičajno) radimo sa realnim ili kompleksnim brojevima, te ako je |
r | < 1 {\displaystyle |r|<1} , tada možemo tražiti limes kada n teži u
beskonačnost. Ovim dobijamo izraz

Naravno, desna strana je definisana za svaki broj r različit od 1, ali samo kada
je za | r | < 1 {\displaystyle |r|<1} jednako lijevoj strani. U ostalim
slučajevima, red divergira (pošto mu opći član ne teži nuli).

za pozitivne cijele brojeve k; aritmetički red imamo u slučaju da je k jednako
1. Ovo slikedi iz identiteta Bernoullijevih polinoma da se ove sume mogu
izračunati pomoću izraza:

Iako se ova oblast čini praznom, to nije slučaj, pošto su Bernoullijevi polinomi
jako drobro istraženi i njihovi koeficijenti, koji imaju veze sa Bernoullijevim
brojevima, se veoma lahko izračunavaju.

Taylorov red može se koristit da se pronađe suma određenih redova, koji nisu
očiti na prvi pogled; po njihovoj prirodi, ovo su općenito beskonačni redovi.
Postoji nekoliko dobro poznatih primjera:

Ovo odmah ne važi; radijus konvergencije potencijalnog reda za ln ⁡ ( 1 + x )
{\displaystyle \ln(1+x)} je samo 1, i zbog toga ova suma leži na granici. Kako
bi pokazali da je vrijednost potencijalnog reda jednaka vrijednosti funkcije
potrebna je dalja analiza.

Koristeći binomni teorem, koji je veoma poseban slučaj Taylor ovog reda (ako
jedinice) za funkciju f ( x ) = ( 1 + x ) r {\displaystyle f(x)=(1+x)^{r}} za
proizvoljne pozitivne realne brojeve r, možemo, također, dobiti



https://bs.wikipedia.org/wiki/Hamurabijev_zakonik

Hamurabijev zakonik predstavlja najpoznatiji i najbolje sačuvani zakonik drevne
Mezopotamije. Pisan je klinastim pismom. Hamurabijev zakonik pronađen je 1901.
godine u iranskom gradu Suzi (oblast starog Elama) od strane Jean-Jacques de
Morgan, gdje ga je kao ratni plijen oteo elamićanski kralj Šutruk Nahunt. Tekst
je ispisan na stijeni od crnog diorita, visokoj 2,62 m. Danas se čuva u muzeju
Louvre. Zakonik je preveo na francuski orijentalist Šel. Na vrhu stele nalazi se
slikovni prikaz boga sunca Šamaša, kako sjedi, i Hamurabija dok stoji u naklonu
pred njim. Bog nadahnjuje vladara da donese svoj zakonik, ali vladar vrši
zakonodavnu djelatnost. Zakonik je nastao u posljednjim decenijama vladavine
Hamurabija (vladao 1792. p. n. e.—1750. p. n. e.).

Nakon proširenja carevine, Hamurabi se okrenuo sređivanju zemlje po pitanju
jedinstvenog zakonodavno-pravnog sistema. Smatra se da je donesen u posljednjoj
dekadi njegove vladavine, oko 1780. godine p.n.e. Sastoji se od tri dijela.

U prvom dijelu Hamurabi opširno govori o svojoj ulozi prema svome narodu koja je
određena od strane bogova.

U trećem, završnom dijelu Hamurabi poziva podanike na poštovanje zakona,
obećavajući nagrade i božansku zaštitu od prokletstva i zla, svima onima koji se
nalaze unutar zidova njegovog hrama odnosno onih koji su pod njegovom vlašću i
koji se pridržavaju zakona prijeteći teškim kletvama i kaznama za one koji to ne
čine i koji zakon ne priznaju.

Uporedo sa svim mogućim ekonomskim gradacijama, u opštoj masi slobodnog
stanovništva razlikuju se još čisto pravne kategorije, pa nailazimo na još jedan
sloj, muškenum, koji se po pravima nalazi između robova i slobodnih ljudi.
Spominju se još mnogobrojne sluge koje nisu imale vlastitog imanja, već su za
svoj rad dobijali zaradu u naturi ili novcu.

Avilum su najmnogobrojnija kategorija babilonskog društva,posjednici zemlje,
seljaci, trgovci, zanatlije, učestvuju u radu gradskih vijeća, koja su zadržala
lokalnu samoupravu i sudstvo, a vode računa i o gradskim finansijama.

Vardum ili rob je bio najniži sloj babilonskog društva. Izvori ropstva su bili
različiti: ratovi, rođenje od roditelja robova, kupovina od trgovca robljem,
krivična osuda i dužničko ropstvo. Ipak, za razliku od vremena treće dinastije
Ura, preduzimaju se mjere da slobodni Babilonci ne smiju da dopadnu u ropstvo
(samo teški prijestupi povlače lišavanje slobode). Glavni uzrok pretvaranja mase
u robove je bila zavisnot zbog zaduživanja, a Hamurabijevi zakoni upravo nastoje
da tu zavisnost ograniče. Tome se ne treba čuditi jer su nemilosrdne akcije
zelenaša, od kojih su stradali ne samo siromasi već i mnogi vlasnici, izazivale
opšte nezadovoljstvo i nanosile štete caru, koji je na taj način gubio podanike
(jer je rob u cjelini pripadao gospodaru). Dug je mogao da odradi ne samo
dužnik, već i njegova žena ili djeca, i to samo u roku od tri godine, pri čemu
su se, za razliku od robova, ti zavisni ljudi štitili zakonom i lihvar (onaj
kome se dug odrađuje) je odgovarao životom svoga sina za nasilnu smrt dužnikova
sina koji bi odrađivao očev dug.

Muškenum je sloj stanovništva čiji pravni status nije dovoljno jasan. Oni su
bili posjednici, djelimično čak i robovlasnici, mogli su da zasnivaju porodice,
ali njihova jurisdistička prava su bila ograničena (podređen položaj se ogleda
po pitanju krivičnog prava, kako se pretpostavlja, u vezi sa porijeklom). Za
nanošenje tjelesnih povreda mušenumu, krivac se kažnjava po principu
kompozicije, a za istu takvu povredu ako je u pitanju avilum, krivac se kažnjava
po principu taliona (“oko za oko, zub za zub”).

Prije Hamurabija također su postojali je pokušaja donošenja jednog jedinstvenog
pravnog akta koji će obuhvatiti sve bitne segmente društva i odrediti represivne
mjere za prekršioce istog.



https://bs.wikipedia.org/wiki/Gangrena

Gangrena je komplikacija narušenog zdravstvenog stanja uzrokovanog nekom
bolešću. Gangrenu karakteriše odumiranje ćelija, odnosno raspadanje tkiva u
organizmu. Dijelovi tijela zahvaćeni gangrenom imaju tipično zelenkastu ili crnu
boju. Najčešći uzroci su prekid dovoda hranljivih tvari u ćelije zbog
začepljenja uzrokovanih trombom, embolijom, infekcijom, traumom, smrzavanjem,
dijabetesom i sl. Dakle, narušavanje funkcije krvnih sudova i nerava, odnosno
prekid ili nedovoljan dovod krvi u tkivo može prerasti u gangrenoznu
komplikaciju. Ovako kompromitovana tkiva lahko postaju meta bakterija. Gangrena
može zahvatiti bilo koji dio organizma a najčešće su to donji ekstremiteti, nos,
pluća i crijeva.

Riječ gangrena potiče od lat. gangraena, odnosno gr. gangraina (γάγγραινα), i
znači "truhljenje tkiva".

Prije otkrića antibiotika, larve muha su se koristile kod tretiranja hroničnih
čireva ili za spriječavanje širenja nekroze. Neke vrste larvi se hrane
isključivo mrtvim tkivom tako da ostavljaju zravo tkivo netaknuto. Naravno,
ovakva praksa je prestala i zamijenjena je antibioticima, cijanometanom (C2H3N)
i enzimima. Ipak, u novije vrijeme, terapija larvama je ponovo dobila
kredibilitet, posebno u slučajevima hronične nekroze tkiva.

Obično je nephodno primijeniti hirurški zahvat i ukloniti nekrotično tkivo,
ponekad i amputiranjem cijelog uda. Infekcije se blokiraju velikim dozama
antibiotika ali oni nisu dovoljni jer ne mogu dospjeti u dijelove pogođene
ishemijom. Ako se ne preduzmu potrebne intervencije gangrena može prerasti u
sepsu, zatim septički šok i na kraj smrt. Kod liječenja pacijeta treba ponovo
uspostaviti njegov metabolički i elektrolitski balans.



https://bs.wikipedia.org/wiki/Fotosinteza

Fotosinteza (iz grčkog φώτο- [foto-], "svjetlost" i σύνθεσις [sintesis],
"spajanje s nečim") je proces pretvaranja svjetlosne energije u hemijsku i njeno
pohranjivanje u vidu molekula šećera. Proces fotosinteze se dešava u biljkama,
te u nekim bakterijama i algama, koje u svojim ćelijama imaju hlorofil. Za
proces fotosinteze biljkama je neophodan ugljik-dioksid, voda i svjetlosna
energija. Proces se odvija u hloroplastima, malim organelama u citoplazmi
biljnih ćelija koje sadrže zeleni pigment zvani hlorofil. Fotosinteza se
najvećim dijelom odvija u listovima biljaka, a veoma malo ili nikako u drugim
dijelovima biljke (stablu, korjenu i dr.)

Organizmi koji vrše proces fotosinteze se nazivaju fotoautotrofi, jer im taj
proces omogućava da sami sebi proizvode hranu. Kao nusproizvod procesa
fotosinteze ispušta se kisik. Upravo zbog te činjenice, fotosinteza je od
vitalnog značaja za život na Zemlji. Pored održavanja nivoa kisika u atmosferi,
gotovo sva živa bića su direktno ili indirektno vezana za fotosintezu kao izvor
energije ili hrane.(izuzetak su hemoautotrofi koji žive u stijenama ili oko
hidrotermalnih izvora u okeanskim dubinama). Količina energije koja se proizvede
tokom procesa fotosinteze je izuzetno velika, otprilike 100 teravata, što je oko
šest puta veće od ukupne potrošnje energije cijelog čovječanstva. Pored
energije, fotosinteza je također i izvor ugljika u svim organskim supstancama u
tijelima živih bića. Sveukupno, organizmi koji vrše fotosintezu pretvore oko 100
milijardi tona ugljika godišnje u biomasu.

Iako se fotosinteza može odvijati na razne načine kod različitih vrsta, neke
osnovne karakteristike su iste. Naprimjer, proces uvijek počinje sa svjetlosnom
energijom koju apsorbuju bjelančevine zvane fotosintetički reakcioni centri koji
sadrže hlorofil. U biljkama, ove bjelančevine se nalaze unutar hloroplasta, dok
su kod bakterija sadržane u membrani citoplazme. Dio sunčeve energije koja se
prikupi preko hlorofila se pohranjuje u obliku adenozin trifosfata (ATP).
Ostatak energije se korisiti za uklanjanje elektrona iz supstanci kao što je
voda. Ovi elektroni se zatim koriste u reakcijama u kojim se ugljik-dioksid
pretvara u organske supstance. U biljkama, algama i cijanobakterijama ovaj
proces se odvija u nizu reakcija poznatom kao Calvinov ciklus, međutim on je
različit u nekim bakterijama, poput inverznog Krebsovog ciklusa u bakterijama
Chlorobium. Mnogi fotosintetski organizmi su razvili određena prilagođavanja
procesa fotosinteze kojima se koncentrira ili uskladištava ugljik-dioksid. Ovim
se pomaže odvijanje procesa fotorespiracije, u kojem se može potrošiti značajan
dio šećera koji je nastao tokom fotosinteze.

Fotosinteza u živom svijetu se pojavila relativno rano u toku evolucije kada je
gotovo sav život na Zemlji bio u formi mikroorganizama, a atmosfera sadržavala
mnogo više ugljik-dioksida nego danas. Prvi fotosintetski organizmi su
vjerovatno evoluirali prije oko 3,5 milijarde godina, a koristili su vodik i
vodik sulfid kao izvore elektrona, prije nego vodu. Cijanobakterije su se
pojavile kasnije, prije oko 3 milijarde godina, te trajno izmijenile izgled
Zemlje kada su počele sa ispuštaju kisik u atmosferu prije 2,4 milijarde godina.
Ovakvo izmijenjena atmosfera je omogućila evoluciju kompleksnijih oblika života
kao što su protisti. Mnogo kasnije, prije oko milijardu godina, neki od protista
su formirali simbiotske veze sa cijanobakterijama, čineći tako pretke današnjih
biljaka i alga. Hloroplasti u današnjim biljkama su potomci ovih drevnih
simbiotskih cijanobakterija.

Smatra se da su prahistorijski fotosintetički sistemi, poput onih kod zelenih i
ružičastih bakterija, bili anoksigenski, a koristili su razne molekule kao
izvore elektrona. Za zelene i ružičaste sumporne bakterije smatra se da su
koristile vodik i sumpor kao izvore elektrona, dok su zelene nesumporne
bakterije koristile aminokiseline i druge organske kiseline. Pronađeni su fosili
za koje se smatra da su bili filamentski fotosintetički organizmi, a njihova
starost se procjenjuje na 3,4 milijarde godina. Glavni izvor kisika u Zemljinoj
atmosferi je kisična fotosinteza, a njena prva pojava se ponekad naziva i
kisična katastrofa. Geološki dokazi pokazuju da je kisična fotosinteza, poput
one u cijanobakterijama, postala važna tokom paleoproterozoika prije oko 2
milijarde godina. Moderna fotosinteza u biljkama i većini fotosintetičkih
prokariota je kisična. Kisična fotosinteza koristi vodu kao izvor elektrona koja
se oksidira do molekule kisika (O2) u fotosintetičkim reakcionim centrima.

Nekoliko grupa životinja je formiralno simbiotske veze sa fotosintetičkim
algama. Takve simbioze su najčešće kod korala, spužvi i morskih anemoni, moguće
i zato što ove životinje imaju relativno jednostavnu anatomiju i veliku površinu
tijela u odnosu na zapreminu. Pored toga, nekoliko mekušaca kao što su Elysia
viridis i Elysia chlorotica također imaju simbiotsku vezu sa hloroplastima koje
crpe iz algi iz hrane te ih zatim čuvaju u organizmu. Time se omogućava ovim
mekušcima da prežive nekoliko mjeseci isključivo hraneći se putem fotosinteze.
Neki geni iz biljnih ćelijskih jezgra su preneseni u mekušce tako da se
hloroplasti mogu snabdijevati sa bjelančevinama neophodnim za preživljavanje.

Čak i bliži oblici simbioze mogu objasniti porijeklo hloroplasta. Hloroplasti
imaju dosta sličnosti sa cijanobakterijama uključujući i cirkularne hromozome,
ribozome prokariotskog tipa i slične bjelančevine u fotosintetičkim reakcionim
centrima. Po endosimbiotskoj teoriji smatra se da su fotosintetičke bakterije
spojene sa ranim eukariotskim ćelijama putem endocitoze, čime su se formirale
prve biljne ćelije. Po toj teoriji, hloroplasti bi mogli biti fotosintetičke
bakterije koje su se prilagodile na život unutar biljne ćelije. Poput
mitohondrija, hloroplasti i danas imaju svoju vlastitu DNK, koja je odvojena od
DNK ćelijskog jezgra biljke domaćina, a geni u DNK hloroplasta su slični onima u
cijanobakterijama.

Biohemijski kapacitet korištenja vode kao izvora elektrona u procesu fotosinteze
je evoluirala kod zajedničkih predaka izumrlih cijanobakterija. Geološki podaci
pokazuju da se ovaj događaj odvijao u ranoj prošlosti planete Zemlje, prije
najmanje 2,45 do 2,32 milijarde godine, a moguće čak i mnogo ranije. Dostupni
dokazi iz geobioloških studija sedimentnih stijena (od prije 2,5 milijarde
godina) su pokazali da je život na Zemlji postojao prije 3,5 milijarde godina,
ali je putanje da kada je evoluirala kisikova fotosinteza ostalo ne odgovoreno.
Međutim, paleontološki podaci su pokazali da za period od prije 2 milijarde
godina, već postoje brojni različiti oblici zeleno-plavih cijanobakterija, koji
su osnovni primarni proizvođači tokom proterozoika (prije oko 2,5 milijarde do
prije 543 miliona godina). Zelene alge su se pridružile zeleno-plavim
bakterijama kao primarni proizvođači u područjima kontinentalnog šelfa na kraju
proterozoika, a tek u mezozoiku (od prije 251 do prije 65 miliona godina)
dinoflagelati, coccolitoforidi i diatomeje su preuzeli ulogu primarnih
proizvođača u morskoj vodi, gotovo u današnjem obliku. Smatra se da su
cijanobakterije ostale od velikog značaja za morske ekosisteme kao agenti za
biološko fiksiranje dušika, a u izmijenjenoj formi, kao plastidi morskih algi.

Fotosintetski organizmi su fotoautotrofi, što znači da su u mogućnosti da
sintetišu hranu direktno iz ugljik-dioksida koristeći energiju svjetlosti.
Međutim, ne koriste svi organizmi svjetlost kao izvor energije za fotosintezu;
postoje i fotoheterotrofi koji umjesto ugljik-dioksida koriste organske
supstance kao izvor ugljika. U biljkama, algama i cijanobakterijama, pri
fotosintezi se oslobađa kisik (oksigen). Ovaj proces je naziva oksigenska
fotosinteza. Iako postoje manje razlike u procesu oksigenske fotosinteze u
biljkama, algama i cijanobakterijama, sveukupni proces je dosta sličan u tim
živim bićima. Međutim, postoje neki tipovi bakterija kod kojih se vrši proces
anoksigenske fotosinteze, koja također troši ugljik-dioksid ali ne ispušta
kisik.

Ugljik-dioksid se pretvara u šećer u procesu koji se naziva fiksiranje ugljika.
Ta reakcija spada u redoks reakcije, tako da je pri fotosintezi neophodno imati
i izvor energije za tok samog procesa kao i izvor elektrona koji su potrebni za
pretvaranje ugljik-dioksida u ugljikohidrate, što je reakcija redukcije. U
principu, fotosinteza je proces suprotan procesu ćelijskog disanja, kada se
glukoza i druge supstance oksidiraju i proizvode ugljik-dioksid, vodu te
otpuštaju hemijsku energiju. Međutim, ova dva procesa se dešavaju preko dva
različita niza hemijskih reakcija i u različitim ćelijskim dijelovima
(organelama).

Pošto se voda koristi kao izvor elektrona u oksigenskoj fotosintezi, jednačina
ovog procesa je slijedeća::

Kod drugih oblika fotosinteze (koji se proučavaju kod mikroba u laboratoriji)
umjesto vode koriste se druge supstance kao izvori elektrona, poput arsenita;
pri čemu mikrobi uz pomoć sunčeve svjetlosti oksidiraju arsenit u arsenat.
Jednačina za ovu reakciju je:

Fotosinteza se odvija u dvije faze. U prvoj fazi, u reakcijama koje zavise od
svjetlosti ili svjetlosnim reakcijama hvata se energija sunca (ili drugog izvora
svjetlosti) i koristi u pravljenju molekula u kojima se skladišti energija: ATP
i NADPH. U toku druge faze, u reakcijama koje ne zavise od svjetlosti koriste se
ovi proizvodi da se uhvati i redukuje ugljik-dioksid.

Većina organizama u kojima se vrši fotosinteza i ispušta kisik koristi vidljivi
dio spektra za fotosintezu, ali su otkrivena najmanje tri organizma koji koriste
infracrvenu svjetlost.

Bjelančevine koje prikupljaju svjetlost za fotosintezu su uklopljene unutar
ćelijske membrane. One su na najjednostavniji način organizirane kod
fotosintetskih bakterija, gdje se ove bjelančevine nalaze unutar plazmatske
membrane. Međutim, ova membrana može biti čvrsto presavijena u cilindrične
organele zvane tilakoidi, ili sakupljeni u okrugle vesikule zvane
unutarcitoplazmatske membrane. Ove strukture mogu zauzimati najveći dio
unutrašnjosti ćelije, dajući membrani veoma veliku površinu i na taj način
povećavajući količinu svjetlosti koju bakterija može apsorbovati. Kod biljaka i
algi, fotosinteza se odvija u organelama zvanim hloroplasti. Prosječna biljna
ćelija sadrži između 10 i 100 hloroplasti. Hloroplasti su povezani putem
membrane. Membrana je načinjena od unutrašnje fosofolipidne membrane, vanjske
fosfolipidne membrane i prostora između membrana. Unutar membrane je tečni fluid
zvani stroma. Stroma sadrži skup tilakoida u kojima se odvija fotosinteza.
Tilakoidi su pločasti diskovi povezani membranom, sa lumenom ili tilakoidnim
prostorom unutar njih. Mjesto gdje se fotosinteza odvija je tilakoidna membrana,
u kojoj se nalaze integralni i periferijski membranski kompleksi bjelančevina,
uključujući pigmente koji apsorbuju svjetlosnu energiju, a formiraju
fotosisteme.

Biljke apsorbuju svjetlost uglavnom koristeći pigment hlorofil, koji je uzrok da
je većina biljaka zelene boje. Pored hlorofila, biljke koriste druge pigmente
poput karotena i ksantofila. Alge koriste hlorofil, ali i druge pigmente poput
fikocijanina, karotena i ksantofila kod zelenih algi; fikoeritrina kod crvenih
algi (Rodophytes) i fukoksantola kod smeđih algi i diatoma, što rezultira
velikom raznolikošću boja kod ovih organizama.

Ovi pigmenti su uklopljeni u biljke i alge u posebnu vrstu bjelančevina. U
takvim bjelančevinama svi pigmenti su sistematski složeni za zajednički rad.
Takve bjelančevine se također nazivaju i kompleksi koji sakupljaju svjetlost.
Iako sve ćelije u zelenim dijelovima biljaka posjeduju hloroplasti, najveći dio
energije se sakuplja u listovima. Ćelije u unutrašnjim tkivima lista, zvane
mezofil, može sadržavati između 450 i 800 hiljada hloroplasta po kvadratnom
milimetru lista. Površina lista je ravnomjerno pokrivena voštanim kutikulama,
otpornim na vodu, koje štite list od prekomjernog isušivanja i smanjuje
apsorpciju ultraljubičastog ili plavog svjetla, te se tako smanjuje
zagrijavanje. Transparentni sloj epiderme omogućava da svjetlost prođe kroz
mezofilne ćelije gdje se odvija i najveći dio fotosinteze.

U svjetlosno zavisnim reakcijama, jedna molekula pigmenta hlorofila apsorbuje
jedan foton i gubi jedan elektron. Ovaj elektron prelazi u modificiranu formu
hlorofila zvanu feofitin, koji dalje šalje elektron prema molekuli kvinona,
omogućujući početak toka elektrona prema transportnom lancu elektrona te dalje
prema krajnjoj redukciji NADP (Nikotinamid adenin dinukleotidni fosfat) u NADPH.
Pored toga, ovaj proces proizvodi protonski gradijent preko membrane
hloroplasta; njegova disperzija se koristi od strane ATP sintaze za povezanu
sintezu adenozin trifosfata (ATP-a). Molekula hlorofila ponovno dobija
izgubljeni elektron od molekule vode putem procesa fotolize, čime se otpušta
molekula kisika (O2).

Sveukupna jednačina za svjetlosno zavisne reakcije pod uslovima necikličnog toka
elektrona u zelenim biljkama je:

Ne može svaka svjetlost podržati proces fotosinteze. Spektar svjetlosti pri
kojem je moguće vršiti fotosintezu zavisi od tipa i vrste pigmenta koji se
nalazi u biljci. Naprimjer, kod zelenih biljaka, najintenzivnija fotosinteza se
odvija u područjima ljubičasto-plave i crvene svjetlosti. Kod crvenih algi, taj
spektar se preklapa sa apsorpcionim spektrom fikobilina u plavo-zelenom području
spektra, što omogućava ovim algama da rastu u dubljim vodama u kojima je
svjetlost dužih talasnih dužina već apsorbovana od strane zelenih biljaka.
Neapsorbirani dio svjetlosnog spektra je taj koji daje boju organizmima (npr.
zelene biljke, crvene alge, ružičaste bakterije) te je ta svjetlost najmanje
efikasna za fotosintezu u tim organizmima (tj. zelena svjetlost ne igra veliku
ulogu pri fotosintezi kod zelenih biljaka itd).

Kod reakcija koje ne zavise od svjetlosti ili tzv. tamnih reakcija, enzim
Rubisco hvata ugljik-dioksid iz atmosfere, te u procesu koji zahtijeva
novoformiranu NADPH, zvanom Calvin-Bensonov ciklus, otpuštaju se trioze
(trikarbonski šećeri), koje se naknadno spajaju u obliku glukoze i škroba.
Sveukupna jednačina svjetlosno nezavisnih reakcija kod zelenih biljaka glasi:

Preciznije, fiksiranjem ugljika proizvodi se međuproizvod, koji se zatim
pretvara u gotove proizvode u vidu ugljikohidrata. Ugljikov lanci napravljeni
putem fotosinteze se zatim koriste na razne načine u formiranju drugih organskih
supstanci, kao što je sinteza celuloze, kao prethodnicu u biosintezi lipida i
aminokiselina ili kao gorivo u ćelijskom disanju. Disanje se ne odvija samo u
biljkama nego i u životinjama kada energija iz biljaka dođe do njih putem lanca
ishrane.

Fiksiranje ugljika odnosno redukcija ugljik-dioksida je proces u kojem se
ugljik-dioksid spaja sa pentozom, ribulozom 1,5 fosfatom (RuBP) da bi se
napravile dvije molekule trioze glicerat 3-fosfata (GP), također poznate i kao
3-fosfoglicerat (PGA). GP, u prisustvu ATP-a i NADPH iz fotosintetske svjetlosne
faze, se redukuje do gliceraldehid 3-fosfata (G3P). Ovaj proizvod se naziva i
3-fosfogliceraldehid (PGAL), a negdje i trioza fosfat. Trioze su šećeri sa tri
atoma ugljika. Većina G3P koji se proizvede (5 od šest molekula) se koristi za
regeneraciju RuBP tako da se proces može nastaviti. Samo jedna od 6 molekula
trioza fosfata se ne reciklira i često kondezuje u obliku heksoza fosfata, što
na kraju daje glukozu, škrob i celulozu. Šećeri koji se proizvedu putem
metabolizma ugljika daju lance ugljika koji se mogu korisiti za druge reakcije
metabolizma poput sinteze aminokiselina i lipida.

Sveukupni proces fotosinteze se može podijeliti u četiri faze. Prva, prijenos
energije u prijemnim mjestima hlorofila se dešava izuzetno brzo, vrijeme
prijenosa se kreće u intervalu od 1 femtosekunde (1 femtosekunda (fs) = 10−15 s)
do 1 pikosekunde (1 pikosekunda (ps) = 10−12 s). Slijedeća faza, prijenos
elektrona u fotohemijskim reakcijama, se odvija u intervalu od pikosekundi do
nanosekundi (1 nanosekunda (ns) = 10−9 s). Treća faza, prijenosni lanac
elektrona i sinteza ATP-a, se odvija u periodu od mikrosekunde (1 mikrosekunda
(μs) = 10−6 s) do milisekunde (1 milisekunde (ms) = 10−3 s). Posljednja faza,
fiksiranje ugljika i izvoz stablinih proizvoda se odvija u intervalima od
milisekundi do par sekundi. Prve tri faze se odvijaju u membranama tilakoida.

Biljke obično pretvaraju svjetlost u hemijsku energiju sa prosječnom
fotosintetičkom efikasnošću od 3-6%. Stvarna fotosintetička efikasnost biljaka
varira u zavisnosti od frekvencije svjetlosti, njenog intenziteta, temperature
te koncentracije ugljik-ioksida u atmosferi, a može se kretati u rasponu od 0,1%
do 8%. Za usporedbu, solarni paneli pretvaraju svjetlost u električnu energiju
sa efikasnošću od 6-20% (kod serijskih modela panela), pa sve do 41% kod panela
u istraživačkim laboratorijama.

Početkom 20. vijeka Frederick Blackman i Gabrielle Matthaei su ispitivali efekte
intenziteta svjetlosti i temperature na brzinu asimilacije (ugradnje) ugljika.

Ova dva eksperimenta objašnjavaju kritične tačke procesa: najprije, iz
istraživanja je poznato da na fotohemijske reakcije općenito ne utiče
temperatura. Međutim, ovi eksperimenti su jasno pokazali da temperatura utiče na
brzinu ugradnje ugljika, tako da se pri procesu fotosinteze mora odvijati
najmanje dva toka reakcija do potpune ugradnje ugljika. Kasnije su otkrivene
dvije faze: fotohemijska faza koja zavisi od svjetlosti i mračna faza u kojoj
svjetlost ne igra ulogu. Dalje, Blackmanovi eksperimenti su opisali koncept
ograničavajućih faktora. Drugi ograničavajući faktor je talasna dužina.
Cijanobakterije, koje žive u morskim dubinama do nekoliko metara, ne mogu dobiti
svjetlost uobičajene talasne dužine koja je potrebna da fotoinicira razdvajanje
naboja u konvencionalnim fotosintetičkim pigmentima. Da bi riješile ovaj
problem, one su razvile cijelu seriju bjelančevina sa različitim pigmentima koji
okružuju reakcioni centar. Ova jedinica se naziva fikobilisom.

Dok raste koncentracija ugljik-dioksida, brzina kojom se sintetiziraju šećeri u
fazi svjetlosno zavisnih reakcija se povećava sve dok je ne ograniče neki drugi
faktori. Rubisco, enzim koji hvata ugljik-dioksid u svjetlosno zavisnim
reakcijama, ima afinitet za spajanje ugljik-dioksida kao i kisika. Kada je
koncentracija CO2 velika, Rubisco će fiksirati ugljik-dioksid. Međutim, ako je
njegova koncentracija niska, Rubisco će umjesto CO2 fiksirati kisik. Ovaj
proces, nazvan fotorespiracija, korisiti uskladištenu energiju, ali se njom ne
proizvode šećeri.

Iako neki koraci kod fotosinteze ni danas nisu u potpunosti razjašnjeni,
sveukupna fotosintetska jednačina je poznata još od početka 19. vijeka.

Jan van Helmont je počeo sa proučavanje procesa sredinom 17. vijeka kada je
pažljivim mjerenjem mase zemljišta koje iskoristi biljka i mase biljke tokom
rasta. Nakon što je otkrio da se masa zemljišta promijenila vrlo malo u odnosu
na rast biljke, pretpostavio je da je masa biljke povećana zbog vode, jedine
supstance koja je dodavana zasađenoj biljci. Njegova teza je bila djelimično
tačna, jer je veći dio mase zaista i dobiven iz vode kao i od ugljik-dioksida. U
svakom slučaju, ovo je bila značajna ideja koja je pokazala da većina biomase
dolazi iz ulaznih supstanci fotosinteze, a ne iz samog zemljišta.

Joseph Priestley, hemičar i političar, je otkrio pojavu ispuštanja kisika, kada
je izolirao zrak iz biljke, koju je stavio u izvrnut lonac, te u taj prostor
unio zapaljenu svijeću. Plamen svijeće je počeo izuzetno jako da gori zbog
prisustva kisika. Također, otkrio je da zrak, koji je ispustio izolirani miš
(ugljik-dioksid), može biti vraćen u normalno stanje ukoliko se u tu posudu
unese biljka.

Godine 1778 Jan Ingenhousz, dvorski fizičar austrijskog cara, je ponovio
Priestleyev eksperiment, te je otkrio da je postojao uticaj sunčeve svjetlosti
na biljku. Godine 1796, Jean Senebier, švicarski svećenik, botaničar i naučnik,
pokazao je da zelene biljke upotrebljavaju ugljik-dioksid i ispuštaju kisik pod
uticajem sunčeve svjetlosti. Brzo nakon toga, Nicolas-Théodore de Saussure je
dokazao da je povećanje mase biljke tokom rasta ne može biti isključivo od
uzimanja ugljik-dioksida bez utjecaja vode. Pored toga, načinio je prvu osnovnu
reakciju koja se odvija tokom fotosinteze kojom se proizvodi hrana (glukoza).

Cornelis Van Niel je načinio ključna otkrića koja su pomogla da se objasni
hemija fotosinteze. Studiranje ružičastih sumpornih bakterija i zelenih
bakterija, on je bio prvi naučnik koji je pokazao da je fotosinteza zapravo
redoks reakcija zavisna od svjetlosti, pri kojoj vodik redukuje ugljik-dioksid.

Robert Emerson je otkrio dvije svjetlosne reakcije ispitujući produktivnost
biljke koristeći različite talasne dužine svjetlosti. Sa samom crvenom
svjetlošću, svjetlosne reakcije su bile onemogućene. Kada je pokušao kombinovati
crvenu i plavu svjetlost, rezultat je bio dosta bolji. Tako je pokazao da
postoje dva fotosistema, jedan koji apsorbuje talasne dužine svjetlosti do
600 nm a drugi do 700 nm. Prvi je danas poznat kao PSII a drugi kao PSI. PSI
sadrži samo hlorofil a, dok PSII sadrži uglavnom hlorofil a, uz veliki dio
hlorofila b, između ostalih pigmenata.

Daljnji eksperimenti koji su dokazali da kisik nastao tokom fotosinteze u
zelenim biljkama dolazi iz vode, izveo je Robert Hill 1937 i 1939 godine. On je
pokazao da izolirani hloroplasti također otpuštaju kisik u prisustvu nekih
neprirodnih redukcionih supstanci poput željeza, oksalata, ferocijanida ili
benzokvinona, nakon što se izlože svjetlosti. Hilova reakcija se može prikazati
ovako:

gdje je A akceptor elektrona. Dalje, pri izlaganju svjetlosti, akceptor
elektrona se redukuje a oslobađa se kisik. Cyt b6, danas poznat kao
plastokvinon, je jedan od akceptora elektrona.

Samuel Ruben i Martin Kamen su koristili radioaktivne izotope da odrede da je
kisik oslobođen pri fotosintezi zaista proizveden iz vode.

Melvin Calvin i Andrew Benson, zajedno sa James Basshamom, su objasnili putanju
asimilacije ugljika (ciklus fotosintetičke redukcije ugljika) u biljkama. Ciklus
redukcije ugljika je poznat i pod nazivom Calvinov ciklus, čiji naziv
neopravdano zanemaruje doprinos Basshama i Bensona. Mnogi naučnici označavaju
ciklus i kao Calvin-Bensonov ciklus, Benson-Calvinov ciklus a neki čak i
Calvin-Benson-Basshamov ciklus (odnosno CBB ciklus).

Nobelovac Rudolph A. Marcus je 1992 godine dobio Nobelovu nagradu za hemiju za
doprinos teoriji reakcija elektronskog transfera u hemijskim sistemima.



https://bs.wikipedia.org/wiki/FK_%C5%BDeljezni%C4%8Dar_Sarajevo

Fudbalski klub Željezničar je profesionalni nogometni klub iz Sarajeva, Bosna i
Hercegovina. Takmiči se u Premijer ligi Bosne i Hercegovine.

Osnovan je 19. septembra 1921. godine. Željezničar je najpoznatiji i
najtrofejniji nogometni klub iz Bosne i Hercegovine sa šest osvojenih trofeja
nacionalnog prvenstava, pet titula nacionalnog kupa, kao i tri titule superkupa.
U sezoni 1971-72. osvaja prvu ligu Jugalsavije. 1981. godine je igra finale kupa
Jugoslavije. Najveći uspjeh u evropskim takmičenjima ostvaruje u sezoni 1984-85.
kada je igrao polufinale Kupa UEFA.

Za klub je nastupalo nekoliko reprezentativaca Jugoslavije i Bosne i
Hercegovine, neki od njih su: Ivica Osim, Mehmed Baždarević, Josip Katalinski,
Edin Bahtić, Haris Škoro i Edin Džeko. Nadimak kluba je Plavi. Najveći rival
Željezničara je Sarajevo. Domaće utakmice igra na stadionu Grbavica.

Željezničar je osnovan 15. septembra 1921. godine od strane radnika Željezničke
radionice na inicijativu Dimitrija Dimitrijevića. Zajedno sa Ludvigom Lepleom,
Stjepanom Katalinićem i ostalim radnicima iz Željezničke radionice skupljaju
novac za kupovinu lopte i dresova na kojima su bila kao grb izvezena krila
lokomotive sa loptom, a zatim i za registraciju kluba kod Sarajevskog podsaveza.
Kao tada jedini radnički klub među ostalim, nacionalno orjentisanim, klubovima
Željezničar se susreo sa mnogim teškoćama.

Prva utakmica odigrana je sa SAŠK-om 17. septembra u 16 sati. Na igralištu je
prisustvovalo 500 gledalaca, a SAŠK je bio bolji, pobjedivši sa 5-1. Nakon
poraza Željezničar je slijedećeg dana odigrao drugu prijateljsku utakmicu sa
Sarajevskim Sportskim Klubom i zabilježio prvu pobjedu od 2-1.

Prvu takmičarsku sezonu Željezničar je igrao u drugom razredu sarajevskog
podsaveza, gdje su još nastupali: Troja, Šparta, Barakohba. Ekipu je vodio
Silvio Alkalaj. Prvu utakmicu Željezničar je igrao 2. novembra 1921. protiv
Troje. Rezultat je bio 1-1. Prvu pobjedu u službenim utakmicama "plavi" su
zabilježili u proljetnom dijelu prve sezone protiv Barakohbe. Rezultat je bio
uvjerljiv 7-0. Napokon u sezoni 1925-1926 Željezničar uspjeva ući u Prvi razred
Sarajevskog podsaveza. Nadmoćno, sa 4 pobjede nad konkurentima i gol razlikom 18
– 4 Željo se konačno dokopao dugo željenog cilja. Sezonu prije ostvarena je i
rekordna pobjeda u dosadašnjoj historiji Željezničara 18-0. Ova pobjeda
ostvarena je u sezoni 1924-25 nad ekipom Barkohoba, u drugom razredu Sarajevskog
podsaveza.

Prvi stadion na kojem je Željezničar igrao svoje utakmice je bilo vojno
vježbalište na Čengić Vili - Egzercir. Egzercir je korišten jer Željo kao
radnički "Željezničarski sportski klub" nije imao novca za iznamljivanje nekog
od gradskih terena kojima su gazdovali SAŠK, Hajduk i Slavija.

Početkom Drugog svjetskog rata zaustavlja se rad kluba. Nakon završetka rata
klub se obnavlja i nastupa u prvoj ligi Bosne i Hercegovine koju osvaja, te tako
ostvaruje plasman u prvu ligu Jugoslavije, u njenoj premijernoj sezoni 1946-47.
Međutim nakon što je gradska vlast formirala novi klub Torpedo (kasnije
Sarajevo) koji je trebao predstavljati najbolje iz BiH, većina igrača
Željezničara dobija naređenje da pređe u novi klub. Odlukom političkih vrhova
Željezničar je novoformiranom klubu Torpedo morao ustupiti svoje najbolje
igrače: Lovrića (kapiten), Alajbegovića, Konjevoda, Lazarevića, Rajlića, Golca i
Šilića. Jedini igrač koji je uspio odoliti svim ucjenama je Joško Domorocki.
Takav slijed događaja bio je poguban po Željezničar koji ispada iz prve lige, a
period konsolidacije trajao je do sezone 1953/54 kada se plavi ponovo vraćaju u
prvu ligu Jugoslavije.

Bile su to najslavnije godine tima sa Grbavice. Željezničar je u sezoni 1971-72.
osvojio šampionsku krunu nekadašnje Jugoslavije. Bila je to godina u kojoj su
izabranici Milana Ribara vodili mrtvu trku sa beogradskom Crvenom zvezdom. Na
kraju su "plavi" sakupili 59, a beograđani 49 bodova. Željo je doživio samo
četiri poraza, dok su 9 puta igrali neriješeno. Pobjedilo se čak u 21 utakmici.
Impozantntna gol razlika govori sama po sebi o snazi tadašnjeg Želje. Postignuto
je 55 pogodaka, što je bilo dovoljno za treće mjesto rang-liste najefikasnijih
ekipa, a da je odbrana odigrala veliku ulogu govori podatak da je primljeno samo
20 golova (najmanje u ligi). Postignuta je i velika pobjeda protiv slovenačkog
Maribora od 8:0. Gradski derbi u dva susreta zavrsen je egalom. Na Grbavici je
bio bolji Željezničar rezultatom 2:1, a u uzvratu na Koševu protivnik je bio
bolji identičnim ishodom. Kao sto je spomenuto stručni štab je predvodio Milan
Ribar, a na klupi su još sjedili Sulejman Kulović i Fadil Požegija. Najbolji
strijelac Želje u ovoj sezoni bio je legenda sa Grbavice, Josip Bukal sa
postignutih 14 pogodaka, a Božo Janković dao je 13, dok je Josip Katalinski 12
puta pogađao mreže protivničkih golmana. Slobodan Janjuš, golman "plavih" je u
toj godini postao rekorder po do tada najmanjem broju primljenih golova u svim
odigranim šampionatima, svega 20. Šampionsku generaciju činili su: Slobodan
Janjuš, Dragan Kojović, Velija Bećirspahić, Blagoje Bratić, Josip Katalinski,
Enver Hadžiabdić, Branislav Jelušić, Božo Janković, Josip Bukal, Edin Sprečo,
Avdija Deraković, Slobodan Kojović, Fahrija Hrvat, Džemaludin Serbo, Nusret
Kadrić, Hajrudin Saračević, Miloš Radović i Željko Rodić.

Tokom agresije na Bosnu i Hercegovinu i opsade Sarajeva, stadion Željezničara
našao se na strani agresora, a zapadna tribina bila je u potpunosti spaljena.
Entuzijasti i pobornici plavog tima održavali su treninge u školskim salama,
samo kako klub ne bi izgubio kontinuitet. Nakon rata 2. maja 1996. održana je
prva poslijeratna utakmica na Grbavici, i to između FK Željezničar i FK
Sarajevo, nakon što je stadion očišćen od strane pionira FK Željezničar.
Utakmica je završena rezultatom 1:1.

5. juna 1998. godine održan je Play-Off za prvaka Bosne i Hercegovine na
stadionu Koševo. U 89. minuti Hadis Zubanović je plavima donio prvu titulu
prvaka BiH. 5. juni navijači Željezničara slave kao "Zubandan".

U 2001. i 2002. godini Željezničar osvaja dvije uzastopne titule prvaka pod
trenerskom palicom Amar Osima. Nakon europskog poraza od FC Hearts iz Škotske,
Amar Osim napušta klupu Željezničara i odlazi u japanski JEF United. Do 2009.
godine Željezničar ne postiže uspjehe, a klub se suočava sa strašnim
finansijskim problemima. Ipak, nakon promjene Upravnog odbora kluba, na klupu se
vraća miljenik navijača Amar Osim i odmah u prvoj sezoni 2009/10. Željezničaru
donosi titulu . U sezoni 2010/11. Željezničar se plasirao na 3. poziciju u
šampionatu BiH, i osvaja Kup BiH nakon pobjeda od 1:0 na Grbavici i 0:3 na
Bilinom Polju protiv FK Čelik Zenica.

Kako u domaćim takmičenjima, Željezničar je imao uspjeha i u Evropskim kupovima.
Prvo učestvovanje Željezničara nekom od evropskih takmičenja bilo je u sezoni
1971-72. Nakon što je u sezoni osvojio drugo mjesto Željezničar je nastupio u
prvoj sezoni novog evropskog takmičenja - kupa UEFA. U prvom kolu je izbačen
belgijski Club Brugge ukupnim rezultatom 4-3, a dalje su padali Bologna, škotski
St. Johnstone, da bi u četvrtfinalu na penale ispao od mađarskog Ferencvarosa.
Najbolji strijelci Željezničara u ovom takmičenju su bili Josip Bukal sa 7
golova i Edin Sprečo sa 5 golova.

Najveći međunarodni uspjeh Željezničar je postigao u sezoni 1984-85. Naime, te
sezone "plavi” sa Grbavice pod vodstvom Ivice Osima bili su nadomak finala kupa
UEFA. U prvom kolu žrijeb je htio da Željezničar igra sa bugarskim Slivenom
Bugari su slavili na svom terenu (1-0), da bi u revanšu u Sarajevu doživjeli
debakl, 5-1 za Željezničar. Drugo kolo donosi švicarski Sion. Nakon pobjede na
Grbavici od 2-1, u drugom meču Željo je uspio očuvati minimalnu prednost,
remizirajući (1-1). U narednoj rundi je igrao protiv FC Universitate. U prvom
meču rumunisu bili bolji sa 2-0. Očekivalo se da je ta prednost neuhvatljiva.
Međutim, Željezničar je u revanšu pobijedio sa 4-0.

Ulazak među osam je bio veliki uspjeh. Na Grbavici su savladani uvijek neugodni
Sovjeti. Dinamo iz Minska je poražen rezultatom 2-0, da bi u revanšu odigrao
1-1. U polufinalu protivnik je bio Videoton, ekipa koja je do tada eliminisala
velikane poput Manchester Uniteda, PSG-a i beogradskog Partizan koji je poražen
čak sa 5-0. Na prvoj utakmici u Sekesfehervaru Mađari su vodili sa 2:0, da bi
tadašnji reprezentativac Haris Škoro postigao gol za smanjenje vodstva. U finišu
Videoton povečava prednost. Krajnji ishod ovog meca glasio je 3-1. Prepuna
Grbavica dočekala je 24. aprila 1984. godine u veličanstvenoj atmosferi.
Golovima Bahtića i Ćurića Željo je bio jednom nogom u finalu elitnog evropskog
takmičenja. Igrao se 87 minut. Najteži sportski trenutak u historiji Želje. Prvi
prelazak preko centra Mađari su iskoristili na pravi nacin. Dovoljno je reci
Cuhaji. Boje Željezničara u Evropi branili su: Škrba, Berjan, Baljić,
Šabanadžović, Čapljić, Komšić, Čilić, Bahtić, Škoro, Mihajlović, Baždarević,
Nikić, Samardžija.

Željezničar je igrao i u Kupu evropskih šampiona, i to nakon osvojene titule
1972 godine. U sezoni 1972-73 Željo je igrao protiv engleskog tima Derby County
i izgubio obje utakmice, u gostima 0-2, dok je na Koševu gdje je igran revanš
bilo 1-2.

Nakon uspostavljanja Premijer lige BiH Željezničar je stalni učesnik evropskih
takmičenja. U prethodnim godinama Željezničar se sastajao sa škotskim
Kilmarnockom (d: 1-1, g: 0-1), poljskom Wislom (d: 0-0, g: 1-3), bugarskim
Levskim (d: 0-0, g: 0-4), kiparskim Anorthosisom (d: 1-0, g: 3-1), škotskim
Heartsom (d: 0-0, g: 0-2) i bugarskim Liteksom (d: 1-2, g: 0-7).

Najveći poslijeratni uspjeh je postignut u sezoni 2002-03. kada je Željezničar
došao do 3. pretkola Lige Prvaka. Najprije je pobjeđen Akraness ukupnim
rezultatom 4-0. Nakon toga Željo je u 2 utakmice bio bolji od norveškog
predstavnika Lilestroma da bi na kraju pred 40.000 gledalaca na stadionu Koševo
ugostio engleski Newcastle. Nažalost nije bilo snage za nešto više pa je Željo
ispao ukupnim rezultatom 5-0. Nakon ispadanja iz Lige Prvaka Željo nastavlja
takmičenje u Kupu UEFA, ali nesretno ispada od španske Malage ukupnim rezultatom
0-1.

Iako je u sezoni 2004-05. izborio učestvovanje u Kupu UEFA zbog nedobijanja
Uefine licence Željezničaru je uskraćen izlazak u Evropu.

Nakon osvajanja titule 2010. godine Željezničar je igrao u 2. pretkolu Lige
Prvaka protiv Hapoela iz Tel Aviva. Na Bloomfield Stadionu u Tel Avivu poražen
je sa 5-0, dok je na Koševu bilo 0-1 .

Osvajanje Kupa BiH 2011. godine i treća pozicija u prenstvu osigurala je
Željezničaru nastup u drugom pretkolu Evropske lige. Željezničar je eliminisao
Sheriff iz Tiraspola ukupnim rezultatom 1-0.. U trećem pretkolu Željezničar je
poražen u prvoj utakmici od Maccabi Tel Aviv rezultatom 0-2.

Željezničar od 1953. godine svoje domaće utakmice igra na stadionu Grbavica u
istoimenom sarajevskom naselju. Stadion je od 1953 godine pretrpio tri veća
renoviranja. Prvo od 1968. do 1976 kada je napravljena sjeverna tribina, zatim
je obnovljen nakon reintegracije Grbavice kada je ponovo izgrađena drvena
tribina na zapadnoj strani i pred sezonu 2004/05 kada su na sjevernu i južnu
tribinu postavljene stolice čime je kapacitet stadiona smanjen na 12 000 mjesta.
Stadion ne ispunjava kriterije UEFA, te zbog toga Željezničar svoje utakmice
igra na stadionu Koševo.

Željezničar je i u Jugoslaviji bio prepoznatljiv kao ekipa koja je imala veliku
podršku navijača. U šampionskoj sezoni 1971/72. Željezničar je titulu ovjerio na
stadionu JNA pred velikim brojem svojih navijača. Navijači Željezničara, koji su
se uvijek nalazili na južnoj strani stadiona Grbavica, svoj novi svijetli
trenutak imaju u Beogradu 1981., ovaj put na Marakani u finalu Kupa SFRJ. Preko
60.000 navijača Veleža i Željezničara ispunilo je Beogradski stadion.

Tokom osamdesetih najposjećenije utakmice su bile one protiv velike četvorke
(Partizan, Crvena zvezda, Dinamo, Hajduk), Veleža, kao i protiv gradskog rivala
Sarajeva.

U drugoj polovini 80-ih dolazi do organizacije navijača Željezničara koji se
nazivaju "The Maniacs", ili Manijaci. Stvaraju se i podgrupe "Blue Tigers" i
"Joint Union". Najznačajniji vođa navijača Željezničara bio je Dževad
Begić-Đilda, heroj odbrane Sarajeva, koji je poginuo 11. jula 1992. godine.
Manijaci, kao i drugi građani Sarajeva, 11. jula svake godine posjete i polože
cvijeće ispred spomen-ploče Dževadu Begiću. U spomen Đildi i njegovom bratu
Izetu, u Sarajevu jedna ulica nosi ime "Braće Begić". Također, održava se i
malonogometni turnir između Manijaka što je još jedan način da se oda počast
heroju Sarajeva.

Željezničar je imao mnogo poznatih simpatizera, a neki od njih su muzičari i
glumci Davorin Popović, Mladen Vojičić - Tifa, Zdravko Čolić, Davor Sučić,
Branko Đurić - Đuro, Boris Šiber, Benjamin Filipović, Milan Pavlović, Nenad
Janković (dr.Nele Karajlić), političari Željko Komšić, Gradimir Gojer, Alija
Behmen, Ljubiša Marković, Nedžad Branković, Marin Ivanišević, pisci Aleksandar
Hemon, Miljenko Jergović, Zuko Džumhur, Dario Džamonja i mnogi drugi.

Posljednja izmjena: 10. januar 2017. Napomena: Zastave pokazuju reprezentaciju
kao što je definisano pravilima podobnosti FIFA-e. Igrači mogu imati više od
jednog ne-FIFA-inog državljanstva.

Napomena: Zastave pokazuju reprezentaciju kao što je definisano pravilima
podobnosti FIFA-e. Igrači mogu imati više od jednog ne-FIFA-inog državljanstva.



https://bs.wikipedia.org/wiki/Etiopija

Etiopija je država u istočnoj Africi u regiji poznatoj kao Rog Afrike. Nema
izlaza na more, a graniči na sjeveru s Eritrejom, na zapadu sa Sudanom i Južnim
Sudanom, na jugu s Kenijom te na istoku sa Somalijom i Džibutijem.

Etiopija je imala trgovačke veze sa starim egipćanima, sa starim arapima, te
drugim narodima iz Afrike. Bila je pominjanja u važnim antičkim izvorima,
pogotovo sa starim grcima. Primili su kršćanstvo te su imali kontakte s
Bizantijom. Tu su došli i prvi muslimani koji su bili protjerani iz Arabije, a
bili su pod zaštitom kršćanskog kralja. Osvojili su okolna područja Arabije
(Jemen), ali su sa snaženjem muslimana bili protjerani. Etiopska crkva ima naziv
koptska. Zatim su stigli Portugalci u 15. vijeku. Etiopiju niko nije pokušavao
osvojiti osim Arapa ali nisu ulazili u dubinu zemlje. Bila je prvi put
ujedinjena pod carem Teodorom u 19. vijeku. Italijani su je pokušali osvojiti
ali bezuspješno. Car Haile Selasije je organizovao državu, ali je zbog nove
italijanske okupacije pobjegao 1936 godine. Italijani su je jedva osvojili i to
uz šutnju Lige Naroda. Protjerani su 1943 god, a na vlast je ponovno došao
Selasije. Hajile Selasije je svrgnut 1974 god.

Nalazi se u istočnoj Africi, a reljefno pripada visokoj ekvatorijalnoj Africi.
Glavni grad je Adis Abeba. Površina je 1,222,000km2 i ima, po procjeni iz 2011.
oko 83 miliona stanovnika. Ne izlazi na more, i ovo je najviše naseljena takva
država. Zemljište je uglavnom planinsko. Najviši vrh 4620 m Raš Dašan. Klima je
raznolika, pa je na istoku pustinjska, u nizinama tropska i sutropska a na
planinama (na većim nadmorskim visinama) je umjerena pa čak i hladna. Važne su
planinske rijeke: Plavi Nil, Vebi Šebeli, Daua, Omo, Avaš.

Veoma je siromašna zemlja koje muče razne strane banke,[potreban citat] MMF, te
zaduživanje i isplate tih kredita. Sredinom 70-tih počela je nacionalizacija
bankaka, trgovina, saobraćaja, zemljišta i sl. Doskoro su bili u feudalnim
odnosima koje država želi smanjiti.[potreban citat] Država traži podsticaj
zadrugama koje nikako da stanu na noge.

Etiopija ima bliske veze sa sve tri glavne Abrahamske religije. Jedna je od
prvih hrišćanskih zemalja u svijetu, koja je usvojila Hrišćanstvo kao državnu
vjeru, već u 4. vijeku. Većina stanovništva su hrišćani, a trećina muslimani.
Etiopija je mjesto prve hidžre u Islamu, i najstarija muslimanska kolonija u
Africi. Sve do 1980-tih, u Etiopiji je živio veliki broj etiopskih Jevreja.

Religijska slika Etiopije je veoma složena. Na sjeveru među Amharima i Tigraima
preovladava kršćanstvo koje se proširilo od četvrtoga vijeka. Etiopska crkva
spada u istočne pravoslavne crkve monofizitskog učenja, smatra da Krist ima samo
jednu prirodu. Pripada joj 40% stanovništva. Islam također ima dugu tradiciju, i
prvi mujezin Bilal bio je etiopljanin. Muslimani čine 45% stanovnistva Somali,
Afari, Harari, većina Oroma. Oko 10% čine protestanti. Rašireni među raznim
grupama, oko 5% su animisti najviše na jugu i jugozapadu. Po gradovima naročito
u Gondaru živi 30 000 jevreja tzv. Felasa etiopskog porijekla.

U državi djeluje veoma veliki broj državnih i privatnih visokoškolskih ustanova
i univerziteta. U kulturi su značajna 3 perioda: predaksumsko, aksumsko, i
period poslije 12. vijeka. Iz Aksumskog perioda značajni su građevinski ostaci.
Također se grade crkve sa pravougaonikom oblika sa apsidom. Najpoznatija je
crkva sv. Marije iz 17. vijeka.

Muzika u Etipiji je izuzetno raznolika, i svaka od 80 etničkih grupa ima svoj
muzički izraz.

Nedovršeni članak Etiopija koji govori o geografiji treba dopuniti. Dopunite ga
prema pravilima Wikipedije.



https://bs.wikipedia.org/wiki/Bakterija

Bakterije su jednoćelijski organizmi prokariotske građe, koji su uočljivi
svjetlostnim mikroskopom. Najstariji su (smatra se da su nastali prije oko 3,4
milijardi godina) i najbrojniji organizmi na našoj planeti. Prisutni su u svim
vrstama staništa, uključujući i ljudski organizam.

Uprkos njihove velike brojnosti i prisutnosti u svim staništima bakterije, zbog
svoje male veličine, su posljednji živi organizmi otkriveni od strane čovjeka.
Praktično su gotovo bile nepoznate sve do 20. vijeka kada su Paster i Koch
potvrdili ulogu bakterija u kvarenju hrane i mnogim bolestima ljudi i životinja.

Najveći broj bakterija ima i ćelijski zid, ali ga ipak ne posjeduju sve
bakterije (mikoplazme, rikecije). Pored navedenih, pojedine vrste bakterija mogu
da sadrže i sljedeće dijelove:

Kapsula je sluzavi, vanjski omotač koji stvara sama bakterija. Uloga kapsule je
da zaštiti bakteriju od djelovanja odbrambenog sistema organizma u koji je
dospjela. Izgrađena je od polisaharida. Kod mnogih bakterija je zapaženo da
obrazuju gust, somotast omotač od kapsulinih polisaharida nazvan glikokaliks.
Tako npr. bakterija (streptokoka) koja izaziva karijes, se najbolje pričvršćuje
za površinu zuba onda kada stvara glikokaliks. Za proizvodnju glikokaliksa
neophodni su šećeri. Bakterije koje imaju kapsulu nazivaju se inkapsulirane
bakterije.

Ćelijski zid ne sadrži samo nekoliko vrsta bakterija. Njegovo oštećenje dovodi
do smrti bakterije. Antibiotik penicilin sprečava stvaranje ćelijskog zida.
Prema sastavu ćelijskog zida i bojenju postupkom po Gramu (metoda koju je
predložio naučnik Hans Christian Gram 1884. g.) bakterije se dijele na:

Gram-negativne bakterije imaju jedan sloj lipopolisaharida koji pokriva njihov
ćelijski zid, dok Gram-pozitivne nemaju taj sloj, usljed čega se prve boje
crveno, a druge ljubičasto. Ovo nije i jedina razlika između ove dvije vrste
bakterija. Tako je utvrđeno da se Gram-pozitivne lakše uništavaju antibioticima,
dok su Gram-negativne mnogo otpornije.

Pili (fimbrije) su na stotine končića raspoređenih oko tijela bakterije. Stvara
ih sama bakterija i proteinske su prirode. Njihova uloga je u pričvršćivanju
bakterije za podlogu i međusobnom pripajanju dvije jedinke pri razmnožavanju.

Bičevi (flagelumi) su dugi, tanki izraštaji izgrađeni od proteina flagelina,
kojima se bakterije kreću. Prostije su građe i nisu pokriveni ćelijskom
membranom kao bičevi eukariota. Gubitkom bičeva bakterije postaju nepokretne.

Kada su spoljašnji uslovi nepogodni za rast i razmnožavanje, dolazi do
različitih promjena u bakterijama: obrazovanja spora, gubljenja bičeva i
kapsule. Proces stvaranja spora naziva se sporulacija, a bakterije sa tom
sposobnošću su sporogene bakterije. Spore se obrazuju kao zaštita genetičkog
materijala bakterije, znači endogeno (lat. endo = unutra). Imaju debele zidove i
otporne su na nepovoljne uslove. Pomoću njih bakterije preživljavaju nepovoljne
uslove i raznose se na nova, udaljena mjesta. Kada u vanjskoj sredini postanu
povoljni uslovi iz spore isklija nova bakterija.



https://bs.wikipedia.org/wiki/Afganistan

Afganistan (dari: Afqânestân; paštu: Afganistan), zvanično Islamska Republika
Afganistan, je država koja se nalazi u srednjoj Aziji. Ima populaciju od oko 32
miliona stanovnika, što je čini 42. najnaseljenijom državom svijeta. Graniči se
sa Pakistanom na jugu i istoku, Iranom na zapadu, Turkmenistanom, Uzbekistanom i
Tadžikistanom na sjeveru i Kinom na dalekom sjeveroistoku. Sa površinom od
652.864 kvadratnih kilometara, Afganistan je 41. najveća zemlja na svijetu.

Prvi tragovi života u Afganistanu datiraju iz srednjeg paleolita. Kroz vijekove
Afganistan je bio dom različitih naroda i svjedok mnogih vojnih pohoda; od
Aleksandra Makedonskog, Maurijskog carstva, Arapa, Mongola, Britanaca i
Sovjetskog saveza do današnjih zapadnih sila. Teritorija današnjeg Afganistana
je također služila kao mjesto u kojem su Kušani, Heftaliti, Samanidi, Safaridi,
Gaznavidi, Guridi, Hilji, Moguli, Hotaki i Durani formirali velika carstva.
Historija modernog Afganistana počinje padom Duranskog carstva u 19. stoljeću.
Krajem 19. stoljeća, Afganistan je postao tampon država u "Velikoj igri" između
Britanske Indije i Ruskog carstva. Nakon Trećeg Anglo-afganistanskog rata 1919.
godine, kralj Amanulah je bezuspješno pokušao modernizaciju zemlje. Tokom
četrdesetogodišnje vladavine Zahira Šaha došlo je do perioda mira. Nakon
državnog udara 1973. godine, došlo je do niza građanskih ratova koji su
devastirali zemlju i koji traju i dan danas.

Afganistan je jedna od najsiromašnijih država u svijetu. Član je Ujedinjenih
nacija, Međunarodnog monetarnog fonda i Svjetske banke. Afganistan je i partner
za saradnju sa Organizacijom za evropsku bezbjednost i saradnju. Također radi i
na pristupanju u Svjetsku trgovinsku organizaciju i trenutno ima status zemlje
posmatrača.

Afganistan, koji se često naziva „raskrsnica Centralne Azije“, ima veoma složenu
historiju. Kroz razna stoljeća, teritorija današnjeg Afganistana je bila
okupirana od strane mnogih vojnih sila kao što su Ahemenidsko carstvo,
Makedonsko carstvo, Maurijsko carstvo i Omejadski halifat. Osim toga, na
teritoriji današnjeg Afganistana su nastala mnoga carstva i kraljevstva kao što
su Grčko-Baktrijsko kraljevstvo, Kušansko carstvo, Heftalitsko carstvo,
Samanidsko carstvo, Safaridsko carstvo, Gaznavidsko carstvo, Guridski sultanat,
Hiljitski sultanat, Kartidski sultanat, Timuridsko carstvo i Mogulsko carstvo.

U aprilu 1978. godine, komunistička Narodna demokratska partija Afganistana
(NDPA) je preuzela vlast u Afganistanu putem Saur revolucije. U roku od par
mjeseci, protivnici komunističke vlade su pokrenuli ustanak u istočnom
Afganistanu, koji je veoma brzo prerastao u građanski rat vođen između gerilaca
mudžahedina i vladinih snaga širom zemlje. Pakistanska vlada je ovim
pobunjenicima pružila obuku u tajnim centrima, dok je Sovjetski Savez poslao na
hiljade vojnih savjetnika u znak podrške vladi NDPA-a. U međuvremenu, sve veća
netrpeljivost između dvije frakcije NDPA-a i Parčam franckije, rezultirala je
raspuštanjem parčamskih članova kabineta i hapšenjem njihovih oficira pod
izgovorom prijetnje od parčamskog ustanka. U septembru 1979. godine, izvršen je
atentan na halkskog predsjednika Nur Muhameda Tarakija tokom ustanka u okviru
NDPA-a, pod vodstvom Hafizulaha Amina, koji je zatim preuzeo predsjedništvo. S
obzirom da nije ulijevao povjerenje Sovjetima, na Amina je izvršen atentat od
strane sovjetskih specijalnih jedinica u decembru 1979.

Vlada organizovana od strane Sovjeta, pod vođstvom parčami člana Barbaka
Karmala, mada je uključivala obje frakcije, popunila je prazninu. Sovjetske
trupe su u velikom broju bile raspoređene da bi stabilizovale Afganistan pod
Karmalom, mada se od njih nije očekivalo da vode sve bitke vođene u to vrijeme u
Afganistanu. Međutim, kao rezultat toga, Sovjeti su sada bili direktno uključeni
u ono što je postalo građanski rat u Afganistanu. NDPA je zabranila lihvarstvo,
i dala izjave o ženskim pravima proglasivši jednakost polova, te je uključila
žene u politički život. Desetogodišnji Sovjetski rat u Afganistanu je rezultirao
smrću preko milion Afganistanaca, većinom civila, kao i stvaranjem više od šest
miliona izbjeglica koje su napustile Afganistan i u većini slučajeva otišle u
Pakistan ili Iran. Suočeni sa sve većim međunarodnim pritiskom i velikim brojem
žrtava, Sovjeti su se povukli iz Afganistana 1989. godine, mada su nastavile da
podržavaju afganistanskog predsjednika Muhameda Nadžibulaha sve do 1992.

Međutim i nakon povlačenja Sovjeta borbe se nastavljaju, ovaj put među
mudžahedinskim fakcijama. Tako dolazi do podjeljenja teritorije među različitim
grupama i nastaju Talibani. Najkrvavija svih borbi je 1994. kada u Kabulu umire
40.000 ljudi. Uz pomoć Pakistana Talibani preuzimaju vlast 1996.

Vojna intervencija SAD-a, zvanično kao reakcija na terorističke napade 11.
septembra, ruši talibanski režim. Na kraju 2001. godine najvažnije vođe
talibanskih neprijatelja i dijaspore se sastaju u Bonnu da urede buduću
strukturu države i nominiraju Hamida Karzaia kao predsjednika u decembru 2001.
Talibani su počeli da se regrupišu u Pakistanu, dok je sve više koalicionih
snaga ulazilo u Afganistan i počelo obnovu ratom razorene zemlje. Ubrzo nakon
njihovog pada sa vlasti, Talibani su započeli pobunu da bi povratili kontrolu
nad Afganistanom. Tokom naredne decenije, Međunarodne snage za bezbjednosnu
pomoć i afganistanske trupe vodile su mnoge ofanzive protiv Talibana, ali nisu
uspeli da ih u potpunosti poraze. Afganistan je ostao jedna od najsiromašnijih
zemalja na svijetu, zbog nedostatka stranih investicija, korumpirane vlade i
pobune Talibana. U međuvremenu, afganistanska vlada je uspjela da izgradi
određene demokratske strukture, te je 7. decembra 2004. zemlja promijenila ime u
"Islamska Republika Afganistan". Pokušano je, često uz podršku stranih
zemalja-donatora, da se poboljša privreda, zdravstvo, obrazovanje, transport i
poljoprivreda. Međunarodne snage za bezbjednosnu pomoć su započele obuku
afganistanskih oružanih snaga i policije. Naredne decenije je preko pet miliona
afganistanskih izbjeglica vraćeno u zemlju, uključujući i mnoge koji su nasilno
deportovani sa Zapada.

Do 2009. godine, pod vodstvom Talibana je počela da se formira tajna vlada u
mnogim dijelovima zemlje. Američki predsjednik Barack Obama je najavio da će SAD
razmjestiti još 30.000 američkih vojnika u zemlju 2010. na period od dvije
godine. 2010. Karzai je pokušao da održi mirovne pregovore sa Talibanima i
drugim grupama, ali ove grupe su odbile da prisustvuju, te su se bombaški
napadi, ubistva i zasjede pojačale. Nakon smrti Osame bin Ladena u maju 2011.
godine u Pakistanu, na mnoge istaknute ličnosti Afganistana su izvršeni
atentati, i afganistansko-pakistanski pogranični okršaji su učestali, a mnogi
napadi velikih razmjera od strane pakistanske Hakani mreže su počele da se
događaju širom Afganistana. Sjedinjene Američke Države su upozorile pakistansku
vladu na moguću vojnu akciju u slučaju da vlada odbije da napadne ove snage koje
se nalaze u plemenskim oblastima pod federalnom upravom, s obzirom da su SAD
okrivile pobunjenike u okviru pakistanske vlade za pojačane napade. Pakistanska
vojska je počela da pojačava svoje napade na ove grupe u okviru rata na
sjeverozapadu Pakistana. U očekivanju povlačenja NATO trupa 2014. godine, i
kasnijeg pokušaja Talibana da se vrate na vlast, grupe anti-talibanskog
Ujedinjenog fronta (Južna alijansa) su počele da se regrupišu pod
pokroviteljstvom Nacionalne koalicije Afganistana i Nacionalnog fronta
Afganistana.

Afganistan se nalazi u jugo-centralnom dijelu Azije i geografskе koordinatе
Afganistana su: 33 º N (sjever) i 65º E (istok). Površina Afganistana iznosi oko
652.000 km². Afganistan se graniči sa Turkmenistanom, Uzbekistanom i
Tadžikistanom na sjeveru, Iranom na zapadu, Kinom na sjeveroistoku i sa
Pakistanom na istoku i jugu.

Planinski lanac Hindukuš dominira Afganistanom i diktira osnovne geografske
karakteristike, dijeleći zemlju na tri geografske oblasti: centralna visija,
jugozapadni plato i sjeverne ravnice. Upravo najveći dio zemlje zauzima Hindukuš
i gotovo 50% teritorije Afganistana se nalazi iznad 2.000 m nadmorske visine.
Najvećí dio centralnih visoravni predstavlja produžetak Himalajskih planina, tj.
Hindukuš planina i ova regija je obilježena dubokim dolinama i visokim
planinama. Značajan dio planina centralne visoravni Afganistana prelazi visinu
od 6.000 m nadmorske visine. U ovom dijelu Afganistana se nalazi nekoliko
značajnih prevoja poput Kajber prelaza koji predstavlja historijski značajan put
prema indijskom podkontinentu.

Južni plato je dio Afganistana obilježen visokim platoima i pješčanim
pustinjama. Zemljište u ovom dijelu zemlje je izrazito neplodno, izuzev duž
obala rijeka poput rijeke Helmand. Prosječna nadmorska visina u ovom dijelu
Afganistana je oko 900 m nadmorske visine. Sjeverne ravnice se prostiru sjeverno
od centralnih visoravni i ovu regiju karakterišu plodne ravnice, a najveći dio
poljoprivredne proizvodnje u Afganistanu se obavlja upravo u ovom dijelu zemlje.
Rijeka Amu Darija teče kroz ovaj dio zemlje duž oboda granice sa visijama
Centralne visoravni. Pored poljoprivrednog bogatstva ova regija je bogata i
mineralnim rezervama i izvorima prirodnog gasa.

Afganistan spada u zemlje sa suhom i polusuhom stepskom klimom, sa hladnim
zimama i toplim ljetima. Planinski lanci na sjeveru i sjevero-istoku imaju
podartičke zimske uslove, dok su južni dijelovi Afganistana prema pakistanskoj
granici, pod uticajem monsuna sa indijskog podkontinenta i imaju tokom godine
više padavina i više temperature. Temperaturne razlike su izrazite i u
planinskim lancima Hindukuša se kreću od prosječnih – 15 °C, dok temperature
ljeti u nekim gradovima Afganistana dostižu i 49 °C.

Prema Ustavu, Afganistan je unitarna, nezavisna i nedjeljiva republika. Ustav
Afganistana definiše Afganistan kao islamsku republiku, a islam ima položaj
zvanične religije države, sa tim da pripadnici ostalih religija imaju slobodu da
ispovjedaju svoju vjeru. U Afganistanu je uspostavljena trodijelna podjela
vlasti. Na čelu izvršne vlasti nalazi se predsjednik zemlje. Zakonodavnu vlast
vrši dvodomni Parlament, koji se sastoji od Doma Naroda (Wolesi Jirge) - Donji
dom, i Doma Starješina (Mesherano Jirga) koji predstavlja Gornji dom. Sudska
vlast čini treću granu vlasti.

Oblik vladavine po Ustavu Afganistana je predsjednički sistem, po kome je
predsjednik šef države, a njemu u obavljanju funkcije pomažu dva
podpredsjednika. Predsjednik se bira na slobodnim i neposrednim izborima na
petogodišnji mandat i isto lice može obavljati dužnost predsjednika najviše dva
mandata. Predsjednik Afganistana ima široka ovlaštenja. On je vrhovni
zapovjednik oružanih snaga zemlje. Uz odobrenje nacionalnog parlamenta,
predsjednik određuje pravac opće politike zemlje, predlaže vladu imenujući
ministre u svoj kabinet i sam predstavlja ujedno i premijera, a izbor ministara
potvrđuje Donji dom parlamenta - Dom Naroda. Vlada je za svoj rad odgovorna
predsjedniku i parlamentu. Također uz potvrdu Donjeg doma parlamenta,
predsjednik imenuje Republičkog javnog tužioca, sudije Vrhovnog Suda, guvernera
Narodne banke. Predsjednik ima ovlaštenje da raspiše referendum o važnim
nacionalnim, političkim, socijalnim ili ekonomskim pitanjima. Također,
predsjednik imenuje podpredsjednike koji u slučaju smrti ili druge spriječenosti
obavljaju dužnosti predsjednika.

Pravosudni sistem u Afganistanu se sastoji od Osnovnih sudova, Apelacionih
sudova i Vrhovnog suda. Također na preporuku Vrhovnog suda i uz odobrenje
predsjednika, moguće je formiranje Putujućih sudova. Sudske odluke moraju biti
zasnovane na zakonu i ustavu, a u slučaju da postoji pravna praznina (situacija
kada ne postoji konkretan propis koji rješava spor koji se našao pred sudom) sud
će spor riješiti na najpravedniji način tumačenjem ostalih pravnih pravila, a u
skladu s šerijatskim pravom. U slučajevima da se radi o privatno pravnom sporu
između lica koja pripadaju šiitskom ogranku islama, tada će se spor riješiti u
duhu šiitskih pravnih škola islamskog prava. Vrhovni sud je najviši organ sudske
vlasti, koji broji devet sudija koje imenuje predsjednik uz odobrenje Donjeg
doma parlamenta. Sudije se biraju na period od 10 godina, s tim da je dozvoljen
izbor samo za jedan mandat.

Afganistan je administrativno podijeljen na 34 provincije (vilajeta), a svaka
provincija ima svoj glavni grad i pokrajinsku administraciju. Pokrajine su dalje
podijeljene na oko 398 manjih pokrajinskih okruga, od kojih svaki obično pokriva
grad ili više sela. Svaki okrug predstavlja guverner okruga. Pokrajinske
guvernere imenuje predsjednik Afganistana, a okružni guverneri su izabrani od
strane pokrajinskih guvernera. Pokrajinski guverneri su predstavnici centralne
vlade u Kabulu, i odgovorni su za sva administrativna i formalna pitanja u
okviru svojih pokrajina.

Afganistanska privreda se polahko oporavlja od štete nanijete usljed decenija
sukoba. Ekonomija Afganistana se znatno oporavila od pada talibanskog režima
2001. godine, uglavnom zbog obimnog priliva međunarodne pomoći, oporavka
poljoprivrednog sektora i rasta sektora usluga. Uprkos napretku u posljednjih
nekoliko godina, Afganistan je i dalje veoma siromašan i visoko zavisan od
inostrane pomoći. Afganistanski životni standard je među najnižima u svijetu.
Procijenjeni nacionalni bruto domaći proizvod (BDP) za 2011. iznosi oko 30
milijardi dolara, a BDP po glavi stanovnika je do 1.000 dolara. Oko 35%
stanovništva Afganistana je nezaposleno i živi ispod granice siromaštva. Veliki
dio stanovništva i dalje pati od nestašice čiste vode, struje, medicinske njege,
kao i nedostatka stambenog prostora i radnih mjesta.

Bankarski sistem Afganistana je propao tokom građanskog rata početkom 1990-ih.
Od 2002. Vlada Afganistana otpočinje oporavak formalnog bankarskog sistema. Novi
bankarski zakoni usvojeni su 2003. godine, a banke iz Velike Britanije, Indije i
Pakistana otvorile su svoje filijale u Kabulu. Sredinom 2004. Afganistanska
Internacionalna Banka (AIB) počela je sa radom uz podršku Azijske Razvojne Banke
i 75% vlasništva od strane afganistanskih biznismena.

Međutim, ogroman skandal koji je nastao oko prevare Kabulske banke 2010. doveo
je do gubitka povjerenja međunarodne zajednice u afganistanske finansijske
institucije. Velika kabulska banka skoro je propala, usljed gubitaka zbog
prevara sa kreditima njenih najvećih akcionara. Međunarodni monetarni fond je
krajem 2010. suspendovao kreditni program Afganistanu. Tek krajem naredne godine
MMF je priznao dovoljan napredak u otklanjanju štete nastale bankarskim
skandalom i odobrio novi dogovor sa Vladom Afganistana. Vlada Afganistana
sprovela je 30. juna 2011. godine hapšenje dva bivša rukovodioca kabulske banke
– Šerhan Farhud-a i Kalilulah Frouzi-a, koji su navodno odobravali koncesione
zajmove uticajnim ljudima Afganistana i njihovim rođacima. Procjenjena stopa
inflacije za 2011. iznosila je 7,7%.

Glavni tradicionalni legalni usjevi su žitarice, riža, voće i povrće. Od
industrijskog bilja gaje se: pamuk, duhan i šećerna repa. Afganistan je vodeći
proizvođač opijumskog maka u svijetu. Prema podacima EU, Afganistan je i glavni
evropski snabdjevač heroina već više od 10 godina. Manje od 0,2 % od ukupnog
obradivog zemljišta u Afganistanu se koristi za uzgoj opijumskog maka. Međutim,
potencijalna vrijednost prihoda od izvoza opijata iznosila je 700 miliona
dolara, tj. 4% BDP-a ove zemlje za 2012. godinu. Proizvodnja opijuma je 2012.
godine u Afganistanu porasla za 18% u odnosu na 2011. godinu, ali je usljed
biljne bolesti ukupna količina proizvodenog opijuma opala za 38% u odnosu na
prethodnu godinu i iznosi 3.600 tona.

Od rudno-mineralnog bogatstva Afganistan posjeduje rezerve prirodnog gasa,
uglja, željeza, bakra, cinka, rude soli i u malim količinama dijamanata i
poludragog kamenja.

Prema procjenama za 2012. godinu, ukupan broj stanovnika Afganistana iznosi oko
30 miliona. Međutim, potpuni popis stranovništva nije izvršen decenijama unazad.
Prvi djelimični popis stanovništva je obavljen 1979. godine, ali nije okončan.
Drugi popis je obavljen tokom 2010. godine, ali njime nisu bili obuhvaćeni
dijelovi zemlje koji su bili zahvaćeni intenzivnim sukobima. Etnička struktura
Afganistana je izrazito raznovrsna i nekoliko naroda čine afganistansku naciju.
Najbrojnija etnička grupa su Paštuni koji čine 42% stanovništva, zatim slijede
Tadžici 27%, Hazare 9%, Uzbeci 9%, Aimaci 4%, Turkmeni 3%, Balohi 2% i drugi
narodi čine 4% stanovništva, među koje spadaju Arapi, Mongoli, Hindusi,
Kohistani, Gujarsi i Siki.

Paštuni uglavnom naseljavaju dio Afganistana južno od planine Hindukuš. Tadžici
naseljavaju sjevero-istočni dio – sjeverno od Kabula i provinciju Badakhshan.
Hazari uglavnom žive u centralnom dijelu Afganistana, a Uzbeci i Turkmeni
sjeverno od Hindukuša, u okolini rijeke Amu Darja.

Prema Ustavu Afganistana zvanična državna religija je islam. Također, Ustavom
Afganistana je predviđeno da „nijedan zakon ne može biti u suprotnosti sa
uvjerenjima i odredbama svete religije islama". Pripadnicima drugih religija
Ustav Afganistana proklamuje slobodu da „sprovode svoju vjeru i vrše vjerske
obrede, u granicama odredaba zakona".

Islam je preovladavajuća religija kojoj pripada 99% stanovništva, od čega
približno 80% pripada sunitskom ogranku islama, a oko 19% pripada šiitskom
ogranku islama. Druge religije kao što su sikizam, hinduizam i kršćanstvo čine
manje od 1%. Pripadnici tih religija broje se u stotinama ili nekoliko hiljada.
Registrovan je samo jedan afganistanski Jevrej.

Ustav Afganistana određuje da su paštu i dari (farsi, tj. perzijski jezik)
zvanični jezici u Afganistanu. Oba jezika pripadaju indoevropskoj grupi jezika.

Procjena je da približno 35% stanovništva Afganistana govori paštu jezik, oko
50% govori dari jezik, dok turske jezike (najčešće uzbečki i turkmenski) govori
približno 11% stanovništva. S obzirom na veliku etničku raznovrsnost
Afganistana, u upotrebi su još brojni manje zastupljeni jezici kao što su
baluči, pašai i nuristani. Dvojezičnost je vrlo rasprostranjena u Afganistanu. I
paštu i dari primarno se pišu arapskim pismom. Brojni Afganistanci govore i
razumiju i urdu jezik.



https://bs.wikipedia.org/wiki/%C4%8Covjek

Čovjek (lat. hūmānus, homōlat, homo = čovjek, osoba; mn. hominis = ljudi)
definira se kao biološko, sociološko i duhovno biće.

Kao riječ i izraz, "čovjek" je historijski, vjerski i kulturno uvriježena riječ
koja se koristi u smislu označavanja ljudske vrste općenito, tj. pokrivajući sve
rodove i polove: muškarce, žene, djecu, transseksualce, itd. U nedostatku boljeg
neutralnog izraza, riječ čovjek se koristi kao prevod latinske riječi homo koja
označava "osobu". Slično stanje je i u mnogim drugim jezicima, kao naprimjer, u
engleskom, gdje se riječ man, doslovno "muškarac", često, mada ne uvijek,
koristi u smislu ljudskog bića, pa prema tome uključuje i seksualne spolove koji
nisu muški, kao naprimjer žene.

Biološki, čovjek se klasifikuje kao vrsta Homo sapiens (na latinskom, "mudri
čovjek" ili "misleći čovjek"), iz roda homo (na latinskom, "čovjek"); Homo
sapiens je dvonogi primat iz natporodice Hominoidea, u koju spadaju ostali
čovjekoliki majmuni: čimpanze, gorile, orangutani i giboni. Od ostalih primata
ih izdvajaju:

Čovjek ima uspravno tijelo, koje mu oslobađa gornje udove za baratanje
predmetima, i veoma razvijeni mozak, koji je u stanju da vrši apstraktno
mišljenje, govor, jezik i introspekciju. Čini se da se dvonožno kretanje
evolucijski razvilo prije encefalizacije, tj. razvoja velikog mozga.
Istraživanje o porijeklu dvonogog hoda i njegove uloge u evoluciji ljudskog
mozga je još uvijek u toku.

Sociološki, čovjek je suštinski društveno biće, kao i većina primata. Ljudska
bića stvaraju složene društvene strukture koje sačinjavaju saradničke
(kooperativne) ili takmičarske (kompetitivne) grupe. U ove spadaju grupe u
rasponu od nacije i države pa sve do porodice.

Duhovno, vjerski i kulturno, ljudska bića stvaraju i obogaćuju svoje unutrašnje
i vanjske svjetove putem traganja za razumijevanjem, upotrebom i manipulisanjem
nauke i tehnologije, religije i mitologije, običaja i rituala, estetskih i
društvenih vrijednosti i normi - jednom riječju, duhovnih i kulturnih
aktivnosti.

Šablon:Spoken Wikipedia 4 Šablon:Human Evolution Šablon:Prehistoric technology
Šablon:Hominidae nav Šablon:Apes



https://bs.wikipedia.org/wiki/Veliki_kineski_zid

Kineski zid je najveća građevina na svijetu - jedina građevina na Zemlji, za
koju se pogrešno tvrdi da se vidi sa Mjeseca. Proteže se od stepa srednje Azije
do Žutog mora, dužinom od 8.851,8 kilometara, visinom od 10 do 16 metara,
širinom od 8 metara, predstavlja ubjedljivo najduži zid na svijetu, i najveći
odbrambeni objekat.

Građen je od zemlje, kamena i cigle, a njegova gradnja trajala je s prekidima u
izgradnji, i rušenjima, sve do XVII vijeka.

Veliki kineski zid je svjedočanstvo znanja, upornosti, i umijeća
najmnogoljudnijeg naroda svijeta.

Danas je Kineski zid najveća turistička atrakcija Kine. Turisti iz cijeloga
svijeta rangiraju Kineski zid na sam vrh najinteresantnijih turističkih
destinacija. Po osnivanju Narodne Republike Kine preduzete se neophodne mjere
zaštite Kineskog zida od daljnjeg propadanja. Zid je stavljen pod zaštitu države
1961. godine. Rekonstrukcija je obavljena najviše u oblasti Ba-da-ling, prolazu
Šang-hai i prolazu Đija-ji. 1987. godine Kineski zid je uvršten u spisak svjetke
baštine pod pokroviteljstvom UNESCOa.



https://bs.wikipedia.org/wiki/Tihi_okean

Tihi okean ili Pacifik (od latinskog Mare Pacificum, mirno more) je najveći od 5
okeana. Nalazi se između Južnog okeana, Azije, Australije i zapadne hemisfere.

Ime mu je dao Ferdinand Magellan, poznati portugalski istraživač-moreplovac.
Ovaj okean zauzima trećinu Zemljine površine, bolje rečeno 179,7 miliona km2,
što je više od ukupne površine cjelokupnog Zemljinog kopna. Proteže se na
približno 15.500 kilometara, od Beringovog mora na Arktiku na sjeveru do ledenih
dijelova Antarktike na jugu. Iako nema neke prirodne granice koja bi ga odvajala
od Južnog okeana, taj njegov dio na Antarktici naziva se Južni okean. Granica je
dogovorna.

Tihi okean najširi je na 5° sjeverne geografske širine. Proteže se na 19.800
kilometara od Indonezije do obala Kolumbije i Perua. Najdublja tačka ujedno je
najdublja tačka na svijetu. Nalazi se u Marijanskoj brazdi, a podatak o njenoj
dubini stalno varira, posljednji podatak kaže 11.022 metara ispod nivoa mora.
Prosječna dubina je 4.300 metara.

Tihi okean sadrži oko 25.000 ostrva (više nego u svim drugim okeanima zajedno),
od kojih je većina južno od ekvatora. Jedna teorija govori kako se tektonske
ploče u Tihom okeanu smanjuju, dok se one u Atlantskom okeanu povećavaju.

Duž nepravilnih zapadnih granica Tihog okeana leže mnoga rubna mora, od kojih su
najveća Koraljno, Južnokinesko, Japansko, Tasmansko i Žuto more. Malajskim
prolazom je spojen s Indijskim na zapadu, te Magellanovim moreuzom na istoku s
Atlantikom. Prema sjeveru, Beringov prolaz spaja ga s Arktičkim okeanom.

Kako se Tihi okean širi na ± 180° geografske dužine, gdje zapad postaje istok,
azijska strana okeana se smatra istočnim Tihim okeanom, a suprotna je strana
zapadni Tihi okean. Datumska granica većim dijelom prati ±180° geografske dužine
koja razgraničava istočni i zapadni dio. No, na nekim se mjestima odvaja od te
geografske odrednice. Tako na sjeveru skreće prema istoku da bi zaobišla
najistočniji dio Azje, zatim skreće prema zapadu obilazeći Aleutska ostrva da bi
zatim puno južnije jako skrenula prema zapadu kako bi obuhvatila ostrvsku državu
Kiribati i još neke manja ostrva.

Tokom Magellanovog putovanja do Filipina, po izlasku iz prolaza kroz Ognjenu
zemlju (prolaz je kasnije po njemu dobio ime) poznatom po silovitim olujama,
učinilo mu se da je Tihi okean vrlo miran okean, po čemu je dobio i ime. Ipak,
nije uvijek miran. Kopno raspršeno po Tihom okeanu podložno je vulkanskim
erupcijama i potresima. Također, brojni tajfuni počinju upravo na tom području.
No, najopasniji su cunamiji (koji su posljedica podvodnih potresa) s ogromnim
valovima koji uništavaju ostrva i gradove na svom putu.

Temperature mora u Tihom okeanu kreću se od smrzavajućih na Zemljinim polovima
do vrlo toplih (oko 29 °C) na ekvatoru. Salinitet također varira po geografskoj
dužini. Voda bliže ekvatoru manje je slana od one u umjerenom pojasu zbog mnogo
obilnih padavina na ekvatoru tokom cijele godine. Također, salinitet vode na
polovima vrlo je nizak zbog malenog ili nikakvog isparavanja vode. No, po
prosjeku temperatura, Tihi okean topliji je od Atlantskog okeana.

Morske struje na sjevernoj polutci uglavnom se kreću u smjeru kazaljke na satu,
a na južnoj polutci obrnuto. Sjevernoekvatorska struja tjerana vjetrovima kreće
se širinom od oko 15°N u smjeru zapada da bi kod Filipina skrenula na sjever i
postala topla japanska ili Kuroshio struja.

Na oko 45°N Kuroshio struja skreće prema istoku gdje se račva. Dio struje skreće
prema sjeveru postajući Aleutska struja. Drugi dio vodenih masa skreće prema
jugu i ponovo dolazi u područje sjevernoekvatorske struje. U blizini Sjeverne
Amerike, Aleutska struja također se račva. Sjeverni dio ulazi u Beringovo more
kružeći njime u smjeru kazaljke na satu. Južni krak usporava i nastavlja prema
jugu kao kalifornijska struja.

Južnoekvatorska struja prati ekvator u smjeru zapada. Istočno od Nove Gvineje
skreće prema jugu da bi se na oko 50°S, priključila antarktičkoj struji. U
blizini čileanske obale, južnoekvatorska se struja dijeli; jedan ogranak teče
oko rta Horn, a drugi skreće prema sjeveru i formira peruansku ili Humboldtovu
struju.

Andesitska linija najvažnija je linija koja služi za odvajanje regija u Tihom
okeanu. Odvaja dublji dio okeana s eruptivnim stijenama od plićeg dijela s
dijelovima kopna. Ova linija prati zapadni rub kalifornijskih ostrva i prolazi
Aleutima, onda sve do poluostrva Kamčatke u Rusiji, poslije ide Japanom, a onda
u Okeaniju na Solomonska ostrva i Novi Zeland. Zatim se nastavlja sjeveroistočno
zapadnom granicom Kordiljera duž Južne Amerike, te svoj put završava preko
Meksika opet u Kaliforniji.

U sklopu zatvorene putanje Andesitske linije, nalaze se brojne vulkanske
planine, ostrva i stijene koje karakteriziraju središnji Tihi okean. Ovdje se
lava nježno uzdiže i gradi ogromne podvodne vulkanske planine. No, izvan
Andesitske linije, vulkani su eksplozivni i tvore takozvani Pacifički vatreni
prsten.

Najveća je kopnena masa na čitavom Tihom okeanu Nova Gvineja, ujedno i drugi
najveće ostrvo na svijetu. Gotovo su sva ostrva i atoli između koordinata 30°N i
30°S, tj. od jugoistočne Azije do Uskršnjeg ostrva. Polinezijski trokut, koji
spaja Havaje, Novi Zeland i Uskršnje ostrvo, okružuje sve ostale ostrvske
cjeline (Cookova ostrva, Samoa, Tokelau, Tonga, Tuamotu, Tuvalu i Wallis i
Futuna).

Sjeverno od ekvatora i zapadno od datumske granice nalazi se nevjerovatno mnogo
malih mikronezijskih ostrva, uključujući Karolinska, Marijanska i Maršalska
ostrva.

U jugozapadnom kutu Tihog okeana leže ostrva iz melanezijske grupe, kojima
dominira Nova Gvineja. Ostala ostrva iz ove grupe uključuju Fidži, Novu
Kaledoniju, Solomonska ostrva i Vanuatu.

Važne su se ljudske migracije dogodile na Tihom okeanu u prahistoriji, od kojih
je najistaknutija bila polinezijska migracija od azijskog ruba okeana do
Tahitija i Novog Zelanda.

Evropljani su došli u kontakt s Okeanijom u 16. vijeku. Prvi istraživač koji je
zapisao svoja putovanja do Okeanije bio je Vasco Núñez de Balboa (1513. godine),
a potom i Ferdinand Magellan tokom svojih putovanja od 1519. do 1522. 1564.
godine, konkvistadori su prešli Tihi okean krenuvši iz Meksika. Ostatak 16.
vijeka prošao je pod najsnažnijim španskim uticajem. Brodovi su kretali iz
Španije do Filipina, Nove Gvineje i Solomonskih ostrva.

U 17. vijeku, Holanđani su, ploveći oko Afrike, vodili glavnu riječ u trgovini.
Abel Tasman otišao je dalje otkrivši Tasmaniju i Novu Gvineju godine 1642. U 18.
vijeku, Rusi su počeli iskorištavati Aljasku i Aleute, Francuzi Polineziju, a
Englezi, posebno James Cook, otkrili su Australiju i Havaje.

Imperijalizam u 19. vijeku za posljedicu je imao okupaciju brojnih okeanijskih
teritorija od Velike Britanije i Francuske, a potom i SAD-a. Jedan od najvećih
doprinosa u historiji okeanografije imao je Charles Darwin 1830-ih ploveći
brodom Beagle.

Iako je SAD prisvojio Filipine, Japan je imao većinu zapadnopacifičkih ostrva
tokom Drugog svjetskog rata. No, do kraja rata, Japanu su, kao jednoj od
poraženih zemalja, oduzeti svi posjedi.

Sedamnaest nezavisnih zemalja nalazi se u Tihom okeanu: Australija, Fidži,
Japan, Kiribati, Maršalova ostrva, Mikronezija, Nauru, Novi Zeland, Palau, Papua
Nova Gvineja, Filipini, Samoa, Solomonska ostrva, Tajvan, Tonga, Tuvalu i
Vanuatu. Jedanaest od ovih sedamnaest zemalja steklo je potpunu nezavisnost
1960. godine. Sjevernomarijanska ostrva zapravo su pod vlašću SAD-a, dok su
Cookova ostrva i Niue u sličnim odnosima s Novim Zelandom. U sklopu Tihog
okeana, osim SAD-a, svoje teritorije i danas imaju Čile, Ekvador, Francuska,
Japan i UK.

Iskorištavanje tihookeanskih mineralnih dobara je spriječeno zbog vrlo velikih
dubina. U plitkim se dijelovima iskorištavaju prirodni plin i nafta, dok se
biseri skupljaju duž obala Australije, Nikaragve, Paname i Filipina, iako se
aktivisti Greenpeacea žestoko protive ovom iskorištavanju. U Tihom okeanu živi
neslućen broj riba. U dijelovima bliže obali najviše se lovi riba poput tune,
lososa, srdela, sabljarki, kao i školjke.

1986. godine su članice južnopacifičkog ugovora odredile da je ogroman dio Tihog
okeana nedostupan za nuklearna testiranja i odlaganje nuklearnog otpada na tom
području.



https://bs.wikipedia.org/wiki/Sredozemlje

Sredozemlje ili mediteran označava područje, koje se prostire oko Sredozemnog
mora, sâmo Sredozemno more i sva njegova ostrva. Zemlje koje gravitiraju ovom
području zovu se mediteranske zemlje. Neke od ovih zemalja leže direktno na
Mediteranu, neke izlaze tek djelimično na njegovu obalu, dok neke opet nemaju
nikakvog fizičkog dodira sa morem, ali mu historijsko-kulturološki ipak
pripadaju.

Historija ovog dijela svijeta poznaje nekoliko tipova i kriterija
razgraničavanja zemalja mediteranskog područja. Uglavnom je riječ o geografskim,
historijskim, kulturnim, političkim, mentalnim, ali i klimatskim kriterijima.
Jedan od najstarijih kriterija, kojima se označava područje Mediterana je
rasprostranjenost masline, o čemu u svom poznatom "Mediteranskom brevijaru" piše
i Predrag Matvejević, bosanskohercegovački slavist, humanist i kulturnjak. Ova
definicija uglavnom se poklapa sa klimatskim kriterijima, pri čemu se područje
Mediterana izjednačuje sa područjem rasprostranjenosti sâme mediteranske klime.
Kako stablo masline s jedne strane ipak ne raste svugdje (naprimjer u planinskim
područjima Bosne i visoke Hercegovine), s druge pak strane ova područja leže
itekako u samoj blizini Mediterana, stručnjaci se slažu da Mediteran obuhvata
time i područja Bosne i Hercegovine (ili barem ona koja gravitiraju moru), mada
nekim svojim odlikama nisu klasična područja Mediterana. Istovremeno stručnjaci
su saglasni da neka geografska područja, koja klimatski i pripadaju možda
Mediteranu i njegovoj klimi, geografski ipak odstupaju od klasičnih definicija
mediteranskog područja, jer su prostorno veoma udaljeni od njega. To se
prvenstveno odnosi na područja oko Crnog mora, te visoravan Zagros u Iranu.

Mediteran se pruža na području smještenom između 30° i 46° sjeverne širine, 9°
zapadne i 38° istočne dužine. Najsjevernija tačka Mediterana je podnožje Alpa u
italijanskoj regiji Veneto, najzapadnija tačka je Rt Roca u blizini Lisabona. Na
istoku i jugu prijelazi prema Sirijskoj pustinji, odnosno Sahari označavaju
prirodne granice, pri čemu je granica na jugu proizvoljna, jer pustinjska klima
(naprimjer u blizini El Alameina i na sjeveru na Sinaju) dolazi u neposrednu
blizinu obale.

Područje Mediterana prostire se na tri kontinenta i obuhvata Evropu, Afriku i
Aziju. U Evropi su sljedeće zemlje s mediteranskim karakterom:Portugal, Španija,
Francuska, Italija, Slovenija, Hrvatska, Bosna i Hercegovina, Crna Gora,
Albanija, Grčka i Turska, mini-države:Andora, Monako, San Marino i Vatikan, kao
i ostrvske države Malta i Kipar. U azijskom dijelu Mediterana smještene su (osim
Turske) još i: Sirija, Libanon, Izrael, Palestina i Jordan. U Africi
mediteranskom pojasu pripadaju sjeverni dijelovi zemalja: Egipat, Libija, Tunis,
Alžir i Maroko.

Mediteran je s vremenom postao veoma urbanizirano područje planete Zemlje. Na
svojim obalama i na svome području nalaze se neki od najvećih metropola ovog
dijela svijeta (stanje: 2005): Istanbul (11,5 miliona), Madrid (6 miliona) i
Alžir (5,5 miliona).

U ovoj su listi samo neke od aglomeracija, koje se nalaze na Mediteranu, mada i
ovdje postoje izuzeci: nedaleko od obale Mediterana su i Kairo (aglomeracija
17,5 miliona stanovnika), kao i Alepo i Damask u Siriji.

Mediteranska kuhinja označava kulturu spravljanja i uživanja u jelima u zemljama
uz Sredozemno more.

Nedovršeni članak Sredozemlje koji govori o geografiji treba dopuniti. Dopunite
ga prema pravilima Wikipedije.



https://bs.wikipedia.org/wiki/Roger_Federer

Roger Federer profesionalni je teniser iz Švicarske. Od 2. februara 2004. pa sve
do 17. augusta 2008. bio je prvi reket svijeta – rekordnih 237 uzastopnih
sedmica, a 16. jula 2012. postao je teniser s najviše sedmica ukupno na broju 1,
čime je prestigao Samprasov rekord od 286 sedmica.

Osvojio je rekordnih 18 Grand Slam turnira, od kojih 7 Wimbledona, 5 US Opena, 5
Australian Opena i 1 Roland Garros. Pobjedom na Wimbledonu 2009. oborio je
Samprasov rekord od 14 Grand Slam titula. Osvojio je i olimpijsko zlato u
Pekingu 2008 (u paru sa zemljakom Stanislasom Wawrinkom), pojedinačno srebro na
OI 2012. u Londonu, 24 ATP Masters 1000 titule i 6 Masters Cupova. Krajem 2014.
s reprezentacijom Švicarske osvojio je Davis Cup, jedini trofej koji mu je
nedostajao u bogatoj karijeri. To je bio prvi naslov pobjednika Davis Cupa za
Švicarsku.

Nosio je švicarsku zastavu na otvaranju Olimpijskih igara 2004. u Atini i 2008.
u Pekingu (na svoj rođendan).

Rođen je 8. 8. 1981. u Binningenu kod Basela. Njegovi roditelji su Robert i
Lynette Federer. Majka mu je Južnoafrikanka, pa Federer ima i južnoafričko
državljanstvo. Ima 2 godine stariju sestru Dianu. Odrastao je u mjestašcu
Münchenstein, pokraj Basela. Govori švicarski njemački kao maternji jezik i,
naravno, standardni njemački, a od stranih jezika tečno govori engleski i
francuski, dok italijanski i švedski poznaje djelomično.

U djetinjstvu se bavio nogometom prije no što je počeo trenirati tenis. Njegovi
hobiji su igranje golfa, karata, slušanje muzike i skijanje. Također voli čitati
magazine poput Voguea i Top Geara i navija za FC Basel, a simpatizira i Arsenal,
Liverpool i Romu. Njegovi uzori u tenisu i životu jesu Boris Becker, Stefan
Edberg, Michael Jordan i Nelson Mandela.

Trenutno živi u Bottmingenu. Oženjen je i živi sa suprugom Miroslavom (rođ.
Vavrinec). 23. jula 2009. dobili su blizanke, koje su nazvali Charlene Riva i
Myla Rose. 6. maja 2014. dobili su i drugi par blizanaca, ovog puta sinove,
kojima su dali imena Leo i Lennart (Lenny).

Federer je poznat kao veliki humanitarac. 2003. godine sa svojom majkom osnovao
je Fondaciju "Roger Federer", koja pomaže hendikepiranim ljudima i promovira
sport. 2005. stavio je na aukciju svoj reket s US Opena 2005. kako bi pomogao
žrtvama uragana Katrine. Donirao je mnogo predmeta s njegovim potpisom raznim
humanitarnim organizacijama. Tokom Mastersa u Indian Wellsu 2005. organizirao je
egzibicijski meč pod nazivom Rally for Relief, u kojem je učestvovalo nekoliko
najboljih svjetskih tenisera i teniserki, a sav prihod doniran je za pomoć
žrtvama cunamija u Indijskom okeanu 2004. Otad je posjetio Južnoafričku
Republiku i Tamil Nadu, indijsku državu koja je najviše pogođena cunamijem. U
aprilu 2006. proglašen je UNICEF-ovim ambasadorom dobre volje.

Također se pojavio u UNICEF-ovim javnim porukama s ciljem podizanja svijesti
javnosti o sidi. Reagirajući na potres u Haitiju 2010, a u saradnji s Nadalom,
Đokovićem, Roddickom, Hewittom, Kim Clijsters, Serenom Williams i Samanthom
Stosur, koji su se odrekli posljednjeg dana priprema za Australian Open 2010,
organizirao je još jednu posebnu humanitarnu priredbu, Hit for Haiti, čiji je
prihod doniran žrtvama zemljotresa. Svjetski ekonomski forum proglasio ga je
Mladim globalnim liderom za 2010. kao priznanje za njegovo vodstvo, postignuća i
doprinos društvu.

Godinu kasnije, 16. januara 2011, bio je organizator i učesnik još jednog
sličnog događaja čiji je prihod poklonjen žrtvama poplava u Queenslandu
2010–2011.

Tenis je počeo igrati od 6. godine. Nogomet je igrao do 12. godine, kad se
odlučio u potpunosti posvetiti tenisu. Trenirao je kod privatnog trenera u
Lozani. U 14. godini postao je pobjednik državnog takmičenja u juniorskom tenisu
i izabran je da trenira u Švicarskom nacionalnom teniskom centru u Ecublensu.
Kao junior igrao je do 1998, kada je osvojio juniorski Wimbledon i prestižni
Orange Bowl.

Federer je počeo profesionalnu karijeru u julu 1998, kad se prvi put pojavio na
ATP-turniru u Gstaadu. Naredne godine igrao je u švicarskom timu u Davis Cupu
protiv Italije i završio, kao najmlađi ATP-igrač, među 100 najboljih u svijetu.
Na Olimpijskim igrama u Sydneyu 2000. igrao je za bronzanu medalju, gdje je
izgubio od Francuza Di Pasqualea. Kao finalist pojavio se prvi put na turnirima
u Marseilleu i Baselu. Na kraju godine popeo se na 29. mjesto na ATP-listi.

U februaru 2001. u Milanu je osvojio prvi ATP-turnir u karijeri. Zatim je 3 puta
donio pobjedu za Švicarsku u Davis Cupu protiv SAD-a, a nešto kasnije došao je
do četvrtfinala Wimbledona, pobijedivši Petea Samprasa u osmini finala i
najavivši tako dolazak njegove ere u All England Clubu. Meč je trajao 5 setova i
završio rezultatom 7–67, 5–7, 6–4, 6–72, 7–5. Mnogi (opravdano) smatraju da je
ovaj meč označio prekretnicu u Federerovoj karijeri. Roger je u Perthu sa
zemljakinjom Martinom Hingis osvojio i Hopman Cup.

Na Miami Mastersu došao je do finala, gdje je poražen od Agassija. Do finala je
došao i u Hamburgu, a u Davis Cupu pobijedio je bivše svjetske igrače br. 1,
Ruse Marata Safina i Jevgenija Kafeljnikova. Uprkos ranom ispadanju na Roland
Garrosu, Wimbledonu i US Openu, a posebno gubitku svog dugogodišnjeg trenera,
Australijanca Petera Cartera (poginuo u saobraćajnoj nesreći), ipak je uspio
doći na 6. mjesto ATP-liste i prvi put osigurati učešće na Masters Cupu. Na ovom
turniru izgubio je u polufinalu od Lleytona Hewitta (5–7, 7–5, 5–7).

U prvoj četvrtini 2003. zabilježio je prve pobjede na tvrdoj podlozi. Prvo je
došao do osmine finala Australian Opena, gdje ga je zaustavio Argentinac David
Nalbandian, a nešto kasnije osvojio je Marseille i Dubai, uprkos ranom ispadanju
u Indian Wellsu i Miamiju.

Na zemljanim terenima pobijedio je u Münchenu, a nešto kasnije došao i do finala
na Mastersu u Rimu. Ipak, nije uspio doći tako daleko i na turniru u Hamburgu i
na Roland Garrosu.

U trećoj četvrtini 2003. zabilježio je prvi veliki uspjeh u karijeri. Osvojio je
turnir u Halleu i prestižni Wimbledon. U Halleu je pobijedio Nijemca Nicolasa
Kiefera, a na Wimbledonu Australijanca Marka Philippoussisa 7–65, 6–2, 7–63. U
Sjevernoj Americi nije uspio doći do finala na Mastersima, a u 4. kolu US Opena
od njega je bolji bio Nalbandian 6–3, 6–71, 4–6, 3–6.

S početkom jeseni, pa sve do kraja sezone Federer je bio sve bolji. Osvojio je
turnir u Beču, gdje je savladao Španca Carlosa Moyu, da bi u konačnici osvojio
prvu titulu na Masters Cupu u Houstonu. Tu je u polufinalu savladao Amerikanca
Andyja Roddicka 7–62, 6–2, a u finalu Agassija 6–3, 6–0, 6–4. Osvajanjem ovog
prestižnog turnira završio je sezonu kao 2. igrač na ATP-listi.

Ova godina za Federera je bila jedna od nauspješnijih u karijeri. Tada je
osvojio 3 od 4 Grand Slama, kao i sve turnire na kojima je došao do finala i
ostvario impresivan omjer 74–6, s ukupno 11 osvojenih titula.

Prvi Australian Open u karijeri osvojio je pobijedivši u finalu Safina 7–63,
6–4, 6–2. Odmah nakon što je osvojio Australian Open, tačnije, 2. februara 2004,
postao je prvi teniser svijeta. Zatim je na Roland Garrosu došao do 3. kola,
gdje ga je zaustavio Brazilac Gustavo Kuerten. Nakon toga osvojio je Halle
pobijedivši u finalu Mardyja Fisha, drugi Wimbledon (pobijedivši Roddicka 4–6,
7–5, 7–63, 6–4) i prvi US Open u karijeri, pobijedivši Hewitta 6–0, 7–63, 6–0.
Također je osvojio turnire u Dubaiju, Indian Wellsu, Hamburgu, Gstaadu, Torontu
i Bangkoku. Na OI 2004. u Atini nije ostvario dobar rezultat – u 2. kolu
savladao ga je Tomáš Berdych 4–6, 7–5, 7–5. Na kraju godine odbranio je titulu
na Masters Cupu u Houstonu, pobijedivši Hewitta 6–3, 6–2.

Ove godine Federer nije imao trenera, a s njim su sarađivali fitnes-trener
Pierre Paganini, fizioterapeut Pavel Kovač i njegova porodica i prijatelji.

Na početku godine Federer je pristao da mu Tony Roach bude trener. Na Australian
Openu došao je do polufinala, gdje ga je savladao kasniji pobjednik turnira,
Marat Safin, u meču u 5 setova koji je trajao preko 4 sata (7–5, 4–6, 7–5, 6–76,
7–9). Na sljedeća dva velika turnira, koji se igraju na betonskoj podlozi, došao
je do finala, te osvojio Indian Wells i Miami. U Indian Wellsu bio je bolji od
Hewitta, a u Miamiju od Nadala 2–6, 6–74, 7–65, 6–3, 6–1. Nakon Miamija osvojio
je i Hamburg, gdje je u finalu savladao Francuza Richarda Gasqueta 6–3, 7–5,
7–64, a na Roland Garrosu došao je do polufinala, gdje je izgubio od Nadala 3–6,
6–4, 4–6, 3–6.

Ponovo je osvojio Halle, pobijedivši u finalu Safina 6–4, 6–76, 6–4, i odbranio
titulu na Wimbledonu, gdje je savladao Roddicka 6–2, 7–62, 6–4. Na Mastersu u
Cincinnatiju u finalu je još jednom pobijedio Roddicka 6–3, 7–5. Na US Openu
pobijedio je veterana Agassija u 4 seta: 6–3, 2–6, 7–61, 6–1. Osvajanjem ovog
turnira postao je prvi teniser u Open Eri koji je uspio uzastopno osvojiti
Wimbledon i US Open 2 godine uzastopno. Nakon US Opena osvojio je turnir u
Bangkoku, gdje je savladao Britanca Murraya 6–3, 7–5. Na kraju sezone, na
Masters Cupu, u trileru dugom 4 i po sata, nije uspio pobijediti Nalbandiana.
Rezultat finalnog meča bio je 7–64, 7–611, 2–6, 1–6, 6–73.

Federer je 2006. osvojio Australian Open, pobijedivši Kipranina Marcosa
Baghdatisa 5–7, 7–5, 6–0, 6–2. Zatim je odbranio titule u Indian Wellsu,
pobijedivši Blakea (7–5, 6–3, 6–0), i Miamiju, pobijedivši Ljubičića 7–65, 7–64,
7–66. Nakon toga došao je do 2 uzastopna finala u Monte Carlu i Rimu, gdje je od
njega bio bolji Nadal, i to 2–6, 7–62, 3–6, 6–75 (Monte Carlo) i 7–67, 6–75,
4–6, 6–2, 6–75 (Rim). Na turniru u Hamburgu te godine nije nastupio. U finalu
Roland Garrosa ponovo je igrao protiv Nadala, koji ga je savladao u 4 seta: 6–1,
1–6, 4–6, 6–74. Da je Federer osvojio i ovaj turnir, bio bi drugi igrač u
historiji koji je osvojio pravi Grand Slam (sva 4 u jednoj sezoni).

Odbranio je titulu u Halleu, savladavši Berdycha 6–0, 6–74, 6–2. Na Wimbledonu
je nastupio kao 1. nosilac turnira, koji je i osvojio, izgubivši samo 1 set u 7
mečeva. Ovog puta u finalu je bio bolji od Nadala 6–0, 7–65, 6–72, 6–3. U
Torontu je bio bolji od Gasqueta, a na US Openu od Roddicka (6–2, 4–6, 7–5,
6–1). U Madridu i Baselu bio je bolji od Fernanda Gonzáleza 7–5, 6–1, 6–0
(Madrid) i 6–3, 6–2, 7–63 (Basel). Na Masters Cupu u finalu je savladao Blakea
6–0, 6–3, 6–4 i tako završio sezonu kao najbolji igrač na ATP Touru.

Početkom 2007. osvojio je treći Australian Open u karijeri i ukupno 10. Grand
Slam turnir. U finalu je još jednom savladao Fernanda Gonzáleza 7–62, 6–4, 6–4.
Na ovom turniru nije izgubio nijedan set i tako je postao drugi teniser kome je
to uspjelo (poslije Borga). Nešto kasnije, krajem februara, osvojio je turnir u
Dubaiju, gdje je pobijedio Mihaila Južnog 6–4, 6–3. Ipak u nastavku, na
Mastersima u Indian Wellsu i Miamiju nije ostvario dobre rezultate jer je u oba
navrata slavio Argentinac Guillermo Cañas. U Indian Wellsu Cañas je bio bolji u
2. kolu 7–5, 6–2, a u Miamiju u 4. kolu 7–62, 2–6, 7–65.

Na turniru u Monte Carlu ponovilo se finale iz 2006. Nadal je opet bio bolji
(4–6, 4–6). Nešto kasnije Federer je došao do 3. kola Mastersa u Rimu, gdje ga
je zaustavio Filippo Volandri. Kasnije je, na zemljanoj podlozi, uspio savladati
Nadala, i to u Hamburgu (2–6, 6–2, 6–0) i tako prekinuo Nadalov niz od rekordne
81 uzastopne pobjede na ovoj podlozi. Ipak, na Roland Garrosu Nadal mu se
revanširao 3–6, 6–4, 3–6, 4–6. Nakon Roland Garrosa Federer nije odigrao nijedan
turnir do Wimbledona. Tu je u finalu savladao Nadala 7–67, 4–6, 7–63, 2–6, 6–2 i
tako izjednačio rekord Björna Borga od 5 uzastopnih vimbldonskih titula.

U Montréalu je došao do finala, gdje ga je zaustavio Novak Đoković 6–72, 6–2,
6–72. Kasnije je u Cincinnatiju Federer slavio pobijedivši Blakea 6–1, 6–4. U
finalu US Opena bio je bolji od Đokovića 7–64, 7–62, 6–4. Ovo je bio Federerov
4. US Open i 12. osvojeni Grand Slam turnir. Nakon US Opena igrao je Masterse u
Madridu (finale) i Parizu (3. kolo), gdje je u oba navrata izgubio od
Nalbandiana. Između ova dva turnira odigrao je još jedan u rodnom gradu, Baselu,
koji je i osvojio, pobijedivši Finca Jarkka Nieminena 6–3, 6–4. Nakon Pariza na
kraju sezone odigrao je i Masters Cup u Šangaju. U finalu je pobijedio Davida
Ferrera 6–2, 6–3, 6–2 i tako još jednu godinu završio na 1. mjestu ATP-liste.

Ova godina bila je veoma teška za Federera. Na početku sezone nije uspio
odbraniti titulu na Australian Openu jer ga je u polufinalu savladao Đoković
5–7, 3–6, 6–75. To je bio prvi put od 3. kola Roland Garrosa 2004. da Federer
izgubi meč u 3 seta. Nešto kasnije otkrio je kod ljekara da ima mononukleozu,
virusnu bolest, što je bilo povezano s njegovim lošim igrama. No, ipak se
oporavio od te bolesti. Duže vrijeme nije igrao na turnirima kako bi se što
bolje oporavio i pripremio za nastavak sezone. Na turniru u Dubaiju, gdje je
također branio titulu, ispao je već u 1. kolu od Murraya 7–66, 3–6, 4–6. 10.
marta otputovao je u New York kako bi igrao egzibicijski meč protiv bivšeg
svjetskog reketa br. 1, Petea Samprasa. U Madison Square Gardenu oko 20.000
ljubitelja tenisa moglo je uživati u izvanrednoj igri obojice vrhunskih
tenisera. Federer je dobio ovaj meč 6–3, 6–7, 7–6.

Na Mastersima u Indian Wellsu i Miamiju doživio je neočekivane poraze od
Amerikanaca. U Indian Wellsu izgubio je u polufinalu od Fisha, a u Miamiju u
četvrtfinalu od Roddicka. Nakon ovih poraza počeo je sarađivati s trenerom
Joséom Higuerasom, s kojim je nastupio na prvom turniru na zemlji u sezoni –
Estorilu. Ovaj turnir osvojio je pobijedivši Nikolaja Davidenka 7–65, 1–2
(predaja Davidenka zbog povrede ligamenata). Kasnije više nije osvojio nijedan
turnir na zemljanoj podlozi. U Monte Carlu je izgubio od Nadala (finale), u Rimu
od Štěpáneka (četvrfinale), u Hamburgu ponovo od Nadala (finale), a na Roland
Garrosu opet od Nadala (finale). Federer je tu doživio možda i najteži poraz u
karijeri, izgubivši 1–6, 3–6, 0–6.

Taj poraz nije ga demoralizirao, pa je peti put osvojio turnir u Halleu, bez
izgubljenog seta i servis-gema. U finalu ovog turnira pobijedio je Nijemca
Philippa Kohlschreibera 6–3, 6–4. Na Wimbledonu je ušao u svoje 16. Grand Slam
finale, u kojem je opet igrao protiv Nadala. Federer bi pobjedom postavio novi
rekord u Open Eri jer bi tako prešao Borga po broju osvojenih Wimbledona i
izjednačio rekord svih vremena s Williamom Renshawom. Nadal je prva 2 seta dobio
veoma lahko, a zatim je uslijedio duži prekid meča zbog kiše. Federer je potom
dobio 3. i 4. set u tie-breaku, međutim, na početku odlučujućeg seta kiša je
opet počela, pa je meč ponovo prekinut. Ti prekidi unijeli su toliko
neizvjesnosti u sam ishod meča, pa su mnogi smatrali da bi Nadal ili Federer
mogli popustiti zbog njih. Nakon 4 sata i 48 minuta igre (s uračunatim prekidima
ukupno 7 sati i 15 minuta) Nadal je savladao Federera 6–4, 6–4, 6–75, 6–78, 9–7.
Teniska legenda John McEnroe, koji je već dugo komentator na Wimbledonu, opisao
je ovaj meč kao najbolji koji je ikad gledao.

Federer je kasnije izgubio u ranim fazama turnira: u Torontu ga je u 2. kolu
savladao Francuz Gilles Simon, a u Cincinnatiju je u 3. kolu od njega bio bolji
Ivo Karlović. No ovi rezultati nisu ga puno razočarali jer je jako dobro igrao
na Olimpijskim igrama u Pekingu. U pojedinačnoj konkurenciji došao je do
četvrtfinala, u kojem ga je savladao Blake, dok je sasvim neočekivano, u paru sa
zemljakom Wawrinkom otišao do kraja, osvojivši zlatnu medalju za Švicarsku. U
polufinalu su savladali favorite, braću Boba i Mikea Bryana, a u finalu Šveđane
Simona Aspelina i Thomasa Johanssona 6–3, 6–4, 6–74, 6–3. Dan kasnije Federer je
prvi put nakon 2. 2. 2004. sišao s trona ATP-liste jer je Nadal, osvojivši
zlatnu medalju (pojedinačno), bodovno prestigao Federera. Time je okončana
dominacija Federera nakon rekordnih 237 uzastopnih sedmica.

Na US Openu Federer je igrao najbolji tenis u ovoj godini. U 1. kolu pobijedio
je Máxima Gonzáleza, u drugom Thiaga Alvesa, u trećem Štěpáneka, a u četvrtom,
gdje je imao ponajviše problema, savladao je Igora Andrejeva 6–75, 7–65, 6–3,
3–6, 6–3. U četvrtfinalu je pobijedio Gillesa Müllera 7–65, 6–4, 7–65, a u
polufinalu Đokovića 6–3, 5–7, 7–5, 6–2. Iako je Murray igrao veoma dobro na US
Openu i postigao veliki uspjeh došavši do svog prvog finala na Grand Slam
turniru (u polufinalu je izbacio Nadala), Federeru nije predstavljalo veliki
problem pobijediti ga. Slavio je prilično jednostavno u 3 seta (6–2, 7–5, 6–2) i
tako osvojio 13. Grand Slam turnir u karijeri. Time je postao prvi igrač u
historiji tenisa kome je pošlo za rukom osvojiti Wimbledon i US Open 5 puta
uzastopno.

Nakon US Opena uslijedila je kratka pauza, a zatim je igrao turnire u Madridu,
Baselu i Parizu. U međuvremenu je postao teniser s najvećom zaradom u karijeri,
prestigavši Samprasa. Na Mastersu u Madridu došao je do polufinala, gdje je
izgubio od Murraya, dok je u rodnom Baselu došao do finala, gdje je pobijedio
Nalbandiana. Na Mastersu u Parizu došao je do četvrtfinala, ali taj meč nije
odigrao zbog povrede leđa. Zanimljiv je podatak da je u Parizu Federer prvi put
u karijeri predao meč bez borbe.

Na kraju godine odigrao je i Masters Cup, posljednji koji se održao u Šangaju.
Igrao je kao 1. nosilac s obzirom na to da je Nadal odustao zbog zdravstvenih
problema. Osam najboljih tenisera pristupilo je turniru u 2 grupe, Zlatnoj i
Crvenoj. Federer je žrijeban u Crvenu grupu, gdje su mu protivnici bili Simon,
Murray i Roddick. Roddick je zbog zdravstvenih problema odustao od turnira, pa
je kao zamjena ušao Štěpánek. Porazi od Simona i Murraya i pobjeda nad
Štěpánekom nisu Federeru omogućili prolaz u polufinale. Time je završio sezonu
kao 2. igrač na ATP-listi.

Na samom početku godine odigrao je dva turnira, u Abu Dhabiju i Dohi, gdje je u
oba navrata izgubio u polufinalu protiv Murraya. Nešto kasnije, kao pripremu
pred Australian Open, odigrao je egzibicijski turnir u Australiji – AAMI
Classic, koji je i osvojio pobijedivši Wawrinku 6–1, 6–3.

Na Australian Openu pobijedio je sve protivnike prije finala: Andreasa Seppija,
Jevgenija Koroljeva, Safina, Berdycha, Del Potra i Roddicka. Ipak, u finalu nije
uspio savladati svog najvećeg rivala, Nadala. Finalni meč trajao je preko 4 sata
i na kraju je Nadal slavio 5–7, 6–3, 6–73, 6–3, 2–6. Federer se nadao da će ipak
pobijediti Nadala i izjednačiti Samprasov rekord (14 GS titula), ali mu Španac
nije to dozvolio. Bio je toliko emocionalan da nije mogao govoriti na mikrofon
sve dok ga Nadal nije ohrabrio da se pridruži na govornici.

Odustao je od turnira u Dubaiju i Davis Cupa zbog povrede leđa. Na odmoru je bio
sve do potpunog oporavka od povrede. Na Masters 1000 turnirima u SAD-u nije
igrao baš najbolje. U Indian Wellsu izgubio je u polufinalu od Murraya, a u
Miamiju je također izgubio u polufinalu, ali od Đokovića. U tom meču, pomalo
neuobičajeno za njega, pokazao je mnogo frustracije, slomivši reket nakon
izgubljenog poena. Iako je bio otkazao nastup u Monte Carlu, Federer je ipak u
posljednjem trenutku prihvatio učešće na ovom turniru. Međutim, na veliko
iznenađenje, u 3. kolu savladao ga je Wawrinka, prvi put u njihovim međusobnim
okršajima. Na Mastersu u Rimu došao je do polufinala, gdje ga je zaustavio
Đoković (6–4, 3–6, 3–6). Bio je slobodan u 1. kolu Mastersa u Madridu, koji se
od 2009. igra na zemlji. Ovaj turnir zamijenio je dotadašnji turnir na zemlji u
Hamburgu. U Madridu je osvojio prvu titulu u 2009. godini pobijedivši Nadala
6–4, 6–4. Ovom pobjedom zaustavio je Nadalovu seriju od 33 uzastopne pobjede na
turnirima na zemlji.

Na Roland Garrosu bez problema je došao do 4. kola. Međutim, tu ga je čekao
veoma raspoloženi Nijemac Tommy Haas. Federer je bio pod velikim pritiskom jer
su svi navijači, nakon što je Nadala neočekivano, ali zasluženo izbacio Robin
Söderling, silno priželjkivali da bez problema osvoji jedini trofej koji mu je
nedostajao. Ali niko se nije nadao velikom otporu Haasa. Nijemac je poveo 0–2 u
setovima, vjerovatno zbog Federerove loše koncentracije. Ali Federer je tu krizu
brzo prebrodio i okrenuo meč u svoju korist, tako da je konačni rezultat bio
6–74, 5–7, 6–4, 6–0, 6–2. Kasnije je bez puno muke savladao domaćeg igrača,
Gaëla Monfilsa, 7–66, 6–2, 6–4. Međutim, kraj mukama nije bio ni na vidiku kad
je počeo meč s Argentincem Del Potrom. Na veliko iznenađenje, Del Potro je dobio
1. set veoma lahko, 3–6. Dobrim dijelom Del Potro se oslanjao na svoj servis i
veoma precizan i razoran forhend, što je doprinijelo ovakvom rezultatu. Federer
je dobio 2. set sa dosta muke, budući da se igrao tie-break. Del Potro je ponovo
dobio set, i to uvjerljivo, 2–6. Ali tu veliku prednost nije znao iskoristiti.
Federer je počeo čitati svaku njegovu namjeru iako mu to nije polazilo za rukom
u prva 3 seta. Uspješnim izvođenjem skraćenih lopti i voleja Federer je dobio
ovaj meč 3–6, 7–62, 2–6, 6–1, 6–4. U finalu ga je čekao Söderling, koga su mnogi
navijači nazvali "Gladijatorom" (zbog pobjeda nad Nadalom, Davidenkom i
Gonzálezom). Šveđanin nije uspio ponoviti dobru igru, pa je Federer veoma lahko
dobio ovaj meč 6–1, 7–61, 6–4. Ovom pobjedom uspio je izjednačiti Samprasov
rekord od 14 pojedinačnih titula na Grand Slamovima i postao tek šesti teniser u
historiji koji je osvojio sva 4 Grand Slam turnira.

Na Wimbledonu je bio postavljen za 1. nosioca jer je Nadal zbog povrede otkazao
nastup i nije bio u mogućnosti braniti titulu. U 1. kolu savladao je Yen-Hsun
Lua, u drugom Guillerma García-Lópeza, a u trećem Kohlschreibera. Zanimljivo je
da ga je u 4. kolu čekao finalist Roland Garrosa, Söderling. Međutim, Federer je
opet bio bolji 6–4, 7–65, 7–65. Prolazak u polufinale ostvario je pobjedom nad
Karlovićem 6–3, 7–5, 7–63 i samim tim postavio rekord od 21 uzastopnog Grand
Slam polufinala. Tu je savladao Haasa 7–63, 7–5, 6–3. Ovom pobjedom postavio je
još jedan rekord od 7 uzastopnih finala na Wimbledonu i ukupno 20 finala na
Grand Slam turnirima (pretekao Ivana Lendla, koji ih ima 19). Finalist je ovog
puta bio Roddick, koji je odigrao sjajan meč, uprkos porazu. U dramatičnom
finalu, koje je po ukupnom broju gemova (77) najduže u historiji tenisa, oba
tenisera igrali su atomski tenis i bilo kakav pad koncentracije značio bi
gubitak meča. Sam rezultat ovog meča 5–7, 7–66, 7–65, 3–6, 16–14 govori o
posebnosti finala. Roddick i Federer postavili su svojevrstan rekord od 30
gemova u odlučujućem setu, koji je trajao preko 95 minuta. Ali u posljednjem
gemu Roddicku je popustila koncentracija, što je Federer iskoristio i došao do
pobjede. Svoje emocije nije mogao sakriti pred 15.000 gledalaca, među kojima su
bili nekadašnji teniski asovi Sampras, McEnroe, Laver, Becker, Borg, kao i
poznata lica iz nogometa Michael Ballack i Alex Ferguson. Ovaj meč nazvan je
klasikom i zabilježio je rekordnu TV-gledanost u Velikoj Britaniji nakon 2001.
Federer je još jednom srušio rekord, ovog puta Samprasov od 14 GS titula. Dan
nakon pobjede ponovo je postao broj 1 i tek drugi teniser u historiji koji je
uspio vratiti izgubljeni tron nakon godinu dana (prvi je Lendl).

Nastupio je na Rogers Cupu u Montréalu, iako je njegov nastup bio upitan s
obzirom na to da je nekoliko dana ranije dobio blizanke. Pošto je riječ o
turniru kategorije Masters 1000, bio je slobodan u 1. kolu. U drugom je bez puno
muke savladao domaćeg tenisera, Frédérica Niemeyera. U narednom kolu čekao ga je
Wawrinka. Federer je pobijedio 6–3, 7–65. Time je ušao u četvrtfinale ovog
prestižnog turnira i prvi put u historiji tenisa pridružio se ostalim najbolje
rangiranim teniserima (8 najboljih) u četvrfinalu jednog velikog turnira.
Međutim, iako je igrao jako dobro, začuđujuće je izgubio četvrtfinalni meč.
Igrao je protiv Francuza Jo-Wilfrieda Tsonge i, uprkos vodstvu od 5–1 u 3. setu,
izgubio 6–75, 6–1, 6–73. Za Federerov nastup na Mastersu u Cincinnatiju može se
reći da je bio gotovo savršen budući da je na čitavom turniru izgubio samo 1
set. U 2. kolu bio je bolji od Argentinca Acasusa, u 3. kolu od Davida Ferrera,
u četvrtfinalu od Hewitta i u polufinalu od Murraya. Pobijedivši Murraya došao
je do svog 5. finala u ovoj godini. U finalnom meču igrao je protiv Đokovića,
koga je pobijedio 6–1, 7–5. Ovo mu je bila 4. titula u 2009. godini i 61. u
karijeri. Osvajanjem ovog turnira primakao se Agassiju na samo 1 titulu s ukupno
16 osvojenih Mastersa (Agassi je tada držao rekord sa 17 titula).

Sljedeći veliki turnir koji je odigrao bio je US Open. Bio je 1. nosilac, a
ujedno i branilac titule. Igrao je jako dobro cijelo vrijeme i mnogi su mislili
da će odbraniti titulu. Redao je pobjede sve do finala: u 1. kolu savladao je
Amerikanca Brittona, u 2. kolu Nijemca Greula, u trećem Hewitta, u 4. kolu
Robreda, u četvrtfinalu Söderlinga i u polufinalu Đokovića 7–63, 7–5, 7–5. U
finalu je igrao protiv Del Potra i nakon 1. seta činilo se da će Federer
rutinski osvojiti i ovaj Grand Slam u 3 seta. Ali Argentinac se nije predavao i
uspio je savladati petostrukog šampiona 6–3, 6–75, 6–4, 6–74, 2–6. Mladom Del
Potru ovo je bilo i prvo finale i prva titula na Grand Slam turnirima. Federer
nije bio razočaran jer je smatrao da bi bio san osvojiti 6 uzastopnih GS titula
i priznao je da je Del Potro bio bolji i da je zaslužio pobjedu. Publika je
ovacijama nagradila obojicu tenisera, posebno Del Potra, koji je Federeru uputio
sve riječi hvale, rekavši da bi želio postati reket broj 1, ali da mora raditi
puno više, kao Federer.

Federer je odigrao i mečeve Davis Cupa protiv Italije, a, zahvaljujući njegovim
dvjema pobjedama nad Bolellijem i Staraceom, Švicarska je osigurala učešće u
Svjetskoj grupi naredne godine. Kasnije je objavio da odustaje od turnira u
Tokyju (ATP 500) i Šangaju (Masters 1000), a kao razlog je naveo fizičku
iscrpljenost i potrebu da više vremena provede u krugu porodice. U svom Baselu
igrao je jako dobro. Pobjeđivao je sve do finala, a protivnici su bili Olivier
Rochus, Seppi, Koroljev i njegov zemljak, Marco Chiudinelli. Ipak, velika
prepreka za njega bio je veoma raspoloženi Đoković, koji je u finalu pobijedio
4–6, 6–4, 2–6. Federer je igrao i na posljednjem Mastersu u godini, koji se igra
u Parizu, i, na veliko iznenađenje, poražen je već u 1. kolu od domaćeg igrača,
Juliena Benneteaua. Ovaj poraz nije mu teško pao s obzirom na to da je imao
veoma uspješnu sezonu.

Posljednji turnir u sezoni Federer je odigrao u Londonu – Masters Cup. Na ovom
turniru učestvuje 8 najboljih tenisera na ATP-listi u toj sezoni, a Federer je
postavljen za 1. nosioca, dok je Đoković bio branilac titule. Igrači su
raspoređeni u 2 grupe (po 4 igrača), tako da igra svako sa svakim (sveukupno 6
mečeva). Federer je izvučen u grupu A, u kojoj su bili Murray, Del Potro i
Verdasco. Pobijedio je Verdasca i Murraya, a izgubio od Del Potra. On i Del
Potro osvojili su dovoljan broj gemova za prolaz u polufinale. U polufinalu je
igrao protiv drugoplasiranog tenisera iz grupe B, Nikolaja Davidenka. Davidenko
je odigrao jedan od najboljih mečeva u karijeri i pobijedio 2–6, 6–4, 5–7. Ovo
je bio njihov 13. duel i prvi koji je dobio Davidenko. Federer je učešćem u
polufinalu ovog turnira osvojio dovoljan broj bodova da zadrži 1. mjesto na
ATP-listi. Tako je 5. put završio tenisku sezonu kao broj 1.

Ovu godinu nije počeo baš dobro budući da je izgubio u polufinalu egzibicijskog
turnira u Abu Dhabiju od Söderlinga, a kasnije i od Davidenka u polufinalu Dohe.
Nakon ovih turnira odustao je od AAMI Classica, kao pripreme pred Australian
Open i objavio medijima da neće igrati za Švicarsku u Davis Cupu protiv Španije.
Došavši u Melbourne pred sami početak Australian Opena, želio je na neki način
pomoći nastradalima u katastrofalnom zemljotresu koji je pogodio Haiti. Na
njegov prijedlog održan je jednodnevni turnir u Rod Laver Areni, a na turniru su
još igrali i Nadal, Đoković, Roddick, Hewitt, Samantha Stosur, Kim Clijsters i
Serena Williams. Turniru je prisustvovalo nekoliko hiljada ljubitelja tenisa, a
sav prikupljeni novac uplaćen je za pomoć preživjelim žrtvama zemljotresa u
Haitiju.

Uslijedio je Australian Open. Federer je postavljen za 1. nosioca i branio je
bodove iz lanjskog finala. Do finala je redom pobijedio Andrejeva, Hǎnescua,
Montañésa, Hewitta, Davidenka i Tsongu i došao do svog 5. finala na Australian
Openu, izgubivši pritom samo 2 seta. Ovo je bilo njegovo 23. polufinale na GS
turnirima, čime je oborio još jedan rekord: 7 uzastopnih polufinala na
Australian Openu (držao ga je Lendl). U finalu je igrao protiv 5. nosioca,
Andyja Murraya, koga je pobijedio u 3 seta: 6–3, 6–4, 7–611. To mu je bila 4.
titula na Australian Openu (izjednačio se s Agassijem) i ukupno 16. na svim GS
turnirima te prva titula otkako je postao otac.

Otkazao je turnir u Dubaiju zbog infekcije pluća. Sredinom marta nastupio je na
prvom turniru iz Masters serije u godini u Indian Wellsu. Kao i svi drugi
najbolje rangirani teniseri, bio je slobodan u 1. kolu. U drugom je savladao
Hǎnescua. Međutim, 3. kolo nije uspio proći zbog veoma dobre igre Baghdatisa,
izgubivši meč 7–5, 5–7, 6–74. Na Mastersima u SAD-u Federer nije igrao na
visokom nivou. To potvrđuje i ispadanje u 4. kolu u Miamiju. Kao 1. nosilac
turnira, bio je slobodan u 1. kolu. U 2. kolu savladao je Nicolása Lapenttija,
dok je u 3. kolu teško izborio pobjedu protiv Florenta Serre 7–62, 7–63. U 4.
kolu igrao je protiv Berdycha i izgubio 4–6, 7–63, 6–76.

Odustao je od Mastersa u Monte Carlu jer taj turnir nije obavezan. Otišao je u
Rim na sljedeći Masters, pokušavajući odbraniti polufinale iz 2009, ali
bezuspješno. Velika prepreka došla je već u 2. kolu, a to je bio veoma
raspoloženi Latvijac Ernests Gulbis. Federer je neočekivano izgubio u 3 seta:
6–2, 1–6, 5–7, iako je spasio čak 6 meč-lopti. Nakon Rima igrao je turnir u
Estorilu, a tamo je stigao do polufinala (zaustavljen od Montañésa). Uslijedio
je turnir u Madridu, gdje je stigao do finala, ali nije uspio odbraniti titulu;
Nadal je slavio u 2 seta. Na Roland Garrosu igrao je dosta sigurno i nije
izgubio nijedan set do četvrtfinala. U 1. kolu savladao je Australijanca Petera
Luczaka, u 2. kolu Kolumbijca Alejandra Fallu, u 3. kolu Nijemca Juliana
Reistera, a u 4. kolu Wawrinku. U četvrtfinalu ga je čekao Söderling, što je
bila repriza lanjskog finala. Ovog puta bolji je bio Söderling, koji je
pobijedio 6–3, 3–6, 5–7, 4–6, prekinuvši Federerov 6 godina dug niz učestvovanja
u polufinalima Grand Slam turnirâ. Nakon ovog turnira izgubio je čelnu poziciju
na listi najboljih tenisera svijeta, ostavši na ukupno 285 sedmica kao svjetski
reket br. 1 (samo 1 sedmicu manje od Samprasovog rekorda).

Pred Wimbledon je igrao turnir na travi u Halleu. Na ovom turniru uspio je doći
do finala, ali ne i osvojiti ga jer ga je Hewitt pobijedio 1–2. Na Wimbledonu je
postavljen za 1. nosioca, iako tada nije bio broj 1. Razlog za to leži u
činjenici da organizatori Wimbledona često postavljaju nosioce turnira na osnovu
njihovih ranijih postignuća. Federer je mogao napustiti turnir već u 1. kolu,
ali se uspio vratiti u meč i na kraju slaviti protiv veoma dobrog Falle 5–7,
4–6, 6–4, 7–61, 6–0. U 2. kolu pobijedio je Iliju Bozoljca 3–1, a u 3 seta
pobijedio je Arnauda Clémenta u 3. kolu te Jürgena Melzera u 4. kolu. U
četvrtfinalu je izgubio od Berdycha 4–6, 6–3, 1–6, 4–6. Nakon ovog poraza pao je
na 3. mjesto ATP-liste, najniže još od novembra 2003. Ispred njega je bio Nadal,
koji je imao odličnu sezonu, te Đoković na 2. mjestu.

Sljedeći turnir koji je igrao bio je Rogers Cup u Torontu. Tu je igrao prilično
dobro, ali ne tako uvjerljivo, budući da je u prva 3 meča morao igrati
tie-break. U 1. kolu bio je slobodan. U 2. kolu igrao je protiv Argentinca Juana
Ignacija Chele i pobijedio 7–6, 6–3, a identičnim rezultatom slavio je i protiv
Michaëla Llodre u 3. kolu. Sljedeća 2 meča igrao je u 3 seta: u čevrtfinalu se
konačno revanširao Berdychu 6–3, 5–7, 7–65, a u polufinalu je pobijedio Đokovića
6–1, 3–6, 7–5. Ta pobjeda osigurala mu je povratak na 2. mjesto ATP-liste. U
finalu ovog Mastersa bolji je bio Murray 5–7, 5–7. Posljednji test pred US Open
imao je u Cincinnatiju. Ovdje je veoma lahko stigao do četvrtfinala jer je
odigrao samo 7 gemova (u 2. kolu, nakon automatskog prolaza, igrao je protiv
Denisa Istomina, koji mu je kod 5–2 predao meč, a u 3. kolu prošao je dalje bez
borbe budući da je Kohlschreiber odustao zbog povrede). U četvrtfinalu je
savladao Davidenka 6–4, 7–5, a u polufinalu Baghdatisa 6–4, 6–3. U finalu je
igrao protiv Mardyja Fisha, koga je pobijedio rezultatom 6–75, 7–61, 6–4. Ovom
pobjedom odbranio je bodove iz 2009. i osvojio 63. titulu u karijeri.

Na posljednjem Grand Slam turniru sezone postavljen je za 2. nosioca. US Open
donio mu je veoma težak žrijeb, ali to ga nije spriječilo da dođe do polufinala
pobjedama bez izgubljenog seta: u 1. kolu pobijedio je Briana Dabula, u 2. kolu
Andreasa Becka, u 3. kolu Paul-Henrija Mathieua, u 4. kolu Melzera i u
četvrtfinalu Söderlinga. U polufinalu je igrao protiv Đokovića, i to maratonski
meč u 5 setova, gdje nije uspio iskoristiti 2 meč-lopte pri rezultatu 5–4
(40:15). Đoković je uspio spasiti obje meč-lopte i na kraju slavio 7–5, 1–6,
7–5, 2–6, 5–7. Zbog ovog poraza Federer nije uspio odbraniti bodove iz 2009. te
je pao na 3. mjesto ATP-liste.

Ali nakon toga je osvojio turnire u Stockholmu i Baselu te je u pobjedničkom
raspoloženju došao na Masters Cup. Tu je pokazao svoju staru formu i pobijedio
sve protivnike bez izgubljenog seta, osim Nadala, koji mu je uzeo set u finalu.
Tako je po peti put osvojio ovaj turnir, a godinu je završio kao broj 2.

Na početku sezone Federer je 3. put u karijeri osvojio turnir u Dohi,
pobijedivši u finalu Davidenka 6–3, 6–4. Zatim je uslijedio Australian Open, na
kojem ga je u polufinalu porazio Đoković u 3 seta. To je bio prvi put od jula
2003. da Federer nije uspio osvojiti bilo koji od 4 Grand Slam turnira na kojima
je nastupio uzastopno. Na sljedećem turniru u Dubaiju izgubio je u finalu,
ponovo od Đokovića (3–6, 3–6). Na Mastersu u Indian Wellsu do polufinala je
pobijedio Andrejeva, Chelu, Harrisona i Wawrinku da bi ga nakon toga opet
pobijedio Đoković (3–6, 6–3, 2–6), koji ga je tom pobjedom prestigao na
ATP-listi. U Indian Wellsu ušao je i u finale parova (s Wawrinkom), pobijedivši
usput i Nadala, ali ih je tu porazio par Dolgopolov/Malisse 4–6, 7–6, [7–10].
Nakon toga je na red došao Miami. Redom su pali Štěpánek, Juan Mónaco i O.
Rochus, te Simon, koji mu je predao meč kod 3–0 zbog povrede vrata. U idućem
kolu čekao ga je Nadal. To je bio njihov 23. meč, a Nadal je dominantno
pobijedio 3–6, 2–6 i izjednačio njihov omjer na tvrdoj podlozi (4–4).

Zatim je došla sezona turnira na zemlji, a prvi je bio Monte Carlo. Nakon
impresivne pobjede protiv Kohlschreibera (6–2, 6–1) i još jedne protiv Čilića
(6–4, 6–3), Federer je u četvrtfinalu iznenađujuće izgubio od Melzera 4–6, 4–6,
što je Melzeru bila prva pobjeda protiv Federera u 4 susreta. Sljedeći nastup
imao je na Mastersu u Madridu. U 1. kolu jedva je savladao Feliciana Lópeza 7–6,
6–7, 7–6. Nakon toga je nešto lakše pobijedio Malissea i Söderlinga, plasiravši
se tako u polufinale, gdje ga je čekao Nadal. Federer je dobio 1. set, ali je
Nadal preuzeo kontrolu nad mečom i pobijedio 7–5, 1–6, 3–6. Sljedeći na redu bio
je Masters u Rimu, koji je otvorio pobjedom protiv Tsonge. U 3. kolu igrao je
protiv Gasqueta i u veoma tijesnom meču izgubio 6–4, 6–7, 6–7. Zatim je došao na
Roland Garros, izrazivši olakšanje što sada na njemu nije toliki pritisak kao,
npr, na Đokoviću, koji je još bio neporažen u sezoni. To olakšanje vjerovatno se
odrazilo i na Federerovu igru, pa je bez prevelikih problema pobijedio F.
Lópeza, Maximea Teixeiru (koji je igrao s pozivnicom) i Janka Tipsarevića. Nakon
toga je uslijedio njegov 3. meč protiv Wawrinke ove godine i 3. pobjeda, čime je
ušao u svoje 28. uzastopno Grand Slam četvrtfinale, u kojem ga je čekala
posljednja domaća nada – Monfils. Federer je i tu pobijedio (6–4, 6–3, 7–6),
nakon čega je sve bilo spremno za veliki polufinalni obračun protiv Đokovića. Tu
je Federer odigrao možda i svoj najbolji meč u karijeri na zemlji i pobijedio
7–6, 6–3, 3–6, 7–6, prekinuvši Đokovićev niz od 43 uzastopne pobjede (i 41 od
početka sezone). U finalu je igrao protiv Nadala i izgubio 5–7, 6–7, 7–5, 1–6.
Bilo je to njihovo 4. finale Roland Garrosa i 4. Nadalova pobjeda.

Na Wimbledonu je uobičajeno igrao dobro, pobijedivši bez nekih problema
Kukuškina, Mannarina i Nalbandiana, a Južni mu je u 4. kolu uspio oduzeti set.
Tako je Federer ušao u svoje 29. GS četvrtfinale, ali je u njemu šokantno
izgubio od Tsonge nakon što je vodio 2–0 u setovima (6–3, 7–6, 4–6, 4–6, 4–6).
To je bio prvi put u karijeri da je izgubio meč na Grand Slamu nakon vodstva od
2–0. Nakon Wimbledona uslijedio je Davis Cup meč protiv Portugala. Federer je
dobio 1 meč u singlu, kao i meč parova, a Švicarska je na kraju "pomela"
Portugal 5–0 i tako prošla u doigravanje za ostanak u Svjetskoj grupi.

Na Mastersu u Torontu bio je slobodan u 1. kolu, dok je u drugom savladao
domaćeg tenisera, Vaseka Pospisila. U 3. kolu ponovo ga je čekao Tsonga, koji je
opet bio bolji (6–7, 6–4, 1–6). U Cincinnatiju je turnir počeo pobjedom protiv
Del Potra, prekinuvši Del Potrov niz od 2 pobjede u međusobnim mečevima. U
idućem kolu lahko je savladao Blakea, ali je zatim izgubio od Berdycha. Na US
Openu došao je do polufinala nakon pobjeda protiv Giralda, Sele, Čilića, Mónaca
i revanša protiv Tsonge. Kao i na Roland Garrosu i lanjskom US Openu, u
polufinalu je s druge strane mreže stajao Đoković. U antologijskom meču na kraju
je slavio Đoković 7–6, 6–4, 3–6, 2–6, 5–7. Federer je drugi put izgubio GS meč
nakon prednosti od 2 seta. Štaviše, kod 5–3 i 40:15 u 5. setu imao je 2
meč-lopte, ali je Đoković, baš kao i lani, preokrenuo meč u svoju korist. Tako
je Federer prvi put nakon 2002. ostao bez GS titule u jednoj sezoni. Na redu je
bilo doigravanje za ostanak u Svjetskoj grupi Davis Cupa, a protivnik je bila
Australija. Federer je dobio oba pojedinačna meča, a s Wawrinkom je poražen u
parovima. Švicarska je na kraju ostala u Svjetskoj grupi (u odlučujućem, petom
meču Wawrinka je pobijedio Hewitta u 5 setova, nakon što je Hewitt vodio 1–2).
Navodeći kao razlog povredu koju vuče već duže vrijeme, Federer je otkazao
učešće na Mastersu u Šangaju. Ovim odustajanjem Federer je prvi put nakon skoro
8 i po godina (od juna 2003) ispao iz top 3 na ATP-listi. Ipak, godinu je
završio pobjedničkom serijom, osvojivši 3 posljednja turnira sezone. Prekinuo je
period od 10 mjeseci bez titule (od turnira u Dohi u januaru) osvojivši po 5.
put Swiss Indoors), u rodnom Baselu, pobijedivši mladog Japanca, Keija
Nishikorija, koji je u polufinalu izbacio Đokovića (Đoković je u tom meču imao
zdravstvenih problema). Ovoj tituli pridružio je i titulu na Pariz Mastersu,
prvu u karijeri na ovom turniru, gdje je postao i prvi teniser koji je igrao u
finalu svih 9 Mastersa. Na Masters Cupu pregazio je Nadala za tačno 1 sat igre
na putu do polufinala, u kojem je porazio Davida Ferrera i tako se plasirao u
svoje 7. finale na završnom turniru sezone, a ukupno 100. u karijeri. To mu je
bilo dovoljno da se vrati na 3. mjesto ATP-liste, potisnuvši Murraya. U finalu
je 3. put u 3 sedmice pobijedio Tsongu, osvojivši rekordnu 6. titulu na Masters
Cupu i završivši godinu na broju 3.

Sezonu je počeo na Qatar Openu, s kojeg se povukao u polufinalu. Zatim je na
Australian Openu također došao do polufinala, u kojem se 27. put u karijeri
sastao s Nadalom. Slavio je Nadal u 4 tijesna seta. Nakon toga je nastupio za
reprezentaciju u meču Svjetske grupe Davis Cupa protiv SAD-a, koji se igrao na
zemlji u dvorani u Fribourgu. Amerikanci su prošli dalje, a Federer je doživio i
poraz od Johna Isnera u 4 seta, a s Wawrinkom je izgubio u parovima od Mikea
Bryana i Mardyja Fisha, također u 4 izjednačena seta. Idući nastup imao je u
Rotterdamu, gdje je došao prvi put nakon 2005, kad je i osvojio turnir. Ponovio
je taj uspjeh pobijedivši u finalu Del Potra. Uslijedila je i titula u Dubaiju.
U finalu je pobijedio Murraya, smanjivši zaostatak u međusobnim mečevima na 7–8
i osvojivši ovaj turnir 5. put u karijeri.

Zatim je na red došao Indian Wells, gdje je u polufinalu savladao Nadala, a u
finalu Isnera. To mu je bila rekordna 4. titula na ovom turniru i 19. titula na
Mastersima, po čemu se izjednačio s Nadalom. U Miamiju je izgubio u 3. kolu od
Roddicka u 3 seta. Nakon toga je nastupio u Madridu, na novoj podlozi: plavoj
zemlji. Tu je otišao do kraja, pobijedivši Raonića, Gasqueta, D. Ferrera,
Tipsarevića i Berdycha. Ovim trijumfom prestigao je Nadala i vratio se na 2.
mjesto ATP-liste.

Naredni turnir bio je rimski Masters. Nakon pobjeda protiv Berlocqa, J. C.
Ferrera i Seppija plasirao se u polufinale, gdje ga je u 2 seta zaustavio
Đoković, koji je branio titulu. Na Roland Garrosu dobio je mečeve protiv Kamkea,
Ungura, Mahuta, Goffina i Del Potra da bi ga u polufinalu porazio opet Đoković.

Kao priprema za "All England Club", po tradiciji je odigrao turnir u Halleu,
gdje je u finalu izgubio od nadahnutog Tommyja Haasa 6–75, 4–6. U Wimbledonu je
savladao Ramosa, Fogninija, Benneteaua, Malissea i Južnog. Nakon toga se u
polufinalu revanširao Đokoviću u 4 seta, plasiravši se tako rekordni 8. put u
finale Wimbledona, u kojem je porazio Murraya, također u 4 seta, što je značilo
i povratak na broj 1 ATP-liste. "To je nevjerovatno. Izjednačio sam se sa
Samprasom, koji je moj junak. Osjećaj je, jednostavno, nevjerovatan", izjavio je
Federer u vezi s osvajanjem 7. titule na Wimbledonu i izjednačavanjem
Samprasovog rekorda u Open Eri. Povratkom na broj 1 srušio je još jedan
Samprasov rekord: 286 sedmica na broju 1.

4 sedmice nakon ovog finala ponovo se sastao s Murrayem na centralnom terenu
Wimbledona, ali ovog puta u finalu OI. Prethodno je u epskom meču u polufinalu,
koji je trajao 4 sata i 26 minuta, pobijedio Del Potra 3–6, 7–65, 19–17. U
finalu mu se Murray ipak revanširao 2–6, 1–6, 4–6, tako da se morao zadovoljiti
srebrnom medaljom.

Na Rogers Cupu nije nastupio, ali je osvojio Cincinnati, pobijedivši u finalu
Đokovića (kome je ovo bio 4. poraz u finalima na ovom turniru) 6–0, 7–67. Na US
Openu, koji je osvajao 5 puta, ovog puta nije imao toliko uspjeha. Izgubio je u
četvrfinalu od Berdycha 6–71, 4–6, 6–3, 3–6.

Federerova pobjeda u 3. kolu Shanghai Mastersa protiv Wawrinke značila je da će
preći broj od 300 sedmica na vrhu ATP-liste. Ipak, u polufinalu je izgubio od
Murraya, koji je na kraju i odbranio titulu. Nakon još jednog poraza, ovog puta
u finalu turnira u Baselu od Del Potra, odustao je od učešća na Pariz Mastersu,
izgubivši time šansu da 6. put završi godinu kao broj 1. Na kraju sezone dobro
je odigrao Masters Cup i plasirao se u finale, ali ga je u 2 vrlo tijesna seta
porazio Đoković.

Za razliku od prethodnih godina, nije nastupio ni na jednom turniru prije
Australian Opena. U Melbourneu je u prva 4 kola pobijedio Pairea, Davidenka,
Tomića i Raonića, ne izgubivši nijedan set ili servis-gem i plasiravši se tako u
35. uzastopno četvrtfinale na Grand Slam turnirima (niz je počeo na Wimbledonu
2004). Ali zato ga je u četvrtfinalu dobro namučio Tsonga. Meč je trajao 3 i po
sata, a Federer je na kraju slavio 7–64, 4–6, 7–64, 3–6, 6–3. Sličan je bio i
polufinalni meč protiv Murraya. Trajao je tačno 4 sata, ali je ovog puta nakon
još jedne velike borbe pobijedio Murray 4–6, 7–65, 3–6, 7–62, 2–6. Murray je kod
6–5 u 4. setu servirao za meč, ali Federer je uspio vratiti servis i izboriti
tie-break, koji je i dobio zahvaljujući najviše Murrayevim greškama. Ali umjesto
da to slomi Murraya desilo se obrnuto. Federerova igra naglo je pala u 5. setu,
što je Murray iskoristio i kvalitetnom igrom priveo meč kraju.

Idući nastup imao je u Rotterdamu. Nakon lahkih pobjeda u prva 2 kola protiv
Slovenca Žemlje i Holanđanina De Bakkera u četvrtfinalu je doživio iznenađujući
poraz od Benneteaua 3–6, 5–7.

Uslijedio je turnir u Dubaiju, gdje je pobjedama protiv Jazirija, Granollersa i
Davidenka došao do polufinala, ali ga je tu savladao Berdych 6–3, 6–78, 4–6. Na
Mastersu u Indian Wellsu u 1. kolu bio je slobodan, a u naredna 2 kola bez većih
problema savladao je Istomina i Dodiga, dok je nešto teže savladao Wawrinku
(2–1). Ali u četvrtfinalu ga je zaustavio Nadal (4–6, 2–6). To je značilo da
prvi put nakon 1999. Federer nije uspio doći do finala u prva 4 mjeseca u
godini.

Preskočio je Masterse u Miamiju i Monte Carlu. Vratio se u Madridu kako bi
branio titulu, ali doživio je iznenađujući poraz u 3. kolu od Nishikorija u 3
seta. Oporavio se u Rimu, gdje je konačno došao do svog prvog finala u godini,
ali ga je u njemu nadigrao Nadal. Roland Garros također je bio razočarenje za
Federera budući da ga je u četvrtfinalu savladao nadahnuti Tsonga u 3 lahka
seta.

Prvu titulu u ovoj godini osvojio je na Gerry Weber Openu u Halleu; protivnik u
finalu bio mu je Južni. Ovom pobjedom izjednačio se sa Johnom McEnroeom na 3.
mjestu vječne liste po broju osvojenih titula u Open Eri. Uprkos razočaravajućim
rezultatima na početku sezone imao je za cilj ponoviti osvajanje "duple krune"
Halle/Wimbledon, što je prvi put ostvario prije 10 godina. Međutim, nije uspio
zadržati formu na Wimbledonu i u 2. kolu pretrpio je najraniji poraz na Grand
Slam turnirima još od Roland Garrosa 2003; izbacio ga je Ukrajinac Stahovski u 4
seta. Ne samo da je ovaj poraz prekinuo Federerov rekordni niz od 36 uzastopnih
četvrtfinala na Grand Slam turnirima već je njime Federer ispao iz top 4 prvi
put od jula 2003, tačno 10 godina nakon što je osvojio svoju prvu vimbldonsku
titulu.

Nakon Wimbledona vratio se na zemljanu podlogu u Hamburgu i u polufinalu opet
iznenađujuće izgubio od malo poznatog Argentinca Delbonisa 7–67, 7–64. Zatim je
nastupio na domaćem terenu u Gstaadu, ali i tu je pretrpio iznenađujući poraz od
Daniela Brandsa u 2. kolu. Na ovim turnirima igrao je s novim reketom s većom
glavom, ali se vratio na stari reket pred seriju turnira u Sjevernoj Americi.

Preskočio je Rogers Cup u Montréalu, ali se pojavio u Cincinnatiju kako bi
branio titulu. Došao je do četvrtfinala, gdje ga je porazio Nadal, koji je bio u
nevjerovatnoj seriji pobjeda, uključujući Montréal i Cincinnati. Nakon toga je
nastupio na US Openu, gdje ga je u 4. kolu savladao Tommy Robredo u 3 seta i
tako spriječio Federerov novi meč protiv Nadala.

Nakon 2 sedmice odmora došao je na Shanghai Masters, ali ni tu nije imao previše
uspjeha; u osmini finala savladao ga je Monfils (4–6, 7–65, 3–6). Zatim je
nastupio na domaćem terenu u Baselu, gdje je došao do finala, no potpuno slavlje
za Švicarce pokvario je Del Potro, koji je meč dobio rezultatom 6–73, 6–2, 4–6.

Sezonu je otvorio nastupom na turniru u Brisbaneu. Došao je do finala, ali ga je
porazio Hewitt u tri seta. Na Australian Openu igrao je također dobro i plasirao
se u polufinale, ali tu je bolji od njega bio Nadal u tri seta.

U međusobnim susretima Nadal vodi 23–12. Ipak, 15 njihovih mečeva bilo je na
zemljanoj podlozi, na kojoj je Nadal statistički najbolji. Na travi Federer vodi
2–1, kao i u dvorani (5–1), dok na tvrdoj podlozi Nadal vodi 8–3 te na zemlji
13–2. Budući da je postavljanje nosilaca na turnirima zasnovano na plasmanu na
ATP-listi, 22 njihova meč bila su finala, uključujući i rekordnih 9 Grand Slam
finala. Od 2006. do 2008. igrali su u svim finalima Roland Garrosa i Wimbledona,
te u finalu Australian Opena 2009. i 2017. te Roland Garrosa 2011. Nadal je od
ovih 9 finala dobio 6, izgubivši na prva 2 Wimbledona i u drugom finalu
Australian Opena. Četiri od ovih mečeva bili su u pet setova (Wimbledon 2007. i
2008, Australian Open 2009. i 2017), a mnogi iskusni teniski analitičari nazvali
su finale Wimbledona 2008. najvećim mečom u historiji tenisa. Trinaest od
njihovih 35 mečeva otišlo je u odlučujući set. Također su igrali i rekordnih
deset finala na Mastersima, uključujući i njihov jedini petosatni meč u Rimu
2006, koji je Nadal dobio u tie-breaku 5. seta, spasivši dvije meč-lopte.

Do 14. 9. 2009, kad je Del Potro pobijedio Nadala u polufinalu US Opena, a
poslije i Federera u finalu, nijedan igrač prije toga nije savladao i Federera i
Nadala na istom Grand Slamu. Federer je bio neporažen u finalima US Opena do
ovog poraza od Del Potra u 5 setova. I Federer i Nadal osvojili su 3 uzastopna
Grand Slam na 3 različite podloge (Nadal Roland Garros 2008, Wimbledon 2008. i
Australian Open 2009, a Federer US Open 2008, Roland Garros 2009. i Wimbledon
2009).

Sreli su se 45 puta, a omjer je 22–23. Đoković vodi na travi (2–1), a
izjednačeni su na tvrdoj podlozi (17–17) i zemlji (4–4). Njihovo rivalstvo
najveće je rivalstvo u historiji Grand Slam turnirâ, budući da su na njima
odigrali 15 mečeva, a omjer je 6–9. Đoković je jedini igrač osim Nadala koji je
porazio Federera na uzastopnim GS turnirima (US Open 2010. i Australian Open
2011) i jedini osim Nadala i Murraya koji ima dvocifren broj pobjeda protiv
Federera. Također je jedan od dvojice igrača (drugi je Nadal) koji su porazili
Federera bez izgubljenog seta na GS turniru (Australian Open 2008. i 2011. te
Roland Garros 2012) i jedini koji je to uradio 3 puta. U 15 od 40 njihovih
mečeva igrao se odlučujući set.

U polufinalu Roland Garrosa 2011. Federer je prekinuo Đokovićev savršeni niz
41–0 od početka sezone, ali mu se Đoković revanširao na US Openu iste godine
pobijedivši ga u 5 setova nakon što je spasio 2 meč-lopte, i to drugu godinu
uzastopno. Federer je uzvratio u polufinalu Wimbledona 2012, pobijedivši
Đokovića (koji je branio titulu) u 4 seta. Mnogi teniski stručnjaci svrstavaju
ovo rivalstvo među najveća rivalstva u Open Eri.

Odigrali su 2 uzastopna finala na Wimbledonu (2014. i 2015) i oba je dobio
Đoković: prvo 2–3 u antologijskom meču, a drugo 1–3, u meču u kojem je Federer
napravio neuobičajeno mnogo pogrešaka. Ipak, uzvratio je Đokoviću u finalu
Cincinnati Mastersa 2015. savladavši ga u 2 seta. Ponovo su se sreli u finalu US
Opena 2015, gdje je bolji bio Đoković 1–3.

Igrali su 25 puta, a omjer je 14–11 za Federera. Švicarac vodi i na tvrdoj
podlozi (12–10) i na travi (2–1). Na ostalim podlogama još se nisu susreli. Na
GS turnirima odigrali su 5 mečeva; prva 3 bila su u finalima i svaki je dobio
Federer, od čega prva 2 bez izgubljenog seta (US Open 2008, Australian Open
2010), a treći 3–1 (Wimbledon 2012). Međutim, Murray je pobijedio u polufinalu
Australian Opena 2013. u 5 setova, što mu je prva pobjeda protiv Federera na GS
turniru. Međutim, Federer je ponovo izišao kao pobjednik u polufinalu Wimbledona
2015 (3–0). Murray vodi u susretima na Mastersima (6–1, od toga 2–0 u finalima).
Na Masters Cupu ukrstili su rekete 4 puta; Murray je dobio u Šangaju 2008, a
Federer u Londonu 2009, 2010. i 2012. Murray je jedan od trojice igrača koji su
pobijedili Federera 10 ili više puta (druga dvojica su Nadal i Đoković).

Susreli su se 27 puta. Na početku njihovih karijera Hewitt je dominirao, dobivši
7 od njihovih prvih 9 mečeva, uključujući i odlučujući meč u polufinalu Davis
Cupa 2003. u kojem je Federer vodio 2–0 u setovima. Međutim, od 2004. Federer je
preuzeo dominaciju dobivši 16 od 18 posljednjih susreta, tako da ukupno vodi
18–9. Ovo je najdugotrajnije Federerovo rivalstvo, budući da su prvi meč
odigrali kao juniori 1996. Jedini međusobni meč u finalu GS turnira odigrali su
na US Openu 2004, gdje je Federer pobijedio i osvojio prvu titulu na ovom
turniru, a u ukupnom omjeru na GS turnirima Federer vodi 9–0 i osvojio je 6 GS
turnira na kojima je pobijedio Hewitta.

Jedno od Federerovih najdugotrajnijih rivalstava bilo je ono protiv Roddicka.
Osvojivši Australian Open 2004, Federer je sa broja 1 skinuo upravo Roddicka.
Odigrali su 24 meča, od čega 4 u finalima GS turnira (3 na Wimbledonu i 1 na US
Openu). Federer ima uvjerljivu prednost 21–3, što Roddicka čini igračem koji ima
najviše poraza od Federera na ATP-turnirima.

U finalu Wimbledona 2009. Roddick je izgubio u 5 setova. U tom 5. setu odigrali
su 30 gemova (što je rekord za finala GS turnira), a meč je trajao preko 4 sata.
U posljednjem gemu 5. seta Roddick je izgubio servis prvi i posljednji put u
ovom meču. Federer je ovom pobjedom srušio Samprasov rekord od 14 GS titula.

Nalbandian je bio Federerov najveći rival u prvim godinama Federerove
profesionalne karijere. Obojica su imala izvanredne juniorske karijere (Federer
je osvojio juniorski Wimbledon, a Nalbandian US Open, pobijedivši u finalu
upravo Federera). Iako Federer ima blagu prednost (11–8), Nalbandian je dobio
njihovih prvih 5 mečeva nakon prelaska u profesionalce, uključujući mečeve 4.
kola na Australian Openu i US Openu 2003. Njihov najimpresivniji meč bio je u
finalu Masters Cupa 2005. u Šangaju, kad je Nalbandian uspio nadoknaditi 0–2 u
setovima i dobiti meč u tie-breaku 5. seta. Time je spriječio Federera da
izjednači McEnroeov rekordni omjer 82–3 iz 1984. Nalbandian, kao i Hewitt, ima 8
pobjeda protiv Federera i samo su Nadal (18), Đoković (13) i Murray (11)
uspješniji od njih.

Federer se sa Del Potrom susreo 20 puta i vodi 15–5 (10–5 na tvrdoj podlozi, 3–0
na travi i 2–0 na zemlji). 4 puta ukrstili su rekete u finalima, od kojih je
najpoznatije finale US Opena 2009, kad je Del Potro postao prvi igrač koji je
porazio Federera u finalu GS turnira nakon zaostatka 1–2 u setovima. Također ga
je pobijedio i u finalu Swiss Indoorsa 2012, u Federerovom rodnom gradu, dok je
Federer dobio njihovo posljednje finale u Rotterdamu. Osvojivši US Open 2009,
Del Potro je postao i jedini igrač izvan "velike trojke" (Federer, Nadal i
Đoković) koji je osvojio GS turnir nakon 30 turnira i prvi igrač koji je
pobijedio Federera na US Openu u 6 godina. Njih dvojica susrela su se i u
polufinalu OI 2012. u Londonu odigravši najduži meč u historiji svih OI, a dobio
ga je Federer 3–6, 7–65, 19–17 nakon 4 sata i 26 minuta borbe. Posljednji meč
odigrali su u grupnoj fazi Masters Cupa 2012, a pobijedio je Del Potro 7–63,
4–6, 6–3.

Igrali su 12 puta, a Federer ima prednost 10–2, od toga 4–1 na tvrdoj podlozi,
te po 3–0 na travi i zemlji, dok je Safin dobio njihov jedini meč na tepihu.
Među važnije mečeve spadaju finale Mastersa u Hamburgu 2002, gdje je Federer
osvojio svoj prvi Masters u karijeri, kao i polufinale Masters Cupa 2004. u
kojem je također slavio Federer dobivši tie-break 20–18, na 8. meč-loptu.
Federer je pobijedio i u finalu Australian Opena 2004, osvojivši prvi put ovaj
turnir i 2. GS turnir u karijeri. Međutim, Safin mu se revanširao u polufinalu
godinu kasnije, spasivši meč-loptu u tie-breaku 4. seta i prekinuvši Federerov
niz od 26 uzastopnih pobjeda. Ukupno su na GS turnirima odigrali 5 mečeva, od
kojih je Federer dobio 4.

Susreli su 16 puta, a Federer vodi 11–5. Na GS turnirima odigrali su 6 mečeva, a
Tsonga je u njima ostvario 2 pobjede, od kojih jednu u četvrtfinalu Wimbledona
2011, kad je nadoknadio 0–2 u setovima. Njihov posljednji meč (u osmini finala
Australian Opena 2014) dobio je Federer u 3 seta.

Odigrali su 20 mečeva, a Federer vodi 16–6, i to 9–5 na tvrdoj podlozi, 2–1 na
travi, 4–0 na zemlji i 1–0 na tepihu. Berdych je dobio njihov prvi meč,
iznenadivši Federera na OI 2004. Švicarac je zatim dobio 8 narednih mečeva prije
no što je Berdych prekinuo taj niz 2010, dobivši 5 od posljednjih 10 susreta. Na
Grand Slam turnirima susreli su se 6 puta i Federer vodi 4–2; Berdych je jedini
igrač osim Nalbandiana i Tsonge koji je više puta porazio Federera na GS
turnirima prije polufinala. Njihovi najpoznatiji mečevi na GS turnirima jesu oni
na Australian Openu 2009, kad je Federer dobio u 5 setova nakon što je izgubio
prva 2, Wimbledonu 2010. i US Openu 2012 (oba dobio Berdych u 4 seta).

Federer trenutno koristi Wilsonov reket Prostaff RF97 Autograph. Površina mreže
ovog reketa je 580.64 cm2. Pored Wilsona, Federerovi sponzori su Credit Suisse,
Rolex, Mercedes Benz, Jura Elektroapparate, Gillette i Nike. Nike proizvodi
posebnu seriju obuće i odjeće s logotipom RF. Federer oblači Sphere Pinstripe
polo majice i Air Vapor V patike od Nikea.

Federer ima vrlo zanimljiv stil igre. Glavne osobine njegovog načina igranja su
vrlo promjenjiv stil, veoma brza adaptacija na protivnikov stil, vrlo raznovrsni
udarci, češći izlazak na mrežu i veoma dobar servis. Roger je jedan od rijetkih
tenisera koji znaju igrati veoma dobro na svim podlogama. Njega je američka
teniska legenda Jimmy Connors okarakterizirao veoma jednostavnom rečenicom:

Federer igra veoma dobro i s osnovne linije i na mreži. Dosta se dobro koristi
volejima i ima jako precizan forhend s puno topspina. Također ima ako ne i
najbolji jednoručni bekhend, koji često koristi kako pri jakim riternima, tako i
kod slajsova. On također teži da što ranije odigra brzi forhend ili bekhend kako
bi natjerao protivnika na pogrešku ili na visok udarac, koji bi vrlo lahko
iskoristio udarajući smeč ili tzv. drive volej (volej prije no što loptica udari
o tlo). Mnogi teniski stručnjaci smatraju da Federer igra vrlo slično kao što je
igrao Andre Agassi. David Foster Wallace uporedio je sirovu snagu Federerovog
pokreta pri forhendu sa sangom "velikog tečnog biča", dok je John McEnroe za
Federerov forhend rekao da je to "najbolji udarac u našem sportu". Dosta se
dobro kreće po terenu i ima jako nepredvidiv servis, budući da uvijek jednako
baca lopticu u zrak bez obzira na to za koji će se tip servisa odlučiti i kamo
će ga usmjeriti i okreće leđa protivniku prilikom ovog pokreta. Prosječna brzina
njegovog servisa kreće se oko 200 km/h. Često je u stanju servirati jako dobro u
kritičnim trenucima meča. Također je dobar u servis-volej igri, koju je često
primjenjivao u ranijim fazama karijere.

Kasnije je svom arsenalu dodao i skraćenu loptu i može je jako dobro prikriti i
na forhendu i na bekhendu. Ponekad koristi i udarac kroz noge, tzv. "hot-dog", a
najpoznatiji primjer za ovo bio je u polufinalu US Opena 2009. protiv Đokovića,
što mu je donijelo 3 meč-lopte, koje je odmah iskoristio i pobijedio bez
izgubljenog seta.

Informacije u ovim tabelama ažuriraju se samo kad se igračevo učešće na turniru
završi.

Dobitnik je nagrade za fer-plej za 2005. godinu. Također je 4 godine uzastopno
(2005, 2006, 2007, 2008) osvojio nagradu Laureus za najboljeg svjetskog
sportistu. Prije toga (2004) nominiran je za tu nagradu, ali je nije uspio
osvojiti. Proglašen je osobom godine izvan Velike Britanije u 2006. u BBC-jevom
izboru.



