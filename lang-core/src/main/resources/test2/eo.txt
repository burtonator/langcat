https://eo.wikipedia.org/wiki/Hungara_lingvo

La hungara lingvo (hungare: magyar nyelv) estas finn-ugra lingvo parolata en
Hungario.

ház (domo), házban (en domo), házba (en domon), házhoz (ĉe domon), házamhoz (ĉe
mian domon)

Tie restas la vortoradiko senŝanĝa kaj klare distingebla, la derivadoj estas tre
regulaj kaj ekzistas nur malmultaj esceptoj (ĉefe, se la lasta vokalo estas
supersignita egér – egeret "muso", "muson").

Similaj validas por la verboj, ekz.: látni (vidi): verboradiko (lát) + hat
(povas) = láthat (li/ŝi povas vidi) verboradiko (lát) + hat (povas) + t
(pasinto) + (a)m (persona finaĵo) = láthattam (mi povis vidi)

Ekzistas ankaŭ la pronomoj maga (singulara) kaj maguk (plurala) kiuj estas
formalaj formoj. Ili volas la verbon je la tria persono.

1 - Egy 2 - Kettő (két antaŭ substantivo) 3 - Három 4 - Négy 5 - Öt 6 - Hat 7 -
Hét 8 - Nyolc 9 - Kilenc 10 - Tíz 11 - Tizenegy 12 - Tizenkettő 13 - Tizenhárom
14 - Tizennégy 15 - Tizenöt 16 - Tizenhat 17 - Tizenhét 18 - Tizennyolc 19 -
Tizenkilenc 20 - Húsz 21 - Huszonegy 22 - Huszonkettő 23 - Huszonhárom 30 -
Harminc 33 - Harminchárom 40 - Negyven 50 - Ötven 60 - Hatvan 70 - Hetven 80 -
Nyolcvan 90 - Kilencven 100 - Száz

Mi atyánk, aki a mennyekben vagy! Szenteltessék meg a te neved. Jöjjön el a te
országod. Legyen meg a te akaratod, amint a mennyben, úgy a földön is.
Mindennapi kenyerünket add meg nekünk ma, és bocsásd meg a mi vétkeinket,
miképpen mi is megbocsájtunk az ellenünk vétkezõknek, és ne vígy minket
kísértésbe, de szabadíts meg a gonosztól. Mert tied az ország, a hatalom és a
dicsőség. Mindörökké. Ámen!



https://eo.wikipedia.org/wiki/Honduro

Honduro (hispane Honduras) estas lando en Centra Ameriko. Ĝi havas limojn kun
Gvatemalo, Nikaragvo, Salvadoro. Per sia norda marbordo Honduro limiĝas je la
Kariba maro, la suda bordo situas je la norda Pacifiko.

La nomo "Honduras" laŭvorte signifas "profundoj" en la hispana. Kolumbo (laŭ
tradicia legendo) foje diris Gracias a Dios que hemos salido de esas Honduras
("Dankon al Dio, ke ni eliris el tiuj Profundoj"). El ĉi tio la nomo devenas.

Ekzistas indikoj pri tio, ke almenaŭ ekde 1000 a.K. en Copán en la okcidento de
Honduro loĝis Majaoj, tamen same kiel tiuj forlasis multajn urboŝatojn pro
misteraj kialoj, ili ankaŭ forlasis Copán ĉ. 900 p.K.. En la jaro 1502 Kolumbo
unuafojon metis siajn piedojn sur la amerikan firmteron ĉe Trujillo en la nordo
de Honduro kaj nomis la landon alude al la profundeco de la maro antaŭ la kariba
bordo „Honduras“ (profundejoj).

Kiam la hispanaj konkerantoj dum sia antaŭenmarŝado de 1524 entrudiĝis en ĉi
tiun regionon iam setlita de la majaoj, ili trafis sur multnombrajn
indianotribojn malamikiĝintajn unu kun la aliaj kiel ekz. la Lenca, Pipil,
Chorotega, Jicaques, Paya kaj aliaj, kiuj komence kolere rezistis. En 1525
Hernán Cortés (*1485, †1547) entreprenis militiron, en 1536 Pedro de Alvarado
(*ĉ. 1485, †1541) pluan, por sufoki la leviĝon gvidata de tribestro Lempira. La
hispanoj fondis en 1540 la ĉefurbon Comayagua kaj enkorpigis la provincon en la
capitanía general (ĝeneralkapitanujo) de Guatemala. La hodiaŭan ĉefurbo ili
fondis en 1579 kiel setlejo en la proksimeco de or- kaj arĝentminejoj. Tiujn ĉi
valormetalojn unuavice alcelis la konkerantoj. La indianoj, pro militoj,
deviglaboro kaj enportitaj epidemioj preskaŭ neniigitaj ekde 1,2 milionoj sur en
la jaro 1778 ĉ. 88 000, ja tenis sian komunuman teron por la memprovizo per
nutraĵoj, tamen devis disponigi laborfortojn por minejoj kaj bienoj de la
koloniistoj.

En 1821 la provinca oligarkio aliĝis la leviĝo de la aliaj centramerikaj
provincoj kontraŭ la hispana krono. Post nur dujara alligo al la imperio de
Meksikio ili memstariĝis en la federacio de la „Unuiĝintaj Provincoj de
Centrameriko“. Unu el la gvidantoj, la honorito kiel „mezamerika Bolívar“
Francisco Morazán (*1792, †1842), devenis el Honduro. Sed ankaŭ li ne povis
malebligi la elrompiĝon de sia hejmprovinco kaj la disfalon de la federacio en
1839. Jam ekde la komenciĝo de la „libereco“ multaj partioj de la oligarkio
batalis pri la potenco.

Ekde 1821 ĝis 1876 sinsekvis 85 registraroj. En 1876 Marco Aurelio Soto ekigis
liberalan ŝanĝon: Li sekularigis la ekleziajn posedaĵojn, enkondukis la civilan
geedziĝon kaj ŝtatan edukadosistemon. Liaj kontraŭuloj (eklezio kaj
grandbienuloj) kaj partianoj (la urba burĝaro) poste sinorganizis en la Nacia
Partio resp. en la Liberala Partio, kiuj ĝis hodiaŭ restis la plej gravaj
partioj de la lando. Samtempe Soto antaŭenigis la ekonomian ekspluato kaj la
malfermado mondmerkaten. Per malavaraj koncesioj li allogis usonajn konzernojn
kaj faris la landon fakte tian kolonion de usonaj entreprenoj, kia kreis la
mondkonatan bildaĉon de „bananrespubliko“. La diktatoroj T. Carías Andino kaj J.
M. Gálvez, kiuj tenis sin je la potenco ekde 1933 ĝis 1948 resp. ekde 1949 ĝis
1954, fakte estis marionetoj de la United Fruit Company. Striko de ĉ. 25 000
laboristoj sur la usonaj bananplantejoj en la jaro 1954 enkondukis la
disciplinadon de la potenco, kiun la t.n. „bananenklavo“ misuzis kontraŭ la
resto de la lando.

En 1969 ekestis milito kontraŭ Salvadoro, kiu eniros la historion kiel t.n.
“futbalmilito“. La kaŭzo estis konfliktoj pri ekonomiaj refuĝintoj el Salvadoro,
kiujn la loĝantaro de Honduro kulpigis pri la ekonomiaj problemoj kaj kiujn ĝi
malamikigis. La milito mortigis 3000 homojn kaj vundis 6.000. La konflikto mem
tamen daŭris ĝis 1980, kiam la Organizo de Amerikaj Ŝtatoj interpacigis ambaŭ
ŝtatojn.

La reformojn de la prezidanto Villeda Morales, kiu regis ekde 1957 ĝis 1963,
komence ja bremsis armepuĉoj, sed la militregistaro sub Osvaldo López Arellano,
kiu tenis la potencon ekde 1972 ĝis 1975, reekprenis ilin kaj antaŭenigis ilin
sub premo flanke de la sindikatoj kaj kamparanaj organizoj. Ĝi ekvalidigis
fundamentan agrarreformon, kiu meritis sian nomon. kvankam du militreĝimoj
bremsis ĝian realigon. Militreĝimoj en Honduro ne estis tiel kruelaj
torturreĝimoj kiel tiujde la najbarŝtatoj. Ili ja malpermesis tro maldekstrulajn
partiojn kaj organizaĵon, sed lasis al ambaŭ grandaj partioj kaj iliaj
secesiaĵoj kaj precipe al la fortaj kamparanaj organizaĵoj limigitan liberecon.
Ĉi tiu aŭtoritata toleremo estas konsiderinda kaŭzo, kial en Honduro armitaj
etmilitaj grupoj ne transpasis la limon de la anonco de armita rezisto al ĝia
realigo.

Je la prezindantobalotoj de 1981, kiuj signalis reiron al parlamentismo, la
kandidato de la Liberala Partio, Roberto Suazo Córdova, gajnis klaran
majoritaton. Multaj observantoj dubis pri lia transvivokapablo en lando, en kiu
ja okazis ene de 150 jaroj 125 armepuĉoj. Li travivis gravan ekonomian krizon
kaj multajn onidirojn pri puĉoj. Li kaj sia posteulo José Azcona Hoyo tamen
devis akcepti vole-nevole, ke Usono misuzis Honduron kiel bazo por sia
nedeklarita milito kontraŭ la demokratio en Nikaragvo. Nur en 1989 interŝtata
konferenco interkonsentis pri la nikaragvaj „Contras“ (kontraŭuloj), kiuj fakte
estis dungosoldatoj pagitaj de Usono kaj per profitoj el la drogkomerco.

La lando elsanginta pro la ŝuldokrizo nun plene dependas de la transvivohelpo,
kiun la „granda frato“ en la nordo de la kontinento kompreneble ne disponigas
senkompense. Do la tradicia fremdodestinado alprenis novan formon, kaj la
fivorto de „bananrespubliko“ kromajn sencon kaj argumentojn. La daŭra, masiva
kaj parte perforta ĉeesto de Usono kaŭzas inter la Hondoranoj malamon kontraŭ la
„yanquíes“ kaj naciisman fervoron. En 1992 Salvadoro, Gvatemalo kaj Honduro
interkonsentis traktaton pri liberkomerco translima. La prezidanto Carlos
Roberto Reina, elektita en 1993, provis dum sia oficperiodo limitigi la influon
de la armeo. Lia posteulo Carlos Roberto Flores Facussé iniciis reformeman
ekonomi-politikon. La prezidantobalotojn de 2002 gajnis Ricardo Maduro Joest de
la Nacia Partio.

La prezidantobalotadon de novembro 2005 gajnis per Manuel Zelaya Rosales denove
kandidato de la liberaluloj. Li promesis precipe daŭre kaj efike antaŭzorgi
krimecon.

En 1998 la kirloŝtormo Mitch transpasis plurfoje Honduron kaj ruinigis dume
grandajn partojn de la lando. Eĉ Tegucigalpa, preskaŭ 300 km for de la kariba
marbordo, ne estis domaĝita, kaj ankoraŭ nun la sekvoj de la naturkatastrofo
videblas. „Mitch“ retroevoluigis la honduran ekonomion je kelkaj jaroj, ĉar
precipe la bananplantejoj suferis de la katastrofo.

La 28-an de junio la prezidanto Manuel Zelaja estis arestita de militistaj kaj
perforte deportita al Kostariko. Provizore tiun postenon okupis Roberto
Micheletti. La puĉon kondamnis la Unuiĝintaj Nacioj, Usono, Eŭropa Unio,
Venezuelo, Argentino, Kubo kaj Ekvadoro k.a.

Honduro situas ĉe la plej larĝa parto de la mezamerika istmo kaj limas
sudoriente al Nikaragvo, nordokcidente al Gvatemalo kaj sudokcidente al
Salvadoro. Norde troviĝas la Kariba Maro (644 km longa marbordo). La ĉeborda
malaltlando plena je riveroj, marĉoj kaj lagunoj penetras 70 km en la internon
de la lando.

Sude etendiĝas la Pacifiko (124 km longa marbordo). La precipe montaran landon
trairas orient-okcidenten montomasivo, kiun trafluas pluraj riveroj. La plej
alta supro de Honduro estas la Cerro de Celaque de 2870 m. La Golfon de Fonseca
en la sudokcidento antaŭas multaj vulkaninsuloj. En la valoj ĉe la kariba bordo
troviĝas multaj bananplantejoj.

Honduro havas tropikan klimaton, kiu estas pli modera en la montaro en la
landinterno. En la ĉiam humida kariba malaltujo la averaĝa jara temperaturo
estas ĉ. 25 °C. En la dumvintre seka pacifika regiono la jara averaĝo ĉirkaŭas
29 °C, en la moderaj montaraj regionoj 20 °C.

Ĉefurbo kaj plej granda urbo kun 1,09 milionoj da loĝantoj (stato 2001) estas
Tegucigalpo, kiu troviĝas en la suda landoparto en la montaro, en la postregiono
de la pacifika bordo. Vicgranda urbo kaj grava komercocentro en la nordokcidenta
regiono estas San Pedro Sula (491.000 loĝantoj), kiu distancas ĉ. 40 km disde la
kariba bordo. La tri plej gravaj internaciaj flughavenoj troviĝas en ambaŭ urboj
kaj krome en La Ceiba (111.000 loĝantoj), kiu kune kun Puerto Cortés (36.000
loĝantoj) konsistigas la du plej grandajn havenurbojn ĉe la kariba marbordo.

La regionajn administrajn unuojn de Honduro oni nomas departementoj (hispane
departamentos). Honduro enhavas 18 departementojn.

La plej multaj riveroj de la lando fluas en la atlantikan oceanon. La 320
kilometrojn longa Río Patuca kaj la 240 kilometrojn longa Río Ulúa estas la du
plej longaj riveroj de Honduro. La plej granda lago kaj samtempe la plej granda
akvorezervujo de Honduro estas la 285 kvadratajn kilometrojn granda Lago Joĥoa.

Biogeografie la lando apartenas al la Neotropika ekozono laŭ la tipologio de la
Monda Natur-Fonduso (WWF). Ĝi entenas i.a. ekoregionon de la biomo "tropikaj kaj
subtropikaj koniferarbaroj".

La ĉ. 5.000 kvadratajn kilometrojn granda Biosfera Rezervejo Río Plátano estas
la plej grava nacia parko de Honduro kaj apartenas al la lastaj ankoraŭ
sendifektaj pluvarbaraj pejzaĝoj de Centrameriko. Entute ĉ. 10 elcentoj de la
teritorio substaras naturprotektadon.

En la jaro 1969 oni submetis la regionon je medioprotektado. Ekde 1982 la
biosfera rezervejo ankaŭ estas ero de la mondan naturheredaĵon de Unesko. Ekde
1996 Unesko metis ĝin pro la multeco de minacoj sur la Ruĝan Liston de la Monda
Heredaĵo. Precipe temas pri minacadoj pro:

Pli kaj pli eĉ ankaŭ je la hondura registaro venkas la ideo prosperigi la
mondvastan medioprotektan turismon. La vivmedia situacio en la grandaj urboj de
la lando estas maltrankviliga (manko de akvo, eroziadoj, manka poluakvo-senigo,
eksterleĝaj rubdeponejoj, nekontrolata konstruado, mediodamaĝaj industrioj ktp.)

Arbaroj kovras ĉ. 48,1 elcentojn de la lando (2000). Kverkaroj kaj pinaroj
kovras la iom malvarmetajn altajn landojn, en la malalta lando dominas herbejoj,
mangrovoj kaj palmoj troviĝas en la bordaj regionoj. Ĉiujare oni neniigas
3.000 km² da arbaro.

Kie ekzistas transporteblecoj por ligno, usonaj firmaoj jam ege malpliigis pro
ekscesa ekspluato la konsiston el altvaloraj lignoj kiel mahagono, cedro kaj
makluro. Interempe usonaj firmaoj ekekspluatas la lignojn ankaŭ de la
pinosavanoj en la nordoriento. Se tiu ĉi evoluo pludaŭras, post ĉ. 20 jaroj
dezertoj anstataŭos la abundegajn arbarojn.

En Honduro hejmas multaj bestspecoj, i.a. insektoj, krokodiloj, serpentoj,
lacertuloj, testudoj, ursoj, cervoj, simioj, lupoj kaj kojotoj. Krome vivas ĉi
tie felisedoj kiel jaguaro, pumo, oceloto kaj linko. Diversaj reptilioj, birdoj
kaj marbestoj kompletigas la variecon de la hondura bestaro.

La loĝado sin koncentras sur la montara lando en la nordokcidento, la regiono
ĉirkaŭ Tegucigalpa kaj la ĉepacifika sudo. Alie ol ekz. en Gvatemalo la plimulto
de la hondura loĝantaro estas mestizoj, do idoj de eŭropaj enmigrintoj kaj
praloĝantoj de la lando. Ili konsistigas ĉ. 90 % de la loĝantaro. La resto de la
loĝantaro estas indianoj (7 %), afrikanoj (2 %) kaj eŭropanoj (1 %). Ĉe la norda
bordo vivas plua popolgrupo, kiu komplete konservis siajn memstarajn kulturon
kaj lingvon: La Garifunoj, kiuj havas indianajn kaj afrikajn praulojn, vivas
precipe en bordovilaĝoj laŭlonge de la kariba marbordo de Honduro, Belizo kaj
parte en Nikaragvo kaj Gvatemalo. Male al la ofta opinio la Garifunoj ankoraŭ ne
longe vivas sur la Cayos Cochinos kaj la Islas de la Bahía (golfinsuloj). La
tieaj Garifuno-setlejoj ekestis nur en la 50-aj jaroj de la 20-a jarcento. En la
landinterno kaj en Moskitio ankoraŭ ekzistas grupetoj de indianaj praloĝantoj.
Tiuj retiriĝis en malfacile alireblajn montarajn valojn, tute izolite de la
eduko- kaj sansistemo kaj de la politika vivo. Kelkaj triboj de „riverindianoj“
ankoraŭ vagadas tra la arbaroj ĉe la kariba marbordo kiel kolektantoj kaj
ĉasantoj. La onta antaŭeniĝo de arbofaligistaroj detruus ankaŭ ilian vivejon.

La ega kreskado de la loĝantaro plifortigas la formigradon de la kamparo al la
urboj, kio superbordigas ties mizerkvartalojn. Pli ol la duono de la loĝantoj
vivas sub la limo de malriĉeco, kvinono estas analfabetoj. Sub- kaj misnutrado
estas ege disvastigita. La medicina prizorgado sur la kamparo estas mizerega. La
kvoto de analfabetoj ja sinkis en la urboj je malpli ol 20 %, tamen sur la
kamparo ĝi situas ankoraŭ je super 50 %. La malbona instruadonivelo siaflanke
estas kialo por la manko de fakuloj, kiu baras la evoluon sur ĉiuj kampoj.

40,8 % de la loĝantoj aĝas malpli ol 15 jaroj (maskloj 1.452.646 / femaloj
1.393.271), 55,5 % aĝas inter 15–64 jarojn (maskloj 1.921.432 / femaloj
1.948.656), 3,7 % aĝas pli ol 65 jaroj (maskloj 122.146 / femaloj 137.053). La
averaĝa aĝo situas je 19.15 jaroj, la vivodaŭro situas je 69.3 jaroj. (stato
2005)

Oficiala lingvo estas la hispana. La mestizoj parolas la hispanan. Krome oni
parolas indiĝenajn lingvojn, ekz. Miskito kaj Tawahka en Moskitio. Ĉe la
atlantika marbordo kaj la antaŭbordaj insuloj oni parolas ankaŭ kreolan anglan.

La loĝantaro apartenas je 85–90 % al la rom-kakatolika eklezio , kiu ankaŭ post
la disigo de ŝtato kaj eklezio estas la plej grava morala instanco de la lando.
Ĝi emfazas la socialan devon de posedantoj kaj la respondecon de la riĉuloj por
la plibonigo de la stato de malriĉuloj kaj malavantaĝigitoj. Mondvaste
respektata estas la ĉefepiskopo de Tegucigalpo, Oscar Rodríguez Maradiaga, kiu
kardinaliĝis en 2001 kaj prezidis la latinamerikan episkopokonferencon. Kiel
prezidanto de la kontraŭkorupto-komisiono li uzas sian personan renomon por pli
travideblo kaj sociala respondeco en la politika vivo de sia lando. La ceteraj
loĝantoj plejparte apartenas al la protestanta malplimulto. Pro masiva subteno
el Usono variaj protestantaj sektoj suksese misiigis, precipe sur la Islas de la
Bahía. Multaj tamen praktikas sian novan religion nur dum altaj festotagoj kaj
eĉ nur intermiksante ĉiuspecajn antaŭkristanismajn ideojn kaj ceremoniaĵojn. La
miksdevenuloj kunfandis la religiojn de siaj prauloj kun la kredoj de siaj
konkerintoj.

Honduro estas post Haitio la lando kun plejalta malriĉeco en Latinameriko.
71,6 % de la loĝantaro vivas sub la limo de malriĉeco (fonto: TAZ). Aliaj
taksokalkuloj supozas eĉ ĝis 80 %.

Ĉiujare multaj honduranoj elmigras eksterlanden, precipe en Usonon. La
senlaboreco en Honduro altas, tamen pro la laborstrukturo la statistikoj preskaŭ
ne estas fidindaj. Ĝuste la fakta malriĉeco de la kampara loĝantaro ne estas
registrebla per statistiko pri senlaboreco.

Probleme estas ankaŭ la junularbandoj ekestintaj pro malriĉeco kaj senespero
„Barrio 18“ (ankaŭ konata kiel Mara 18) aŭ „Mara Salvatrucha“, kiuj parte
terorigas kompletajn kvartalojn kaj eĉ urbojn. Multaj bandanoj devenas de
detruitaj familioj. Oni taksas, ke ĉiu el ambaŭ rivalaj junularbandoj havas ĉ.
40.000 membrojn. Tamen tiaj junularbandoj ne nur estas problemaj en Honduro. En
Salvadoro kaj Gvatemalo ekzistas similaj bandoj, kies anoj esprimas sian anecon
i.a. per tatuaĵoj. La registaro siaflanke agas drakone, ne kontraŭ malriĉeco kaj
senespero, kiuj prosperigas tiajn krimajn bandojn, sed kontraŭ ĉi tiuj
junularbandoj mem. Ekde 2003 ekzistas leĝo, kiu punas nure la bandaranecon per
almenaŭ tri jaroj da mallibereco. La katolika eklezio kaj aliaj kristanaj
organizaĵoj fondis reensociigan programon por iamaj „mareros“.



https://eo.wikipedia.org/wiki/HTML

HTML, la Hiperteksta Marklingvo (angle HyperText Markup Language) estas
marklingvo por hipertekstaj dokumentoj. HTML estas bazita sur la ĝenerala
marklingvo SGML. HTML ne estas programlingvo.

HTML estas aparte konstruita por la Tut-Tera Teksaĵo en la Interreto, kaj oni
faras per ĝi precipe TTT-paĝojn. Ĝi estis lanĉita komence de la 1990-aj jaroj de
Tim Berners-Lee. Nuntempe la konsorcio W3C zorgas pri la evoluigado de HTML.

En HTML, same kiel en aliaj SGML-bazitaj marklingvoj, oni dividas la enhavon en
elementoj indikitaj (markitaj) per markoj. Antaŭ elemento oni metas komencan
markon, kiu principe aspektas jene: <nomo>. Post la elemento oni metas
finmarkon, kiu principe aspektas jene: </nomo>. Inter la du markoj estas la
enhavo de la elemento, plej ofte teksto. Anstataŭ la vorto "nomo" oni uzas la
efektivan nomon de la elemento. Ene de la komenca marko oni povas inkluzivigi
diversajn aldonajn informojn en atributoj, kiuj aspektas jene nomo="valoro".

HTML estas relative simpla marklingvo. Ĝi enhavas markojn por diversaj specoj de
teksta enhavo, ekzemple titoloj, alineoj, emfazita teksto, kaj (eble plej grave)
por enhavo, kiu estas hiperligo al alia dokumento (aŭ al alia loko en la sama
dokumento). Oni ankaŭ povas uzi specialajn markojn por inkluzivi netekstan
enhavon en HTML-dokumenton, ekzemple bildojn.

Por skribi specialajn signojn en HTML estas uzata speciala skribmaniero kun
signo & komence kaj signo ; fine. Ekzemple signo < estas uzata por formatado, do
por skribi ĝin sen speciala senco necesas skribi na &lt;

Ankaŭ eblas skribi signoj laŭ kodo en unikodo kiel &#c; , kie c estas dekuma
kodo de la signo, kaj kiel &#xc; , kie c estas deksesuma kodo de la signo.

Principe HTML estas nur por indiki strukturon de dokumento, ne por indiki
formatadon (aspekton), kvankam estas kelkaj esceptoj al tiu principo. Por
indiki, kiamaniere HTML-dokumento estu prezentata (kolorojn, tiparojn,
tekstograndecon k.s.), oni uzu stilfolian lingvon. Kunlabore kun HTML oni plej
ofte uzas la lingvon CSS por proponi prezentostilon.

HTML ne estas nur por dokumentoj legataj perokule (surekrane aŭ surpapere).
HTML-dokumenton oni povas legi ankaŭ per voĉlegilo aŭ per brajla legilo.
HTML-paĝojn ofte legas ankaŭ indeksaj robotoj en la Interreto.

Post versio 4.01 oni decidis refari HTML-on laŭ la reguloj de la nova ĝenerala
marklingvo XML (anstataŭ SGML), kaj oni lanĉis en 2000 tiun novan varianton sub
la nomo XHTML 1.0. Ne aperos plu SGML-aj versioj de HTML.

Ekde oktobro de 2014 HTML5 estas jam rekomendo (angle Recommendation), kvankam
multaj trajtoj jam antaŭe funkciis en modernaj foliumiloj.



https://eo.wikipedia.org/wiki/Gregoria_kalendaro

La Gregoria kalendaro estas nuntempe la plej vaste uzata kalendaro en la mondo.
Ĝi estis unue proponita de kalabria kuracisto Aloysius Lilius kaj oficiale
adoptita de la papo Gregorio la 13-a, laŭ kiu ĝi estis nomita. La kalendaro
estis oficiale enkondukita la 24-an de februaro 1582 pere de papa deklaro Inter
gravissimas. Ĝi estas reformita Julia kalendaro.

Jaroj en la reformita kalendaro plu nombriĝas laŭ la sistemo de julia kalendaro,
kiu tradicie nombras ilin ekde la supozita nasko de Jesuo Kristo, tiun jaron oni
nomas "annus Domini" (AD) aŭ nia (nova) erao (n.A), kaj foje estas nomata kiel
"komuna erao" (KE), foje ankaŭ nomata "Kristana Erao"

La ŝanĝoj, kiujn faris Gregorio, korektis la drivon de la civila kalendaro, kiu
aperis pro tio, ke meza julia-kalendara jaro (ekzakte 365,25 tagoj) estis iom
tro longa, kio kaŭzis tion, ke la tago, kiam oni festis Paskon, drivis malrapide
kompare al la civila kalendaro (vidu Computus).

La Gregoria kalendara sistemo ellasis 10 tagojn por denove sinkronigi la
kalendaron al la tera orbito kaj teni ĝin sinkrona laŭ la jena regulo de
superjaro:

Laŭ la julia kalendaro ĉiuj jaroj, kiuj senreste divideblas per 4, estis
superjaroj.

Laŭ la evangelioj la lasta komunio okazis en la juda festo de pesaĥo, kiun oni
kutime festis en la 14-a tago de la juda printempa monato Nisano; la reviviĝo de
Kristo okazis en la posta dimanĉo. La judaj lunmonatoj kaj la semajnaj tagoj ne
ripetiĝis ĉiujare en la sama maniero; sekve ekestis la demando, laŭ kio
orientiĝu pasko kiel festo de sufero kaj reviviĝo de Kristo. Laŭ la tiel nomata
"orienta" kutimo (ĉefe en la t.n. Malgrand-Azio) oni festis la lastan komunion
en la 14-a tago de la juda monato Nisano kaj paskon tri tagojn poste, sendepende
de la semajnaj tagoj. La t.n. "okcidenta" kutimo (en la ceteraj komunumoj,
interalie en Aleksandrio, Palestino kaj en Romo) signifis festi la reviviĝon en
dimanco kaj la suferadon en la antaŭa vendredo, sendepende en kiu dato tio estis
laŭ la juda Nisano.

La aprobo de la julia kalendaro siatempe estis grava antaŭenpaŝo, sed ĝi ankaŭ
havis malgrandan malprecizecon: suna jaro kompare al meza julia jaro estis
mallonga je 11 minutoj kaj 14 sekundoj. Dum jaroj tiu ĉi diferenco fariĝis
tagoegala kaj kaŭzis malprecizecojn. En la fino de 14-a jarcento la diferenco
pligrandiĝis tiugrade, ke la printempa tag-nokta egaleco anstataŭ al la 21-a de
marto trafis al la 11-a de marto. Do Pasko, printempa festo, iufoje okazis en la
vintro!

Papo Gregorio la 13-a decidis korekti la eraron. Li invitis specialan
komisionon, kaj la tagokalkulo antaŭeniĝis je 10 tagoj. Por ke en estonto
similaj eraroj ne okazu, oni decidis en ĉiuj kvarcent jaroj forĵeti tri tagojn,
sekve la nombro de superjaroj ene de 400 jaroj reduktiĝis je 3 kompare kun la
julia kalendaro.

Tio estis la solvo de Aloysius Lilius en 1580. La fakta bazo estis la kalkulo de
Koperniko pri la longeco de la jaro. En 1530 Koperniko esploris la kalkuladojn
de Ptolemeo en 139 kaj al-Battani en 882 kaj kalkulis la jaron por si mem; li
atingis la nombron 365,2425, kiu fariĝis la longeco de la jaro en la gregoria
kalendaro.

En 1582, laŭ la papo, la tago post ĵaŭdo, la 4-a de oktobro (la fina tago de la
julia kalendaro), estis vendredo, la 15-a de oktobro (la unua tago de la nova
gregoria kalendaro). Sekve de tio en la posta jaro 1583 la unua ekvinokso okazis
en la 21-a de marto, kiel intencite. Tio restarigis la situacion en la tempo de
la koncilio de Niceo (325 p. K.).

Ĝenerale, katolikaj landoj plejparte aprobis la kalendaron inter 1582–90,
protestantaj landoj inter 1700–53 kaj aliaj landoj inter 1911–28.

La gregoria kalendaro estas suna kalendaro: ĝi precize sekvas la sunon, sed ne
la lunon. Kvankam la monatoj historie devenas de luna periodo, la monatoj
komenciĝas kun la nova luno nur tute hazarde. Kontraste, la islama sekvas la
lunon, ne la sunon, kaj la hebrea kalendaro la sunon kaj la lunon.

La kalendaro sekvas la sunon, ne la lunon, tiel ke la komenco de printempo estas
fiksita je la 21-a de marto.

Februaro kutime havas 28 tagojn, sed en la superjaro ĝi havas 29 tagojn. Do, en
la jaroj 1992, 1996, 2000 kaj 1600 ĝi havis 29 tagojn, sed en la jaroj 1993,
1994, 1900 kaj 1700 ĝi havis 28 tagojn. En la julia kalendaro, kontraste,
februaro havis 29 tagojn en la jaroj 1900 kaj 1700.

Semajno: aldone al la cikloj de monatoj kaj jaroj, estas la ciklo de la
semajnoj. La semajno havas sep tagojn:

La 1-a de januaro 2000 estis sabato. Dimanĉo kaj sabato estas la "semajnfino",
kutime tagoj de ripozo en la Okcidento. Sabato estas la tradicia juda tago de
ripozo kaj dimanĉo la tradicia kristana tago de ripozo.



https://eo.wikipedia.org/wiki/Google_Chrome

Google Chrome estas foliumilo programita de Google. Ĝi estas libera programaro.
Ĝi estis anoncita la 1-an de septembro 2008 per bildrakonto de Scott McCloud
distribuita sub la permesilo "Creative Commons Atribuo-Nekomerca-Neniuj
derivaĵoj 2.5" kaj sendita per retpoŝto al kelkaj blogistoj. Poste la oficiala
blogo de Google ripetis la anoncon.

Chrome defaŭlte enhavas Google Gears, aplikprograma interfaco kiu ebligas atingi
senkonekte siajn datumojn (ekzemple la ofica programaro Google Documents), kaj
permesas atingi retaplikaĵojn ekster la foliumilo. Google Chrome ankaŭ pruntas
trajtojn de siaj rivaloj: legosigna atingsistemo simila al “speed dial” de
Opera, kaj inteligenta adresbreto, grava elpensaĵo de Opera jam uzita de Mozilla
Firefox kaj la beta eldono de Internet Explorer 8.

La unua beta eldono aperis la 2-an de septembro 2008 por Windows XP SP2 kaj
postaj.

«Chrome» estas kunmetata surbaze de fontoteksto, el kiu estas kunmetebla libera
TTT-legilo «Chromium», uzata interalie por testado de aferoj iam aperontaj en
«Chrome».

Google Chrome ne administras propran prokurilon sed tiun uzatan de Internet
Explorer.



https://eo.wikipedia.org/wiki/Framasonismo

Framasonismo estas tutmonda organizaĵo, kiu klopodas plibonigi la mondon kaj
siaj anoj per toleremo. Ĝi estas malnova organizo, kiu uzas inicajn ritojn
plejparte ellaboritaj inter la 17-a kaj la 19-a jarcentoj, laŭdire el ritoj de
mezepokaj gildoj masonistaj.

La vorto venas el la franca franc-maçon kaj la angla freemason, kiuj signifas
"libera masonisto".

Framasonoj kunvenas en framasonaj loĝioj. Ili celas kunhelpon inter siaj membroj
kaj ĝenerale plibonigon de moraleco, frateco kaj justeco en la socio. Plejparto
de framasonoj agnoskas ekzistadon de unusola dio aŭ "Granda Arkitekto de la
Universo", kreinto de la mondo, tamen ne ĉiuj Loĝiaroj postulas tian agnoskon de
siaj membroj, precipe en Eŭropaj "sendogmaj" Loĝiaroj. Framasonoj kutime ne
apogas specifajn religiojn, kvankam kelkaj ritoj ricevis tipan kristanan influon
(interalie Sveda Rito kaj Ĝustigita Skota Rito).

Oni disputas pri la origino de Framasonismo. Plejparte kredas ke ĝi devenas de
mezepokaj asocioj de masonistoj, ĉefe en Anglio kaj Skotio. Ĉirkaŭ la 16-a
jarcento okazas la transiro de la metia celo de la framasonaro en socialajn
interesojn, precipe filantropiajn kaj homaranajn. Kelkaj pensas ke tio okazis
por la influo de arkitektoj kaj skulptistoj, kiuj eniris la societon. Ekde tiam
ne ĉiu framasonisto estas efektive masonisto. Eventuale, okazis ankaŭ, ke la
religia idearo fariĝis laŭ la raciaj rezultoj de la filozofio, sen la kredo je
revelacioj, mirakloj kaj supernaturaj efikoj de la religiaj ritoj. Cetere,
framasonaro elstarigas la individuan liberecon je konscienco. La kunordigo de
loĝioj, ekde la 18-a jarcento, donis al framasonaro novajn ŝancojn. En 1717, en
Anglio, estis fondita la Granda Loĝio de Londono fare de 4 loĝioj, iniciate de
la anglikana kleriko James Anderson kaj de la rifuĝinta hugenoto Jean-Théophile
Desaguliers. Ses jaroj poste estis aperigata la regularo Book of Constitutions
("libro de konstitucioj") en 1723. Tiu dokumento estas kutime citita per vortoj
Konstitucio de Anderson. Same en aliaj landoj estis kreitaj Loĝiaroj nomataj
Grandaj Loĝioj aŭ foje ankaŭ Grandaj Orientoj. Pro apartaj ritoj, en la sama
lando aperis pliaj naciskalaj Loĝiaroj.

Ekzistas tre multaj kaj diversaj framasonaj ritoj, kiuj konsistas el aro da
simbolaj agadoj kaj paroloj. La plejparto disvolvigxis inter la 17-a kaj la 19-a
jarcentoj, sed kelkaj ankaux naskigxis dum la 20-a.

Framasonismo konsistas el almenaux 3 bazaj t.n. "metiaj" gradoj (Metilernanto,
Submajstro kaj Masjtro), kiuj rilatas al la konstruado de la templo de Salomono
(escepte de la Adopta Rito, kiu uzas aliajn legendojn). Por Majstroj, altgradaj
aux flankogradaj sistemoj kompletigas la inican progreson kun diversaj legendoj,
plejofte el la Malnova Testamento aux templanaj/kavaliraj moralajxoj.

Plejparto de framasonoj estas nur viroj, ĉar ekde la komenco de organizita
framasonismo ĝenerale inoj ne estas permesitaj aliĝi. En t. n. "regulaj"
framasonaj loĝioj, la regularo plu malpermesas inici inojn. Tamen ekzistas en
pluraj landoj, ĉefe en Eŭropo, Loĝiaroj kie inoj estas incitaj (en geaj aŭ inaj
loĝioj) samkondiĉe kiel viroj. La plej ampleksaj estas la Internacia Gea
Framasona Ordeno kaj la Granda Ina Loĝio de Francio. Ankaŭ framasonaj
flankogrupoj bonvenigas inojn, kiel la Ordeno de la Orienta Stelo.

Honorinda Elisabeth Aldworth (1693/1695-1773/1775) naskiĝis Elisabeth Saint
Leger. Ŝi estis konita siatempe kiel "Sinjorino Framasono", pro tio ke ŝi estis
la unua inicita ino. ŜI verŝajne estis inicita inter 1710 kaj 1718 en Graflando
Cork, Irlando.

La Organizo de Trianguloj Inc. (angle: Organization of Triangles Inc.) estas
framasona junulara asocio por junaj virinoj en aĝo de inter 10 kaj 21 jaroj. La
Organizo de Trianguloj Inc. estis fondita en la jaro 1925 de Rose E. Scherer en
la ŝtato Novjorkio.

Kiel malnova kaj kaŝema organizo, framasonismo havas multajn malamantojn. Kelkaj
malamas framasonismon ĉar framasonoj uzas sekretajn ritojn. Multokaze dum
historio framasonoj kondamniĝis. Framasonoj estas ofte riĉaj kaj influaj. Ilia
toleremo kaj interhelpo igis ilin konvenaj por burĝaj liberaluloj batalantaj
aristokrataron kaj oficialan religion. Pro malhelaj antaŭjuĝoj kaj politikaj
kontraŭemoj, en la Francio de la jaroj 1930-aj, la faŝismemaj dekstruloj multe
parolis pri "la juda-framasona komploto". Kelkaj diras, ke framasonismo estas
religio. Plue, aliaj kondamnas framasonojn pro permesi multajn religiajn
vidpunktojn, kaj pensas, ke framasono minacas ilian religion. Kelkaj masonaj
tendencoj estas diismaj, aliaj, ĉefe en Francio estas ateaj kaj
kontraŭpastrecaj, tial la katolika Eklezio ekskomunikis ilin.

Estas sennombraj la kritikaj alprenoj de pozicio de la katolika hierarkio rilate
framasonismon. El ties dokumentoj oni deduktas ke la malaprobaj kaj kondamnaj
kialoj ne insistas propre en la rigida sekreteco – praktikata en la framasonaj
superaj gradoj – kaj aliaj eksteraj sintenoj: prefere ili kuŝas en la
racionalisma naturalismo (kiu kuntrenas la neeblecon de la supernatura
revelacio), relativismo religia (laŭ kiu ĉiuj religioj estas samvaloraj – ne nur
antaŭ la ŝtata leĝo: kio estas demokratia postulo -, sed precipe en ilia
efektiva historia fundamento, relativismo filozofia (laŭ kiu ĉiuj priveraj
asertoj samveras), absolutismo en la publika lnstruado kiu celas elimini la
katolikajn lernejojn, la reduktemo de religia sento al fenomeno tute individua
celanta forigi publikajn spacojn al religio kaj disvaniganta laikismon ktp.

Jen konciza listo de precipaj dokumentoj de la katolika hierarkio en kiuj oni
admonas katolikojn ke ili ne adheru al framasonistaj asocioj. Rilate tion oni
sciu ke, ekskomuniko aŭ malaprobo kaj malrajtiĝo partopreni en la ekleziaj
oficoj aŭ sakramentoj, koncernas nur katolikon: eĉ la minaco celas konsciigi la
katolikon pri la risko senscie agadi kontraŭ sian kredon.

1917, Benedikto la 15-a entenigis en la Codex Juris Canonici (kanona kodo) la
leĝerojn n. 684 kaj n. 2335.

1983, en la nova etoso de la dua Vatikana Koncilio, Johano Paŭlo la 2-a
promulgis la novan kodon de kanona juro, en kiu ne aperas la vorto framasonismo
kaj en kiu en la n. 1374 estas markite: “Kiu allasas sian nomon al asocio
komplotanta kontraŭ la eklezio estu punata per justa puno; kiu poste tian
asocion antaŭenpuŝas aŭ mastras estu punata per interdiktito”.

Sekva deklaro de la Kongregacio por la Doktrino de la Kredo klarigante la sencon
de la nova koda leĝero asertis, post aprobo de la papo mem, ke nenio ŝanĝiĝis.

La Germana Episkopara Konferenco, ŝarĝita de la apostola sidejo, post multegaj
kolokvoj (ekde 1974 ĝis 1980) kun kvalifikitaj elstaruloj de la Grandaj Loĝioj
Uniĝintaj de Germanio (regula framasonismo, do), publikigis dokumenton en kiu
estas konfirmita la absoluta neakordigebleco inter kredkonfeso kaj aparteno al
framasonismaj asocioj.

Fine, satanto de statistikoj povus rimarkigi ke la kondamnoj entutas 586. [4]
[5] [6]

Decida kaj plej influa por tiuj kondamnoj, eble, estis (ĉu ankoraŭ estas?) la
sinteno kaj deklaroj de la framasonaro de Italio, aparte dum la afero
Risorgimento (Releviĝo) kaj la Roma problemo. Por kompreni la tiaman etoson
sufiĉu jena citaĵo en La Lunga Lotta de Valerio Pierantozzi [7]:

"Kion pri la Katolika Eklezio? «Entaĵo kapabla estigi nur ulojn senutilajn, se
ne malutilajn». Kion pri la Papeca Institucio? «Nigra pesto [...] sacerdoteca
hidro, Konstanta danĝero por Italio kaj la civilizo». Kion pri la klerikaro?
«Amaso da hipokrituloj recitantaj preĝojn, eldirantaj blasfemojn [...],
malamikaro ruza kaj kruela [...], fia koruptoperistaro, malŝatinda kaj kovarda
rasaĉo. Kiam ĝi ĉesu per sia fetoro haladzigi Italion?». Tiel oni legis, ne en
folio neoficiala, sed en la prestiĝa Rivista della Massoneria Italiana".



https://eo.wikipedia.org/wiki/Familio

La vorto familio devenas de la latina familia (= familio, parencaro, tutaĵo de
enloĝantaj homoj, inkluzive servistoj, en la sama domo), siavice el famulus (=
servisto), enkadre de specife latina radiko. Semantike do familio evoluis el pli
vasta signifo, formata per gepatroj kaj gefiloj, kune kun la servistoj vivantaj
en la sama loĝejo, aŭ almenaŭ subordigataj al la familia ĉefo. Tiu vasta senco
supozas iom da homogeneco kaj kelkajn rilatojn de origino.

Striktasignife la familio estas la vivokomunumo de geedza paro kaj ties filoj
(kernofamilio). En pli vasta senco ĝi ampleksas ankaŭ komunumon el pluraj
kernofamilioj kiuj vivas kun komuna mastrumo. Ĉiukaze temas pri personaro ligita
per samsangeco (komuna praularo, eĉ per agnoskita fileco: adoptado),
alproksimiĝon (geedzeco) aŭ kunloĝado.

Membroj de tuja familio povas inkludi edz(in)on, patr(in)on, frat(in)on, kaj
fil(in)on. Membroj de etenda familio povas inkludi geavojn, geonklojn, gekuzojn,
genevojn kaj genepojn, krom bofilojn. En plej socitipoj la familio estas la ĉefa
institucio por sociigo de infanoj. Kiel baza unuo por zorgi kaj eduki gefilojn,
antropologoj ĝenerale klasigas familiajn organizadojn kiel patrina familio (nome
patrino kaj ŝiaj gefiloj); para (edzo, edzino, kaj ilij gefiloj; nomita ankaŭ
nuklea familio); avunkula (ekzemple frato, lia fratino, kaj ŝiaj gefiloj); aŭ
etenda familio en kiuj gepatroj kaj gefiloj kunloĝas kun aliaj membroj de la
familio de unu gepatro. Kiel unuo de sociigo, la familio estas celo de analizoj
por antropologoj kaj familisociologoj. Seksumadon kun samfamiliano oni nomas
incesto kio estas konsiderata de la incesta tabuo.

La termino "Familio" estas uzata metafore ankaŭ por krei pli inkludajn
kategoriojn kiaj komunumo, nacio, tutmonda vilaĝo kaj homaro.

La familio estas biologia, ekonomia, spirita kaj anima komunumo kies ĉefa celo
estas la zorgado kaj edukado de la gefiloj. Ĝia restanta trunko estas la
geedzeco. El la vidpunkto de la socio, familio estas ĝia baza institucio aŭ
"ĉelo".

'Figurasence', familio estas logika klaso, kiel aro da individuoj, homoj aŭ
aliaj estaĵoj, simile vivantaj kiel familia grupo, kaj ofte pro sama deveno kaj
ia simileco. Ekzemple, religia familio, familio de plantoj, familio de animaloj,
familio de lingvoj, vortofamilio, logikaj familioj.

Pluraj alia temoj rilatas al la sama afero: laŭforme - bigamio, monogamio;
samseksa edziĝo, lauleĝe - divorco; individue - edzo kaj edzino, filo, klono,
koncipo, kontraŭkoncipo, infano ktp.

La diversspecaj datenoj venantaj de etnografio, historio, juro kaj socia
statistiko, establas ke la homa familio estas institucio kaj ne biologia fakto
konstruita sur la natura rilato de parenceco aŭ samsangeco. La malsamaj specoj
de familioj troveblas en multaj kuntekstoj, kaj iliaj specifaj funkcioj kaj
signifoj dependas plejparte de sia rilato al aliaj sociaj institucioj. Kvankam
la koncepto de parenceco origine rilatis al rilatoj de "sango",
kulturantropologoj argumentis ke tiu unuo devas kompreni la ideon de "sango"
metafore kaj ke multaj socioj komprenas familion tra aliaj konceptoj prefere ol
tra genetika distanco. Sociologoj montras specialan intereson en la funkcio kaj
statuson de tiuj formoj en plurtavolaj (aparte kapitalismaj) socioj.

Laŭ la laboro de akademiuloj Max Weber, Alan Macfarlane, Steven Ozment, Jack
Goody kaj Peter Laslett, la enorma transformo kiu kaŭzis modernan geedziĝon en
okcidentaj demokratioj estis "instigitaj per la religi-kultura valorsistemo
disponigita per elementoj de judismo, komenca kristanismo, katolika kanona juro
kaj la reformacio". Multe da sociologia, historia kaj antropologia esplorado
dediĉas sin al la kompreno de tiu vario, kaj de ŝanĝoj en la familio kiuj
formiĝas dum tempo.

La esprimo "kerna familio" estas ofte uzita, precipe en Usono, por rilati al
geedzaj familioj. "Geedza" familio inkludas nur la edzon, la edzinon, kaj
fraŭlajn gefilojn kiuj ne estas aĝaj. Sociologoj distingas inter geedzaj
familioj (relative sendependaj de la parencaro de la gepatroj kaj de aliaj
familioj ĝenerale) kaj kernaj familioj (kiuj konservas relative proksimajn
ligojn kun sia parencaro).

Patrina aŭ pli precize "Patrinfokusa" familio konsistas el patrino kaj ŝiaj
gefiloj. Ĝenerale, tiuj gefiloj estas ŝiaj biologiaj idoj, kvankam adopto de
infanoj estas praktiko en preskaŭ ĉiu socio. Tiu speco de familio estas ofta kie
virinoj havas la resursojn por eduki siajn infanojn memstare, aŭ kie viroj estas
pli moviĝemaj ol virinoj.

Ankaŭ la esprimo "grandfamilio" estas ofta, precipe en Usono. Tiu esprimo havas
du apartajn signifojn. Unue, ĝi funkcias kiel sinonimo de "samsanga familio"
(samsanga signifas "de la sama sango"). Due, en socioj dominitaj fare de la
geedza familio, ĝi rilatas al "parencaro" (egocentra reto de parencoj kiu
etendas preter la hejma grupo) kiuj ne apartenas al la geedza familio. Tiuj
tipoj rilatas al idealaj aŭ normigaj strukturoj trovitaj en precizaj socitipoj.
Ĉia socio elmontros iun varion en la fakta kunmetaĵo kaj koncepto de familioj.

La esprimoj miksita familio, religita familio aŭ duonfamilio priskribas
familiojn kun miksitaj gepatroj: kun unu aŭ ambaŭ gepatroj reedziĝinta,
alportante gefilojn de la antaŭa familio en la novan familion. Ankaŭ en
sociologio, precipe en la verkoj de socia psikologo Michael Lamb, tradicia
familio rilatas al "mezaklasa familio kun pan-gajnanta patro kaj hejmpatrino,
edziĝinta al unu la alia kaj kreskigante siajn biologiajn gefilojn", kaj
netradicia al esceptoj de tiu regulo. La plej multaj el usonaj domanaroj nun
estas ne-tradiciaj laŭ tiu difino.

Laŭ komunikadaj modeloj en familioj, ekzistas certa aro de kredoj ene de la
familio kiuj reflektas kiel ĝiaj membroj devus komuniki kaj interrilati. Tiuj
familiaj komunikadaj padronoj ekestiĝas de du subestaj aroj de kredoj. Unu
estante konversacia orientiĝo (la grado laŭ kiu la graveco de komunikado estas
aprezita) kaj duo, konformeco-orientiĝo (la grado laŭ kiuj familioj devus emfazi
similecojn aŭ diferencojn koncerne sintenojn, kredojn, kaj valorojn).



https://eo.wikipedia.org/wiki/Domingo

Domingo (ankaŭ Dominika Respubliko) estas insula lando en la Kariba Maro, en la
orienta parto de insulo Hispaniolo.

La oficiala hispana nomo de la lando estas República Dominicana. En Esperanto
ekzistas la formoj Dominika Respubliko kaj Domingo. En siaj rekomendoj pri
landonomoj, la Akademio de Esperanto rekomendis uzi la formon Domingo, ĉar
Dominika Respubliko povas kaŭzi konfuzon kun la nomo de la lando Dominiko (alia
insula lando en la Kariba Maro). Ankaŭ la nova PIV kaj la listo Landoj kaj
lingvoj de la mondo de Bertilo Wennergren antaŭe rekomendis la nomon Domingo,
sed ne plu. Tiujn rekomendojn sekvas la informlibreto La Jaro de Monato, dum ĉe
UEA la nomo Dominika Respubliko estas pli kutima. La vortaro de Erich-Dieter
Krause, Germana-Esperanto ankaŭ uzas la nomon Dominika Respubliko.

Kristoforo Kolumbo kaj liaj viroj alvenis al la insulo Hispaniolo en la unua
vojaĝo al la Nova Mondo en la jaro 1492. En la antaŭtago de Kristnasko, la ŝipo
"Santa Maria" detruiĝis ĉe la norda marbordo de Haitio, kaj Kolumbo konstruis
lignan fuorton tie. La loko nomiĝis La Villa de Navidad ("La Vilaĝo de
Kristnasko"). Kiam Kolumbo revenis al la loko en 1493, la 39 hispanaj viroj
lasitaj antaŭjare estis mortaj. Tiam Kolumbo konstruis la unan daŭran setlejon
de eŭropanoj en la Nova Mondo, La Isabela, 1493, en la norda marbordo de la nuna
Dominga Respubliko.

La diktatoro Rafael Leónidas Trujillo estigis kulton al si. Li ŝangis la nomon
de la ĉefurbo Santo Domingo al Ciudad Trujillo kaj nomis la ĉefan monton Pico
Trujillo, krom plenigi la insulojn per statuoj pri li. Li varbis hispanajn
enmigrantojn por rasblankigi la loĝantaron.

Salvador Jorge Blanco estis juristo, politikisto kaj prezidento de Dominika
Respubliko inter 1982 kaj 1986. Li estis la unua prezidanto de Dominika
Respubliko kiu estis akuzata pro korupto.

Paradokse, dum dominganoj elmigras amase al Usono kaj Hispanio, haitianoj penas
enmigri en Domingon, kie ili estas diskriminaciataj.

La ĉefurbo estas Sankta Domingo. La due plej granda urbo estas Santiago de los
Caballeros, ofte konata nur kiel "Santiago".

La Kabo Engaño (trompo) estas kabo ĉe la plej orienta pinto de la insulo
Hispaniolo kaj sekve de ties orienta duono nome ŝtato Domingo. La nomo aludas al
la danĝeroj de proksimaj rifoj kaj de la Mona Markolo, kiu separas tiun insulon
el la najbara Puerto-Riko.

Biogeografie la lando apartenas al la kariba ekoprovinco de la neotropisa
ekozono laŭ la tipologio de la Monda Natur-Fonduso (WWF). Ĝi entenas la
hispaniolajn humididajn arbarojn kiuj estas ekoregiono el la biomo "tropikaj kaj
subtropikaj humidaj foliarbaroj". Ĉeestas ankaŭ la hispaniolaj pinaroj kiuj
apartenas al "tropikaj kaj subtropikaj koniferarbaroj".

La plej parto el la dominganoj estas miksaĵo el idoj de afrikanoj kaj eŭropanoj.
Proksimume 11% de la loĝantaro estas afrikdevena, kune de enmigrintoj el Haitio
kaj ties idoj. Hispan- kaj eŭropdevenaj estas 16% de la enloĝantoj. La resto
estas azianoj, plejparte ĉinoj, kaj araboj. La dominga kulturo estas ĉefe
hispaneca, sed ankaŭ ekzistaj multaj influoj el Afriko, Antiloj kaj Usono.

Ekde la 1960-oj la ekonomiaj problemoj instigis multajn forlasi sian landon kaj
vojaĝi al Usono, ĉefe al la urbegoj ĉe la orienta marbordo. La kvartalo
Washington Heights en Novjorko estas tiel dense loĝata de dominganoj, ke foje
oni nomas ĝin Quisqueya Heights. Oni pensas, ke la praloĝantoj de la insulo
nomis ĝin Quisqueya, tamen ankoraŭ multaj historiistoj dubas tion. Plie, la
dominganoj estas unu el la plej vastaj hispandevenaj grupoj en Usono.

En la lastaj jaroj la enmigrado el Haitio en Domingon multiĝis pro la kresko de
la loĝantaro en tiu unua lando kaj la pliboniĝo de la ekonomio de tiu lasta.

Domingo apartenas al la AKP-ŝtatoj, internacia organizaĵo de momente 77 nacioj
el la regionoj Afriko, Karibio kaj la Pacifiko.

La dominga ekonomio dependas ĉefe de la agrikulturo kaj la turismo, speciale de
ĉi tiu lasta ekde la mezo de la 1990-oj. La turismo donas al Domingo pli ol unu
miliardon da dolaroj (2000). Tamen la mono sendata de la migrintoj en aliaj
landoj, ĉefe Usono kaj la Eŭropa Unio, estas pli ol 1,5 miliardoj da dolaroj,
kaj kune de la turismo ĝi estas la plej grava branĉo de la dominga ekonomio.

Domingo travivis ekonomian prosperon dum la 1990-oj, tamen en 2002 okazis
ekonomia malkresko pro bankaj fraŭdoj. La inflacio altiĝis je 42% kaj en 2003 eĉ
la MEP malkreskiĝis je 1%. Tamen, danke al la daŭra perado kun la IMF kaj la
Amerika Banko por Evoluo (angla siglo IDB), de 2004 la dominga ekonomio estas
pli stabila kaj la dominga valuto (dominga peso) iĝis pli forta, kio malaltigis
la inflacion.

En Domingo aperis la muzikostiloj kaj dancoj merengo (merengue) kaj baĉato
(bachata).



https://eo.wikipedia.org/wiki/Demokratia_Respubliko_Kongo

La Demokratia Respubliko Kongo, aŭ Kongo Kinŝasa, estas ŝtato en Centra Afriko,
de 1971 ĝis 1997 nomita Zairio. La landonomo, same kiel tiu de Kongo Brazavila,
devenas de la rivero Kongo, kiu limas la du landojn.

La Demokratia Respubliko Kongo (france: République démocratique du Kongo), foje
aludita kiel DR Kongo, DRC, Kongo-Kinŝaso, Zairio-Kongo, DROC, aŭ RDC, estas
lando situanta en la mezafrika regiono de la Grandaj Lagoj. Ĝi estas la due plej
granda lando en Afriko laŭ areo kaj la dekunua plej granda en la mondo. Kun
loĝantaro de pli ol 75 milionoj, la Demokratia Respubliko Kongo estas la deknaŭa
plej popolriĉa nacio en la mondo, la kvara plej popolriĉa nacio en Afriko, same
kiel la plej popolriĉa oficiale francparolanta lando.

Ĝi estas limigita fare de la Centrafrika Respubliko kaj Suda Sudano en la nordo;
Ugando, Ruando, kaj Burundo en la oriento; Zambio kaj Angolo en la sudo; la
Kongo Brazavila, la angola eksklavo de Kabindo, kaj Atlantiko en la okcidento;
kaj estas apartigita disde Tanzanio fare de lago Tanganjiko en la oriento. La
lando havas aliron al la oceano tra 40-kilometro- (25 mejl.) peco de atlantika
marbordo ĉe Muanda kaj la ĉirkaŭ 9-km larĝa elfluejo de la rivero Kongo kiu
malfermiĝas en la Gvinean Golfon. Ĝi havas la duan plej altan totalan kristanan
loĝantaron en Afriko.

La Dua Konga Milito, komenciĝanta en 1998, detruis la landon kaj foje estas
referita kiel la "Afrika Mondmilito" ĉar ĝi implikis naŭ afrikajn naciojn kaj
dudek armitajn grupojn. Malgraŭ la subskribo de packontraktoj en 2003, batalando
daŭrigis en la oriento de la lando en 2007. Tiele, la troa pezo de seksperforto
kaj aliaj perfortoj estis priskribitaj kiel la plej malbonaj en la mondo. La
milito estas la plej mortiga konflikto de la mondo ekde la Ĉina Revolucio,
mortigante 5.4 milionojn da homoj ekde 1998. Pli ol 90% ne estis mortigitaj en
batalo, mortante anstataŭe pro malario, diareo, pulminflamo kaj subnutrado,
plimalbonigita fare de dislokitaj loĝantaroj vivantaj en nesanitaraj kaj
troloĝataj kondiĉoj al kiuj mankis aliro ŝirmiĝi, akvo, manĝaĵo kaj medicinoj.
Kvardek sep procento de tiuj mortoj estis infanoj sub kvin. Eĉ al nuno la
daŭrantaj konfliktoj pliseverigas la malplenigon de la granda agrikultura
potencialo de la lando. Konflikto por kontrolo de la mineraloriĉaĵo estis tialo
por kelkaj el la plej perfortaj abomenaĵoj. Kongo havas, partumita kun Niĝerio,
HDI rangigo de 304, la plej malsupra en la mondo. Ĝi ankaŭ estas la lando kun la
plej malsupra Kruda Nacia Enspezaro de la mondo kun GNI de 190 USD.

Iam la Demokratia Respubliko Kongo estis kolonio de Belgio nome Belga Kongo, kaj
post la sendependigo la uzita nomo estis Respubliko Kongo ĝis la 1a de aŭgusto
1964 kiam ties nomo ŝanĝiĝis al Demokratia Respubliko Kongo (por korespondi al
ŝanĝo de konstitucio kaj distingi ĝin el la apuda Respubliko Kongo). Antaŭ tio,
la du landoj estis distingitaj laŭ iliaj ĉefurboj, la Demokratia Respubliko
Kongo (aktuala Kinŝasa), kiel Congo-Léopoldville, kaj la Respubliko Kongo kun
Brazzaville, Congo-Brazzaville. En 1971, la tiama prezidento Mobutu ŝanĝis la
nomon de la lando al Respubliko Zaire, nomo deriva el malĝusta prononcado en
portugala de la vorto en kikongo nzere aŭ nzadi, kio tradukeblas kiel "la rivero
kiu englutas ĉiujn riverojn", alude al la rivero Kongo, kiu same ŝanĝis sian
nomon al Zaire.

El la Unua Konga Milito kiu kondukis al la elpostenigo de Mobutu en 1997, la
lando iĝis denove Demokratia Respubliko Kongo.

Reĝlando Kongo (en la konga lingvo: Kongo dya Ntotila aŭ Wene wa Kongo) estis
bantua regno en centra Afriko, kiu ekzistis ekde la 14-a ĝis en la 18-a
jarcento.

Ekde sia koloniiĝo en la lasta duono de la 1800-jaroj, la lando estis sub belgia
regado: unue la Libera Ŝtato Kongo estis persona posedaĵo de reĝo Leopoldo la
2-a, ekde 1908 la kolonio oficiale estis Belgia Kongo kaj en 1960 ĝi
sendependiĝis.

La reĝo Leopoldo la 2-a, filo de Leopoldo la 1-a kaj reĝo ekde 1865, regis
private la koloniigon de la Sendependa Ŝtato de Kongo kun la celo atingi
prestiĝan kolonion por Belgio. La teritorion de la nuna Demokratia Respubliko
Kongo transdonis li al la registaro de Belgio nur en 1908 pro la premo de la
internacia publika opinio pro la perforto kontraŭ la indiĝenoj.

Por akiro de kaŭĉuko, rubenojn, diamantojn, oro kaj eburo en granda kvanto, la
indiĝenoj estis devigataj perforte labori kaj ekis reĝimo de teruro kaj masakroj
de enteraj vilaĝoj. Kalkuloj inkludante la rektajn kaj la nerektajn viktimojn
(pro malriĉigo de la lando) varias inter 6 kaj 10 milionoj da homoj.

Laŭ la belga konstitucio la registaro ne rajtis investi ŝtatan monon en siaj
kolonioj. Tiele ĉio estis financata private aŭ de la propra kolonio. En 75 jaroj
Belgio igis la kolonion de Kongo giganton agrikolan kaj minejan. Tamen la plej
parto de la konga loĝantaro ne ĝuis la ekonomian kreskon. La salajroj estis
malalategaj, la tradicioj estis anstataŭitaj de bazlernejoj, oni organizis
faktan sistemon de rasapartigo. Ĉe Belgio dum multe da tempo oni faris politikon
kaj propagandon patrecajn pri la kolonio de Kongo, respegulita ekzemple en
verkoj kiel "Tinĉjo en Kongo", kiu gloriis la "civilizan mision" de Belgio. Tio
daŭris almenaŭ ĝis la jardeko de 1930.

Post kelkaj jaroj de naciista efervesko post la Dua Mondmilito la 4an de januaro
de 1959 la belga registaro anoncis agnoskon de la sendependo de Kongo kaj
decidis fiksi la daton de la 30a de junio 1960 por la sendependo post negocado
en Bruselo. La partioj pli kontraŭkoloniaj venkis en la parlamentaj kaj
prezidentaj balotadoj. Joseph Kasa-Vubu estis elektita prezidento kaj Patrice
Lumumba ĉefministro. La 30a de junio de 1960, la belga ekskolonio atingis la
sendependon post ses monatoj de preparoj.

La nova lando suferis kelkajn internajn malfacilaĵojn, kaj Belgio intervenis por
certigi malokazigon de naciigo de la naturaj resursoj, apogante la disigon de la
du minejaj provincoj de Katango kaj Suda Kasaio. Joseph-Désiré Mobutu ekhavis la
povon en Kongo, kaj ordonis la enkarcerigon de Lumumba, kiu estis mortigita en
karcero danke al la kompliceco de la belga sekreta servo. De 1965 ĝin regis
Mobutu Sese Seko. En 1971-1999 ĝi nomiĝis Zaira Respubliko. Post 1980 la korupto
kaj malbona administrado de la reĝimo de Mobutu lanĉis Kongon en la mizeron kaj
la intercivitanan militon. De 1991 Mobutu dividis ŝtatpotencon kun la opoziciulo
Etienne Tshisekedi, sed baldaŭ eloficigis lin el la ĉefministra posteno.
Politika malharmonio transformiĝis al milita kontraŭstaro. De 1994 en la landon
venis rifuĝintoj el la najbara Ruando, kio havis detruan influon al la landa
ekonomio.

En 1994 Mobutu ŝajne apogis la amasbuĉadon ĉefe de tucioj nomita Ruanda
genocido. En 1996 oni proklamis la forpelon de tucioj el la lando kaj eksplodis
ribelo en orientaj regionoj; krome aliaj kontraŭantoj de Mobutu insurekciis kaj
en majo de 1997 la ribelo eniris en Kinŝaso, Mobutu forfuĝis kaj la landon
ekregis Laurent-Désiré Kabila.

El 1998 al 2003 la lando suferis internacian militon, kiam Ruando, Burundio kaj
Ugando alianciĝis por helpi la kongajn ribelulojn kontraŭ Laurent Kabila, kiu
siavice ricevis la apogon de la registaroj de Angolo, Ĉado, Sudano, Zimbabvo kaj
Namibio. En tiu milito okazis pli da 3,5 milionoj da mortoj, plej granda nombro
post la Dua Mondmilito. Plej terura ero de tiu konflikto estas ke ĉiu partio
milite perfortas kaj persekutas civilan loĝantaron ĉu la armeo de la konga
registaro ĉu la ribeluloj, kiuj laŭdire apogas la tuciojn kongajn. En novembro
de 2008 la generalo Laurent Nkunda estris novan ribelon en la orientaj regionoj
(Kivu) kontraŭ la tiama prezidento Joseph Kabila, filo de la eksa. Ĉirkaŭ la
urbo Goma okazis dum tiuj jaroj enormaj translokigoj de loĝantaro (multaj centoj
da miloj) ĉiam fuĝintaj el rabado kaj perforto.

La Demokratia Respubliko Kongo situantas en la kerno de la centr-okcidenta parto
de Subsahara Afriko kaj limas (laŭ horloĝo, el okcidento) kun Angolo, la
Respubliko Kongo, la Centrafrika Respubliko, Sud-Sudano, Ugando, Ruando,
Burundo, Tanzanio (lime kun la lago Tanganiko) kaj Zambio. La teritorio estas
trapasata de la Ekvadoro, kun unu triono el la lando en la Norda Hemisfero kaj
du trionoj en la Suda Hemisfero.

Kiel rezulto de ties ekvatora loko, DR Kongo posedas altajn pluvindicojn (Vidu
artikolon Pluvĝangalo), la jara averaĝo de la lando estas de 1.070 mm. Ĉiu tiu
pluvo estas la kaŭzo de la ekzsito de la Kongaj arbaroj, nome la dua plej granda
ĝangalo de la mondo. La superabunda vegetaĵaro kovras grandan parton de la
baseno de la rivero Kongo, ĝis ties elfluo en la Atlantikon okcidente. Tiu areo
estas ĉirkaŭata de savanoj sude kaj sudokcidente, de montaraj terenoj okcidente
kaj de densaj paŝtejoj etende trans la rivero Kongo norde. Altaj montoj troviĝas
en la regiono plej orienta de la lando, kies plej alta punkto estas la Monto
Ngaliema en la landlimo kun Ugando (5110 metroj).

La baseno de la rivero Kongo etendas sur preskaŭ la tuta lando, en areo de
ĉirkaŭ 3’700 000 km². La rivero kaj ties alfluantoj (Kasai, Sangha, Ubangi,
Aruvimi, kaj Lulonga estas la plej grandaj) formas la kernon de la ekonomio kaj
de la transporto, kaj havas altan efikon sur la ĉiutaga vivo de la loĝantaro. La
fonto de la rivero Kongo troviĝas en la altaj teroj kaj la montoj de la valo
Granda Rifto, kaj ankaŭ en la lago Tanganiko kaj la lago Mŭero. La rivero Kongo
estas la plej longa de Centra Afriko, la dua plej longa de Afriko, kaj ankaŭ la
dua plej akvenhava de la mondo (post Amazono).

La valo Granda Rifto de la afrika kontinento enhavas la areon de la Afrikaj
Grandaj Lagoj kun kiuj la DR Kongo limas almenaŭ kun du el ili nome la lago
Alberto kaj la lago Tanganiko. La Rifta Valo havigis la plej parton de la sudo
kaj de la oriento de la DR Kongo per granda kvanto de mineralaj riĉoj. Inklude
koltanon (mineralo kiu helpis financi diversajn flankojn de la Dua Konga Milito,
konflikto kiu rezultis en proksimuma kalkulo de pli ol 5 milionoj de mortoj, la
plej granda ekde la Dua Mondmilito), kobalton, kupron, kadmion, nafton,
diamantojn, oron, arĝenton, zinkon, magnezion, stanon, germaniumon, uranion,
radiumon, baŭksiton, feron kaj karbon. Bedaŭrinde tiu riĉo ne povis esti profito
por la popolo de la DR Kongo, male la lokaj geriloj financiĝas parte danke al la
espluatado kaj vendado de mineraloj kaj ĉefe de diamantoj plej ofte kontraŭleĝe
elfositaj.

Situanta sur teritorio de orografio tre diversa, la D.R. Kongo posedas grandan
varion de biomoj; ekde la savano en la sudaj regionoj, la humida ĝangalo
montareta de la regionoj montaraj de la oriento, la grandaj afrikaj lagoj
oriente kaj la ĝangalo de Kongo, kiu estas, post la Amazona arbaro la plej
etenda de la mondo, tio igas Kongon unu de la lando kun plej biologia diverseco
de la planedo.

La internacia organizo WWF dividas la teritorion de la DR Kongo en deksep
ekoregionoj:

Inter la multaj specioj (kelkaj endemiaj kaj multaj aliaj raraj) kiuj loĝas en
tiu teritorio oni povas trovi du speciojn de ĉimpanzoj; nome la ordinara
ĉimpanzo kaj la bonobo aŭ nana ĉimpanzo, la okcidenta gorilo, la okapio kaj la
Konga pavo. Kvin el la naciaj parkoj de la lando estas katalogitaj kiel Monda
heredaĵo de Unesko: nome la naciaj parkoj Garamba, Kahuzi-Biega, Salonga kaj
Virunga kaj la Okapia Naturrezervejo. La enlanda milito kaj la malriĉigita
ekonomio multe damaĝis la biodiversecon. Multaj parkogvardistoj estis murditaj
aŭ ne povis pluigi sian laboron. Tiuj kvin lokoj estas listitaj kiel
endanĝerigita Monda Heredaĵo fare de la Unesco.

Laŭ tempopaŝo la DR. Kongo estis centro de kio estas nuntempe konata kiel
problemo en Centra Afriko de la viandotrafiko de naturaj animaloj, kio estas
konsiderata de multaj ege terura problemo naturmedia, kaj tio estas kaŭata de la
soci-ekonomia krizo kiun suferas la lando. La viando de la naturaj animaloj
trafikota estas akirita ĝenerale pere de eldrataj kaĝokaptiloj, kaj foje per
pafiloj aŭ armoj origine akiritaj de la nombraj militoj okazantaj en Kongo.

Oni registris kaj katalogis ĉirkaŭ 200 al 250 etnajn grupojn el kiuj majoritato
estas Bantuoj. La plej multnombra popolo estas tiu de la Kongoj, la Luboj kaj la
Mongoj, kiuj kune kun la Mangbetuoj-Azandeoj konstituas ĉirkaŭ 45% el la
loĝantaro. Oni parolas ĉirkaŭ 700 lokajn lingvojn kaj dialektojn. Krome ĉar nur
en 1960 la lando sendependiĝis disde Belgio, la oficiala lingvo de la Demokratia
Respubliko Kongo estas la franca, kaj nek la nederlanda nek la germana, kiuj ne
havas hegemonion al mondoregiono. Aliflanke, la lingala lingvo estas uzita kiel
lingvafrankao.

Ĉe 2007, la Demokratia Respubliko Kongo enhavis ĉirkaŭ 65.750.000 da loĝantoj
(inter ili 17,8 % lubaoj, 16,4 % konganoj, 13,2 % mongoj, 9,9 % ruandanoj). La
averaĝa kvanto de gefiloj por virino estas de 6.37, nome unu el plej altaj
indicoj de Afriko, kio okazigas loĝantokreskon neniam vidita en la historio de
la lando: oni ĉirkaŭkalkulas ke por la jaro 2050 tiu lando havos ĉirkaŭ
177.200.000 de loĝantoj, kio havus gravajn konsekvencojn kaj ekonomiajn kaj
mediajn (totala detruo de arbaroj kaj naturaj rimedoj). Tiele la elmigrado estas
konstanta, kaj multaj kongolanoj abandonas la landon serĉe de pli bonaj
vivkondiĉoj. La Eŭropa Unio estas la kutima celo de la elmigrantojn kiuj eliras
el Kongo, ĉefe al Belgio kaj Francio.

Ĉefaj urboj krom la ĉefurbo estas Mbuji-Mayi (1.559.073 en 2010), Kisangani
(682.599 en 2009), Kananga (597 000), Goma (500 000), Lubumbaŝo (402 000),
Kolwezi (451.168 en 2010).

Kristanismo estas la majoritata religio en la Demokratia Respubliko Kongo,
sekvita de proksimume 95% de la populacio laŭ Pew Research Center, kaj 80% laŭ
Monda faktolibro de CIA. Indiĝenaj kredoj kalkuliĝas por proksimume 1.8-10%, kaj
Islamo por 1.5-10%.

El 75 milionoj de loĝantoj, ekzistas proksimume 35 milionoj da katolikoj en la
lando, reprezentante preskaŭ duonon de la totala loĝantaro. Ekzistas ses
arkidiocezoj kaj 41 diocezoj. La efiko de la Romkatolika Eklezio en la Demokrata
Respubliko de Kongo malfacile supertakseblas. Schatzberg nomis ĝin la nur vere
nacia institucio de la lando "krom la ŝtato." Ĝiaj lernejoj edukis pli ol 60% de
la bazlernejaj studentoj kaj pli ol 40% de la nacio de ĝiaj sekundaraj
studentoj. La eklezio posedas kaj administras ampleksan reton de hospitaloj,
lernejoj, kaj malsanulejoj, same kiel multajn diocezajn ekonomiajn entreprenojn,
inkluzive de bienoj, ranĉoj, vendejoj, kaj la butikojn de metiistoj.

Kimbangismo estis vidita kiel minaco al la kolonia registaro kaj estis
malpermesita fare de la belgoj. Kimbangismo, oficiale "la eklezio de Kristo sur
la Tero de la profeto Simon Kimbangu", nun havas proksimume tri milionojn da
membroj, ĉefe inter la Bakongoj de Malsupra Kongo kaj Kinŝaso.

Sesdek du el la protestantaj konfesioj en la lando estas asociitaj sub la
ombrelo de la Eklezio de Kristo en Kongo aŭ EKK (en la franca, Église du Christ
au Kongo, aŭ EC). Ĝi ofte estas simple referita kiel "La Protestanta Eklezio",
ĉar ĝi kovras la plej multajn el la 35% de la loĝantaro kiuj estas protestantaj.

Laŭ la Pew Research Center, Islamo estas la kredo de 1.5% de la loĝantaro. Laŭ
la Monda faktolibro de CIA, islamanoj konsistigas 10% de la loĝantaro. Islamo
estis enkonsukita kaj plejparte disvastigita de vendistoj/komercistoj.
Kongolanaj islamanoj estas dividitaj en sunaistoj (50%), ŝiistoj (10%),
ahmadistoj (6%), sufioj kaj senkonfesiaj islamanoj (14%).

La unuaj membroj de la Bahaa Kredo kiuj loĝis en la lando venis de Ugando en
1953. Kvar jarojn poste la unua loka administra konsilio estis elektita. En 1970
la Nacia Spirita Asembleo (nacia administra konsilio) unue estis elektita.
Kvankam la religio estis malpermesita en la 1970-aj jaroj kaj 1980-aj jaroj, pro
misprezentoj de eksterlandaj registaroj, la malpermeso estis ĉesigita antaŭ la
fino de la 1980-aj jaroj. En 2012 planoj estis sciigitaj konstrui ŝtatan Bahaan
Domon de kultado en la lando.

Tradiciaj religioj enkarnigas tiajn konceptojn kiaj monoteismo, animismo,
vitalismo, spirito kaj mortintadorado, sorĉado, kaj similaj kaj varias vaste
inter etnoj. La sinkretaj sektoj ofte kunfandas elementojn de kristanismo kun
tradiciaj kredoj kaj ritoj kaj ne estas agnoskitaj fare de ĉefaj eklezioj kiel
parto de kristanismo. Novaj variaĵoj de malnovegaj kredoj fariĝis ĝeneraligitaj,
kondukitaj de Usono inspiritaj Pentekostalaj Eklezioj kiuj estis en la avangardo
de sorĉadakuzoj precipe kontraŭ infanoj kaj maljunuloj. Infanoj akuzitaj je
sorĉado estas senditaj foren el hejmoj kaj el familio, ofte por vivi sur la
strato. La kutima esprimo por tiuj infanoj estas infanosorĉistoj aŭ infanoj
akuzitaj je sorĉado, kaj oni povas kaŭzi fizikan perforton kontraŭ tiuj infanoj.
Sennomaj ekleziaj organizoj estis formitaj por kapitaligi en tiu kredo farante
troajn pagojn (respektive enspezojn) por ekzorcismoj. Kvankam lastatempe
malpermesite, infanoj estis submetitaj ofte al perforta fitraktado ĉe la manoj
de mem-deklaritaj profetoj kaj pastroj.

En la Demokratia Respubliko la lingva diverseco estas simila al la varieco de la
etnaj grupoj. Entute estas indikataj 214 lingvoj kaj dialektoj en la lando. Pro
la kolonia pasinteco la franca estas la unua oficiala lingvo. Cetere ekzistas
kvar oficialaj naciaj lingvoj: lingala, konga, luba kaj konga varianto de la
svahila. Tiuj lingvoj estis oficialigitaj dum la belga koloniigo por malpliigi
la nombron da lingvoj. La konga aŭ kikongo estis la lingvo de la antaŭa Konga
reĝlando. Ĝi estas parolata ankaŭ en la najbaraj landoj Kongo Brazavila kaj
Angolo. La luba estas parolata precipe en la orientaj provincoj okcidenta kaj
orienta Kasai. La lingala estis origine la lingvo de la etno Bangala. Ek de la
regiono Équateur ĝi disvastiĝis laŭlonge la riveroj. La disvastigo estis
subtenita de la eŭropanoj. Dum sia regado la diktatoro Mobutu uzis ĝin en la
amaskomunikiloj kaj nuntempe ĝi estas uzata en popmuziko. La svahila estas uzata
kiel lingvafrankao en la tuta orienta Afriko kaj ankaŭ en oriento de la
Demokratia Respubliko Kongo, kvankam nur malmultaj homoj parolas ĝin denaske.
Cetere, post la fino de la regado de Mobutu, la svahila iĝis oficiala lingvo de
la armeo kaj pro tio disvastiĝis tra la tuta lando.

La Demokratia Respubliko Kongo apartenas al Unuiĝintaj Nacioj ekde 1960. Kongo
Kinŝasa apartenas al la AKP-ŝtatoj, internacia organizaĵo de 79 landoj el la
regionoj Afriko, Karibio kaj Pacifiko. Kongo RDC membras en Afrika Unio.



https://eo.wikipedia.org/wiki/Cayetano_Redondo

Cayetano REDONDO ACEÑA (elp. Kajetano Redondo Aθenja) (naskiĝis en 1888 en
Segovio, mortpafita en 1940 en Madrido) estis hispana ĵurnalisto kaj
politikisto. Li estis aktiva esperantisto.

Cayetano Redondo estis prezidanto de la Nacia Federacio de la Socialista
Junularo de Hispanio en 1918. Li laboris kiel tipografo kaj estis direktoro de
kelkaj socialistaj ĵurnaloj, inter kiuj la oficiala El Socialista (La
Socialisto), dum 15 jaroj.

En 1931 li estis elektita konsilanto de la Urbestraro de Madrido, en la famaj
balotadoj kiuj alportis la respublikon, kaj poste estis vicurbestro. En tiu sama
jaro li estis elektita deputito en la Hispana Parlamento reprezentante la
Socialistan Partion (Konstituciantaj Kortesoj, 1931-1933), kune kun du aliaj
esperantistoj Francisco Azorín Izquierdo kaj Rodrigo Almada.

Dum la intercivitana hispana milito li estis Urbestro de Madrido, de novembro de
1936 ĝis majo de 1937, dum la tempo pli severa de la defendo de Madrido, post la
translokiĝo de la registaro al Valencio. Poste li deĵoris en pluraj politikaj
postenoj, interalie kiel membro de la Provinca Deputitejo de Madrido.

Arestita je la militfino, fare de la reĝimo de la diktatoro Francisco Franco, li
estis mortpafita ĉe la muroj de la Almudena tombejo de la hispana ĉefurbo, je la
21-a de majo de 1940.

Dum longa tempo forgesita, tamen ekde la komenco de la 21-a jarcento strato en
la nova kvartalo Sanĉinaro de Madrido portas lian nomon.



https://eo.wikipedia.org/wiki/Budho

Budho (en Sanskrito, Prakrito kaj Palio: बुद्ध (Buddha), "vekiĝinto" aŭ
"iluminiĝinto") estas honora titolo por tiuj, kiuj atingis budhecon, trovebla en
pluraj hindidevenaj pensosistemoj, precipe en budhismo, al kiu ĝi donis sian
nomon.

La stato de tiuj, kiuj iĝis budhoj nomiĝas „budheco“ (Sanskrito: बुद्धत्व
buddhatva; Palio: बुद्धत्त buddhatta aŭ बुद्धभाव buddhabhāva).

La celo de bodisatvoj en mahajana budhismo estas atingi perfektan budhecon
(samyak-sambuddhatva), same kiel faris Sidarto Gotamo, por povi helpi ĉiujn
estaĵojn instruante ilin la vojon al la ĉesigo de sufero. Tio ĉi kontrastas kun
la celo de hinajana budhismo, en kiu la celo estas iĝi arahanto.

Laŭ la kutimoj de Esperanto la asimilita formo por la sanskrita vorto „buddha“
devus esti „budo“; sed tiun formon jam okupis fundamenta vorto, kaj la homonimio
estus ĝena en iuj okazoj. Tial Zamenhof proponis la formon Buddo, rigardante ĝin
kiel propran nomon.

Aliaj formoj, kiuj natura aperis estas Budao, kiu simple konservas finaĵon -a,
kaj kiun preferis la esperantistoj de la tradicie budaismaj landoj kaj tiun
formon uzas PV; kaj erare Budho, kiu estas misanalizo de la latinigo per IAST
(Internacia Alfabeto de Sanskrita Transliterigo), kiu uzas -h post senvoĉaj
konsonantoj por indiki ke ili estas aspiritaj, same kiel en Esperanto oni uzas
-x aŭ -h por indiki, ke la konsonanto estas ĉapelita. En la originala sanskrita
vorto „Buddha“ ne estas kombino el [d] kaj [h], sed unuopa sono [d̪ʱ], tre
malsama ol la prononco postulata de la skribo „budho“, kiu fakte estas nur
latinalfabeta surogato, kiel „masxino“ kompare kun „maŝino“. Ĉi tiu lasta,
tamen, iĝis la plej populara el la tri proponoj.

Laŭ Teravada budhismo, la tri kategorioj atingis la saman liberigintan
komprenon. Diferencaj estas la cirkonstancoj de tiu atingo, kaj la pedagogiaj
kaj organizaj kapabloj de la tri.

Principe, "budho" estas sinonimo de "arahanto", sed en la praktika lingvouzo,
"budho" plejofte signifas la kategorion unu kaj "arahanto" la kategorion tri.



https://eo.wikipedia.org/wiki/Brunejo

Negara Brunei Darussalam, aŭ la Sultanlando de Brunejo, estas petrol-riĉa lando
situanta sur la insulo Borneo. Kvankam multe malpli granda ol dum sia plej bona
periodo en la 16-a jarcento, la Sultanlando lokiĝas super ampleksa kampo de
petrolo kaj tergaso, la fonto de unu el la plej altaj laŭloĝantaraj Netaj
Enlandaj Produktaroj el la malpli evoluintaj landoj. La ĉefurbo estas Bandar
Seri Begawan.

La sultanlando Brunejo estis tre pova inter la 14-a kaj 15-a jarcentoj. Ĝia
regno kovris la tutan insulon Borneo kaj la sudorienton de la Filipinoj. La
eŭropa influo malfortigadis laŭgrade ĉi tiun regionan povon. Pli malfrue estis
mallonga milito kontraŭ Hispanio. La fino de la bruneja imperio kulminis en la
19-a jarcento, kiam Brunejo perdis la plimulton de sia teritorio favore al la
Blankulaj Raĝoj de Sarawak, kiel rezulto estas la nuntempa malgranda teritorio
disigita en du partojn. Brunejo estis brita protektorato de 1888 al 1984.

Okazis malgranda ribelo kontraŭ la monarĥio dum la 1960-aj jaroj, kiu estis
regata de Britio. Tiu ĉi okazintaĵo, konata kiel la Ribelo de Brunejo, estis
parte respondeca pri la fiasko de la kreado de la Federacio de Norda Borneo. La
ribelo malhelpis la decidon de Brunejo ne partopreni la Malajan Federacion kaj
estis la unua etapo de la indonezia-malaja konfronto.

La sultano de Brunejo, kiu estis el la sama dinastio ekde la 14-a jarcento,
estas la estro de la ŝtato kaj de la registaro. La sultano Hassanal Bolkiah
estas helpata de privata Konsilio, Konsilio de Ministroj kaj Leĝa Konsilio el 20
membroj.

Brunejo etas unu el la malmultaj landoj kie ankoraŭ ne estas agnoskata la virina
balotrajto.

Nuntempe la monarĥo posedas riĉaĵon, kiu atingas 20.000 milionojn da usonaj
dolaroj, unu el la personaj riĉaĵoj plej grandaj en la mondo. Kiel ŝatanto de
ekstravagancoj li havas 1500-ĉambran palacon kaj kolektaĵon de pli ol 5000
luksaj veturiloj (inter ili 165 Rolls-Royce).

Brunejo estas en la norda marbordo de la insulo Borneo. Ĝi estas formata de du
disaj teritorioj. La teritorio estas formita de marborda plataĵo kun marĉaj
zonoj okcidente kaj nordoriente kaj interne montara regiono. La riveroj fluas je
norda direkto; inter ili la plej grava estas la rivero Belait.

Biogeografie la lando situas en la sundalanda-filipina ekoprovinco de la
orientalisa ekozono laŭ la tipologio de la Monda Natur-Fonduso (WWF).

La ekonomio de Brunejo ĉefe baziĝas sur la ekspluatado de minaĵoj, elfosado de
nafto, natura gaso, kaj karbo. Ankaŭ ekzistas arbara ekspluatado kaj fiŝkaptado.
Ĝia agrikulturo estas tipe tropika kun kultivoj kiaj rizo, kokoso kaj kaŭĉuko.

La angla estas vaste parolata kaj ekzistas relative granda komunumo de
elpatriigitaj britoj kaj aŭstralianoj.

Islamo estas la oficiala religio de Brunejo kaj la sultano estas la religiestro
en la lando. Aliaj kredoj estas Budhismo (ĉefe ĉinoj), Kristanismo kaj en
malgrandaj kaj izolitaj komunumoj, indiĝenaj religioj.

La bruneja kulturo estas simila al la malaja, kun ioma influo de Hinduismo kaj
Islamo. La plimulto de la festotagoj korespondas al la islamaj festoj pro kio ĝi
sekvas la islaman kalendaron. En majo 2014, Brunejo establas ŝarion (puna kodo
de islama juro).



https://eo.wikipedia.org/wiki/Britujo

La Unuiĝinta Reĝlando de Granda Britio kaj Nord-Irlando (aŭ Unuiĝinta Reĝlando;
oni kutime mallongigas al Britio aŭ Britujo) estas ŝtato en Okcidenta Eŭropo,
sur la insuloj Granda Britio kaj Irlando (norda parto), kune kun kelkaj
insuletoj. Ĝi prezentas politikan union de Anglio, Skotlando, Kimrio kaj
Nord-Irlando. Ligitaj al la Unuiĝinta Reĝlando estas la Manikinsuloj kaj
Manksinsulo.

La Britaj Insuloj, nuntempe kelkfoje nomataj la Insuloj de la Nord-Atlantiko
(IONA), konsistas el Britio, Irlando, Manksinsulo kaj multaj aliaj insuletoj
ĉirkaŭaj. La Manikinsuloj apud Francio apartenas al la reĝoj de Anglio kiel
dukoj de Normandio, sed ili ne estas partoj de la Unuiĝinta Regno.

En la jaro 1921, la plejmulto de Irlando sendependiĝis kiel la Respubliko de
Irlando, kaj nun nur ses provinceroj, aŭ graflandoj (The Six Counties) en la
nordorienta parto de la insulo daŭre apartenas al la Unuiĝita Reĝlando.

La insulo Britio mem (Great Britain aŭ Britain angle) havas areon da
229.893 km², kaj estas la 9a plej granda insulo en la mondo. La loĝantaro de la
Regno en 2001 estis 59.508.382, kaj ĝia areo estas 244.100 km². La ĉefurbo estas
Londono. La simbola regnestrino estas la reĝino Elizabeth la 2-a, sed la
efektivan politikan potencon havas la parlamento. La nuntempa ĉefministro estas
Theresa May, kaj la registaro estas la Konservativa Partio.

Pro sia mara potenco kaj sia industria produktado, la Unuiĝinta Reĝlando antaŭ
1945 havis koloniojn en ĉiuj kontinentoj (escepte de Antarkto). Antaŭe, preskaŭ
kvarono de la mondloĝantaro loĝis en la vasta Brita imperio. Hodiaŭ, la imperio
preskaŭ ne ekzistas, sed multaj el la iamaj kolonioj restas membroj de la
malplifortega internacia asocio, la Komunumo de Nacioj (Commonwealth of Nations
angle, antaŭe British Commonwealth of Nations).

La 1-an de majo 1707, la Reĝlando de Granda Britio estis kreita de la politika
unio de la Reĝlando de Anglio (inkluzivinte Kimrion) kaj la Reĝlando de
Skotlando. Ĉi tiu evento estis la rezulto de la Traktato de Unio kiu estis
subskribita la 22-an de julio 1706, kaj adoptita de Parlamento de Anglio kaj
Parlamento de Skotlando, ambaŭ farante Aktojn de Unio en 1707. Preskaŭ post
jarcento, la Reĝlando de Irlando, jam sub angla kontrolo ekde 1691, kuniĝis kun
la Reĝlando de Granda Britio por formi la Unuiĝintan Reĝlandon de Granda Britio
kaj Irlando per la adopto de la 1800 Akto de Unio. Kvankam Anglio kaj Skotlando
estis apartaj ŝtatoj antaŭ 1707, ili estis ligitaj ekde la Unio de la Kronoj en
1603, kiam Jakobo la 1-a heredis la tronon de la Reĝlandoj de Anglio kaj Irlando
kaj translokigis lian korton de Edinburgo al Londono.

En ĝia unua jarcento, la Unuiĝinta Reĝlando grave rolis disvolvante okcidentajn
ideojn de la parlamenta sistemo, kaj farante gravajn kontribuojn al literaturo,
artoj, kaj sciencoj. Ĝia Industria Revolucio transformis la landon kaj fuelumis
la kreskantan Britan Imperion. Dum ĉi tiu tempo, ĝi ekspluatis sklavecon, tamen
post la adopto de la Akto pri Sklava Komerco en 1807, ĝi estris kiel unu el la
kelkaj landoj kontraŭ sklaveco.

Post la malvenko de Napoléon Bonaparte en la Napoleonaj Militoj, Unuiĝinta
Reĝlando havis la ĉefan maran armadon de la 19-a jarcento, kaj estis mara
superpovo ĝis meza 20-a jarcento. La Brita Imperio kreskis al ĝia maksimuma
grandeco en 1921, akirinte la germanajn kaj osmanidajn posedaĵojn sekve al la
Unua Mondmilito kaj kadre de aljuĝoj far la Ligo de Nacioj. Post unu jaro, la
BBC, la unua mondvasta elsenda servo, estis kreita.

Balota gajno de Sinn Féin en 1918 kaj Irlanda Milito de Sendependeco kaŭzis
partigon de Irlando en 1921.. Poste, Irlando establis Irlandan Liberan Ŝtaton en
1922, sed Norda Irlando elektis esti parto de la Unuiĝinta Reĝlando. Rezulte, en
1927, la formala nomo de la lando iĝis la nuna nomo: United Kingdom of Great
Britain and Northern Ireland (Unuiĝinta Reĝlando de Granda Britio kaj Norda
Irlando).

La Unuiĝinta Reĝlando estis unu el la Aliancanoj de la Dua Mondmilito. Sekve de
la malvenko de ĝia eŭropaj aliancanoj en la unua jaro de la milito, Britio
kontinuis la batalon kontraŭ Germanio en la aerarmea kampajno konata kiel la
Batalo de Britio. Post la venko, Britio estis inter la superpovoj kiuj planis la
postmilitan mondon. La Dua Mondmilto finance damaĝis Brition. Tamen, kun la
helpo de la Plano Marshall kaj pruntoj de Usono kaj Kanado, la brita ekonomia
situacio denove pliboniĝis.

Dum la unuaj post-militaj jaroj kreiĝis la Sociala ŝtato, inkludante tre novan
kaj kompreneblan sanosistemon. Pro la postulado de repliboniĝanta ekonomio,
multaj eksterlandanoj el la Commonwealth migris en Brition, kio kondukis al la
estigo de multetna Britio. Kvankam la fino de la Dua Mondmilito signifis
malpligraviĝon de la brita politiko, kio montriĝis en la nekoloniigado, la
internacia disvastigo de la angla lingvo samtempe kontribuis al la ankoraŭa
influo de la britaj literaturo kaj kulturo, precipe de la popola kulturo en la
1960-aj jaroj.

La 23-an de junio 2016 Britio per referendumo elektis forlasi la Eŭropan Union
(52% por kaj 48% kontraŭ).

La subŝtatoj Anglio, Skotlando kaj Kimrio situas sur insulo nord-okcidenta de la
eŭropa kontinento, kiu lokiĝas en la norda maro. La nordo de la insulo, kie
estas Skotlando, famas pro sia vasta montaro, kiu estas anglalingve nomata
Scottish Highlands (esperante Skotaj altlandoj). Okcidente de la brita insulo
estas la irlanda.

Onidire la vetero en Anglio kaj la ceteraj subŝtatoj estas ofte pluva kaj
nesuna, sed fakte la vetero ne estas tre malsimila al la vetero de la apudaj
kontinentaj landoj kiel Francio aŭ Germanio. Krome la vetero estas relative
milda pro la proksimeco al la Atlantika Oceano, de kies okcidento venas la
varmeco de la Golfa Marfluo.

La ŝtato Unuiĝinta Reĝlando de Granda Britio kaj nord-Irlando nomiĝas en la
oficialaj lingvoj de la lando:

10 Downing Street, do "registaro de sia majesto" kaj la oficiala restadejo kaj
oficejo de la "Unua Sinjoro de la Fisko", kiu dum granda parto de la 18-a kaj
19-a jarcentoj kaj senescepte ekde 1905 estas plenumata de la ĉefministro de
Britio.

La brita parlamento, la Parliament of the United Kingdom of Great Britain and
Northern Ireland (Parlamento de la Unuiĝinta Reĝlando de Britujo kaj
Nordirlando) estas la plej supera leĝfaranta estraro de Britio. Ĝi konsistas el
la House of Commons (Ĉambro de Komunuloj, aŭ la Suba ĉambro) kaj la House of
Lords (Ĉambro de lordoj, aŭ la Supera ĉambro), kiujn titole estras la brita
reĝo, nuntempe Elizabeto la 2-a. Ĝi troveblas en Londono, ĉe la palaco de
Westminster, konata kiel Houses of Parliament (Ĉambroj de parlamento). Laŭ la
neskribita konstitucio de Britio, la ĉefministro kaj registaro devas esti
parlamentanoj, ordinare de la Komunuloj, sed kelkfoje de la Lordoj.



https://eo.wikipedia.org/wiki/Bitmono

Bitmono (angle Bitcoin) estas pagosistemo elpensita de Satoshi Nakamoto[noto 1],
kiu publikigis sian inventon en 2008 kaj liberigis ĝin kiel malfermkoda
programaro en 2009. La sistemo estas samtavol-ŝutada; uzantoj povas interagi
rekte sen neceso de interaj perantoj. Transakcioj estas kontrolitaj per reto de
nodoj kaj registritaj en publika distribuita sistemo nomata bloko-ĉeno (angle
blockchain). La librotena sistemo uzas sian propran kontunuon, ankaŭ nomata
bitmono. La sistemo funkcias sen administra centro, kio kondukis la Usonan
Ministerion pri la Kaso marki bitmonon kiel malcentraligitan virtualan valuton.
Bitmono estas ofte nomata la unua ĉifrovaluto, kvankam antaŭ similaj sistemoj
ekzistis. Bitmono estas pli ĝuste priskribita kiel la unua malcentraligita
cifereca valuto. Ĝi estas la plej granda de sia speco en terminoj de tuta
merkata valoro.

Bitmonoj estas kreitaj kiel kompenso por proceda laboro, per kiu uzantoj ofertas
sian komputilan povon por verigi kaj enigi pagojn al publika ĉefkontlibro. Ĉi
tiu agado estas nomata minado kaj la ministoj estas rekompencitaj per
transakciaj kotizoj kaj nove kreitaj bitmonoj. Krom minado, Bitmonoj povas esti
ricevitaj en interŝanĝo kontraŭ aliaj valutoj, produktoj kaj servoj. Uzantoj
povas sendi kaj ricevi bitmonojn kontraŭ laŭvola transakcikotizo.

La aktivuloj de la projektoj rimarkas la similecon de la mono kun Esperanto kaj
unu el la programoj, kiuj scipovas labori kun la bitmono nomiĝas Spesmilo, laŭ
la iama Esperanto-mono spesmilo.

La cirkulanta monkvanto estas strikte regulata. Iom post iom estas emisiata pli
da mono kaj post kelkaj jardekoj ĝi atingos maksimumon de 21 milionoj da
bitmono-unuoj. Dum „normala” mono suferas pro inflacio, ĉar daŭre estas bezonata
kaj emisiata pli multe, bitmono minimume restos stabila sed verŝajne ege
plivaloriĝos, ĉar, se la projekto estos sukcesa, por kreskanta bezono estos nur
limigita propono.

La blokoĉeno (angle blockchain) estas publika librotenista sistemo, kiu gravuras
bitmono-transakcioj. Romano solvo plenumas tion sen ajna fidis centra
aŭtoritato: vivtenado de la bloko ĉeno farita per reto de komunikanta nodoj
kurante bitmono programaro. Transakcioj de la formo pagador X sendas Y bitmonoj
al payee Z estas dissendita al tiu reto uzante _readily_ disponebla programaro
aplikoj. Reto nodoj povas validigi transakcioj, aldoni ilin al sia kopio de la
librotenisto, kaj tiam dissendi tiujn librotenisto aldonoj al aliaj nodoj. La
bloko ĉeno estas distribuita datumbazo; por sendepende kontroli la ĉenon de
proprieto de ajna kaj ĉiu bitmonoj (kvanto), ĉiu reto nodo stokas lia propra
kopio de la bloko ĉeno. Proksimume sesoble por horo, nova grupo de akceptitaj
transakcioj, bloko, estas kreita, aldonita al la bloko ĉeno, kaj rapide eldonita
al ĉiuj nodoj. Tio permesas bitmono programaro por determini kiam aparta bitmono
kvanto estis elspezita, kio estas necesa por malhelpi duoblan-elspezado en medio
sen centra kontrolo. Dum konvencia librotenisto registras la translokigoj de
fakta bekojn aŭ promeskambiojn kiuj ekzistas ekster ĝi, la bloko ĉeno estas la
sola loko kiu Bitmonoj povas diri ekzisti en la formo de unspent eligoj de
transakcioj.

En 2016, simboloj kutime uzataj por reprezenti Bimonon estis BTC kaj XBT.
Malgrandaj kvantoj de bitmono uzataj kiel alternativaj unuoj estas millibitcoin
(mBTC), microbitcoin (μBTC), Satoshi kaj bit. Enoficigita omaĝe al
Bitmono-kreinto, Satoshi estas la plej malgranda kvanto de bitmono reprezentanta
0.00000001 bitmono, centmiliononon de bitmono. Unu millibitcoin egalas al 0,001
bitmono, kiu estas unu milono de bitmono. Unu microbitcoin egalas al 0.000001
bitmono, kiu estas unu milionono de bitmono.

Je la 7-a de oktobro 2014, Bitcoin-Fondaĵo publikigis planon apliki valutan
kodon ISO 4217 por Bitmono, kaj menciis na BTC kaj XBT kiel la ĉefaj kandidatoj.

Posedrajtoj pri Bitmonoj implicas ke uzanto povas elspezi bitmonoj asociita kun
specifa adreso. Per tion fari, oni devas ĝiranto cifereca subskribo la
transakcio uzante la responda privata ŝlosilo. Sen scio de la privata ŝlosilo,
la transakcio ne povas esti subskribita kaj bitmonoj ne konsumiĝos. La reto
kontrolas la subskribon uzante la publika ŝlosilo. Se la privata ŝlosilo estas
perdita, la bitmono reto ne rekonos neniu alia indico de posedo; la moneroj
estas tiam neuzebla, kaj tiel efike perdis. Ekzemple, en 2013 unu uzanto diris
li perdis 7,500 Bitmonoj, valoras $ 7,5 milionoj en la momento, kiam li forĵetis
malmola disko enhavanta sia privata ŝlosilo.

Sendi monon al bitcoin adreso, uzantoj povas klaki ligilojn sur retpaĝoj; ĉi
estas plenumita kun provizora bitcoin URI skemo uzante ŝablonon registrita kun
IANA. Bitcoin klientoj kiel electrum kaj Armory subteno bitcoin URI-ojn.
Poŝtelefono klientoj rekoni bitcoin URI-ojn en QR kodoj, tiel ke la uzanto ne
devas tajpi la bitcoin Adreso kaj kvanto en permane. La QR kodo estas generita
de la uzanto enigo bazita sur la pago kvanto. La QR kodo estas montrata sur la
movebla aparato ekrano kaj povas esti skanita de dua movebla aparato.

Bitmono kiel formo de pago por produktoj kaj servoj kreskis, kaj komercistoj
havas stimulon akcepti ĝin ĉar kotizoj estas pli malaltaj ol 2 - 3 % tipe
truditaj per kreditkarto-kompanioj. La Eŭropa Banka Aŭtoritato kaj aliaj fontoj
avertis ke Bitmono-uzantoj ne estas protektataj per repagaj rajtoj aŭ rekta
debeto. Malgraŭ granda pliigo en la nombro de komercistoj akceptantaj Bitmonon,
la ĉifrovaluto ne havas multe da movokvanto en podetalaj transakcioj.

La uzo de bitmono de krimuloj allogis atenton de financaj reguligistoj, leĝdonaj
institucioj, polico, kaj amaskomunikiloj. Nelicaj aktivecoj estas unuavice
centrigitaj ĉirkaŭ nigraj merkatoj kaj ŝteloj. Male, oficiuloj en landoj kiel
Usono, Ĵersejo , Manksinsulo, la Unuiĝinta Reĝlando, Aŭstralio, kaj Brazilo
rekonis ĝian kapablon provizi legitimajn financajn servojn.

Ĝi estas akceptata de multaj organizoj kaj firmaoj, ekzemple WordPress kaj
Vikimedia Fondaĵo.



https://eo.wikipedia.org/wiki/Barejno

La Reĝlando de Barejno (araba lingvo: مملكة البحرين, Mamlakat al-Bahrayn) estas
insularo en la Persa Golfo en Sudokcidenta Azio, apud Saŭda Arabio kaj Kataro.
Estas la plej malgranda araba lando. Ĝi estas fomata de kvin insuloj, el kiuj la
plej granda estas Barejno, ankaŭ posedas inter 25 kaj 28 insuletojn. La nomo de
la lando en la araba Mamlakat al-Bahrayn, laŭlitere signifas «regno de la du
maroj».

Barejno estis loĝita ekde la prahistorio. Ĝia strategia pozicio en la Persa
Golfo konvertis ĝin en kontrolo de la asiroj, babilonoj, grekoj, persoj kaj
finfine de la araboj, pro kio la insulo islamiĝis. Barejno estis konata en
antikvaj tempoj kiel Dilmun, Tilos (nomata de la grekoj), Aŭal aŭ Miŝmahig kiam
ĝi estis membro de la Persa Imperio.

En la komenco la ĉefa insulo de la teritorio estis rifuĝejo de la karmataj
islamanoj. En 1507 Portugalio okupis ĝin, kaj en la periodo de 1602 ĝis 1783 ĝi
transiris al la dependenco de Persio kiel teritorio kun porokaza registaro. En
1783 ĝi estis regata de la araba dinastio de la familio al Ĥalifa kiel
sendependa ŝejklando disde Persio. Pro la intencoj de Persio rekapti la
insularon, ĝi en 1861 submetiĝis sub brita protektorato, interŝanĝe de
protektado kaj tiu stato estis ratifita per traktatoj de 1880, 1892 kaj 1913.
Malgraŭ tio, Irano reklamis por si la regadon sur la insularon, sed rezignis
siajn intencojn en 1970 kaj en 1980.

En 1932 komenciĝis la elfosado de nafto en la regiono. En la 1950-aj jaroj
naciismaj movadoj naskiĝis kiuj postulis la sendependiĝon.

En 1968 Barejno integriĝis en la Unuiĝintaj Arabaj Emirlandoj, sed disiĝis de la
organizaĵo post tri jaroj kiam ĝi sendependiĝis de Britio kun kiu ĝi subskribis
priamikecan traktaton. La dinastio de al Ĥalifa estas la ŝtatkapo kaj la ŝejko
ricevas la titolon de emiro.

En junio 1973 estis oficialigata nova konstitucio kiu elektigis la unuan
demokratian parlamenton elektita per universala balotrajto en decembro. Sed,
post konflikto inter la asembleo kaj la Emiro Isa bin Salman Al Ĥalifa ĝi ĝuste
post unu jaro, estis nuligita la nacia asembleo. La konstitucio estis forigita
kaj ĉiuj povoj estis prenitaj de la emiro Isa bin Salman Al Ĥalifa.

La irana revolucio iniciatinta en 1979 eĥis en la lando dum la 1980-aj jaroj pro
la efekto de sunaisma regado sur loĝantaro plimulte ŝijaista, kiel konsekvenco
de tiu fakto, en 1981 estis klandestine kreata la Fronto por Nacia Liberigo kaj
Irano denove reklamis kelkajn insulojn de la emirlando. Barejno subskribis
defendakordon kun Sauda Arabio kaj aniĝis en la Konsilio por Kunlaborado en la
Persa Golfo. En 1983 estis permesata la formado de parasindikata organizaĵo de
la Laboristoj de la Petrolo.

En la 1990-aj jaroj kreskis la premo pro politikaj reformoj, per protestoj dum
1994 kaj 1995, la registaro en 1996 arestis 29 personojn akuzitajn je konspirado
por malvenkigi la monarkion kaj starigi islaman respublikon, Irano estis akuzita
pro tiu konspiraĵo.

En 1999 la emiro Isa bin Salman al Ĥalifa forpasis kaj lia filo Hamad bin Isa Al
Ĥalifa heredis la tronon, permesante la demokratian transiron en la lando. En
2002 la emiro entroniĝis.

En 2004 okazis en Barejno la unua kurado de Formulo 1 en la konkursejo Bahrain
International Circuit.

Barejno estas hereda monarkio sub la regado de la familio Al Ĥalifa. La reĝo
estas la ŝtatestro kaj la ĉefministo estas la estro de la registaro. Ambaŭ
postenoj estas okupataj de la familio Al Ĥalifa, kun la reĝo Hamad bin Isa Al
Ĥalifa kaj la ĉefministo, lia onklo Ĥalifa bin Salman Al Ĥalifa. Ili regas sub
la konsilado de siaj ministroj. La jura sistemo estas relative sendependa de la
registaro kaj baziĝas sur diversaj leĝofontoj, inkluzive de la sunaistaj kaj
ŝijaistaj islamaj leĝoj. La nova reĝo laboras por pliigi la civitajn rajtojn kaj
demokratiajn reformojn.

Barejno estas emirlando ĉe la orienta marbordo de la araba duoninsulo, en la
Persa Golfo situanta inter la paraleloj 25º 32" kaj 26º 20" norda latitudo kaj
la meridianoj 50º 20" kaj 50º 50" orienta longitudo.

Ĝi estas arkipelago el 33 insuloj el kiuj la ĉefaj estas: la insulo Barejno, kie
troviĝas la ĉefurbo, Manamo, kun areo de 48 km de nordo ĝis sudo kaj 16 km de
oriento ĝis okcidento konsistigante la 85% de la tuta areo de la ŝtato; kaj la
proksima insulo Muharak (18 km²) kunligita al la antaŭa insulo per ŝoseo levita
ondrompilo antaŭ Manamo.

Barejno ne havas gravan montaron escepte de Jabal ad-Duĥan aŭ Fummonto (pro ĝia
aspekto dum la varmaj ka humidaj tagoj). Tiu ĉi pinto estas la plej supra altaĵo
de la arkipelago kun 137 m kaj situas en la centro de la insulo Barejo.

Malgraŭ ĉio, la meza enspezo estas la plej malalta el ĉiuj malgrandaj
nafto-ŝtatoj ĉe la Persa Golfo.

La oficala religio de Barejno estas islamismo, kun loĝantaro ĉefe kunmetita el
ŝjaistoj kaj sunaistoj sed ekzistas malgrandaj komunumoj de judoj, kristanoj kaj
bahaanoj. Multaj barejnanoj estas araboj kvankam kelkaj triboj estas persdevenaj
("Bahaareyneh-gaan").

La nuntempaj komunumoj povas esti klasifitaj kiel la Al Ĥalifa, arabaj triboj
aliancita al la familio Al-Ĥalifa, la Baharnah (ŝiajistaj araboj), la Howilla
(sunaistaj araboj de Persio), sunaistaj araboj (de Arabio), Ajam (ŝijaistaj
persoj), hindoj kiuj estis alportita al Barejno dum la petrol-epoko (nomataj
Banyan) kaj malgranda juda komunumo, inter aliaj grupoj.

Kelkfoje Barejno estas priskribata kiel "malferma Meza Oriento": lando kiu
miksas infrastrukturon de ekstrema moderneco kun definitiva persa identeco, sed
ĝia riĉeco ne estas nur reflekso de la grandeco de ĝia nafta riĉeco, sed kuniĝas
al la ekonomia interŝanĝo kun Saŭd-Arabio kaj la kreado de aŭtoktona mezklasa
loĝantaro. Tiu ĉi diferencigaĵo kaj unikaĵo en la Persa Golfo signifas ke
Barejno estas multe pli liberala ol ĝiaj najbaroj. Islamo estas la plimulta
religio 65/70 ŝijaistoj kaj 15% sunaistoj), sed ankaŭ ekzistas malgrandaj
komunumoj de malsamaj religioj, (10% katolikoj kaj ĉ. 40 judoj). La barejnanoj
rimarkindas pro sia toleremo, kio ebligas vidi moskeojn kaj du kristanajn
preĝejojn (Barejno estis la unua ŝtato en la Persa Golfo kiu permesis la
konstruadon de katolika templo en sia teritorio dum Kristnasko 1939, kaj en 2009
la reĝo donacis terenon por konstruado de dua preĝejo), juda sinagogo
(Irak-devenaj, lando kie ekzistis ampleksa juda komunumo ĝis la fondiĝo de la
Israela Ŝtato, kelkaj judoj translokiĝis al Barejno komence de la 20a jarcento
kune kun aliaj familioj el Bagdado, fondante komunumon de pli ol 1.500
personojn. Plejparto el ili poste translokiĝis al Israelo kaj nur ĉ. 40 judoj
restas kiuj povas praktiki sian religion tute libere kaj eĉ posedas propran
sinagogon kaj tombejon, kvankam ili ne povas vojaĝi al Israelo ĉar Barejno ne
havas oficialajn rilatojn kun ĝi) ekzistas hindaj temploj kaj aliaj...



https://eo.wikipedia.org/wiki/Armena_lingvo

La armena lingvo (propra nomo: Հայերեն [Hayerēn]) estas izolita grupo
apartenanta al la Hindeŭropa lingvaro.

Entuta nombro de parolantoj estas ĉirkaŭ 6,7 milionoj (en 1999), el tiuj pli ol
3 milionoj nuntempe loĝas en la Respubliko Armenio.

La armena lingvo similas al la greka lingvo en vortstoko (multaj similaĵoj laŭ
vidpunkto de etimologia deveno). La armena ankaŭ havas multajn pruntovortojn el
la irana, franca, latina kaj rusa lingvoj.

Ĝiaj fonologio kaj sintakso estas influitaj de la najbaraj kaŭkazaj kaj tjurkaj
lingvaroj. Kelkaj dialektoj de la armena posedas ejektivojn, kio estas ne tipa
por hindeŭropaj lingvoj kaj verŝajne rezultis el la influo de la najbaraj
lingvoj. La akcento kutime restas sur la lasta silabo.

La armena havas riĉan kazo-sistemon (7 kazoj), sed ne faras genran distingon.
Plej da arkaaj sintezitaj verbformoj anstataŭiĝis per analitikaj konstruaĵoj
(kun helpverbo). La konjunktivo ne plu estas uzata. La armena estas lingvo kun
vortordo subjekto-predikato-objekto (SPO). La pozicio de nedifina artikolo
varias inter la orient-armena kaj la okcident-armena. Oriente ĝi antaŭas,
okcidente malantaŭas la substantivon.

La armena estas skribata uzante sian propran alfabeton, kiu estis kreita de
cenobito Mesrop Maŝtoc. Ĝi konsistas el 38 literoj. Similan sistemon uzas la
kartvela lingvo.



https://eo.wikipedia.org/wiki/Zuriko

Zuriko (germane Zürich [CÜriĥ], france Zurich [züRIK], itale Zurigo [dzuRIgo],
romanĉe Turitg [tuRIĜ]) estas la ĉefurbo de la samnoma kantono de Svisa
Konfederacio (Svislando). La urbo estas krome formale ankaŭ la ĉefurbo de la
samnoma distrikto Zuriko, kiu fakte konsistas nur el la politika komunumo Zuriko
mem. Loĝantaro: 410'404 (politika komunumo, je la 30-a de septembro 2016), kun
la ĉirkaŭa metropola regiono proksimume 1'200'000. Areo de la urbo: 91,88 km².

Zuriko situas ĉe la norda pinto de la Lago de Zuriko, kiu ricevis sian nomon de
la urbo. Okcidente de la urbo leviĝas ĝia hejmmonto Uetliberg, kiu estas ŝatata
ekskurscelo de ĉiuj zurikanoj. Tri riveroj fluas tra Zuriko, nome Limato, kiu
elfluas el la lago de Zuriko, Sihl, kiu ĉe la ĉefstacidomo fluas al Limat kaj en
nordo Glatt. De la lago krome Schanzengraben, kanalo de la iama urba fortikaĵo,
kondukas al Sihl. Tiel parto de la malnova urbocentro efektive troviĝas sur
granda insulo.

La nomo Zuriko devenas de la latina nomo de la urbo Turicum (= kun turoj,
vortevoluo: --> Tsuric --> Zürich), kiu unuan fojon estis dokumente menciita en
la jaro 20 antaŭ kristo kiel romia fondaĵo.

La origina komunumo Zuriko antaŭ 1893 konsistis nur el la tereno de la hodiaŭa
malnova urbo. Per du grandaj urboampleksigoj en la jaroj 1893 kaj 1934 oni
enkomunuigis multajn ĉirkaŭajn vilaghojn, kiuj dum la 19-a jarcento iom
kunkreskis kun la urbo. Hodiaŭ Zuriko konsistas el 12 urbaj distriktoj, kiuj
portas la numerojn 1 ĝis 2 kaj en kiuj situas inter 1 ĝis 4 kvartaloj, kiuj
korespondas al la iamaj sendependaj komunumoj:

La urbodistrikto 1 konsistas nur el la Malnovurbo Zuriko (germane
Zürich-Altstadt, kiu respondas al la origina urbo kaj komunumo Zuriko ĝis 1893.
La malnova urbo konsistas unuflanke oriente de Limato el la kvartaloj
Niederdorf, Oberdorf kaj Rathaus, kaj alflanke okcidente de Limato el la
kvartaloj Bahnhofstrasse (stacidoma strato), Lindenhof (kie troviĝis la
palatinato de Karolo la Granda), stacidomo, Löwenplatz kaj City.

La urbodistrikto 3 situas en la Limat-Valo inter Sihl kaj Uetliberg kaj
konsistas el la municipo Wiedikon.

La urbodistrikto 4 situas en la ebenaĵo inter Sihl, Wiedikon kaj la fervojo kaj
konsistas el la municipo Aussersihl.

La urbodistrikto 5 situas sur la ebenaĵo inter Limato, Sihl kaj la fervojlinio
kaj konsistas el la industrikvartalo, kiu estas parto de la iama komunumo
Aussersihl.

La urbodistrikto 6 situas ĉe la okcidenta deklivo de la monto Zürichberg kaj
konsistas el la municipoj

La urbodistrikto 7 situas ĉe la okcidentaj deklivoj de Zürichberg kaj Adlisberg.
Ĝi konsistas el la municipoj

La urbodistrikto 8 situas ĉe la orienta bordo de la lago. Ĝi konsitas el la
municipo Riesbach.

La urbodistrikto 9 situas inter Limato kaj Uetliberg kaj konsistas el la
municipoj

La urbodistrikto 10 situas dekstre de Limato ĉe la suda deklivo de la montoj
Hönggerberg kaj Käferberg. Ĝi konsistas el la municipoj

La urbodistrikto 11 situas en la ebenjaxo norde de la montoj Hönggerberg kaj
Käferberg inter Glat-Valo kaj la lago Katzensee. Ĝi konsistas el la municiopoj

La urbodistrikto 12 situas en Glat-Valo ĉe la norda piedo de la monto
Zürichberg. Ĝi konsistas el la municipo Schwamendingen.

Jam antaŭ la romia tempo sur la tereno de la hodiaŭa urbo Zuriko troviĝis keltaj
surfostaj setlejoj. La unua dokumenta mencio de Zuriko sub la nomo Turicum
datiĝas el la jaro 15 antaŭ Kristo. En la 4-a jarcento en Zuriko sur Lindenhof
estis konstruita romia kastelo kiel parto de la romiaj defendolinioj kontraŭ la
alemanoj. La plej malnovaj trovaĵoj datumas proksimume je la jaro 3000 antaŭ
Kristo. Ĉirkaŭ en la jaro 800 post Kristo en Zuriko troviĝis unu el la
Palatinatoj de imperiestro Karolo la Granda, kiu laŭ la legendo ĉi-tie en Zuriko
kristaniĝis, post kiam li dum ĉaso sekvis belan cervon de Aachen ĝis Zuriko, kie
la cervo kliniĝis antaŭ la tombejo de la kristanaj martiroj Petro, Felikso kaj
Eksuperacio. Laŭ dire ili en la tria jarcento estis senkapigitaj en Zuriko kaj
poste levis siajn dehakitajn kapojn kaj marŝis sur la placo, kie hodiaŭ staras
la Granda Monaĥejo (germane: Grossmünster). Karolo la Granda, tiel malkovrinte
la tombejojn de la sanktuloj deklaris, ke estas la volo de Dio, ke li konstruu
ĉi-tie por ili preĝejon. La legendo daŭrigas, ke Karolo la Granda tiam lasis sin
bapti kaj ordonis la konstruon de la Monaĥejo, kiu entenis la unua kristanan
preĝejon en Svislando norde de la Alpoj. Antaŭ sia morto Karolo la Granda
konstruigis ankaŭ la Virinan Monaĥejon (germane Fraumünster) kaj nomumis sian
filinon kiel unua abatino transdonante al ŝi tiel la regadon super la urbo.
Zuriko poste dum jarcentoj estis regata far la abatoinoj de la monaĥinejo. En la
14-a jarcento la gildoj prenis la povon, tamen la vera potenco restis ĉe la
abatinoj de Fraumünster. En 1502 Zuriko sendependiĝis de la Germana Imperio kaj
aliĝis kun Lucerno kaj Berno al la Svisa Konfederacio, kiu ĝis tiam konsistis el
Uri, Schwyz kaj Unterwalden. En 1519 la reformaciisto Ulrich Zwingli
(1484-1531), tiama pastro de la Granda Monaĥejo, deklaris la sendependecon de la
Zurika Eklezio de Romo kaj transprenis la regadon de la urbo. La tiama abatino
de Fraumünster kaj regantino de la urbo transdonis al Zwingli simbole la
ŝlosilojn de la urbo evitante tiel intercivitanan militon. Efektive ŝi estis la
vera heroino de tiu epoko kaj ne la despoto Zwingli, kiu hodiaŭ estas
rememorigita kiel unu el la "grandaj filoj de la urbo". Oni ja ŝatas prisilenti
liajn militkrimojn kaj la masakrojn de 300 rebaptistoj en Mejleno okazigitajn je
lia ordono. En la sekvaj du jarcentoj Zuriko ekkreskis dank al la seta perlaboro
kaj komerco kaj akiris pli kaj pli da ekonomia signifo. En la jaro 1789 sub la
influo de la franca revolucio la liberalaj fortoj de la Zurika kamparo faligis
la gildan reĝimon de Zuriko kaj donis al Zuriko liberalan konstitucion. Sekvis
poste la Napoleona regado super Svislando, kiu trovis sian finon en la batalo de
Zuriko inter la trupoj de la rusa generalo Suvorov kaj la francaj trupoj. La
kongreso de Vieno tiam solene akceptis la Svisan neŭtralecon por ĉiam kaj
garantiis al la Svisoj la integrecon de la tiam fondita Svisa Federacio. Post la
kompleta malvenko de Napoleono kaj la radikala revolucio de 1848 la svisoj
sukcesis fondi la hodiaŭan Liberalan Svisan Federacion, ĉar la eŭropaj reĝoj
estis sufiĉe okupitaj pri siaj propraj problemoj.

La Traktato de Zuriko estis internacia pactraktato, subskribita la 10-an de
novembro de 1859 de la Aŭstra imperio, la Franca imperio kaj Sardio en la urbo
Zuriko.

Nun sekvis tempo de rapida evoluo de Zuriko. La unua fervojo inter Zuriko kaj
Badeno estis konstruita kaj poste en malmultaj jaroj el tiu unua fervojlinio
fariĝis la plej densa fervojreto de la mondo. Grandaj personecoj kiel Alfred
Escher, Gottfried Keller kaj Johann Heinrich Pestalozzi naskiĝis kaj laboris en
tiu-ĉi epoko en Zuriko. Kun la kreskanta industrio la loĝantaro de Zuriko
kreskis pli kaj pli kaj hodiaŭ en la grandregiono de Zuriko loĝas proksimume 1,2
milionoj da homoj. Zuriko ankaŭ fariĝis ŝatata azilurbo de gravaj politikaj
gvidantoj. Komence de la unua mondmilito ĉi-tie vivis la rusa revoluciisto
Lenino kiel antaŭ li jam Bakunino kaj aliaj gravaj personecoj.

Inter la du militoj en Zuriko naskiĝis la dadaismo kaj dum la dua mondmilito
Zuriko fariĝis kiel ununura libera germanlingva grandurbo la rifuĝejo de la tuta
germana intelektularo kaj de la rezisto kontraŭ la nazioj.

Zuriko en la mezo de la 20-a jarcento estis konata kiel konservema cvinglia
urbo, sed la Zurika Junulara Movado en 1980 kaŭzis kompletan paradigmoŝanĝon. El
la spartana Zuriko fariĝis bunta miskpoto plene da vivĝojo.

Unuavice Zuriko estas scienca kaj kultura urbo. Ekzistas pluraj
universitatnivelaj altlernejoj, la ĉefaj estas la Universitato de Zuriko kaj la
Svisa Federacia Instituto pri Teknologio (ETH Zuriko) ĉe kiuj sume studas pli ol
60000 studentoj, kio estas preskaŭ 20% de la tuta loĝantaro.

Plej grava ekonomia branĉo estas la servoperado. Fama Zuriko estas pro la
bankoj, kiuj ne malsignife kontribuas al la ekonomia prospero de la urbo. Sed
ankaŭ por la informatikindustrio Zuriko estas grava kaj profitas de la plej
densa kaj efika kaj rapidega vitrofibrokabloreto de Eŭropo estante la eŭropa
sidejo de Microsoft, Google kaj nun ankaŭ de Yahoo. Zuriko ludas hodiaŭ gvidan
rolon en sunteknologio, kiel ĝi antaŭ 150 jaroj foje gvidis en la
tekstilindustrio.

En Zuriko troviĝas unu el la plej trafikriĉaj flughavenoj de Eŭropo kun preskaŭ
300 000 flugmovoj jare, kaj Zuriko estas gravega fervojnodo. La publika
trafiksistemo de Zuriko, kiu estas unuigita en la Zurika Trafik-Unio estas unu
el la plej efika de la tuta mondo, kaj pro tio en neniu alia urbo sur la planedo
la proporcio de utiligantoj de la publikaj trafikiloj estas tiom alta kiel en
Zuriko. La koron de la Zurika Trafik-Unio formas en la urbo la tramreto, kiun
funkciigas la Zurikaj Trafikentreprenoj. La Ĉefstacidomon de Zuriko utiligas
ĉi-tage pli ol 340'000 pasaĝeroj. Tramoj kaj busoj veturas en kadenco de
malmultaj minutoj, kaj regionaj trajnoj konektas la urbopartojn inter si kaj kun
la resto de la kantono. Vendrede ĝis dimanĉe busoj kaj trajnoj funkcias la tutan
nokton.

En Zuriko ekzistas riĉa kultura vivo. En la urbo ekzistas pli ol 50 teatroj kaj
multnombraj muzeoj. Tradicia festo okazas en printempo kun granda procezio de la
gildoj kaj bruligo de la neĝoviro. Ĉiun trian jaron en Zuriko okazas la granda
Zurika Lagofesto kun unu ĝis du milionoj da festantoj kaj jam tradicion havas la
granda tekno-strato-parado, kiu amasigas ĉiun jaron preskaŭ unu milionon da
dancantajn gejunulojn el la tuta mondo. En aprilo 2014 apud Limato estis
starigita havengruo, kiu provokis multajn diskutojn kaj kritikojn.

En Zuriko okazas en la stadiono Letzigrund ĉiujare la fama atletikrenkontiĝo
Weltklasse Zürich (en Esperanto Mondklaso Zuriko). En la stadiono Letzigrund en
somero 2008 ankaŭ okazis 3 grupludoj de la Eŭropa Futbal-Ĉampionado 2008. La
glacihokeklubo de Zuriko ZSC Lions gajnis en la sezono 2008-2009 la Ligon de la
Glacihokeĉampionoj kaj fariĝis eŭropa glacihokeĉampiono. En somero 2014 en
Zuriko okazas la Eŭropa ĉampionado en atletiko.

Zuriko havas tradician Esperanto-movadon Esperanto-Societo Zuriko (ESZ), la plej
malnova seninterrompe funkcianta loka Esperanto-klubo de la mondo estis fondita
en 1905 kaj gastas hodiaŭ en la Esperantejo (www.esperanto.ch/esperantejo). De
1986 ĝis 2006 Esperanto-Societo Zuriko eldonis la retrevuon KOMENTOJn. La
societon prezidas Dietrich Michael WEIDMANN kiu ankaŭ fondis la internacian
tradukservon Allsprachendienst Esperanto GmbH.

Oficiala lingvo de Zuriko estas la germana. Parolata estas la zurika dialekto de
la alemana, kiu apartenas al la altalemanaj idiomoj. Pli ol triono de la
loĝantaro de Zuriko tamen estas eksterlandanoj alilingvaj, la ĉefaj inter tiuj
lingvoj estas la hispana, itala kaj la serbokroata, kiuj estas parolataj de po
10% de la loĝantaro. Laŭ la lasta oficiala popolnombrado de la jaro 2000 loĝis
en Zuriko homoj kun 181 diversaj denaskaj lingvoj.

Religie la urbo estas de post la reformacio oficiale protestanta, sed intertempe
nur 40 % de la loĝantoj apartenas al la ŝtata protestanta eklezio. Sama nombro
estas katolikoj, proksimume 10 % estas adeptoj de la islamo kaj aliaj 10 %
apartenas al aliaj religioj, kiel budhismo, hinduismo, bahaismo kaj aliaj aŭ
estas ateistoj. Oficalie estas registritaj en Zuriko pli ol 370 religiaj
komunumoj, kaj la urbo estas konata pro la paca kunvivado de la diversaj
religioj kaj lingvoj.



https://eo.wikipedia.org/wiki/Varsovio

Varsovio (pole Warszawa,  aŭskulti) estas la ĉefurbo de Pollando kaj de la pola
Mazovia Provinco. Ĝi situas ĉe rivero Vistulo.

Varsovio festis sian 400-jariĝon en 1996, kiel unue reĝa rezidejo, kaj poste
ĉefurbo. Antaŭ ol ĝi fariĝis ĉefurbo de Pollando, dum tri jarcentoj ĝi estis la
ĉefurbo de aŭtonomia Mazovia Princlando. Post la morto de la lasta mazovia
princo, Janusz la 3-a, en 1526, laŭ pli frua interkonsento, la tuta Mazovio
estis enkorpigita al Pollando.

La lastaj du reĝoj el la dinastio Jagelona, Sigismundo la Maljuna kaj Sigismundo
Aŭgusto, ĝuste aprezis la situon de Varsovio de ekonomia kaj politika
vidpunktoj. Tial Sigismundo Aŭgusto konstante loĝis en Varsovio dum la lastaj
jaroj el sia vivo, 1569-1572. Tiutempe li komencigis konstrui la Varsovian
Kastelon kaj konstruigis lignan ponton, laŭditan de fakuloj kaj poetoj, super la
rivero Vistulo.

La signifo de Varsovio multe kreskis en 1569, kiam deputitoj de Pollando kaj
Litovio decidis pri unio de ambaŭ ŝtatoj, nomata Lublina Unio, kaj ke de tiam
okazados en Varsovio ĉiuj ĝeneralaj kunvenoj de Sejmo (pola parlamento) de Pola
Reĝlando kaj de Grandduklando Litovio. En 1573 oni apreciis tie la Konfederacion
de Varsovio konatan nuntempe kiel la unua monda deklaracio de homaj rajtoj.
Nobelaro Pola kaj Litova konstatis en tiu dokumento, ke en la Pola Respubliko
validu toleremo interreligia kaj internacia. En la sama jaro nobelaro komencas
elekti reĝojn. La unua elektita estis Henriko de Valois – fama pro la terura
Masakro de la Sankta Bartolomeo. Formale tamen Krakovo plu estis la ĉefurbo de
la unio. Pro pluraj kaŭzoj Varsovio komencis ĉiam pli gravi en la vivo de ambaŭ
popoloj, interalie pro sia centra situo, faciliganta la regadon, kaj ĉar estis
konvene de tie flosigi la grenon, abundan sur la mazoviaj ebenajoj, sur Vistulo
al Gdansko, kaj de tie al okcidenta Eŭropo. Ĉion tion aprezis Sigismundo la 3-a
Vasa, kiam tiu reĝo en 1596 decidis tiuvoje flosigi, de Krakovo al Varsovio, la
reĝinon kun la kortego kaj la reĝa havajo.

Al la supre menciitaj motivoj aldoniĝis la fakto, ke la reĝo, kiu devenis de
sveda dinastio, batalis tiam por reakiro de la sveda trono. Estis pli facile
gvidi la aferojn ĉi-riIate en Varsovio (pli proksima al Svedio) kaj ankaŭ rilate
al la tiame daŭranta milito kontraŭ Moskvo. La lasta preteksto por la
translokiĝo estis incendio de la reĝa kastelo Wawel en Krakovo.

Konfirmante tiun gravan eventon, la heredanto de la trono post Sigismundo la
3-a, lia filo Ladislao la 4-a, starigis sur malnova Varsovio la Krakovan
Pordegon kaj, antaŭ ĝi, kolonon kun statuo de sia patro tenanta maldekstramane
krucon kaj dekstramane glavon. La monumento baldaŭ fariĝis simbolo de la
ĉefurbeco de Varsovio. La sama reĝo kreis en Pollando la unuan en la historio
konstate agantan teatron kie oni prezentadis operojn. Ankaŭ en Varsovio estis
montrita la unua pollingva opero kreita dum 17-a jarcento- "Heca, albo polowanie
na zająca". Poste komponis al tiu opero inter aliaj Francesca Caccini kaj Johann
Adolf Hasse.

En la 17-a jarcento Varsovio ankoraŭ ne estis granda urbo, nek tre pura (laŭ
raportoj de kelkaj vizitintoj), tamen ankaŭ kultura centro ĝi fariĝis. En la
reĝa kastelo konstante okazadis teatraj kaj muzikaj prezentoj de diversiandaj
artistoj.

La kulture grava progreso okazis en la dua duono de la 18-a jarcento, dum la
regado de Stanislao Aŭgusto, la lasta reĝo de Pollando. Li okazigadis en la
Kastelo la ĵaŭdajn tagmanĝojn, kiujn partoprenis diversĝenraj famaj artistoj,
diskutante ĉe la reĝa tablo pri gravaj kulturaj kaj ŝtataj aferoj. Tiutempe
disvolvis en Varsovio la Nacia Teatro, refondita de la „patro de la pola
teatro", Wojciech Bogusławski (fakte la patro estis reĝo Ladislao la 4-a Vasa).
En tiu urbo kreis tiel gravaj verkistoj kiel Ignacy Krasicki kaj Franciszek
Bohomolec. Oni konstruis belan palacon en la Parko Łazienki, kiu ekhavis ankaŭ
subĉielan teatron en novklasika stilo. La reĝo, kiel mecenato, allogis al
Varsovio eksterlandajn artistojn. Ekde 1767 tie Ioĝis la fama pentristo
Canaletto (Bernardo Belotto), kiel reĝa ĉefpentristo. Liaj bildoj pri la urbo
estis grava dokumentaro por la rekonstruo de Varsovio, preskaŭ plene ruinigita
dum la 2a mondmilito.

Inter 1795 kaj 1918 Pollando estis sub regado de tri najbaraj ŝtatoj: Aŭstrio,
Prusio, Rusio. La okupaciantoj celis degradi Varsovion ekonomie, politike kaj
kulture - feliĉe sensukcese. Ĝi daŭre estis kultura kaj spirita centro de
Pollando, kaj de tie ĉiam venis instigo al luktado por sendependa Pollando
(insurekcioj en 1830-31 kaj 1863). Kiam en 1918 Pollando renaskiĝis, Varsovio
restis eksterdube la ĉefurbo. Dum tiu tempo kreiĝis tie gravega por monda
historio kulturo- la komponaĵoj de Fryderyk Chopin kaj Henryk Wieniawski, la
verkoj de Adam Mickiewicz, Cyprian Norwid, Bolesław Prus, Henryk Sienkiewicz, la
pentraĵoj de Jan Matejko, Jacek Malczewski, Stanisław Wyspiański, kaj multaj
atingoj de la pola scienco.

La unuan de septembro 1939 Germanio ekatakis Pollandon. Plej longe tri semajnojn
sin defendis la ĉefurbo. Ekestis Pola Subtera Stato, kies celo estis defendi kaj
mobilizi la loĝantojn kontraŭ la barbara okupacianto. La nazioj, same kiel la
antaúaj, planis degradi Varsovion, ĉar ili konsideris ĝin danĝera. Tial ili igis
Krakovon la ĉefa urbo en la tiama Generala Gubernio, kiel nomiĝis granda parto
de Pollando regata de la nazioj. Dum nazia periodo Krakovo dum mallonga tempo
transprenis la rolon de ĉefurbo. Kaj denove Varsovio kontraŭstaris. La 19-a de
aprilo 1943 okazis ribelo de Varsovia Geto, kiam la nazioj alvenis por
forveturigi la lastajn 60 mil judajn loĝantojn al murdkoncentrejoj. En aŭgusto
1944 eksplodis dua insurekcio en la urbo- la Ribelo de Varsovio. Pri la politika
decido komenci ĝin, disponante nur je junaj patriotoj ne sufiĉe preparitaj nek
armitaj, historiistoj esprimas negativan opinion, sed neniu neas la heroecon de
la batalintaj varsovianoj. Pereis tiam ĉ. 200 mil loĝantoj; dum la tuta okupacio
800 000 varsovianoj pereis. La senespera ribelo ne havis ŝancojn venki de la
komenco. Sovetaj soldatoj alproksimiĝinte ĉe Varsovio ne helpis al ribelo ĉar
ili volis regi en la urbo post la falo de ribelo. Jerzy Giedroyc diris, ke dum
kelkaj monatoj de la ribelo pereis plej eminentaj Poloj en sia generacio.

La nazioj decidis plene detrui Varsovion kaj forveturigi la postvivantojn al
Germanio aŭ aliaj lokoj en Pollando. Fine de 2-a mondmilito, 85 % el la
varsoviaj konstruaĵoj estis detruitaj, industrio je 90 %, kaj la juda kvartalo
je 100 %. La urbo preskaŭ ne plu havis loĝantojn, kaj la nova pola registaro
alfrontis la demandon, ĉu ĝi restu ĉefurbo. Forigi Ia ruinojn ŝajnis apenaŭ
eble. Venkis tamen patriotaj sentoj kaj la amo al Varsovio, kiu estis do
rekonstruita, kun la historiaj Malnova kaj Nova Urboj, per fortostreĉo de Ia
tuta lando.

Varsovia genuflekso estas nomo de evento, kiam germania kanceliero Willy Brandt
surgenuiĝis antaŭ la Monumento al Herooj en Varsovio, la 7-an de decembro 1970.

En Varsovio fariĝis unu el plej gravaj protestoj kontraŭ komunista reĝimo. Ĝuste
tie Solidareco kune kun la ĉefo Lech Wałęsa organizis en 1989 jaro la Rondan
tablon kune kun polaj komunistoj por ŝanĝi la ŝtaton, kaj vere la Eŭropon. La
falo de komunismo en Pollando estis konstatita en Varsovio. Post tiuj agoj aliaj
landoj komencis reformiĝi- falis la muro de Berlin, reformiĝis la Ĉeĥoslovakio
kaj aliaj landoj.

Varsovio havas grandan reton de publikaj transportiloj, administratan de Zarząd
Transportu Miejskiego m.st. Warszawy (Aŭtoritato de la Urba Transporto de la
ĉefurbo Varsovio), kiun priservas jenaj firmaoj:

Dum la jaroj 1946-1973 kaj 1983-1995 en Varsovio servis ankaŭ trolebusa
komunikado.

De aŭgusto 2012 funkcias en Varsovio sistemo de pruntepreneblaj bicikloj kun
esperanta nomo Veturilo.

Varsovio kiel ĉefurbo estas plej grava urbo en trajna transporto en Pollando. De
Varsovio veturas multe da trajnlinioj en tutan landon kaj ankaŭ eksterlanden.
Direktaj konektoj estas ekzemple al Moskvo, Berlino (Berlin-Warszawa-Express),
Prago, Vieno, Kievo kaj Villach. En Varsovio ekzistas ses grandaj stacidomoj
(Warszawa Centralna, Warszawa Gdańska, Warszawa Śródmieście, Warszawa Wileńska,
Warszawa Wschodnia kaj Warszawa Zachodnia) kaj kelkdek malpli grandaj stacioj
kaj personaj trajnhaltejoj.

La internacia Flughaveno de Ŝopeno (ekse Varsovio-Okęcie) situas 10 kilometroj
for urbocentro – en la regiono Włochy, setlejo Okęcie. Ĝi servas por pli ol 9
milionoj pasaĝeroj ĉiujare kaj pli ol 100 enlandaj kaj eksterlandaj flugoj
ĉiutage. Nune ĝi estas la plej granda flughaveno en Pollando – ĝia areo egalas
al ĉ. 834 hektaroj, enhavas kvar pasaĝerajn terminalojn, varan stacidomon kaj
armean flughavenonn.

Ekde 2012 funkcias la dua internacia flughaveno por Varsovio Mazovia Flughaveno
Varsovio-Modlino, en Nowy Dwór Mazowiecki.

Ekzistas ankaŭ aktiva flughaveno Warszawa-Babice ĉe la regiono Bemowo. Uzas ĝin
Varsovia Aeroklubo, Fluga Ambulanso kaj multaj privataj posedantoj de la malpli
grandaj aviadiloj kaj helikopteroj.

En Varsovio Zamenhof publikigis la "unuan libron" pri Esperanto. Tie vivis kaj
verkis ankaŭ la unuaj gravaj Esperanto-verkistoj: Grabowski, Kabe, Belmont.
Malgraŭ la rusa okupado, tie ekestis en 1893 la unua Esperanto-rondeto. Tie
vivis familio Zamenhof laborante por Esperanto kaj por la disvastigo de
homaranismaj ideoj. Varsovio kun granda gastamo akceptis plurfoje la mondan
esperantistaron. Dum la lastaj jaroj la Esperantomovado en Pollando ŝrumpis ĉefe
pro ekonomiaj faktoroj, sed ankaŭ pro iasenca inflacio de la idealismo post la
abrupta falo de la socialisma sistemo. Tamen en Varsovio daŭras Ia kluba vivo,
aktivas de kelkaj jaroj konstanta Esperanto-teatro, „Espero", kaj de Varsovio
flugas en la mondon Esperanto per la elsendoj de Pola Radio.

Trifoje la urbo estis gastiganto de la Universala Kongreso de Esperanto: en
1937, 1959 kaj 1987.



https://eo.wikipedia.org/wiki/Ukraina_lingvo

La ukraina lingvo (ukraine: українська мова [ukrajinska mova]) estas orienta
slava lingvo proksime parenca al la belorusa kaj la rusa, sed kun multaj
rimarkindaj malsamoj kaj kun forta leksika influo de la pola.

Historie, la ukraina lingvo elvenas de la praslava lingvo parolata inter
diversaj slavaj gentoj. Esploro pri la frua historio de la ukraina lingvo
malfacilas pro la manko de ukraina sendependeco. Tial, la plejparto de frua scio
pri la lingvo estis influegita de la vidpunktoj de iliaj fremdaj najbaroj. Plej
rimarkinde, la rusaj carismaj historiaj skribaĵoj neis la ekziston de aparta
ukraina lingvo. Sovetaj skribaĵoj montris ideologion de tri fratecaj orientaj
slavaj nacioj. Modernaj entuziasmuloj pri la Rusa Imperio emas agnoski apartecon
inter la ukraina kaj la rusa nur dum pli malfruaj periodoj (la 14-a ĝis la 16-a
jarcento). Ekde 1100 ukrainaj historiistoj jam vidis apartiĝon inter la lingvo
de Kievanoj kaj Rusjoj, ankaŭ nomata la haliĉ-volinia, kaj la lingvo de la
miksita finn-ugra/slava nacio al la nordo (Rusio). Kelkaj eŭropaj kaj usonaj
lingvistoj akordas. Dum la tempo de la fariĝo de Rutenio (Ukrainio kaj
Belorusio) en la Polan komunumon, la ukraina (rusja) kaj la belorusa plene
apartiĝis.

La pola lingvo iam forte influis la ukrainan (kaj ankaŭ la belorusan). Dum la
plua evoluo de la ukraina, ĝi elprenis kelkajn vortojn el la tatara kaj el la
turka. Ukraina kulturo kaj lingvo prosperis dum la 16-a jarcento kaj la unua
duono de la 17-a, kiam Ukrainio estis parto de la Pola-Litova Unio. La ukraina
estis ankaŭ la oficiala lingvo de ukrainaj provincoj en la Pola reĝlando. Inter
multaj tiamaj lernejoj, la Kieva akademio estis la plej grava, sed la bazaĵo de
la ukraina kulturo ne daŭris dum la anarĥio de la Ĥmelnickia ribelo kaj la
sekvantaj militoj. La Kievan akademion fine regis Rusio kaj la plejparto de
ukrainaj nobeluloj kaj lernejoj ŝanĝiĝis al pollingva uzado. Iom post iom la
oficialaj lingvoj de la ukrainaj provincoj en Pollando ankaŭ ŝanĝiĝis al la
pola, kaj la rusa parto de Ukraino ofte uzis la rusan.

Post la partigo de Pollando, Aleksandro la 2-a de Rusio malpermesis la ukrainan
lingvon en la gazetaro, per la Dekreto de Emso, kiu malhelpis la evoluon de la
ukraina lingvo. Dum la sama tempo, en Galicio la ukraina lingvo estis ofte uzata
en lernejoj kaj en oficialaj dokumentoj.

Dum la soveta periodo, la ukraina lingvo havis vastan oficialan subtenon. Oni
uzis ĝin en lernejoj, gazetoj, radio kaj televido en la Ukraina SSR. Tamen, la
registaro konsideris la rusan lingvon kiel pli prestiĝan, tial la rusa iom post
iom anstataŭis la ukrainan.

Ekde 1989, la nune sendependa Ukrainio elektis la ukrainan kiel la solan
oficialan lingvon (malgraŭ la fakto, ke ĉirkaŭ duono de la loĝantaro parolas
denaske la rusan).

La ukrainan literaturan oni povas dividi en du periodojn: la praukraina (la 14-a
ĝis la 18-a jarcento) kaj la moderna ukraina (ekde la fino de la 18-a jarcento).
Multaj ekzemploj de la praukraina ekzistas: leĝoj, polemikaj artikoloj, sciencaj
traktaĵoj kaj multaj tipoj de fikcio.

Influaj literaturuloj en la evoluo de la moderna ukraina literaturo inkluzivis
la filozofon Hrihorij Skovoroda, Ivan Kotlarevskij, Pantelejmon Kuliŝ, Mikola
Kostomarov, Taras Ŝevĉenko, Ivan Franko, Vasil Stefanik kaj Lesja Ukrajinka.

La ukraina lingvo havas ses vokalojn (a, e, ɪ, i, o, u; skribataj konforme per
а, е, и, і, о, у) kaj unu duonvokalon (j, skribata per й). La kunmetaĵo de j
antaŭ kelkaj el la vokaloj estas skribata per unu sola litero ("ja" = я, "je" =
є, "ji" = ї, kaj "ju" = ю). Por skribi la aliajn kunmetaĵojn, oni devas uzi du
literojn: йи kaj йо. Йи ekzistas nur en kelkaj dialektoj.

La plejparto de la konsonantoj havas tri eblajn formojn: nepalataligitan,
palataligitan kaj longan, ekzemple /l/, /lʲ/ kaj /ll/ aŭ /n/, /nʲ/ kaj /nn/.
Ortografie la vokaloj povas palataligi aŭ nepalataligi antaŭan konsonanton; tiam
la vokaloj я, є, ю estas legata sen /j/, ekzemple ню estas legata /nʲu/, sed ne
/nʲju/. En kelkaj pozicioj, ekzemple ĉe la fino de vorto, speciala simbolo (ь)
estas uzata por indiki palataligitan konsonanton. Oni uzas apostrofon por indiki
la nepalataligitecon de konsonanto kie normale la sekvanta vokalo palataligus
ĝin; ekzemple "з'явитись" estas legata /zjavɪtɪsʲ/ (ne /zʲavɪtɪsʲ/; kaj ne
/zʲjavɪtɪsʲ/, kiel estus se ь estus anstataŭ la apostrofo). Por indiki longecon
oni ripetas la literon. Ukrainoj emas elparoli mallongajn konsonantojn kaj ne
skribi duoblajn literojn en fremdaj vortoj, kiam la literoj estas duoblaj en la
fontlingvo; sed en iuj tiaj vortoj tiaj konsonantoj estas longaj kaj estas
skribataj kiel duoblaj literoj.

La lingvo ankaŭ havas la fonemojn /ʣ/ kaj /ʤ/ (kiel Esperantaj "dz" elparolata
unusone kiel "c", kaj "ĝ"), kiuj ne havas siajn proprajn literojn en la alfabeto
kaj estas skribataj per du literoj: дз, дж. Tamen, ili estas unuopaj fonemoj.

Substantivoj estas deklinacieblaj (7 kazoj) kaj povas esti uzataj en singularo
kaj pluralo.

Personaj pronomoj: я - mi; ти - vi (singularo, familiara); він - li; вона - ŝi;
воно - ĝi; ми - ni; ви - vi (pluralo aŭ ne familiara); вони - ili.

Kardinalaj numeraloj de la ukraina: 0: нуль 1: один (virgenro), одна (ingenro),
одне (neŭtra genro) 2: два (virgenro, neŭtra genro), дві (ingenro) 3: три 4:
чотири 5: п'ять 6: шість 7: сім 8: вісім 9: дев'ять 10: десять 11: одинадцять
12: дванадцять 13: тринадцять 14: чотирнадцять 15: п'ятнадцять 16: шістнадцять
17: сімнадцять 18: вісімнадцять 19: дев'ятнадцять 20: двадцять 21: двадцять один
(virgenro), двадцять одна (ingenro), двадцять одне (neŭtra genro) 22: двадцять
два (virgenro, neŭtra genro), двадцять дві (ingenro) 30: тридцять 37: тридцять
сім 40: сорок 50: п'ятдесят 60: шістдесят 70: сімдесят 80: вісімдесят 90:
дев'яносто 100: сто 102: сто два (virgenro, neŭtra genro), сто дві (ingenro)
137: сто тридцять сім 200: двісті 215: двісті п'ятнадцять 300: триста 400:
чотириста 500: п'ятсот 600: шістсот 700: сімсот 800: вісімсот 900: дев'ятсот
1000: тисяча 1989: тисяча дев'ятсот вісімдесят дев'ять 2000: дві тисячі 2012:
дві тисячі дванадцять 3000: три тисячі 4000: чотири тисячі 5000: п'ять тисяч
6000: шість тисяч 10 000: десять тисяч 16 000: шістнадцять тисяч 21 000:
двадцять одна тисяча 23 256: двадцять три тисячі двісті п'ятдесят шість 101 003:
сто одна тисяча три 1 000 000: мільйон 215 003 017: двісті п'ятнадцять мільйонів
три тисячі сімнадцять 1 000 000 000: мільярд

Ordnumeraloj gramatike similas adjektivojn. Plimulto de ordnumeraloj havas
radikojn de respondaj kardinalaj numeraloj (en iuj kazoj kun iuj modifoj);
ekzemple, "п'ять" ("kvin") - "п'ятий" ("kvina"), "сім" ("sep") - "сьомий"
("sepa"), "двадцять" ("dudek") - "двадцятий" ("dudeka"). Sed "один" ("unu") -
"перший" ("unua"), "два" ("du") - "другий" ("dua"). Se kardinala numeralo
konsistas el kelkaj vortoj, en la responda ordnumeralo nur la lasta vorto
diferencas de la kardinala numeralo: "п'ятсот двадцять три" (523) - "п'ятсот
двадцять третій".

La ukraina lingvo havas tri verbotempojn (tensojn): prezencon, preteriton kaj
futuron.

Ĉiu verbo en la ukraina estas aŭ perfekta aŭ neperfekta. Por esprimi la ideon,
ke farado estas finita, oni devas uzi perfektan verbon. Neperfekta kaj perfekta
verboj estas ne formoj de unu vorto, sed diversaj vortoj. Krom tio, al unu
neperfekta verbo povas respondi pluraj perfektaj verboj. Ekzemple, la verbo
"писати" (skribi) estas neperfekta verbo. Por esprimi ĝian perfektan formon
ekzistas multaj neparencaj verboj, ĉiuj esprimante malsametan aspekton de
skribi : "написати", "записати", "переписати", "приписати", "дописати",
"списати", ktp. Sed, parolante pli precize, nur la vorto "написати" estas
preciza konvena al "писати". Aspektoj de aliaj de ĉi tiuj perfektaj verboj
kapablas esti esprimitaj per pli specifaj neperfektaj verboj: "записувати",
"переписувати", "приписувати", "дописувати", "списувати", ktp.

En la prezenca kaj futura verbotempoj, oni konjugacias verbojn laŭ persono kaj
pluraleco. Aliflanke, la preterita (pasinta) verbotempo indikas genron anstataŭ
personon, kiel ankaŭ en la rusa.

La ukraina havas participojn kaj verbajn adverbojn, sed malpli multe formojn ol
la esperanto. Ekzemple, ili neniam estas de futuro (-ont-, -ot-); ne ekzistas
formoj respondintaj al esperanta -inta; formoj responditaj al -anta estas uzataj
malofte. Participoj estas gramatike similaj al adjektivoj.

Plimulto de literoj signifas samajn sonojn en la ukraina kaj la rusa. Literoj
signifantaj malsamajn sonojn en ĉi tiuj lingvoj estas:

En la rusa "molaj" variantoj de sonoj e kaj i estas multe pli oftaj ol iliaj
"malmolaj" variantoj, sed en la ukraina tia fenomeno ne ekzistas kaj eĉ
"malmolaj" variantoj estas pli oftaj. Tial la literoj "е" kaj "и" estas tre
oftaj en ambaŭ lingvoj, kvankam signifas en la rusa malsamaj sonoj ol la
ukraina. En la rusa "е" estas pli ofta ol "э", kaj "и" estas pli ofta ol "ы"; en
la ukraina "е" estas pli ofta ol "є", kaj "и" estas pli ofta ol "і".

La litero "о" en rusaj vortoj ofte estas kie "і" en ukrainaj vortoj, kiel en
"под/під" (pod/pid) - 'sub'. Krome en tiaj ukrainaj vortoj la litero "о" povas
alterni kun "і" en deklinacio, kiel "кіт" (kit) - 'kato', "кота" (kota) -
'katon'.

La litero "г" signifas malsamajn konsonantojn en la rusa kaj la ukraina. Ukraina
"г" similas al la esperanta sono "h", sed la rusa "г" similas al "g". La sono
elparolata tiel estas unu el la distingaj trajtoj de Ukrainoj, kiam ili parolas
la rusan. Por sono simila al "g" en la ukraina oni uzas literon "ґ"; ĉi tiun
literon havas malmulte de vortoj.

Oni povas diri, ke la ukraina estas ĉirkaŭ inter la rusa kaj la pola koncerne
vortaro kaj gramatiko. La rusa "на первом этаже" (na pjervom etaĵe) 'en la unua
etaĝo' estas deklinaciita prepoziciokaze. La sama esprimaĵo en la ukraina estus
"на першому поверсі" (na perŝomu poversi). -Ому (-omu) estas la norma lokativa
(= prepozicionkaza) sufikso, sed variaĵo -ім (-im) estas komuna en dialektoj kaj
en poezio, kaj estas oficiale gramatika. La "х" (ĥ) en la vorto "поверх"
(poverĥ) ŝanĝiĝis al "с" (s) pro la influo de la vokalo "і". La litero "к" estas
simile ŝanĝiĝema silabfine.

La ukraina lingvo nun ekprosperas post longa periodo de premo kaj senprestiĝeco.
Kvankam estas almenaŭ 50 milionoj da ukrainoj tra la mondo, inkluzive de ĉirkaŭ
38–39 milionoj en Ukrainio (tri kvaronoj de la tuta ukrainaro), nur en okcidenta
Ukrainio oni komune uzas ĝin. En Kievo kaj centra Ukrainio la rusa estas la
lingvo de preskaŭ ĉiu urbano, kvankam ja estas ekŝanĝo al la ukraina; en orienta
Ukrainio, la rusa estas ankoraŭ la ĉefa lingvo kaj kelkaj personoj parolas
rusigitan variaĵon de la ukraina (t. n. "surĵik"). En Krimeo la ukraina estas
preskaŭ neniam uzata. Uzado de la ukraina lingvo en Ukrainio verŝajne
plialtiĝos, ĉar la kampara loĝantaro (preskaŭ ĉiu kamparano ankoraŭ parolas la
ukrainan) migras al la urboj, kaj la ukrainlingva uzado tial vastiĝos trans
centran Ukrainion.

La ukrainan parolas ankaŭ granda elmigrintaro, speciale en Kanado kaj Brazilo
(ĉirkaŭ 300.000). La unuaj anoj de tiu elmigrintaro ĉefe elvenis de Galicio —
regiono, kiu estis parto de Aŭstrio-Hungario antaŭ la Unua mondmilito kaj inter
la mondmilitoj apartenis al Pollando. Ilia vortaro montras iom malpli da rusa
influo ol la moderna lingvo en sendependa Ukrainio — por la vorto "magazeno" ili
eble preferus la formon "крамниця" (kramnicja) kaj ne "магазин" (mahazin) (de la
rusa "магазин", origine el la franca, samkiel la Esperanta vorto). En Ukrainio,
"магазин" estas multe pli komuna ol "крамниця", kiu arĥaismiĝas.

Monato, internacia magazino sendependa, numero 1996/09, paĝo 22: La ukraina
verkita de Mikael Korotkov.



https://eo.wikipedia.org/wiki/Sveda_lingvo

La sveda lingvo (svede: Svenska) apartenas al la orienta branĉo de la
nordĝermana lingvaro. Ĝi estas parolata en Svedujo, en Alando kaj en partoj de
Finnlando, de ĉ. 9 000 000 homoj. La sveda lingvo proksime parencas al la
norvega kaj la dana lingvoj, kaj la uzantoj de la tri lingvoj havas nur
malgrandajn malfacilaĵojn interkompreniĝi. La sveda havas relative multajn
vokalojn, kiuj entute fariĝas 18 vokalfonemoj.

Rikssvenska oni nomas la norman lingvon. Ĝi baziĝas sur la dialektoj ĉirkaŭ
Stockholm kaj Mälardalen. Kvankam regionaj variantoj bazitaj sur lokaj dialektoj
estas uzata, kaj la parola kaj la skriba rikssvenska estas normigita en la tuta
lando. Kelkaj dialektoj distingas sin per la gramatiko, vortprovizo kaj ankaŭ la
fonologio, kaj povas esti malfacile komprenebla por eksteruloj. Tiaj dialektoj
maldisvastiĝas, eĉ se lokaj aŭtoritatoj ofte kuraĝigas al ilia uzado.

Al la plej fruaj tekstoj en ĝi apartenas la mezepokaj provincleĝoj. Dum la
malfrua mezepoko la sveda, same kiel la dana kaj norvega sed malsame al la
islanda, importis amason da vortoj el la platdiĉa lingvo. Aparta dialekto estas
la gotlanda dialekto.

La sveda alfabeto havas 29 literojn, 26 de la latina alfabeto, kaj aldone tri;
å, ä kaj ö. Tiuj tri oni rigardas kiel propraj literoj, ne kiel literoj kun
diakritaj signoj.

En tiu ĉi artikolo estas uzita traduko de teksto el la artikolo Svensk en la
norvega Vikipedio.



https://eo.wikipedia.org/wiki/Svahila_lingvo

La svahila lingvo (malofte sŭahila aŭ suahila, svahile Kiswahili [kisŭaHIli])
estas bantua lingvo (ene de la niĝerkonga lingvaro) parolata en Orienta Afriko,
ĉefe en Tanzanio, Kenjo, Ugando kaj en la limaj regionoj de Kongo, Zambio kaj
Mozambiko. La nuntempa norma dialekto de la lingvo estas tiu de Zanzibaro, nome
insulo ĉe Tanzanio.

Spite sian kondiĉon de afrika lingvo, ĝi ricevis fortan influon de la araba kaj,
en la lastaj du jarcentoj, de la angla kaj de la portugala; tiu laste menciita
je malplia grado (mvinyo, bendera, meza, limau, por vino, flago, tablo kaj
citrono el bandera, mesa kaj limao respektive). Tiuj influoj limiĝas tamen al la
vortotrezoro, ĉar la gramatiko pluestas absolute bantua. Dum la jarcentoj la
svahila estis perdinta la distingon de tonoj. Temas pri lingvo kun gramatiko
(sistemo de klasoj) tre regula kun absoluta ekvivalento inter skribado kaj
prononcado.

La svahila lingvo estiĝis kiam la bantuaj popoloj renkontiĝis kun arabaj
komercistoj ĉe la marbordo (kaj la vorto "svahilo" mem venis el la araba vorto
sahel ساحل: "el la marbordo", "marbordanoj"). La dezirataj varoj nome eburo,
spicoj, fererco kaj ĉefe la afrikanoj mem por la sklaveco. Poste la portugaloj
koloniigis la tieajn regionojn, sekvotaj apoge de la germanoj kaj post la Unua
Mondmilito ne tiom de la angloj. En la 19-a jarcento ankaŭ multaj baratanoj kaj
pakistananoj venis tien por komerco. Pro tio, la svahila havas fremdajn vortojn
de ĉiuj lingvoj de ĉi tiuj popoloj. Tamen la gramatiko, kaj la ofte uzataj
vortoj, ĉefe devenas de la bantua lingvofamilio, kies lingvoj estis parolataj de
la unuaj parolantoj de la sŭahila. La araba alportis la plej multajn fremdajn
vortojn, sekvate de la angla.

Oni ne povas scii precize kiam la formado de la sŭahila okazis sed ja dum la 16a
al la 17a jarcento, kaj jam estas dokumentoj el la 18a kaj dum la 19a jam oni
povas pristudi ne nur ties evoluon, sed eĉ la diversajn dialektojn. Ĉefe la
komercemo de araboj portis la lingvon kiel utila rimedo interkompreniĝi kun
diversaj popoloj landinterne el la marbordo ĝis la orienta parto de Kongo. Tiele
disvastiĝis la sŭahila al diversaj regionoj, plej ofte nur kiel dua lingvo
komerca, krom la propra gepatra. Fama konata komercisto estis Tippu Tip kiu per
karavanoj en la 1870-aj kaj 1870-aj jaroj rilatigis diversajn popolojn kaj
disvastigis la lingvon.

Dum la komenco de la kolonia periodo, kiam oni ekproduktis la unuajn
lernolibrojn por la svahila, la zanzibara dialekto de la svahila iĝis la norma
dialekto. Tial la nuntempe disvastigata versio de la svahila devenas de tiu
dialekto. La aliaj dialektoj ankoraŭ estas iomete uzataj, kvankam forte
influitaj de la zanzibara dialekto. Tiu normigo okazis ĉefe fare de eŭropanoj
kaj pere de ka skriba lingvaĵo, vortaroj ktp.

Ĉiukaze kaj misiistoj kaj koloniismaj administrantoj tre ofte malhelpis aŭ
almenaŭ ne apogis la disvastigon de lingvo kiu funkcias nur kiel interpopola
komunikilo kaj anstataŭe ili preferis aŭ la eŭropajn lingvojn koloniismajn aŭ la
lokajn tribajn parolmanierojn, kiujn ili povis kontroli pli facile ol la tro
(por ili) etenda interpopola sŭahila.

La termino Svahila Marbordo referencas al marborda areo en Sudorienta Afriko
loĝata de parolantoj de la Svahila lingvo. Ĝi ĉefe konsistas el marborda Kenjo,
Tanzanio kaj norda Mozambiko. La termino povas inkludi ankaŭ kelkajn el la
insuloj de la Hinda Oceano, kiaj Zanzibaro, Pate kaj Komoroj, kiuj kuŝas ĉe la
Svahila Marbordo. La Svahila Marbordo havas distingan kulturon, demografion,
religion kaj geografion, kaj kiel rezulto - kun aliaj faktoroj, kiaj ekonomio -
vidis aperintajn movadojn por separismo.

Nuntempe la svahila estas la nura ŝtatlingvo en Tanzanio, kaj unu el la du
ŝtatlingvoj de Kenjo (kune kun la angla). Ĝi estas multe uzata por kompreniĝo
inter la diversaj triboj de Orientafriko, kiuj ĉiuj havas siajn tribajn
lingvojn. Tamen nuntempe en Tanzanio la plejmulto de la homoj (kaj ĉefe la
junuloj) regas la svahilan same bone kiel sian triban lingvon. Por pli da
informoj pri la lingva situacio en Tanzanio, rigardu la paĝon pri Tanzanio.

La svahila estas oficiala lingvo de Ugando, Tanzanio kaj Kenjo, same kiel de la
Afrika Unio (kun la angla, la franca, la araba, la hispana kaj la portugala). En
la Demokratia Respubliko Kongo ĝi havas la konsideron de "nacia lingvo". Ĝi
estas uzata de ĉirkaŭ 80 milionoj da personoj en Orienta Afriko kaj ĝi estas
konsiderata "Lingvafrankao" en teritorio kie ekzistas dekoj da aliaj lingvoj.
Kurioze, nur la 2% el la loka loĝantaro konsideras ĝin gepatra lingvo en la
socilingvistikaj enketoj. Laŭ kelkaj ĉirkaŭkalkuloj, la parolantoj de la svahila
povus esti inter 120 kaj 150 milionoj da personoj.

Oni antaŭvidas konstantan pliigon de la parolantoj de svahila, danke al la gravo
lastatempe atribuita fundamente de la edukaj institucioj de Kenjo kaj Tanzanio,
kie ĝi estas oficiala lingvo, same kiel pro la kreskanta intereso flanke de la
afrikusona komunumo por ties studo kaj disvastigo kiel lingvo de konstruado
tutafrika.

Kiel en la aliaj bantuaj lingvoj, en la svahila ekzistas diversaj substantivaj
klasoj, kiuj estas signalitaj de la prefikso de la substantivo. La verboj kaj
adjektivoj devas kongrui kun la substantiva klaso de la ĉefa substantivo.

La svahila havas fonetikan ortografion, uzante 24 el la 26 latinaj literoj. Ĝi
estas fonetika en la senco ke ĉiu sono estas skribata en nur unu maniero. Tamen
kelkaj sonoj estas skribataj per pli ol unu litero (ekz. sh por la sono ŝ), do
malkiel Esperanto ĝi ne estas fonetika en la senco ke ĉiu litero nur reprezentas
unu sonon.

La svahila skribiĝis per la araba alfabeto ĝis la 18a jarcento, sed la formo
skribita kutima en la aktualo uzas la latinan alfabeton. Ĵuse oni disvastigis la
skribsistemon Mandombe por kelkaj centrafrikaj lingvoj, inter kiuj estas la
svahila, kvankam tiu estas minoritata kaj ligata al la kongaj lingvoj kaj la
religio kimbanga. La moderna skribmaniero estas tre fonembaza, pro kio ties
legado kaj prononcado estas sufiĉe facila, diference ekzemple de la angla kaj
franca, kie la etimologia skribmaniero hegemonias super la fonema, partikulare
ĉe la vokaloj.

Noto: jambo estas vorto dirata al kiu supozeble ne konas aŭ parolas la lingvon.
Se oni interkomprenas la svahilan, la respondo estas sijambo; se la
interparolanto ne parolas ĝin, la respondo estas jambo simple.

Bernard Golden en tre interesa kaj bonkvalita eseo La sŭahila lingvo kaj
Esperanto – komparo kaj kontrasto disvolvigas kuriozan tezon komparante la
sŭahilan kun Esperanto. Tiu estas ege interesa eseo, ĉar unuflanke priskribas la
fenomenon de nenormala interpopola lingvo kia estas la sŭahila, kaj krome ĝi
estas komparata en diversaj sencoj kun Esperanto, kaj ĉefe rilate al ties
historio kaj sociologio. Nome oni priskribas la komercan naskiĝon de la sŭahila,
kompare al la praktika intereso de komencaj esperantistoj, la malfacilon pri
uzado de ambaŭ por poezio, ĉefe en la komencaj stadioj, la atakojn aŭ malhelpojn
kontraŭ la sŭahila fare de naciismaj sentoj, de religiaj nuancoj, de edukistoj
kaj de politikistoj, kio iel ripetiĝas en la kazo de Esperanto. Tamen oni
komparas la du diversajn vojojn por normigo kiuj okazis en ambaŭ lingvoj, kaze
de la sŭhila ĉefe ĉirkaŭ la dua kvarono de la 20a jarcento.

La plej uzata formo de komenca poezio estis la utendi aŭ utenzi, kaj estis
rilata al religiaj temoj, nome la legendaj heredoj de la araba kultura influo.

Oni povas paroli kaj pri dialektoj rilataj al lokaj areoj kaj pri parolmanieroj
rilataj al la diversaj uzaĵoj de la lingvo. Ekzemple ki-setla estus la sŭahila
de la koloniismaj aŭ poste eŭropaj parolantoj, tro simpligita al nura komunikado
kun servistoj aŭ subuloj; el tie iĝis fame konataj esprimoj kiaj bwana, hakuna
matata, simba, uzataj en romanoj, filmoj ktp. Swahili safi estus la pura lingvo.

Bernard Golden, en sia artikolo Piĝinoj, kreolaj lingvoj kaj planlingvoj, eliras
el la konceptoj de piĝinoj kiel porokazaj helplingvoj, nenies gepatraj lingvoj
kaj kreolaj lingvoj kiel jam primaraj lingvoj devenaj el piĝinoj. Tradicie
lingvistoj iom malatentis ilin, kvankam ja ili konstituas interesajn lingvajn
fenomenojn, kaj fakte modelojn por planlingvoj, kiuj siavice plej ofte havas
piĝinajn interetnajn celojn, kaj same kiel ili estas mikslingvoj. Kreolaj plej
ofte estas facilaj lingvoj mikse inventitaj de filoj de parolantoj de piĝinoj.
Tre interesaj kazoj de tiaj lingvoj estas papiamento kaj la sŭahila. Esperanto
povus profiti el tiaj fenomenoj, se ĝi pligrandigas sian facilecon kaj
piĝinecon, dum povas esti malhelpita en sia etendiĝo pro alproksimiĝo al
funkciado de nacilingvoj. Paŝoj al tiu piĝiniĝo estus la bazaj vortaroj kaj
evito de gramatikaj komplikaĵoj de la "trunko" de Kalocsay, la facila lingvaĵo
de la revuo Kontakto aŭ la Zagreba Metodo.



https://eo.wikipedia.org/wiki/Suno

La Suno (latine Sol, greke Helios) estas la nura stelo de Sunsistemo. La restaj
objektoj de tiu sistemo rondiras ĉirkaŭ Suno aŭ iu objekto rindiranta Sunon.

Kiel la aliaj steloj en la universo, la Suno estas grandega globo de plasmo. La
Tero estas nur je proksimume 150.000.000 km de la Suno. La stelo plej proksima
al la Suno estas Alpha Centauri. La lumo de tiu stelo bezonas 4,35 jarojn por
atingi la Teron. La lumo de la suno bezonas nur 8,3 minutojn por atingi nin.

La maso de la suno konsistas precipe el hidrogeno (pli ol 75%) kaj heliumo kaj
70 aliaj elementoj. Sed la suno estas tiel varmega (de 5.500 ĝis 15.000.000
gradoj Celsiaj), ke ĉiuj elementoj tie estas en gasa stato, aŭ eĉ en plasma
stato (t.e. miksaĵo de nukleoj kaj elektronoj senligaj). La suna maso estas
332950 fojoj pli granda ol la maso de la Tero. La diametro de la suno estas
1.400.000 km.

La suno estas speco de granda nuklea forno. Per nuklea fuzio la suno eligas
varmon kaj lumon, kiam hidrogeno konvertiĝas en heliumon. Sed tio estas tre
longa procezo. La sciencistoj taksas, ke la suno formiĝis antaŭ 4.600.000.000
jaroj, kaj ĝia vivo daŭros 5 miliardojn da jaroj plu.

La suna korono videblas dum plena suna eklipso. Tiam astronomoj povas studi la
grandajn ekflamegojn, kiuj elĵetiĝas de la suna kromosfero. Ili ankaŭ studas la
sunmakulojn, kiuj povas perturbi la terajn telekomunikadojn. (Averto: oni neniam
rigardu rekte la sunon!)

La giganta kvanto de energio, kiu elradiis de la Suno de jam kvin miliardoj da
jaroj estis longdaŭra enigmo por astronomoj. Kiaj energio-fontoj povus provizi
tiom da energio dum tiom longa epoko? Se la tuta Suno estus farita el karbono,
ĝia brul-energio sufiĉus nur por kelkmiloj da jaroj. Gravita energio - malrapida
ŝrumpo de la Suno pro la propra pezo - povus daŭri nur 30 milionojn da jaroj.

La mistero de la suna energio solviĝis nur en la 20-a jarcento, kiam oni
malkovris la nuklean energion. Evidentiĝis, ke la nura fonto, kiu estas sufiĉe
abunda por klarigi la sunan energion estas nuklea brulado. Kvar nukleoj de
hidrogeno, la elemento plej abunda en la Suno kaj en la Universo, kunfandiĝas al
unu nukleo de heliumo. Tiu brulado provizas la energion de ĉiuj steloj en la
"ĉefa sekvenco", kiel la Suno. Kiam elĉerpiĝas la provizo de hidrogeno en la
stela kerno, heliumaj nukleoj povas bruli kaj produkti pli pezajn nukleojn kiel
karbonon, nitrogenon, oksigenon ktp.

La Suno rotacias en ĉirkaŭ kvar semajnoj ĉirkaŭ sia propra akso. Tiu rotacio
daŭras 25,4 tagojn ĉe la ekvatoro, 27 ĝis 28 tagoj ĉe mezaj latitudoj kaj 36
tagojn ĉe la polusoj. Tiu daŭrodiferenco de unu suntago nomiĝas diferencia
rotacio kaj estas klarigebla jam delonge per gaz- kaj hidrodinamiko. Tamen
komence de la 1990-aj jaroj evidentiĝis, ke la suno rotacias sub la konvektozono
samforme en periodo de apenaŭ 27 tagoj. Oni ankoraŭ ne bone komprenas la evoluon
de la diferencia rotacio ene de la konvektozono.

Kiel la plej grava ĉielkorpo por la surtera vivo jam en prahistorio la suno
estis atente observata de homoj. Kultejoj kiel Stonehenge stariĝis por kalkulli
la pozicion kaj la iradon de la suno, ĉefe la momentoj de la solsticoj. Oni
supozas ke eĉ pli malnovaj ejoj estis uzataj por observi la sunon. La irado de
la suno kaj ĉefe suneklipsoj estis observataj kaj dokumentitaj de la plej
diversaj kulturoj.

Mencioj el Ĉinujo evidentigas, ke okazis forta agado de sunmakuloj. Sunmakuloj
videblas per la nura okulo, kiam la suno troviĝas malalte sur la horizonto kaj
kiam la sunlumo estas filtrita de la dika teratmosfero.

En la 19-a jarcento oni supozis la sunon el karbono, kiu brulis. Tamen laŭ tiu
terio la suno povus brili nur dum ĉirkaŭ 6.000 jaroj.

Ankaŭ en Eŭropo oni rimarkis sunmakulojn en tiu epoko, sed oni konsideris ilin
"atmosferajn vaporojn". Nur post la evoluo de la teleskopo oni sisteme esploris
la fenomenon. En la jaro 1610 Galilei kaj Thomas Harriot unuaj observis la
makulojn per teleskopoj. Johann Fabricius unua priskribis ilin en 1611 kadre de
scienca teksto.

La observatan moviĝon de la makuloj sur la sundisko li ĝuste rilatis al la
memrotacio de la Suno. En 1619 supozis sunventon, ĉar la vosto de kometoj ĉiam
troviĝas je ties malsuna flanko.

Evidentiĝis en 1942, ke la suno elradias radioondojn. En 1949 Herbert Friedman
pruvis sunan iksoradiadon.

En 1960 pruviĝis la vibrado de la fotosfero. Tio estis la komenco de la
heliosismologio, kiu studas la memvibradon de la Suno kaj deduktas de tio ĝian
enan strukturon kaj procezojn.

Serio de satelitoj estis senditaj ĉirkaŭ la Teron por observi la sunon. Per tiuj
satelitoj eblas esplori la ondolongecspacoj (ultraviola radiado, ikso-radioj),
kiuj alimaniere estas absorbitaj de la teratmosfero. Tiel ekzemple la spacstacio
Skylab, sendita en 1973, kunportis ikso-radian teleskopon.

La kosmosondilo Ulysses startigita en 1990 esploris la polusojn de la suno, kiuj
videblas nek de la Tero, nek de satelitaj kaj kosmosendiloj, kiuj troviĝas ĉe la
planeta nivelo. Tial Ulysses flugis unue al la planeto Jupitero, kie estis
ŝanĝita la vojo per aparta manovro por ke la sondilo forlasu la planetan
nivelon. De tiam ĝi jam dufoje superflugis la sunpolusojn. Per kutimaj
konvenciaj raketmotoroj, sen flugo preter Jupitero, tia misio ne povintus okazi.

En 1995 la sondilo SOHO, konstruita ĉefe de Eŭropo, startis direkten al la suno.
Ĝi troviĝas nun en la punkto de Lagrange L1 kaj observas la sunon per dek du
malsamaj iloj. Ĝi sendas bildojn de la suno ĉiutage kaj utilegas por la prognozo
de sunerupcioj kaj sturmoj. En 1998 sekvis la satelito TRACE pour subteni
SOHO-n.

En 2001 startis la kosmosondilo Genesis kaj trovis iom poste pozicion en la
punkto de Lagrange L1 por kolekti tie dum 2,5 jaroj sondaĵojn de la sunvento por
porti ilin al la Tero. Septembre 2004 la sondilo revenis surteren, sed pro ne
malfermiĝinta paraŝuto ĝi kraŝis kaj multaj sondaĵoj detruiĝis. Iuj tamen estas
esploritaj nuntempe de sciencistoj.

La 26-an de oktobro 2006 startis la du kosmosondiloj STEREO kaj unuan fojon
sendis 3-dimensian bildon de la Suno kaj de ties ĉirkaŭo. Por sukcesi tion unu
el la sondiloj poziciiĝis en la punkto de Lagrange L4, la alia en L5.

Tian ĉefan signifon jam rekonis homojn de prahistorio. La plej multaj antikvaj
socioj diigis la Sunon (Helios, aspekto de Apolonio en la greka mitologio, Sol
en la romia mitologio), kaj nuntempaj novpaganoj kultas ĝin kiel aspekton de la
virdio.

La regula ĉiutaga kaj ĉiujara reveno de la suno estis parte time atendate kaj
alvokata per kultaj aŭ magiaj ritoj. Ĉefe suna sunaj eklipsoj timegis homojn. En
la Ĉina imperio oni kredis, ke drako voris la sunon. Per granda bruego oni
provis igi la drakon rekraĉi la sunon.

Aliflanke homoj jam delonge lernis la scion pri la fundamentaj periodoj kiel la
tago kaj la jaro kaj utiligis ilin. La suno estas natura horloĝo al la homaro
kaj la sekvo de la sezonoj estigis kalendarojn, kiu estis gravega por kultivado.

Sumeranoj reprezentis la sunon kiel sundion Utu. Ĉe la babilonanoj ĝi
korespondis al la dio Ŝamaŝ, kiu ĉiutage alpaŝis al la ĉielo kaj kies radioj
ĉion malkaŝis. En la antikva Egiptujo oni adoris Reon, nomita ankaŭ Re aŭ
Re-Atum. L Aĥnaton akzeptis nur la unu dion Atono, la personigita sundisko kaj
nuliigis ĉiujn aliajn egiptajn diaĵojn. En la ĉina imperio la suno estis simbolo
por la oriento, printempo, vireco kaj naskiĝo, sed ankaŭ por la imperiestro.
Vidu ankaŭ artikolon pri Suna dio.

Homoj jam delonge lernis la scion pri la fundamentaj periodoj kiel la tago kaj
la jaro kaj utiligis ilin. La suno estas natura horloĝo al la homaro kaj la
sekvo de la sezonoj estigis kalendarojn, kiu estis gravega por kultivado.

La suno, kiel la plej videbla astro, formas la bazon por multaj kalendaroj,
inkluzive de la okcidenta gregoria kalendaro. La tago dimanĉo nomiĝas tiel pro
la Suno en multaj lingvoj, inter ili la ĝermanaj (ekzemple la angla Sunday kaj
la germana Sonntag - suntago, tago de la suno) kaj iuj hindaj kaj keltaj.

En la ĉina imperio la suno estis simbolo por la oriento, printempo, vireco kaj
naskiĝo, sed ankaŭ por la imperiestro.

Ekzistas pluraj proverboj pri la suno en la Proverbaro Esperanta de L. L.
Zamenhof, inter ili:



https://eo.wikipedia.org/wiki/Prago

Prago (ĉeĥe Praha) estas la ĉefurbo kaj la plej granda urbo de Ĉeĥio. Antaŭ 1993
ĝi estis ĉefurbo de Ĉeĥoslovakio, antaŭ 1918 ĉefurbo de la reĝlando bohemia.

Prago situas en la praga baseno sur ambaŭ bordoj de la rivero Vultavo. Ĝi
ampleksas 496 km2 kaj havas ĉirkaŭ 1 200 000 loĝantojn.

Popularaj turismaj lokoj en Prago estas la Malnova Urbo, la Nova Urbo, la
Malgranda Kvartalo, Hradčany kaj Vyšehrad. Vizitinda estas ankaŭ la subterejo en
Prago. Prago estas la sola urbo en Ĉeĥio en kiu veturas metroo.

Prago estas la administra centro de la ĉeĥaj registaro, parlamento, senato kaj
prezidanto kreante memstaran distrikton Prago-urbo. Ĝi estas ankaŭ laŭstatuta
kaj pli supera teritorie administra tutaĵo je nivelo de Regiono. Ĝi situas meze
de teritorio de Bohemio kaj ĝi estas ĉiuflanke ĉirkaŭata de distriktoj:
distrikto Prago-okcidento kaj distrikto Prago-oriento kaj ĝi situas en
Mezbohemia regiono, kies administraj oficejoj havas sidejon same en Prago.
Nebušice estas distrikto de Prago 6.

*septembro de 1929 finigita alkonstruado de la katedralo de sankta Vito al
1000-jara datreveno de la murdado de sankta Venceslao

En Prago estas tri linioj de metroo, multaj linioj de tramoj kaj aŭtobusoj.
Uzataj estas ankaŭ pramoj kaj unu funikularo al Petřín.

Prago havas interalie ĉiutage direktan trajnan konekton kun Berlino, Beogrado,
Bratislava, Budapeŝto, Hamburgo, Košice, Nurenbergo, Varsovio, Vieno.

De Prago eblas veturi al multaj ĉeĥaj urboj, ekz. per elektra trajnkompleto 680
al Ostrava, aŭ per EuroCity kaj InterCity al Brno. En ĉirkaŭaĵo de Prago havas
gravan signifon apudurba fervojo.

De Prago gvidas al Brno aŭtovojo D1, kiu tie disiras en la direktoj de
Bratislava kaj Ostrava. De Prago gvidas ankaŭ aŭtovojo D5 tra Plzeň al Germanio,
kaj aŭtovojo al Hradec Králové.

En Prago okazis la Dua Tutmonda Konferenco pri la Instruado de Esperanto. La
unua okazis en 1922 en Ĝenevo, Svislando. La Tria okazos en Neuchâtel kaj La
Chaux-de-Fonds, Svislando, en majo 2015.

La Esperanto-klubo en Prago grupigas pragajn uzantojn de la Internacia Lingvo
Esperanto. La klubo estas loka organizaĵo de Ĉeĥa Esperanto-Asocio, kiu estas
membro de Universala Esperanto-Asocio en Roterdamo.



https://eo.wikipedia.org/wiki/Pluvo

Pluvo estas speco de precipitaĵo, kies aliaj specoj estas neĝo, grajlo, hajlo,
kaj roso. Pluvo formiĝas kiam apartaj gutoj de akvo falas sur la surfacon de la
tero el nuboj. Tamen ne ĉiuj pluvoj atingas la tersurfacon. Kelkaj el ili
fariĝas vaporo dum ili estas survoje. Kiam neniu guto atingas la grundon, oni
nomas la precipitaĵon fantompluvo.

Pluvo estas likva akvo en formo de gutoj kiuj estis kondensitaj el la atmosfera
akvovaporo kaj poste precipitiĝas — tio estas, iĝas sufiĉe peza por fali laŭ la
forto de gravito. Pluvo estas ĉefa komponanto de la akvociklo kaj estas responsa
de lasado de plej el la nesala akvo sur la Tero. Ĝi havigas taŭgajn kondiĉojn
por multaj tipoj de ekosistemoj, same kiel akvon por hidroelektraj centraloj kaj
por irigacio de kampoj.

La ĉefa kaŭzo de pluvoproduktado estas humideco moviĝanta laŭ tridimensiaj zonoj
de temperaturo kaj malsekecaj kontrastoj konataj kiel veterfrontoj. Se estas
humideco kaj suprenira movo, precipitaĵo falas el konvektaj nuboj (tiuj kun
forta suprenira vertikala movo) kiaj kumulonimbusoj (ŝtormaj nuboj) kiuj povas
organiziĝi en mallarĝaj pluvostrioj. En montaraj areoj, forta precipitaĵo estas
ebla kie anabata vento pligrandiĝas ene de lofaj flankoj de la tereno le alteco
kiu devigas humidan aeron kondensiĝi kaj fali ekster kiel pluvo laŭlonge de la
flankoj de montoj. Ĉe lea flanko de montoj, dezertaj klimatoj povas ekzisti pro
seka aero kaŭzita de subenira fluo kiu kaŭzas varmigon kaj sekigon de la
aermaso. La movado de la musono ĉe la intertropika konverĝozono alportas la
pluvsezonojn al la savanaj klimatoj.

La efiko de urba varmo-insulo kondukas al pliiĝanta pluvo, kaj laŭ kvanto kaj
laŭ intenseco, laŭ la ventodirekto el urboj. Ankaŭ la tutmonda varmiĝo estas
kaŭzante ŝanĝojn en la modeloj de precipitado tutmonde, inklude pli humidajn
kondiĉojn tra orienta Nordameriko kaj pli sekajn kondiĉojn en tropikoj. Antarkto
estas la plej seka kontinento. La tutmonda averaĝa ĉiujara precipitado super
tero estas 715 mm, sed super la tuta Tero ĝi estas multe pli alta ĉe 990 mm. La
sistemoj de klasigo de klimatoj kiaj la Klimata klasifiko de Köppen uzas
averaĝan ĉiujaran pluvon por helpi diferenci inter diferencaj klimatreĝimoj.
Pluvo estas mezurita uzante pluvmezurilojn. Sed la kvanto de pluvo povas esti
ĉirkaŭkalkulita ankaŭ pere de veterradaro.

Oni supozas, ke pluvo povas okazi ankaŭ sur aliaj planedoj, kie ĝi povus esti
komponita el metano, neono, sulfata acido aŭ eĉ fero pli ol el akvo.

Aero enhavas akvovaporon kaj la kvanton de akvo en difinita maso de seka aero,
konata kiel miksa proporcio, estis mezurita en gramoj de akvo por kilogramo de
seka aero (g/kg). Ta kvanto de humideco en aero estas ankaŭ ofte registrita kiel
relativa humideco; kio estas la procento de totala akvovaporo kiun aero povas
teni je partikulara aertemperaturo. Kiom multan akvovaporon ero de aero povas
enhavi antaŭ ĝi iĝas saturata (100% relativa humideco) kaj formas nubon (grupo
de videbla kaj fajna akvo kaj glacipartikloj suspenditaj super la surfaco de la
Tero) dependas el ties temperaturo. Pli varma aero povas enhavi pli da
akvovaporo ol pli malvarma aero antaŭ iĝi saturita. Tiele, unu vojo por saturi
eron de aero estas malvarmigi ĝin. La rosopunkto estas la temperaturo al kiu ero
devs esti malvarmigita por iĝi saturita.

Pluvo grave rolas en akvociklo, kiam la humidaĵo vaporiĝas el la oceanoj,
kondensiĝas en nubojn kaj precipitiĝas reen al la tero kaj finfine revenas al la
oceano pere de akvofluetoj kaj riveroj, por denove implikiĝi en la ciklon.
Ekzistas en la akva ciklo ankaŭ iomete da akva vaporo, "elspirita" de plantoj,
kiun kuniĝas kun aliaj akvaj molekuloj por kondensiĝi en nubojn, kaj poste
sekvas la saman ciklon.

Kvanto de precipitaĵoj estas mezurata pere de pluvmezurilo. Ĝi montras kiom alta
estas la nivelo de la akvo, kiu kolektiĝas sur la plata surfaco kaj povas esti
plej precize mezurita ĝis 0.25 milimetroj aŭ 0.01 coloj. 1 milimetro da akvo en
la pluvmezurilo signifas, ke pluvis po 1 litron por kvadrata metro.

Falantaj pluveroj ofte arte ilustriĝas kiel "larmo-formaj" (t.e. rondaj kaj
dikaj ĉe la malsupro kaj mallarĝaj kaj "pintaj" ĉe la supro). Sed tio estas
malĝusta. Malgrandaj pluveroj estas preskaŭ sferaj, kaj ju pli granda des pli
diskforma la pluvero estas. Tre grandaj pluveroj havas paraŝutan formon.

Averaĝe, pluveroj estas 1 aŭ 2 milimetrojn larĝaj. La plej grandaj pluveroj iam
mezurita falis super Brazilo kaj la Marŝaloj en 2004. Iuj el tiuj estis tiel
grandaj kiel 10 mm. Tian nekutiman grandecon oni povas klarigi per kondensiĝado
de akveroj sur grandaj partikloj de fumo aŭ per koliziado de la pluveroj en
malgrandaj regionoj kun grandaj kvantoj da likva akvo.

Ĝenerale pluvo havas acideco (pH) iomete sub 6,0 pro asimilado de atmosfera
karbona dioksido, kiu disiĝas en la pluvero kaj fariĝas kvantetoj da karbonata
acido. En kelkaj dezertaj regionoj, pulvo en la aero enhavas sufiĉan karbonatan
kalcion por malacidigi la precipitaĵon, kaj tiel eblas, ke pluvo povas esti
acide neŭtrala aŭ eĉ alkala. Pluvo ankaŭ povas esti danĝere acida: pluvon, kies
acideco estas sub pH 5,6 (pro i.a. poluo), oni nomas acida pluvo.

Pluvo estas pli "peza" tuj post fulmo. Tiu fenomeno estas pro la dupolusa naturo
de la akva molekulo. La forta elektromagneta kampo generita de la fulmo igas, ke
multe da akvaj molekuloj en la aero liniĝas. Tiuj molekuloj fariĝas molekulaj
"ĉenoj" de akvo, kaj formiĝas grandaj akveroj post kiam la elektromagneta kampo
malaperas. Tiuj akveroj tiam falas kiel fortigita pluvo.

Kultura rilato al pluvo varias tra la mondo. En la mezvarma "Okcidenta Mondo",
oni tradicie konsideris la pluvon kiel malbonan kaj malĝojigan fenomenon—tio
respeguliĝas en infanaj rimaĵoj, kiel "Pluvo, pluvo, iru for, Atendu por alia
hor'", kontraste al hela kaj feliĉa suno. En sekaj lokoj, ekzemple en Barato,
oni renkontas pluvon kun ega ĝojo.

Kelkaj kulturoj evoluigis rimedojn kiel "trakti" kun la pluvo kaj elpensis
plurajn protektilojn kontraŭ ĝi, ekzemple ombrelon kaj pluvmantelon, kaj
flankenigilojn, kiel pluvtuboj (gargojloj aŭ pluvkolektiloj). Kelkaj preferas
resti hejme dum pluvaj tagoj, des pli en tropikaj klimatoj, kie pluvado ofte
estas akompanata de fulmotondro aŭ la pluvo daŭras tre longan musonon. Oni povas
kolekti pluvon por trinkakvo, aŭ por servoakvo. Abundaj pluvoj, precipe dum seka
periodo, malmoligas la grundon tiel, ke ĝi ne plu sorbas akvon, kaj tio povas
kaŭzi inundojn.

Multaj homoj opinias, ke la aromo, kiu regas tuj post falinta pluvo estas
speciale agrabla kaj freŝa. La fonto de tiu odoro estas ŝtonikoro, speciala
oleo, produktata de plantoj, kiu estas ensorbata de ŝtonoj kaj grundo kaj poste
dissolviĝas en akvo dum pluvo.

En literaturo, kaj partikulare en poezio, la kontemplo de pluvo tre ofte povas
krei en la poeto inspiron kaj klinon al stato de melankolio. Tiusence vidu sube
la kanton La pluvo de María Villalón en Esperanto. Pluvo povas ankaŭ okazigi
aliajn tipojn de sento, ekzemple en epoko de la fino de la frankisma reĝimo
populariĝis kanto "Tiene que llover a cántaros" de Pablo Guerrero, kiu
tradukeblus al "Pluvegu": la pluvo kiu devas veni estas libero kaj demokratio.

En la novelo La lluvia amarilla (La flava pluvo) de Julio Llamazares ĝi havas
simbolan signifon rilate al la sento de soleco de la lasta loĝanto en abandonita
vilaĝeto.

En kino, scenoj de pluvo, ĉefe de subita pluvo, povas esti ege utilaj por la
disvolvigo de la intrigo. Eble plej fame konta sceno estas ikono de la filmo
Singin' in the Rain (Kantante sub la pluvo) kie Gene Kelly, Donald O'Connor,
Debbie Reynolds, Jean Hagen kaj aliaj dancas subpluve kaj kontentege en ege
ripetita sceno; tiukaze kaj enkaŭ en aliaj filmoj pluvo estas sinonimo de
kontento, kaj ĉefa subita alveno de pluvo post seka sezono.

Pluvo estas la lasta el la naŭ poeziaĵoj verkitaj de Zamenhof. Laŭ Carmel
Mallia, ĝi estas lia plej teknike matura inter la naŭ de li verkitaj.



https://eo.wikipedia.org/wiki/Pekino

Pekino (aŭ malofte Bejĝingo; ĉine 北京; pinjine: Běijīng [elparolu Pejĉing]. Vidu
sube) estas la ĉefurbo de la Popola Respubliko Ĉinio, kaj la politika,trafika
kaj kultura centro de la lando, kaj unu el la plejgrandaj metropoloj kun
internacia influhavo de Ĉinio.. Pekino estas la 15-a laŭ la Listo de Mondaj
Ĉefurboj.

Ĝi situas en la nordorienta parto de la ŝtato, malantaŭ la kordilero YànShan
(燕山) kaj la kordilero TàiHángShan (太行山) en la orienta, estas ĉirkaŭita de
Hebei-provinco kaj najbare de Tianjin.

La historio de la urbo havas 3400 jarojn proksimume kaj ankaŭ estis la ĉefurbo
dum la dinastioj Yuan (元朝), Ming (明朝) kaj Qing (清朝).

北京 signifas "ĉefurbo de la nordo". Tio ankaŭ estas konata kiel mallongigite: 京,
antikv-nome: 燕京, aŭ 北平 "paco en la nordo"). Esperanta "Pekino" estiĝis laŭ la
15-a regulo el la pola "Pekin", la rusa "Пекин" [Pekin], la germana "Peking",
hispana "Pekín" kaj la franca "Pékin", kiuj estas el la prononco de la malnova
ĉinlingvo ĝis la komenco de la 18a centjaro.

La historio de la urbo estas tre antikva, image reiri ĝis pli ol 3000 jaroj
malantaŭ. Dum la periodo de printempo kaj aŭtuno kaj de la batalantaj reĝlandoj
(770a.K - 221a.K) la reĝado de Ji (蓟国) havis ĝian ĉefurbon kie hodiaŭ troviĝas
Pekino.

Dum la dinastioj Qin (秦), Han (汉) kaj dum la periodo de la tri reĝlandoj, Pekino
estis en la norda limo de la imperio. La urbo ŝanĝis la nomon multaj fojoj:
JiChéng (蓟城), Yànduo (燕都), YànJùn (燕郡), YouZhou (幽州) aŭ (涿郡). Dum la Dinastio de
Tang (唐) nomiĝis YouZhou (幽州).

Dum Yuan-dinastio (元朝), Pekino fariĝis la ĉefurbo de la granda imperio, nome
Dadu (大都).

En la komenco de Ming-dinastio (明朝） ,ekestis la nomo Beiping - 北平, kaj tiama
ĉefurbo estis Nankino. Baldaŭ Yan-reĝo Zhu Di (朱棣) ekkapte fariĝis imperiestro
kaj igis Beiping-n kiel ĉefurbo – Pekino. Je la komenco de la jaro 1421,
Ming-dinastio ektranslokis sian ĉefurbon de Nankino al Pekino.

Imperiestro Shunzhi de Qing-dinastio （清朝） ekestis en Pekino per la sama urbnomo.
Tiam manĉuroj rajte loĝis en la interna urbo kaj hanoj devige loĝis en la
ekstera urbo.

Post 1911,Respubliko de Ĉinio prenis Nankinon kiel ĉefurbo, signife: ĉefurbo en
la sudo. Samjare Yuan Shikai translokis la ĉefurbon en Pekino. Dum la Beiyang
registaro ,tramo ekestis en Pekino, ankaŭ Tsinghua Universitato kaj Pekina
Universitato.

Je la jaro 1937, Beiping estis okupita de Japana armeo. Ĝi ŝanĝis la nomon kiel
Pekino. Renomiĝis Beiping post la kapitulaciĝo de Japanio.

Je la 31-a de januaro 1949, generalo de Kuomintango Fu Zuoyi kun Ĉina Komunisma
Partio faris la pacan interkonsenton, kaj volonte kapitulacis al la komunisma
partio. Sekve Ĉina Liberiga Armeo pace eniris la urbon Beiping. Estis decidita
samjare, ke ŝanĝu Beiping-n en Pekinon, kiu ekfariĝis la ĉefurbo. Je la 1-a de
oktobro 1949, Mao Zedong praklamis, Ĉina Popola Respubliko fondiĝas.

Pekino situas en la nordokcidento de Nord-ĉina Ebenaĵo,najbare de Taihang
Montaro kaj Yanshan Montaro. Pekino najbaras kun Tianjin, kaj estas kune
ĉirkaŭitaj de Hebei-provinco, Avereĝa alto super la marnivelo estas je 43.5 m.
Yongding Rivero fluas tra la urbo en la sudokcidento.

Klimato de Pekino estas Musono de Mezvarma Zono, varmega kaj pluvofta en somero,
frosta kaj seka en vintro. Avereĝa temperaturo estas 11.5 °C. Plej malvarma
monato estas en Novembro, ekstrema malvarma temperature estas ĝis -33.1 °C (je
la 23-a de februaro 1966), ekstrema varmega je 43.8 °C (je la 15-a de junio
1942).

Pekina medio ofte estas kritikita, ĉefe pro la polucio de industrio kaj veturila
gaso. Estas ofte nebuleto kaj polvo en aero, eĉ polva stormo je la komenco de
somero ĉiujare. Laŭ la statistiko de Mediprogramo de Unuiĝintaj Nacioj, la ĉina
registaro elspezis super 1700 cent milionoj da US doloroj regi medion de Pekino
lastajare, inkluzive fermiĝon kaj translokiĝon de entreprenoj kun polucia forto
kontraŭ medio; la uzadon de natura gaso kaj elektra energio kun pura energia
aŭtobuso; la barigon por registaraj kaj privataj aŭtoj;malkarigon de aŭtobusaj
kaj metroaj biletoj; Dum Somera Olimpiko 2008, 20% da sportejoj estis uzita
elektro per utiligebla kaj reviviga energio; planton de arbo ĉirkaŭ Pekino. Per
kelkjara klopodo,aerpolucia regado de Pekino grande sukcesis. Polva ŝtormo jam
neplu aperas preskaŭ.

En la 1-a de Julio 2010, Distrikto Dongcheng (东城区) kaj Distrikto Congwen (崇文区)
unuiĝas kiel nova Distrikto Dongcheng, Distrikto Xicheng (西城区) kaj Distrikto
Xuanwu Distrikto (宣武区) unuiĝas kiel nova Distrikto Xicheng. La urbaj distriktoj
ŝanĝis de 8 ĝis 6.

En Pekino, 56 nacioj estas, Hanoj estas 95.7%,1322.9 milionoj (2000).
Hui,Manĉuroj kaj mongoloj super dek mil.

Trafiko en Pekino estas disvolviĝinta. Pekino estas la plej granda centro por
fervojo,aŭtoŝoseo kaj aviado. La urba trafika reto estas relative perfekta. La
urbaj stratoj estas svarmaj pro la multiĝo de personaj aŭtoj de 2000 jaro. Laŭ
la stastiko, aŭtoj en Pekino superas 3 milionojn, kaj multiĝas super 10% jare.

Historio pri pekina fervojo longas ĝis Qing-dinastio. La plejfrua fervojo estis
konstruita de Zhan Tianyou Fervojo Pekin-zhangjiakou en 1909. Tiu ĉi estas la
unua fervojo konstruita de ĉino mem. Nun en Pekino troviĝas la naciaj fervojoj
pliol 1000 km.

Pekino estas la centro de nacia fervoja reto de Ĉinio. Ĉi-tien renkontiĝas Linio
Pekin-qinhuangdao,Linio Pekin-harbin,Linio Pekin-ŝanhajo,Linio
Pekin-kowloon,Linio Pekin-guangzhou,Linio Pekin-baotou,Linio Pekin-chengde ktp.
Ankaŭ interurba fervojo Pekin-tianjin kaj ekspresfervojo Pekin-ŝanhajo
(konstruante). La plejrapida rapideco de Mult-unua ekspresa trajno atingas
200–250 km. ekspresa trajno je 160 km,ordinara rapida trajno je 14–160 km.

En Pekino estas 4 flughavenoj:Ĉefurba Internacia Flughaveno, Okcidenta Antaŭurba
Flughaveno,Nanyuan Flughaveno kaj Lianĝiang Flughaveno.

Pekino estas unu el la evolu-rapidaj municipaj urbegoj de ĉina ekonomio, ankaŭ
la plej evoluinta urbo en Ĉinio por la terciara sektoro. Dum 2007~2008, la
malneta enlanda produkto (MEP-GDP) de Pekino estas la 13-a tutlande. Dum 29
jaroj de 1979 ĝis 2007, MEP de 2007 estas 82,75 obloj kontraŭ la jaro 1978 laŭ
absolut-numera komparo; la avereĝa kreska procento de MEP estas 10,4% laŭ
komparebla prezo (Avereĝa nivelo de tutlanda prezo), superas same tiun de la
tuta lando je 9,8%, estas la 9-a tutlande. Ekde 1999, dank’ al la stimuligo de
Somera Olimpiko 2008, MEP de Pekino restas kontinuige 10% da kreska procento,
tiu de 1994 je cent miliono, tiu de 2003 trarompis 5 cent milionojn, tiu de 2008
trarompis mil cent milionojn. MEP popersone de Pekino trarompis 5 mil dolorojn
(RMB) je 1991, dek mil je 1994,dudek mil je 1999, kvardek mil je 2004, kvindek
mil je 2005, sesdek mil je 2008. La totala sumo de MEP de Pekino je 2007（La fina
konfirmita sumo）atingis 9 006,23 miliardojn, kreskis je 12,3% kompare kun tiu de
lasta jaro, 3,3% por tuta lando. La primara sektoro estas je 101,28 miliardoj
kaj 1,12%; La sekundara sektoro 2 479,31 miliardoj kaj 27,53%; La terciara
sektoro 1 245,68 miliardoj kaj 71,35%; MEP avereĝe de Pekino popersone je 56 044
doloroj (RMB), la dua tutlande sekvante Ŝanhajon. 10 488 miliardoj kaj 63 029
doloroj(RMB) avereĝe de MEP popersone por 2008 laŭ unuapaŝa kalkulo

Pekino estas unu el gravaj komercaj kaj financaj centroj, inkluzive de kvar
ŝtataj bankoj:Ĉina Industria kaj Komerca Banko, Ĉina Konstrua Banko, Ĉina Banko
kaj Ĉina Agrikultura Banko. Estas en Pekino la ĉefstabejoj de financaj reguligaj
organoj de Ĉina Popola Banko, Banka Reguliga Komitato, Volorpapera Reguliga
Komitato kaj Ĉina Asekura Reguliga Komitato.

La personoj de la urbo parolas la pekinan dialekton, kiu apartenas al la
mandarina subdivido. Tiu ĉi dialekto estas la bazo de la norma mandarino,
oficiala lingvo de la Populara Republiko de Ĉinio. Ekster la urbo la personoj
uzas aliajn proprajn dialektojn de Hebei-provinco .

Ankaŭ estas grava diri ke en Pekino okazis la 89-a Universala Kongreso de
Esperanto en 2004.

Pekino estas unu el kvar antikvaj ĉefurboj de Ĉinio,kiu havas diversajn
specialajn popularajn morojn. Pekina Opero estas tre grava elemento de la ĉina
kulturo. Ĝi estas kombino de kanto,muziko, dialogo,pentraĵo, grimaco,
uŝuo,literaturo kaj akrobataĵo.Pekina Opero estas tre ŝatata de pekinanoj.
Surstrate,oni hazarde aŭdeblas kadencan Pekinan Operon. Pekina Opero naskiĝis en
1790,jam pliol 200 jaroj. Ĝi kunfandiĝas kun kelkaj lokaj operoj.

Troviĝas 6 Mondaj Heredaĵoj de UNESKO,2 famaj naciaj pejzaĝoj,1 nacia historia
kultura urbo,1 historia kultura vilaĝo de Ĉinio,99 tutlandaj gravaj protektitaj
historiejoj (inkluzive de Granda Muro kaj Kanalo Pekino-Hangzhou kaj 326 urbaj
gravaj protektitaj historiejoj.

Somera Olimpiko 2008（dum la 24-a~ la 8-a de aŭgusto 2008）okazis en Pekino. Ĉefa
sporto por pekinanoj estas korbpilko kaj piedpilko.

Ĝemelaj urboj de Pekino jenaj urbojParizo kaj Romo estas ĝemelaj urboj apartenas
al unu ekskluziva kontrakto inter tiuj du urboj.

En la kvina kanto de la verko de Abel Montagut nome Poemo de Utnoa okazas
asembleo de la Gobanoj (eksterteranoj). Tie oni akceptas, ke oni plikuraĝigu la
malfortigitan Utnoan (nome la ĉefrolulo Noa) pere de la drogo anoŭdo. Inna
malsupreniras kaj liveras ĝin al Noa. Je ties efiko aperas antaŭ li la poeto
Valmikio kiu montras al li la enormajn atingojn de la estonta homaro, se li
sukcesas savi ĝin, nome en Azio, el Ĉina Murego al insulo Srilanko. Jen kiel oni
montras Pekinon:



https://eo.wikipedia.org/wiki/Okcitana_lingvo

La okcitana lingvo estas latinida lingvo parolata de parto de la loĝantaro en
Sudfrancio, kelkaj valoj en Italio kaj en valo Arano en Hispanio. Ĝi estas
endanĝerigita lingvo, nun parolata de multe malpli da homoj ol antaŭ 1914.

La vorto occitan estas moderna kreaĵo el etimo òc [o] ("jes"). Oni dividas la
mezepokajn latinidajn dialektojn de Francio laŭ la vorto por "jes". La nordaj
dialektoj uzis oïl kaj evoluis al la nuna franca lingvo, kiu uzas oui.

Oni ankaŭ uzis provençal ("provenca"), sed estas pli science rezervi la nomon
por la dialekto de Provenco.

Dum la 8-a jarcento aperas la unuaj tekstoj en la okcitana, kies radiko estis
unu el la dialektoj de la vulgara latina. En la 11-a jarcento tiu lingvo estis
parolata en la suda duono de la hodiaŭa Francio, la norda duono de la hodiaŭa
katalunaj landoj, la okcidenta duono de la nuna norda Italio kaj, krom en la
nordeto, ĉie en la niatempa franclingva Svislando.

La oriento iom italiĝis, dum nur en la sudo okazis ekspansio pro katalunaj
konkeroj. Sed unue okazis la ora epoko de la okcitana kulturo dum la tempo de la
trobadoroj. La unua estis Guilhèm d'Aquitània. Ankaŭ lia fama nepino Alienor
d'Aquitània, kaj ties filo Ricard Còr de Leon (Rikardo la 1-a aŭ Rikardo
Leonkora), reĝo de Anglio poeziis, same kiel ekzemple Marcabrun, Bernat de
Ventadorn au Pèire VIDAL.

De la 11-a ĝis la 13-a jarcento ili produktis en Eŭropo tute novstilan poezion -
la amkanton. Tiun arton ili portis ĝis alta nivelo, tiel ke ĝi disradiis tra
Eŭropo. Tia literaturo estis multfaceta, havis diversajn poeziajn formojn,
filozofion kaj pensadon pri la lingvo mem. Tiuj trobadoroj laboris por aŭ parte
mem estis princoj.

Pro interveno de la nordfrancaj reĝoj kontraŭ la katara religio en regiono, la
literaturo malpliiĝis ĝis sia ĉeso en la 16-a jarcento.

Post tio, mirinde la homoj tute forgesis pri la trobadoroj, ĝis kiam jarcentfine
kelke da homoj, kiel Loís Belaud de la Belaudièra el Ais de Provença o Pèire
Godolin el Tolosa (Tuluzo), rekomencis verki okcitane. Oficiale la lingvoneniiga
politiko komencis en 1539 kun la edikto de Villers-Cotterêts kiu postulis ke ĉiu
skribita dokumento estu en la franca lingvo (ĝis tiam en norda Francio oni
ankoraŭ uzis la latinan). Tamen en la malfacile alireblaj Pireneoj oni primokis
tion, plu skribante okcitane ĝis 1660.

En 19-a jarcento, renaskiĝis la literaturo interalie kun Frédéric Mistral kiu
kun aliaj aŭtoroj fondis en 1854 tutokcitanan movadon "Felibritge", kiu ankoraŭ
viglas. Li provis unuigi la lingvon per tutlanda vortarego, "Lou Tresor dou
Felibrige". En 1904 li ricevis Nobel-Premion por sia verkaro inkluzivanta
poezion "Mirelha".

Samjare la "ruĝa" (maldekstrema) regiono Langvedoko ekbolis kontraŭ la subpremo
de la franca ŝtato regata el la ĉefurbo Parizo, kion multaj sentis kiel
koloniismo. La ĉefurbo mobilizis soldatojn kontraŭ la laboristoj kaj
vinfaristoj, sed multaj rifuzis pafi. La lokanoj en tiu situacio forte eksentis
sian alilingvan identecon. Sed jardekon poste, por paroli kun la kamaradoj en la
mondmilitaj tranĉeoj, la homoj unuafoje en siaj vivoj bezonis la kompare raŭkan
nordan lingvon, kiun de kelkdekoj da jaroj oni devige enkapigis al ili lerneje.

Tuj post la milito la Langvedokanoj Perbòsc kaj Estieu renovigis la skriban
lingvon - ok jarcentojn poste. Ili revenis al la trobadorepoka skribmaniero
aldonante supersignojn por distingi ekzemple o [u] disde ò [o] kaj aliflanke
unuigis laŭeble skribmanierojn prononcante inan finan -a laŭregione [a], [o] aŭ
[ø]. Alibèrt al kiu oni ofte malprave atribuas tiun sistemon nun 80% uzatan,
perfektigis ĝin en 1935. En 1945 fondiĝis Institut d'Estudis Occitans en Tuluzo
kiel noviga kontraŭpoluso al la konservema Felibritge. Ĝi estas hodiaŭ
reprezentata en ĉiu okcitana departemento, kaj en Parizo.

Malgraŭ la neoficialeco (ekster valo Arano), okcitanistoj kreis infanajn
lernejojn calandretas, kie oni instruas per la lingvo.



https://eo.wikipedia.org/wiki/Nov-Jorkio

Nov-Jorkio (angle State of New York [njujork] aŭ [nujork]) estas la usona ŝtato
kiu enhavas la metropolon Novjorko. Nov-Jorkio situas en la nordorienta Usono
kaj havis 18.976.457 loĝantojn en 2000, kaj terareon de 127.190 km2 (proksimume
la areo de Anglio). Nov-Jorkio estas okcidente de Nov-Anglio, norde de
Pensilvanio kaj Nov-Ĵerzejo, oriente de Ontario kaj sude de Kebekio. Ontario kaj
Kebekio estas provincoj de Kanado.

Nov-Jorkio estas la tria plej granda Usona ŝtato laŭ loĝantaro: nur Kalifornio
kaj Teksaso estas pli grandaj.

La Urbo Novjorko, havante 8.008.278 loĝantojn (2000), estas grava monda centro
por komerco kaj financoj. La stabejo de la Unuiĝintaj Nacioj troviĝas en la
urbo. Dek milionoj, kiuj loĝas en la aglomeraĵo de Novjorko, loĝas ekster la
ŝtato en norda Nov-Ĵerzejo kaj sudokcidenta Konetikuto.

Upstate enhavas la montarojn Adirondack kaj Catskills, la riveron Hudson, la
Finger Lakes ("Fingraj Lagoj"), la Akvofalojn Niagaro kaj la gravajn urbojn:

Ĉe la Akvofaloj Niagaro, en la okcidento apud Kanado, 150 milionoj litroj da
akvo falas ĉiusekunde (150.000 m3/s) en la Niagaran kanjonon, kaj generas multan
elektran potencon, eĉ por la malproksima Novjorko mem.

Giovanni da Verrazano (1524) kaj Henry Hudson (1609) vizitis la Hudsonan
Riveron, sed Nederlando formis la unuan kolonion, Nov-Nederlandon en 1624. Peter
Minuit aĉetis Manhattan-Insulon de la Indianoj Kanarsiaj (Canarsee) por 60
guldenoj da komercaĵoj (= 24 dolaroj laŭ mito). La Nederlandanoj fondis multajn
urbetojn; Nov-Amsterdamo (Novjorko), Fortikaĵo Orange (Albeno, la ĉefurbo de la
ŝtato), Breuckelen (Brooklyn), kaj Schenectady.

Nov-Jorkio iĝis Brita kolonio en 1664, kaj okazis konfliktoj kun la francoj en
la nordo (Lago Champlain, Mohawk Valo, kaj en la Niagara Regiono.) Post la
Franca-kaj-Indiana Milito, en Novjorkio okazis multaj bataloj de la Revolucia
Milito kontraŭ Britio. Norde de Novjorko situas fortikaĵo West Point, strategie
tre grava loko por preventi ke la britoj kaptu la riveron kaj apartigu la
ŝtataron. Ĉe West Point oni poste starigis faman militistaran akademion. La
26-an de julio, 1788, Nov-Jorkio fariĝis la dek-unua ŝtato de la nova Usono.



https://eo.wikipedia.org/wiki/Nordameriko

Nordameriko estas kontinento tute ene de la Norda Hemisfero kaj preskaŭ tute ene
de la Okcidenta Hemisfero limigita norde de la Arkta Oceano, oriente de la norda
Atlantika Oceano, sude de la Kariba Maro kaj Sudameriko, kaj okcidente de la
norda Pacifika Oceano. Ĝi povas ankaŭ esti konsiderita norda subkontinento de
Ameriko.

Ĝi kovras areon de 24.497.994 km2 (9.458.728 kvadrataj mejloj) al 24.709.000 km2
depende de la mezurkriterioj, aŭ proksimume 4,8% de la surfaco de la Tero aŭ
proksimume 16,4% aŭ 16.5% de la tera surfaco. Ekde julio 2002 ĝia loĝantaro
estis proksimume 514.600.000 aŭ jam 565 milionoj nome 7.5% el la homa loĝantaro.
Nord-Ameriko estas la tria plej granda kontinento aree, post Azio kaj Afriko,
kaj havas la kvaran plej grandan loĝantaron post Azio, Afriko, kaj Eŭropo.

Plej el la kontinenta terareo estas de Kanado, Usono, Gronlando, kaj Meksiko,
dum pli malgrandaj ŝtatoj estas en la regionoj de Centrameriko kaj Karibio.

Kaj Norda kaj Sud-Ameriko estas nomita pro Amerigo Vespucci, kiu estis la unua
eŭropano kiu sugestis ke Ameriko ne estas la Orientaj Hindioj, sed la
neeltrovita (de eŭropanoj) Nova Mondo. La nura terkonekto de Nord-Ameriko al
Sud-Ameriko estas la mallarĝa Istmo de Panamo. Tio certas konsiderinte, ke
Ameriko estu dividata en du malaj duonoj, nome Sudameriko kaj Nordameriko. Tamen
estas aliaj konsideroj, kiuj rigardas ankaŭ mezan areon nome Mezameriko, kiu
enhavu kaj Karibion kaj Centramerikon ĉu inkludinte aŭ ne Meksikon. Ĉefe se oni
ne inkludas Meksikon en Nordamerikon, la divido estus ne nur geografia sed ankaŭ
lingva kaj kultura, ĉar Nordameriko estus komponita ĉefe nur de Usono kaj
Kanado, do nome de du grandaj ŝtatoj ĉefe angle parolantaj, dum sude estus ĉefe
landoj el Latinameriko, parolantaj ĉefe latinidajn lingvojn.

La unua popolo kiu loĝis en Nordameriko estis Praindianoj kiu ekalvenis dum la
lasta glaciperiodo trapasinte Beringion. Ili diferenciĝis laŭ nombro de diversaj
kulturoj kaj komunumoj tra la kontinento. La plej grandaj kaj plej antaŭeniritaj
antaŭ-kolumbaj civilizoj in Nordameriko estis la Aztekoj en kio estas nune
Meksiko kaj la Majaoj en Centrameriko. Eŭropaj koloniistoj ekalvenis komence de
la 16a kaj dum la 17a jarcento, forigante grandajn nombrojn de indiĝenaj
loĝantaroj kaj komencante epokon de eŭropana dominado.

Ameriko estas kutime akceptita kiel nomita laŭ la itala esploristo Amerigo
Vespucci fare de la germanaj kartografoj Martin Waldseemüller kaj Matthias
Ringmann. Vespuci, kiu esploris Sudamerikon inter 1497 kaj 1502, estis la unua
eŭropano, kiu sugestis ke Ameriko ne estis la Orienthindaj Insuloj, sed malsama
termaso antaŭe nekonata de eŭropanoj. En 1507, Waldseemüller produktis
mondmapon, en kiun li metis la vorton "Ameriko" sur la kontinenton de
Sudameriko, en la mezon de kio hodiaŭ estas Brazilo. Li klarigis la raciaĵon por
la nomo en la ĉemetita libro Cosmographiae Introductio:

Poste, kiam aliaj mapo-faristoj aldonis Nordamerikon, ili etendis la originan
nomon al ĝi ankaŭ: en 1538, Gerard Mercator utiligis la nomon Ameriko al ĉio el
la okcidenta Hemisfero en sia mondmapo.

Kelkaj argumentas ke la konvencio devas uzi la familian nomon por nomado de
eltrovaĵoj krom koncerne reĝecon kaj tiel derivado de "Amerigo Vespucci" povus
esti problema. Ricardo Palma (1949) proponis derivadon de la "Amerrique" montoj
de Mezameriko - Vespuci estis la unua se temas pri malkovri Sudamerikon kaj la
Amerrique montojn de Mezameriko, kiu ligis liajn eltrovaĵojn al tiuj de
Kristoforo Kolumbo.

Alfred E. Hudd proponis teorion en 1908 ke la kontinento estas nomita laŭ kimra
komercisto nomita Richard Amerike de Bristol, kiu verŝajne financis la
esplorvojaĝon de Johano Kaboto de Anglio ĝis Novlando en 1497. Alia etenda kredo
kiu estis avancita estas ke Ameriko estis nomumita laŭ hispana maristo portanta
la maljunegan visigotan nomon de "Amairick". Alia estas ke la nomo estas
fiksiĝinta en indiana lingvo.

La plej ĝeneralaj lingvoj en Nordameriko estas la angla, la hispana, kaj la
franca. La esprimo Anglalingva Ameriko estas uzita por rilati al la anglalingvaj
landoj de Ameriko: nome Kanado (kie la angla kaj la franca estas kun-oficialaj)
kaj Usono, sed ankaŭ foje Belizo kaj partoj de la tropikoj, aparte la
ŝtatkomunuma Karibio. Latin-Ameriko rilatas al la aliaj areoj de Ameriko
(ĝenerale sude de Usono) kie la latinidaj lingvoj, derivitaj de la latina, nome
la hispana kaj la portugala (sed ankaŭ franclingvaj landoj estas ne kutime
inkluditaj) predominas: la aliaj respublikoj de Mezameriko (sed ne Belizo),
parto de la Karibio (ne la nederlandand-, angl-, aŭ franc-lingvaj areoj),
Meksiko, kaj la plej granda parto de Sudameriko (krom Gujano, Surinamo, Franca
Gvajano (FR), kaj la Falklandinsuloj (GB)).

La franca lingvo historie ludis kaj aktuale ludas signifan rolon en Kanado kaj
nun retenas karakterizan ĉeeston en kelkaj regionoj. Kanado estas oficiale
dulingva. La franca estas la oficiala lingvo de la kanadia provinco Kebekio, kie
95% de la homoj parolas ĝin kiel aŭ sia unua aŭ dua lingvo. En la provinco
Nov-Brunsviko ĝi estas kun-oficiala kun la angla. En la provinco Ontario la
oficiala lingvo estas la angla sed ekzistas laŭtaksa 600,000 franc-ontarianoj.
En Manitobo la franca estas kun-oficiala same laŭjure kun la angla.

La Francaj Antiloj kaj Sanpiero kaj Mikelon, same kiel la usona ŝtato Luiziano,
kie la franca ankaŭ estas oficiala lingvo. Haitio estas inkludita kun tiu grupo
surbaze de historia unuiĝo sed haitianoj parolas kaj kreolan kaj francan.
Simile, kaj la franca kaj la francantila kreola estas parolita en Sankta Lucio
kaj en la Ŝtatkomunumo Dominiko kune kun la angla.

Ekonomie, Kanado kaj Usono estas la plej riĉaj kaj la plej multaj evoluintaj
nacioj en la kontinento, sekvitaj fare de Meksiko, sojlolando. La landoj de
Mezameriko kaj la Karibio estas sur diversaj niveloj de ekonomia kaj homa
evoluo. Ekzemple, malgrandaj karibaj insulaj ŝtatoj, kiaj ekzemple Barbado,
Trinidado kaj Tobago, kaj Antigvo-Barbudo, havas pli altan MEP (PPP) pokape ol
Meksiko pro siaj pli malgrandaj loĝantaroj. Panamo kaj Kostariko havas signife
pli altan indekson de homa disvolviĝo kaj MEP ol la resto de la centramerikaj
nacioj.

Demografie, Nordameriko estas rase kaj etne varia kontinento. Ĝiaj tri ĉefaj
rasaj grupoj estas kaŭkazianoj (aŭ blankuloj, sed laŭ nordamerika termino),
mestizoj kaj negroj. Ekzistas signifa malplimulto de indiĝenaj indianoj kaj
azianoj inter aliaj malplimultaj grupoj.



https://eo.wikipedia.org/wiki/Nord-Koreio

Nord-Koreio aŭ Nord-Koreujo (hangule: 조선민주주의인민공화국; M–R: Chosŏn Minjujuŭi Inmin
Konghwaguk  aŭskulti), oficiale Korea Demokratia Popola Respubliko estas lando
en orienta Azio, en la norda parto de la Korea duoninsulo. Ĝi limas la Ĉinan
Popolan Respublikon en la nordo kaj Rusion en la nordoriento. En la sudo ĝi
limas Sud-Koreion. En ĝia okcidento situas la Flava Maro kaj en ĝia oriento, la
Japana Maro. La ĉefurbo estas Pjongjango.

Nord-Koreio kreiĝis la 9-an de septembro 1948 kiel popoldemokratia ŝtato. La
potenco apartenas al la Korea Laborista Partio kun ĉapitro je ĉefa sekretario
Kim Ĝong-un.

Ekde la komenco de la 20-a jarcento ĝis 1945 Koreio estis sub la rego de
Japanio. Post la Dua mondmilito la liberigitan Koreion okupis denorde sovetiaj
trupoj kaj desude – usonaj. Ĉar la du ŝtategoj ne sukcesis interkonsenti, en
ambaŭ partoj formiĝis registaroj, proklamintaj sian tutlandan potencon (1948).
La tensioj inter la nordo kaj la sudo kreskis ĝis eko de interna milito kun
grandioza internacia partopreno.

Ekde 1953 (fino de la korea milito) estas pacvartistoj inter la du koreaj
ŝtatoj. Ili deĵoras en Panmunjom. Panmunjom estas urbo sur la senarmila linio
inter la du koreaj ŝtatoj. Soldatoj el Svislando kaj Svedio deĵoras en la Sudo.
En la Nordo deĵoris Pollando kaj Ĉeĥoslovakio. Ĉar Pollando demokratiiĝis kaj
ĉar Ĉeĥoslovakio disiĝis, Nord-Koreio forpelis iliajn soldatojn. Do en 2008
restas nur Svedoj kaj Svisoj sude.

Ekzistas turismaj ekskursoj por iri al Panmunjom el Seulo (80 km), sed
Sud-Koreoj devas obteni permeson ĉe sia registaro por aliĝi, kaj tio ne ofte
okazas.

Nord-Koreio posedas teknologiojn por produkti mezdistancajn raketojn kaj vendas
tiajn raketojn al kelkaj landoj de la "tria mondo". Ĝi ankaŭ havas teknologion
por produkti nukleajn armilojn, kion konfirmis la subtera testo, okazigita la
9-an de oktobro 2006.

La testa nuklea eksplodo kun potenco de ĉ. 5–15 kilotunoj indignigis loĝantojn
de multaj landoj. Samtempe Nord-Koreio insistas pri sia rajto posedi nukleajn
armilojn kaj klarigas, ke ĝi okazigis la teston pro la premo kaj milita minaco
flanke de Usono. Aludante la usonajn trupojn en la sudo de la duoninsulo, kiuj
disponas pri nukleaj armiloj, respondeculo de la Ministerio pri Eksterlandaj
Aferoj anoncis la 11-an de oktobro 2006, ke “kvankam KPDR okazigis nuklean
teston pro Usono, ĝi plu senŝanĝe deziras malnukleigi la Korean duoninsulon per
dialogo kaj interparoloj”.

La Junaj Pioniroj de Norda Koreio (en la korea lingvo: 조선 소년단) estas nordkorea
junulara movado de pioniroj.



https://eo.wikipedia.org/wiki/NASA

La Nacia Aeronaŭtika kaj Kosma Administracio (angle: National Aeronautics and
Space Administration, NASA) estas la oficiala usona agentejo de kosma esplorado
kaj studo. Ĝi estas ne-armea organizo, tamen ĝi faras armeajn kaj nearmeajn
misiojn.

La vizio de NASA estas "plibonigi vivon tie ĉi, etendi vivon tien, kaj trovi
vivon fore". Ĝia misio estas "kompreni kaj protekti nian hejman planedon,
esplori la universon, serĉi vivaĵojn, kaj inspiri la sekvantan generacion de
esploristoj".

Post la monde unua lanĉo de homfarita satelito, Sputnik-1, je la 4-a de oktobro
1957, la atento de Usono turniĝis al ĝiaj propraj novmaturaj kosmaj penoj. La
Usona Kongreso, alarmita de la perceptita minaco al usona sekureco kaj
teknologia estreco, urĝis tujan kaj rapidan agadon; Prezidento Dwight D.
Eisenhower kaj liaj konsilantoj konsilis pli prudentajn rimedojn. Kelkaj monatoj
de debato produktis konsenton, ke nova federala agentejo necesas por fari ĉiujn
ne-militajn agadojn en la kosmo.

Je la 29-a de julio 1958 prezidento Eisenhower subskribis la leĝon de 1958 pri
la Nacia Aeronaŭtika kaj Kosma Administracio (NASA). Kiam ĝi efektiviĝis je la
1-a de oktobro 1958, NASA konsistis ĉefe el kvar laboratorioj kaj proksimume
8 000 oficistoj de la 46-jaraĝa esplora agentejo por aeronaŭtiko, la Usona
National Advisory Committee for Aeronautics (Nacia Konsila Komitato por
Aeronaŭtiko).

Fruaj programoj de NASA estis esplorado pri homa kosmoflugado kaj estis faritaj
sub la premo de konkuro inter Usono kaj Sovetio, kiu ekzistis dum la Malvarma
milito (la kosmokonkuro). La programo Mercury (merkura), komencita dum 1958,
ekkondukis NASA-on laŭ la pado de homa kosma esplorado kun misioj ellaboritaj
por simple malkovri, ĉu homoj povas travivi en la kosmo. Je la 5-a de majo 1961,
kosmonaŭto Alan B. Shepard Jr. fariĝis la unua usonano en la kosmo, kiam li
pilotis Freedom 7 (Liberecon 7) dum 15-minuta suborbita flugo. John Glenn
fariĝis la unua usonano, kiu orbitis la teron je la 20-a de februaro 1962 dum
5-hora flugo en Friendship 7 (Amikeco 7).

Post kiam la projekto Merkuro pruvis, ke homa kosmoflugo estas ebla, projekto
Gemini (Ĝemeloj) lanĉiĝis por fari eksperimentojn kaj ellabori aferojn rilatajn
al la luna misio. En la unua ĝemela flugo kun (du) enveturilaj kosmonaŭtoj,
Gemini 3 (Ĝemeloj 3), flugis Virgil "Gus" Grissom kaj John W. Young je la 23-a
de marto 1965. Naŭ aliaj misioj sekvis, montrante ke daŭraj homaj kosmoflugoj
eblas, pruvante ke rendevuo kaj kupliĝo enkosma eblas, kaj kolektante medicinajn
datumojn pri la efikoj de senpezeco al homoj.

Post la sukceso de la programoj Mercury kaj Gemini la Projekto Apollo komenciĝis
por provi fari interesaĵojn en la kosmo; laŭ la unuaj planoj, skizitaj jam
ĉirkaŭ 1960, ĝi eble sendu homojn ĉirkaŭ (sed ne sur) Lunon.

La celo de la projekto Apollo radike ŝanĝiĝis post la anonco de la tiama
prezidento John F. Kennedy la 25-an de majo 1961, ke Usono devis celi "surlunigi
homon kaj revenigi lin sekure al la Tero" antaŭ la jaro 1970. Tiel Apollo iĝis
programo por meti homojn sur la Lunon. La projekto Gemini komenciĝis nelonge
post tio kun la celo provizi kosmoŝipon por provi teĥnikojn necesajn pro la
novaj misioj de la programo, nun multe pli malsimplaj.

Post ok jaroj de teĥnikoprovaj misioj, inkluzivantaj la unuan perdon de
astronaŭtoj dum la historio de NASA (la lanĉeja fajro de Apollo 1), la programo
Apollo sukcesis je siaj celoj kiam la misio Apollo 11 allunigis du astronaŭtojn,
Neil Armstrong kaj Buzz Aldrin, la 20-an de julio, 1969 kaj sekure revenigis
ilin al la Tero la 24-an de julio. La unuaj vortoj de Armstrong, post kiam li
eliris la kosmoŝipon Eagle, kaptis la historiecon de la okazo: "That's one small
step for [a] man, one giant leap for mankind." (Tio estas unu eta paŝo por homo,
unu grandega salto por la homaro.). Dek du homoj (vidu liston) piediris sur la
Luno antaŭ la fino de la programo Apollo en decembro 1972.

NASA estis gajninta la lunan konkurson, kaj en ia senco tio ĉi lasis ĝin sen
direkto, aŭ minimume sen la publika atento, kiu necesis por garantii grandajn
buĝetojn de la Usona Kongreso. Post kiam Lyndon B. Johnson eksiĝis kiel
prezidento, NASA perdis sian ĉefan politikan subtenanton; kaj Werner von Braun
estis movita al ofico pripropagandi en Vaŝingtono. Planoj por ambiciaj sekvaj
projektoj konstrui kosmostacion, estigi lunan bazon kaj lanĉi homan mision al
Marso antaŭ 1990 proponiĝis, sed kun la fino de la aĉetprogramo de ekipaĵoj por
Saturn kaj Apollo ne estis kapablo subteni tiujn ĉi planojn. La
kvazaŭ-katastrofo de Apollo 13, kie oksigenujo eksplodis kaj preskaŭ kondamnis
ĉiujn tri kosmonaŭtojn, helpis rekapti atenton kaj zorgon. Kvankam misioj ĝis
Apollo 20 estis planitaj, Apollo 17 estis la lasta flugo sub la flago de Apollo.
La programo finiĝis pro budĝetaj reduktoj (parte pro la Vjetnama milito) kaj
deziro disvolvigi reuzeblan veturilon.

Kvankam la vasta plimulto de la budĝeto de NASA elspeziĝis por homa kosmoflugo,
jam estas multaj robotaj misioj instigitaj de la kosma agentejo. En 1962 la
misio de Mariner 2 lanĉiĝis kaj fariĝis la unua kosmoveturilo, kiu faris
preterflugon de alia planedo – ĉi-kaze Venuso. La misioj Ranger
(Vagkontrolisto), Surveyor (Termezuristo), kaj Lunar Orbiter (Luna Orbitanto)
estis esencaj por taksi lunajn kondiĉojn antaŭ penado de Apolonaj surluniĝoj kun
homoj surveturilaj. Poste la du Viking probes (vikingaj sondiloj) surplanediĝis
sur la surfaco de Marso kaj sendis kolorajn bildojn reen al Tero; sed eble pli
imponaj estis la misioj de Pioneer (Pioniro) kaj aparte Vojaĝisto (angle
Voyager), kiuj vizitis Jupiteron, Saturnon, Uranon, Neptunon resendante
sciencajn informojn kaj kolorajn bildojn.

Malgajninte la kosman konkurson, Sovetio devis, kune kun Usono, ŝanĝi la aliran
manieron. Je la 17-a de julio 1975 Apolona veturilo (uzita tiel post nuligado de
planitaj lunaj flugoj) endokiĝis al Sovetia kosmoveturilo Sojuz 19. Kvankam la
Malvarma milito daŭris multaj pliajn jarojn, tiu ĉi estis gravega punkto en la
historio de NASA kaj multo de la posta kunlaboro en kosma esplorado, kiu
ekzistas hodiaŭ, ekis de tiu ĉi misio. La unua kosmostacio de Usono, Skylab,
estis okupata de la fino de Apolono ĝis la malfruaj 1970-aj jaroj.

La kosmopramo (aŭ kosma navedo) fariĝis la plej grava fokuso de NASA dum la
malfruaj 1970-aj kaj la 1980-aj jaroj. Planita esti ofte lanĉebla kaj plejparte
reuzebla veturilo, kvar kosmopramoj konstruiĝis antaŭ 1985. La unua, Columbia,
estis lanĉita je la 12-a de aprilo, 1981.

La kosmopramo ne estis ĉiam bona novaĵo por NASA – flugoj estis multe pli kostaj
ol unue prognozita, kaj eĉ post la 1986-a Challenger-a katastrofo emfazis la
riskon de kosmoflugo, la publiko refoje perdis intereson, dum la misioj aperis
ordinariĝi. Laboro komenciĝis sur Kosmostacio Libero (Space Station Freedom)
kiel fokuso por la homfluga kosma programo, sed interne de NASA estis disputo,
ke tiuj ĉi projektoj okazis koste de pli inspiraj senhomaj misioj, tiel kiel la
Voyager-sondiloj. Eĉ sen la katastrofo de Challenger la malfruaj 1980-oj markis
malaltan punkton por NASA.

Malgraŭ ĉio, la kosmopramo uziĝis por lanĉi progresindikajn projektojn tiajn,
kia la Kosma Teleskopo Hubble (Hubble Space Telescope) (KTH). La KTH kreiĝis kun
relative malgranda buĝeto de 2 miliardoj da dolaroj, sed daŭre funkcias de 1990
kaj de tiam ĝojigis kaj sciencistojn kaj la publikon. Iuj bildoj, kiujn ĝi
resendis, jam fariĝas kvazaŭ-legendaj, tiel kiel la progresegaj hubelaj bildoj
de forega kampo (Hubble deep field images). La KTH estas kuna projekto inter EKA
kaj NASA, kaj ĝia sukceso estas paviminta la vojon al pli bona kunlaborado inter
la agentejoj.

En 1995 Rus-usonaj interagoj refoje atingiĝis komence de la Pram-MIR-aj misioj,
kaj pliafoje Rusa veturilo (ĉi-foje plene plumizita kosma stacio) endokiĝis ĉe
usona veturilo. La kunlaboro daŭras ĝis hodiaŭ, kun Rusio kaj Usono kiel la du
plej grandaj partneroj en la plej granda kosma stacio iam konstruita – la
Internacia Kosma Stacio (International Space Station) (IKS). La forteco de ilia
kunlaboro pri tiu ĉi projekto estis eĉ evidenta, kiam NASA komencis dependi de
Rusaj lanĉaj veturiloj por servi la IKS post la Kolombia katastrofo en 2003, kiu
tenis surgrunda la kosmopraman veturilaron dum longe pli ol du jaroj.

Dum multo de la 1990-aj jaroj NASA alfrontis malgrandiĝantajn jarajn buĝetojn
pro ŝparemo ĉe la Usona Kongreso en Vaŝingtono. Reage la naŭa direktoro de NASA,
Daniel S. Golden, pioniris la agmanieron de "pli rapida, pli bona, pli
malmultekosta", kiu ebligis al NASA redukti la koston dum ankoraŭa liverado de
larĝa gamo de aerokosmaj programoj. Tiu agmaniero estis kritikata kaj re-taksata
post la duopaj perdoj de Mars Climate Orbiter (Marsa Klimata Orbitilo) kaj Mars
Polar Lander (Marsa Polusa Algrundiĝulo) en 1999.

La publike plej inspira misio de NASA dum la pasintaj jaroj jam estis la misio
Mars Pathfinder (Marsa Padtrovanto) en 1997. Ĵurnaloj tra la mondo eldonis
bildojn de la algrundiĝilo forsendanta sian vagilon, Sojourner (Pasloĝanto),
esplori la surfacon de Marso en maniero neniam antaŭe farita ĉe iu ekster-tera
loko. Malpli publike aklamita, sed scienc-progresiga de 1997 ĝis nun (2005)
estas la orbitilo Mars Global Surveyor (Marsa Globa Termezuranto). De 2001 la
orbitanta Mars Odyssey (Marsa Odiseado) esploras pri pruviloj de pasinta aŭ nuna
akvo kaj vulkana aktiveco sur la ruĝa planedo. NASA planas kontinuan esploradon
de la ruĝa planedo per pli da kosmoveturiloj, tiaj kia la Mars Reconnaissance
Orbiter (Marsa Rekognoska Orbitilo), kiu atingos Marson en 2006.

Je la 14-a de januaro 2004, dek tagojn post la grundiĝo de la unua Mars
Exploration Rover (Marsa Esplorada Vagilo), nomita Spirit (Spirito) (la dua
estis Opportunity (oportuneco)), prezidento George W. Bush anoncis novan planon
por la estonteco de NASA, nomitan la Vision for Space Exploration (Vizio pri
Kosma Esplorado). Laŭ tiu ĉi plano, homoj reiros al la Luno antaŭ 2020, kaj
starigos antaŭpostenojn kiel testilon kaj eventualan rimedon por estontaj
misioj. La kosma navedo emeritiĝos en 2010 kaj la Crew Exploration Vehicle
(Laboristara Esplorada Veturilo) anstataŭos ĝin antaŭ 2014, kapabla kaj de
endokiĝo kun IKS kaj de forveturado de Tera orbito. La estonteco de IKS estas
iom malcerta – konstruado kompletiĝos, sed trans tio estas malpli da certeco.
Kvankam la plano unue alfrontis skeptikecon de Usona Kongreso, en malfrua 2004
la Kongreso konsentis provizi ties ekajn monbezonojn por la unua jaro.

Esperante sproni novenkondukon de la neregistara komerca sektoro, NASA estigis
serion de Jarcentaj Defioj (Centennial Challenges), priteknikaj premioj por
neregistaraj teamoj, en 2004. La Defioj inkludas taskojn, kiuj estos utilaj por
efektivigado de la Vizio de Kosma Esplorado, tiaj kia konstruo de pli rendimenta
kosmonaŭta ganto.

La NASA-centro troviĝas en Vaŝingtono kaj krome ekzistas pli ol dek aliaj
centroj kaj laboratorioj, el kiuj plej gravaj estas:



https://eo.wikipedia.org/wiki/Maro

Ĝenerale maro, mondoceano, aŭ simple la oceano, estas la ligita korpo de sala
akvo kiu kovras 70.8% de la surfaco de la Tero. La maro moderigas la klimaton de
la Tero kaj ludas gravajn rolojn en la akvocirkulado, karbonciklo, kaj
nitrogencirkulado. Kvankam la maro estis travojaĝita kaj esplorita ekde
prahistorio, la moderna scienca studo de la maro- - oceanografio - datas larĝe
el la brita ekspedicio Challenger de la 1870-aj jaroj.. La maro estas konvencie
dividita en kvar aŭ kvin grandaj sekcioj, kiaj ekzemple la Pacifiko, nomitaj
oceanoj dum pli malgrandaj sekcioj, kiel ekzemple Mediteranea Maro, estas
konataj pli precize kiel maroj. Tiele maro estas parto de monda oceano,
apartigita de ĝi per tero aŭ subakva montara reliefo. Maro diferencas de oceano
per hidrologia kaj meteorologia reĝimoj. Ju pli la maro estas izolita per
terpecoj, des pli ĝi diferencas de oceano. Laŭ grado de izoliteco de oceanoj,
maroj povas esti internaj, periferiaj kaj interinsulaj.

Pro la nuna stato de kontinenta drivo, la Norda Hemisfero nun estas ĝuste same
dividita inter tero kaj maro (rilatumo de proksimume 2:3) sed la Suda Hemisfero
estas superforte oceana (1:4.7). Saleco en la malferma oceano estas ĝenerale en
mallarĝa gamo proksimume 3.5% laŭ maao, kvankam tio povas varii en pli malfermaj
akvoj, proksime de la elfluejoj de grandaj riveroj, aŭ ĉe grandaj profundoj.
Proksimume 85% de la solidoj en la malferma maro estas natrio kaj klorido.
Altamaraj fluoj estas produktitaj per diferencoj en saleco kaj temperaturo.
Surfacaj fluoj estas formitaj per la frikcio de ondoj produktitaj per la vento
kaj per tajdoj, dum la ŝanĝoj en loka marnivelo produktiĝas per la gravito de la
Luno kaj Suno. La direkto de ĉiuj el tiuj estas regita fare de surfacaj kaj
submaraj termasoj kaj per la rotacio de la Tero (la koriolisforto).

Iamaj ŝanĝoj en la marniveloj lasis kontinentbretojn, malprofundajn areojn en la
maro proksimaj al tero. Tiuj nutraĵ-riĉaj akvoj abundas je vivo, kiuj provizas
homojn per grandaj provizoj de manĝaĵo - plejparte fiŝoj, sed ankaŭ mariskoj,
mamuloj, kaj algoj - kiuj estas same rikoltitaj kaj en natura medio kaj
farmitaj. La plej diversspecaj areoj ĉirkaŭas grandajn tropikajn koralajn
rifojn. Balenĉasado en la alta maro oftis ĝis kiam komuna ĉaŝado kaj la
malkreskantaj numeroj de balenoj ekigis internaciajn konservado-iniciatojn kaj
finfine moratorion sur plej multe de la komerca balenĉasado. Oceanografio
establis ke ne ĉiu vivo estas limigita al la subsunaj surfacaj akvoj: eĉ sub
grandegaj profundoj kaj premoj, nutraĵoj fluantaj el hidrotermikaj fluoj apogas
sian propran unikan ekosistemon. Vivo eble komenciĝis tie kaj akvaj mikrobaj
matoj estas ĝenerale supozitaj kiel kaŭzantoj de la oksigenigo de la atmosfero
de la Tero; kaj plantoj kaj bestoj unue evoluis en la maro.

La maro estas esenca aspekto de homa komerco, vojaĝado, mineral-ekstraktado, kaj
elektro-produktado. Tio ankaŭ igis ĝin esenca al militado kaj forlasis gravajn
grandurbojn eksponitaj al sismoj kaj vulkanoj de proksimaj faŭltoj; potencaj
cunamoj minacas; kaj uraganoj, tifonoj, kaj ciklonoj produktitaj en la tropikoj.
Tiu graveco kaj dueco influis homan kulturon, de fruaj Mar-dioj ĝis la epopeo
Odiseado de Homero ĝis la ŝanĝoj stimulitaj fare de la Kolumbia Interŝanĝo, de
vikingaj mar-entombigoj ĝis hajkoj de Basho aŭ al hiperrealista mara arto, kaj
inspiris muzikon gaman de la shanties de The Complaynt of Scotland al "La Maro
kaj la Ŝipo de Sinbad" de Nikolaj Rimskij-Korsakov al "Aŭskulti la Maron" de
A-mei. Ĝi estas la sceno de libertempaj agadoj inkluzive de naĝado, plonĝado,
surfado, kaj velnavigado. Tamen, loĝantarkresko, industriigo, kaj intensa
agrikulturo ĉiuj kontribuis al aktuala mara poluo. Atmosfera karbondioksido
estas absorbita en kreskantaj kvantoj, malaltigante sian pH en procezo konata
kiel oceana acidiĝo. La komuna naturo de la maro faris troan fiŝkaptadon
kreskanta problemo.

Kondiĉe kaj pli precize el geografia vidpunkto, oni nomas "maro" kelkajn
malfermitajn partojn de oceano, ekz. Sargasa Maro, kaj grandajn lagojn - Kaspia
Maro, Arala Maro, Morta Maro.

La maroj estas la interligita sistemo de ĉiuj oceanaj akvoj de la Tero,
inkluzive de la kvar nomitaj oceanoj de la IHO - nome Atlantiko, Pacifiko,
Hinda, kaj Arkta Oceanoj - kaj la akvoj de la Suda Oceano, aŭ pripensitaj aparte
aŭ inkluditaj ene de la aliaj kvar.. Tiu senco kaj la pli mallarĝa uzado de la
termino maro por priskribi specifajn, pli malgrandajn korpojn de marakvo kiel
ekzemple la Ruĝa Maro.

Ĉar la esprimo estis uzita dum tempo, ekzistas neniuj klaraj distingoj inter
maroj kaj oceanoj, kvankam maroj estas pli malgrandaj kaj estas - kun la
rimarkinda escepto de la Sargasa Maro kreita fare de la Nordatlantika Turniĝejo
- kutime limigitaj de tero sur pli malgranda skalo ol multaj kontinentoj. Maroj
estas ĝenerale pli grandaj ol lagoj kaj enhavas salakvon, sed la Maro Kineret
estas nesalakva lago. Ekzistas neniu akceptita teknika difino de maro inter
oceanografoj; kiel temo de internacia juro, la Kongreso de Unuiĝintaj Nacioj pri
la Juro de la Maro deklaras ke la tuta oceano estas "la maro".

Ekzistas pluraj proverboj pri maro en la Proverbaro Esperanta de L. L. Zamenhof,
inter ili:



https://eo.wikipedia.org/wiki/Man%C4%9Da%C4%B5o

Manĝaĵo estas aĵo manĝata fare de vivaĵoj. Manĝaĵo estas la ĉefa fonto de
energio por animaloj. Ĝi estas asimilita al la korpo pere de digesto. Ofte la
vorto manĝaĵo ankaŭ entenas trinkaĵojn.

Manĝaĵo estas ajna substanco konsumita por havigi nutran subtenon por la korpo.
Ĝi estas kutime devena el planta aŭ animala origino, kaj enhavas esencajn
nutraĵojn, kiaj grasojn, proteinojn, vitaminojn, aŭ mineralojn. La substanco
estas englutata de organismo kaj asimilata de la ĉeloj de organismo por havigi
energion, elteni vivon, aŭ stimuli la kreskon.

Historie, personoj certigis sian manĝadon pere de du ĉefaj metodoj: nome la
praktiko de ĉasistoj-kolektistoj kaj de agrikulturo. Nuntempe, la majoritato de
manĝ-energio postulita de la pliiĝanta loĝantaro tutmonda estas havigita de la
nutraĵa industrio.

Nutra sekureco estas kontrolita de agentejoj kiaj la Internacia Asocio por
Manĝoprotektado, la Mondrimeda Instituto, la Monda Manĝoprogramo, la Organizaĵo
pri Nutrado kaj Agrikulturo, kaj la Internacia Manĝinforma Konsilantaro. Ili
konsideras aferojn kiaj eltenebleco, biologia diverseco, klimata ŝanĝo,
manĝekonomiko, loĝantarkresko, akvoliverado, kaj aliro al manĝo.

La manĝorajto estas homa rajto agnoskita de la Internacia Pakto pri Ekonomiaj,
Sociaj kaj Kulturaj Rajtoj (IPESKR), kiu rekonas la "rajton al taŭga standardo
de vivo, inklude taŭgan manĝon," same kiel la "fundamenta rajto esti libera el
malsato."

Plej manĝaĵoj havas sian originon en plantoj. Kelkaj manĝaĵoj estas akiritaj
rekte el plantoj; sed eĉ animaloj kiuj estas uzataj kiel manĝofontoj estas
bredataj per nutradi ilin el manĝaĵoj derivaj el plantoj. Greno de cerealo estas
bazmanĝaĵo kiu havigas pli da manĝenergio tutmonde ol ajna alia tipo de
agrikultura produkto. Maizo, tritiko, kaj rizo – laŭ ĉiuj el ties variantoj –
enkalkuliĝas por 87% el la tuta grenproduktado tutmonde. Plej el la greno kiu
estas produktita tutmonde estas havigita al gregaro por ties bredado kaj posta
konsumado laŭ diversaj manieroj (viando, lakto, ovoj).

Kelkaj manĝaĵoj el animala aŭ planta deveno estas variaj manĝeblaj fungoj, ĉefe
ĉapelfungoj. Fungoj kaj naturaj bakterioj estas uzataj en la preparado de
fermentitaj kaj peklitaj manĝaĵoj kiel gistenhava pano, alkoholaĵoj, fromaĝo,
peklitaj kukumetoj, kombuĉo, kaj jogurto. Alia ekzemplo estas cianobakterioj
kiaj Spirulino. Neorganikaj substancoj kiaj salo, bakosodo kaj tartarkremo estas
uzataj por konservi aŭ kemie ŝanĝi ingrediencon.

Multaj plantoj kaj plantopartoj estas manĝataj kiel manĝaĵo kaj ĉirkaŭ 2,000
plantospecioj estas kultivataj por manĝo. Multaj el tiuj plantospecioj havas
kelkajn distingajn kulturvariojn.

Semoj de plantoj estas bona fonto de manĝo por animaloj, inklude homojn, ĉar ili
enhavas la nutrantojn necesajn por la planta dekomenca kresko, inklude multajn
sanigaj grasojn, kiaj Omega graso. Fakte, la majoritato de manĝaĵoj konsumitaj
de homaj estaĵoj estas semo-bazaj manĝaĵoj. Manĝeblaj semoj estas cerealoj
(maizo, tritiko, rizo, ktp.), legomoj (faboj, pizoj, lentoj, ktp.), kaj nuksoj.
olesemoj estas ofte premitaj por produkti riĉajn oleojn - el sunfloro, lino,
kolzo (inklude kanololeon), sezamoleon, ktp.

Semoj estas tipe riĉenhavaj en nesaturataj grasoj kaj, modere, estas konsiderata
saniga manĝaĵo, kvankam ne ĉiuj semoj estas manĝeblaj. Grandaj semoj, kiaj tiuj
el citrono, metas sufokan danĝeron, dum semoj el ĉerizoj kaj pomoj enhavas
cianidon kiu povus esti venena nur se konsumitaj en grandaj kvantoj.

Fruktoj estas la maturiĝintaj ovaroj de plantoj, inkludante semojn ene. Multaj
plantoj kaj animaloj kunevoluis tiele ke la fruktoj de la unuaj estas alloga
manĝofonto por la duaj, ĉar animaloj kiuj manĝas la fruktojn povas ekskrecii la
semojn je kelka distanco for. Fruktoj, krome, formas gravan parto de la dietoj
de plej kulturoj. Kelkaj elplantaj fruktoj, kiaj tomatoj, kukurboj, kaj
melongenoj, estas manĝataj kiel legomoj.

Legomoj estas dua tipo de planta materialo kiu estas ofte uzata miel manĝaĵo.
Tiuj estas radiklegomoj (terpomoj kaj karotoj), bulboj (cepa familio),
folilegomoj (spinaco kaj laktuko), tigolegomoj (bambuburĝonoj kaj asparagoj),
kaj florarvegetaloj (artiŝokoj kaj brokoloj kaj aliaj vegetaloj kiaj brasiko aŭ
florbrasiko).

Animaloj estas uzataj kiel manĝo ĉu rekte aŭ nerekte pro la produktoj kiujn ili
produktas. Viando estas ekzemplo de rekta produkto tenita el animalo, kiu venas
el muskolaj sistemoj aŭ el organoj.

Manĝaĵoj produktitaj de animaloj estas lakto produktita el laktoglandoj, kiu en
multaj kulturoj estas trinkata aŭ procezata en laktaĵoj (fromaĝo, butero ktp.).
Aldone, birdoj kaj aliaj animaloj demetas ovojn, kiuj estas ofte manĝataj, kaj
abeloj produktas mielon, nome reduktita nektaro el floroj, kiuj estas populara
dolĉigilo en multaj kulturoj. Kelkaj kulturoj konsumas sangon, foje en la formo
de sangokolbaso, same kiel densigilo por saŭcoj, aŭ en plekita, saligita formo
por tempo de manĝa malabundo, kaj aliaj uzas sangon en stufaĵoj kiaj stufita
leporo.

Kelkaj kulturoj kaj personoj ne konsumas viandon aŭ animalajn manĝoproduktojn
pro kulturaj, dietaj, sanaj, etikaj, aŭ ideologiaj tialoj. Vegetaranoj elektas
rezigni el manĝo el animalaj fontoj je variaj gradoj. Vegananoj ne konsumas
ajnan manĝon kiuj estas aŭ enhavas ingrediencojn el animala fonto.

Plej manĝaĵoj estis deĉiam akirita pere de agrikulturo. Pro pliiĝanta atento kaj
al metodoj kaj al produkto de moderna industria agrikulturo, estis kreskanta
tendencon al elteneblaj agrikulturaj praktikoj. Tiu alproksimiĝo, parte akcelita
de la konsumopeto, kuraĝigas biodiversecon, surlokan mem-dependon kaj metodojn
de organika farmado. Ĉefaj influoj sur manĝoproduktado inkludas internaciajn
organizojn (ekz. la Monda Organizaĵo pri Komerco kaj la Komuna Agrikultura
Politiko), naciajn aŭ landajn registarajn politikojn (aŭ juro), kaj eĉ militon.

En popola kulturo, la amasproduktado de manĝo, specife de viando kiaj tiuj de
koko kaj bovo, okazigis polemikojn ĉefe pro variaj dokumentaj filmoj, ĉefe ĵuse
Food, Inc, dokumentante la amasan buĉadon kaj la malhumanan traktadon de
animaloj, ofte por pli facilaj enspezoj el industria farmado. Kun la nuna
tendenco al naturprotektismo, la homoj en la okcidenta kulturo havas pliiĝantan
klinon al la uzado de herbodevenaj suplementoj, manĝoj por specifa grupo de
personoj (kiaj dietanoj, virinoj, alergiuloj aŭ atletoj), funkcia manĝo
(fortigaj manĝaĵoj,kiaj ovoj omega-3), kaj pli etne diverseca dieto.

Kelkaj organizaĵoj komencis plendi por nova tipo de agrikulturo en kiu
agrikultura ekosistemo havigu manĝon sed ankaŭ eltenu esencajn servojn por la
ekologia sistemo por ke la grundofekundeco kaj la biodiverseco estu eltenita pli
ol endanĝerigita. Laŭ la Internacia Akvadministrada Instituto kaj la
Mediprogramo de Unuiĝintaj Nacioj, bone administrataj agrikulturaj ekosistemoj
ne nur havigas manĝon, fibron kaj animalajn produktojn, ili ankaŭ havigas
servojn kiaj inundo malpliigo, grundakva reŝarĝado, erozikontrolo kaj habitatoj
por plantoj, birdoj, fiŝoj kaj aliaj animaloj.

Gusto aŭ gustosenso estas tiu el la kvin sensoj, kiu ebligas analizon de la
gusto (science ankaŭ saporo) de la manĝaĵoj enbuŝigitaj. Ĝi estas la perceptado
de kemiaj stimuloj de likvaj aŭ en likvo-solveblaj materialoj. La gustoburĝonoj
sentas la amarajn, acidajn, la salajn, la dolĉajn kaj la umamajn gustojn. Inter
ili oni povas intermezi multajn nebazajn gustojn. Animaloj, specife homoj, havas
tiujn kvin diversajn tipojn de gustoj. Dum animaloj evoluis, la gustoj kiuj
havigas la plej energion (sukero kaj grasoj) estas la plej plezurigaj manĝeblaj
dum aliaj, kiaj amara, estas plej neĝuebla. Akvo, kvankam gravega por la
survivado, ne havas guston. Grasoj, aliflanke, ĉefe saturataj grasoj, estas pli
densaj kaj riĉa kaj estas tiele konsiderata pli ĝue manĝeblaj.

Ĝenerale konsiderta kiel la plej plezuriga gusto, dolĉeco estas preskaŭ ĉiam
kaŭzita de tipo de simpla sukero kia la glukozo aŭ la fruktozo, aŭ de
disakaridoj kiaj la sukrozo, nome molekulo kiu kombinas glukozon kaj fruktozon.
Kompleksaj karbohidratoj estas tre longaj ĉenoj kaj tiele ne havas la dolĉan
guston. Artefaritaj dolĉigiloj kiaj la sukralozo estas uzataj por imiti la
sukeran molekulon, kreante la impreson de dolĉa, sen ties kalorioj. Aliaj tipoj
de sukero estas la bruna sukero, konata pro sia sukcena koloro, ĉar ĝi estas
neprocezitaj. Ĉar sukero estas nepre necesa por la vivo kiel ĉefa fonto de
energio kaj por la survivado, la gusto de sukero estas plezuriga.

La planto stevio enhavas komponaĵon konatan kiel steviolo kiu, kiam elprenita,
havas 300 fojojn la dolĉecon de la sukero dum ĝi havas minimuman efikon sur la
sangosukero.

Acideco estas kaŭzata de la gusto de acidoj, kiaj la vinagro en alkoholaj
trinkaĵoj. Acidaj manĝoj estas citrusoj, ĉefe citronoj, limeoj, kaj je pli
malalata grado oranĝoj. Acido estas evolue grava ĉar ĝi estas signo de manĝo kiu
povus esti ranciĝinta pro bakterioj. Multaj manĝoj, tamen, estas iome acidecaj,
kaj helpas stimuli la gustoburĝonojn kaj plibonigas la saporon.

Saleco estas la gusto de alkalmetalaj jonoj kiaj natrio kaj kalio. Ĝi troviĝas
en preskaŭ ĉiu manĝaĵo en malaltaj al moderaj proporcioj por plibonigi la
guston, kvankam manĝi puran salon estas konsiderata tre malplezuriga. Estas
multaj diversaj tipoj de salo, el kiuj ĉiu havas diferencan gradon de saleco,
kiaj la marsalo, la salfloro, la koŝera salo, la minsalo, kaj la griza salo.
Krom plibonigi la guston, ties gravo estas ke la korpo bezonas kaj eltenas
delikatan ekvilibron de elektrolitoj, kio estas la funkcio de la renoj. Salo
povas esti jodigita, signife ke jodo estu aldonita al ĝi, nome necesa nutraĵo
kiu helpas la funkcion de la tiroido. Kelkaj enladigitaj manĝaĵoj, ĉefe supoj aŭ
pakigitaj buljonoj, tendenca esti riĉenhavaj en salo kiel rimedo konservi
manĝaĵon pli longdaŭre. Historie la salo estis delonge uzata keil
viandokonservigilo ĉar salo helpas la akvoforigon. Simile, ankaŭ sekigitaj
manĝaĵoj helpas la manĝosekurecon.

Amareco estas sento ofte konsiderata malplezuriga karakterizata per havado de
akra, aspra gusto. Nedolĉigita malhela ĉokolado, kafeino, citronŝelo, kaj kelkaj
tipeoj de fruktoj estas konataj kiel amaraj.

Umamo, nome japana vorto por bongustega, estas la malplej konata en okcidenta
popola kulturo sed ĝi havas longan tradicion en aziaj kuirartoj. Umamo estas la
gusto de glutamatoj, speciale ununatria glutamato (UNG). Ĝi estas karakterizita
kiel saleca, viandeca, kaj riĉa en saporo. Salmo kaj fungoj estas manĝoj tre
riĉenhavaj en umamo.

Multaj kulturoj havas rekoneblan kuirarton, nome specifa serio de tradicioj de
kuirado kiu uzas variajn spicojn aŭ kombinadon de saporoj unika de tiu kulturo,
kiu evoluas laŭlonge de la historio. Aliaj diferencoj estas preferoj (malvarmo
aŭ varmo, spicemo, ktp.) kaj praktikoj, la studo de kio estas konata kiel
gastronomio. Multaj kulturoj havas diversifite siajn manĝaĵojn laŭ la rimedoj de
preparado, kuirmetodoj, kaj manfarado. Tio inkludas ankaŭ kompleksan
manĝokomercon kio helpas la kulturojn por ekonomie survivi pere de la manĝo, ne
ĝuste nur por konsumado.

Kelkaj popularaj tipoj de etnaj manĝotipoj estas la itala, franca, japana, ĉina,
usona, kaĵuna, barata, afrika, hispana kaj latinamerika kuirartoj. Variaj
kulturoj tra la tuta mondo studas la dietajn analizojn de manĝo-kutimaro.
Kvankam laŭ evoluo, oponite al kulturaj vidpunktoj, homoj estas ĉiomanĝantoj,
religiaj kaj sociaj konsideroj kiaj moralo, aktivismo, aŭ naturprotektismo ofte
tuŝas la temojn pri kiuj manĝaĵoj estos konsumataj. Manĝo estas manĝata kaj tipe
ĝuata pere de la sento de gusto, nome percepto de saporo el manĝado kaj
trinkado. Kelkaj gustoj estas pli ĝuindaj ol aliaj, por evoluaj celoj.

Estetike plezurigaj kaj okulfrapaj manĝoprezentaĵoj povas kuraĝigi personoj
konsumi manĝojn. Ofta diraĵo estas ke personoj "manĝas per la okuloj". Manĝo
prezentita en pura kaj apetitiga maniero kuraĝigas bonan saporon, eĉ se
nekontentige.

Teksturo ludas gravan rolon en la ĝuado de manĝado. Kontrastoj en teksturoj,
kiaj iome kraka en aliflanke milda plado, povas pliigi la emon manĝi ĝin. Oftaj
ekzemploj estas aldonado de granolo al jogurto, aldonado de rostpano al salato
aŭ supo, kaj rostita pano por plibonigi sian krakecon por milda pinto, kia ŝinko
aŭ butero.

Alia universala fenomenono rilate al manĝo estas la allogo de kontrasto en gusto
kaj prezentado. Ekzemple, malaj saporoj kiel dolĉeco kaj saleco tendencas iri
kune, kiel en krevmaizo kaj nukso.

Dum multaj manĝaĵoj povas esti manĝataj krudaj, ankaŭ multaj suferas ioman
formon de preparado pro tialoj de sekureco, agrablo al la palato, teksturo, aŭ
saporo. Je pli simpla nivelo tio povas inkludi lavadon, tranĉadon, dispecigadon,
aŭ aldonadon de aliaj manĝaĵoj aŭ ingrediencoj, kiaj spicoj. Ĝi povas inkludi
ankaŭ miksadon, varmigadon aŭ malvarmigadon, premkuiradon, fermentadon, aŭ
kombinadon kun aliaj manĝaĵoj. Hejme, plej manĝopreparado okazas en kuirejo.
Kelka preparado estas farata por plibonigi la guston aŭ estetikan allogon; alia
preparaĵo povas helpi al konservado de la manĝaĵo; aliaj povas esti inkludita en
kultura identeco. Manĝo estas formata de manĝaĵo kiu estas preparata por esti
manĝata je specifaj tempo kaj loko.

La preparado de animal-bazitaj manĝaĵoj kutime inkludas bestobuĉadon,
sentripigadon, pendigadon, dispartigon, kaj reuzadon de manĝeroj. En
disvolviĝintaj landoj, tio estas kutime farata eksterhejme en buĉejoj, kiuj
estas uzataj por procezi animalojn amase por viandoproduktado. Multaj landoj
regulas siajn buĉejojn laŭleĝe. Ekzemple, Usono establis la leĝon Humane
Slaughter Act de 1958, kiu postulas ke animaloj estu komociitaj antaŭ ties
mortigo. Tiu act, kiel tiuj en multaj landoj, sendevigas buĉejon laŭ la religiaj
juroj, kiaj koŝera, ŝoĥtado, kaj dhabiĥa halalo. Striktaj interpretoj de Koŝero
postulas ke la animalo estu tute konscia kiam ties karotida arterio estu
tranĉita.

Je surloka nivelo, buĉisto povas komune dispecigi pli grandajn animalajn
viandaĵojn en pli malgrandaj manovreblaj tranĉaĵoj, kaj antaŭvolvi ilin por
komerca vendado aŭ pakado ili en buĉopapero. Aldone, fiŝo kaj marfrukto povas
esti fabrikita en pli malgrandaj tranĉaĵoj fare de fiŝfabrikanto. Tamen
fiŝobuĉado povas esti farata ankaŭ sur fiŝkapta ŝipo kaj tujfrostigado por
konservado de kvalito.

La termino "kuirado" enhavas ampleksan gamon de metodoj, iloj, kaj kombinaĵoj de
ingrediencoj por plibonigi la saporon kaj digesteblon de manĝaĵoj. Kuirtekniko,
konata kiel kuirarto, ĝenerale postulas la selektadon, mezuradon, kaj kombinadon
de ingrediencoj laŭ ordigita proceduro kiel klopodo atingi la deziratan
rezulton. La listo kaj priskribo de la eroj de tiu proceduro estas nomita
recepto kaj tio formas gravan parton de la universala kaj partikularaj kulturoj:
koletoj de receptoj formas precizan subĝenron en bibliografio. Nepraĵoj por la
sukceso estas la variableco de ingredientoj, medikondiĉoj, kuiriloj, kaj la
lerteco de la individua kuiristo. La diverseco de la tutmonda kuirarto estas
ankaŭ montro de la sennombraj nutraj, estetikaj, agrikulturaj, ekonomiaj,
kulturaj kaj religiaj konsideroj kiuj influas sur ĝin.

Kuirado postulas aplikadon de varmo al la manĝaĵoj kio kutime, kvankam ne ĉiam,
kemie ŝanĝas la molekulojn, tiele ŝanĝante ties saporon, teksturon, aspekton,
kaj nutrajn propraĵojn. Kuirado de kelkajn proteinojn, kiaj ovoblankoj, viandoj,
kaj fiŝoj, denaturigas la proteinon, kaŭzante la plifirmigon. Estas arkeologia
pruvaro de rostitaĵoj ĉe la kampadejoj de Homo erectus datintaj el antaŭ 420,000
jaroj. Boligado kil rimedo kuiradi postulas kuirujon, kaj ĝi estis praktikata
almenaŭ ekde la 10a jarmilo a.K. kun la enkonduko de ceramiko.

Fornoj estas ĉefe vakuaj ujoj kiuj iĝas ege varmaj (ĝis 500 °F) kaj estas uzataj
por bakado aŭ rostigado kaj havigas sekvarman kuirmetodon. Diferencaj kuirartoj
uzas diferencajn tipojn de fornoj; ekzemple, barata kulturo uzas tanduran
fornon, kiu estas cilindra argila forno kiu funkcias je ununura alta
temperaturo. Okcidentaj kuirejoj uzas varitemperaturajn ventofornojn,
konvenciajn fornojn, panrostilojn, aŭ neradiajn varmofornojn kiaj la mikroonda
forno. Klasika itala kuirarto inkludas la uzadon de brika forno kiu enhavas
brullignon. Fornoj povas esti lignobrulaj, karbobrulaj, gas-, elektro- aŭ
ole-energiaj.

Ankaŭ variaj tipoj de kuirfornoj estas uzataj. Ili montras la samajn variaĵojn
de energitipoj kiel la fornoj jam menciitaj. Kuirfornoj estas uzataj por varmigi
ujojn lokigitajn supre la pinto de la varmofonto, kiaj la fritetadujo, la
saŭcujo, la pato, aŭ la premmarmito. Tiuj pecoj de ekipaĵo povas uzi ĉu sekan aŭ
malsekan kuirmetodojn kaj inkludas metodojn kiaj vaporigadon, boligadon,
boligetadon, kaj poĉadon por malsekaj metodoj, dum la sekaj metodoj inkludas
fritetadon, patofritadon, kaj fritegadon.

Aldone, multaj kulturoj uzas kradojn por kuiri. Rostilo funkcias per radia
varmofonto el sube, kutime kovrita per metala kadro kaj foje kovrilo. Barbacoa
en sablotruo en Sudameriko estas ekzemplo diference el la similnoma usona stilo
de ĝardena rostokrado kiu brulas lignon, karbon aŭ likvan propanon, kun
malsekigitaj ligneroj por produkti fumon. Meksika stilo de rostokrado estas
simile nomita barbacoa, kio inkludas kuiradon de viandoj kiaj tuta ŝafo super
malferma fajro. En Argentino, asado (hispana vorto por "rostitaĵo") estas
preparita sur kadro tenita super malferma truo aŭ fajro farita surgrunde, sur
kiu tuta animalo aŭ eĉ pli malgrandaj tranĉaĵoj estas rostitaj.

Kelkaj kulturoj pligravigas animalajn kaj vegetalajn manĝaĵojn en ties kruda
stato. Salatoj konsistantaj el krudaj vegetaloj aŭ fruktoj estas oftaj en multaj
kuirartoj. Saŝimo en japana kuirarto konsistas el kruda fajntranĉita fiŝo aŭ
alia viando, kaj suŝio ofte enhavas krudan fiŝon aŭ mariskon. Tatara viandaĵo
kaj tatara salmo estas pladoj faritaj el dispecigita aŭ muelita bovo aŭ salmo,
miksita kun variaj ingrediencoj kaj servita kun bastonpano, panbulo aŭ
terpomfingroj. En Italio, carpaccio (karpaĉo) estas plado de tre fajne tranĉita
kruda bovaĵo, ŝprucigita per vinagreto farita el olivoleo. La sanmanĝa movado
konata kiel Krudmanĝado defends ĉefe veganan dieton de krudaj fruktoj,
vegetaloj, kaj greno preparitaj en variaj manieroj, inklude sukigadon,
manĝosenakvigon, ĝermadon, kaj aliajn metodojn por preparado kiuj ne plivarmigas
la manĝaĵon super 118 °F (47.8 °C). Ekzemplo de kruda viandoplado estas ceviĉe,
nome latinamerika plado farita el kruda viando kiu estas "kuirita" el tre acida
citrusa suko el citronoj kaj limeoj kun aliaj aromoj kiaj ajlo.

Restoracioj dungas trejnitajn ĉefkuiristojn kiuj preparas manĝaĵojn, kaj
trejnitajn gekelnerojn kiuj servas al la klientoj. La termino restoracio (en
franca restaurant) estis registrita jam el la 19a jarcento, kiam ĝi rilatis
ankoraŭ al restaŭriga naturo de boilsupo kiuj estis iam servitaj en ili. Tamen,
la koncepto antaŭ-datas laŭ nomigo de tiuj manĝejoj, kiel pruvaro sugestas
komercan manĝopreparadon ekzistintan dum la epoko de la urbo Pompejo, kaj ĉar
urba vendado de preparitaj manĝaĵoj eble ekzistis jam en Ĉinio dum la Dinastio
Song. La kafejoj de la 17a jarcento en Eŭropo povas ankaŭ esti konsiderataj
fruaj versioj de restoracioj. En 2005, la loĝantaro de Usono elspezis 496 mil
milionoj da dolaroj por eksterhejma manĝado. La elspezaro por eksterhejma
manĝado distribuiĝas jene: 40% en tutservaj restoracioj, 37.2% en limigservaj
restoracioj (rapida manĝado), 6.6% en lernejoj, 5.4% en trinkejoj kaj
vendomaŝinoj, 4.7% en hoteloj kaj aliaj gastejoj, 4.0% en distrejoj, kaj 2.2% en
aliaj lokoj, kio inkludas militistajn sidejojn.

Pakitaj manĝaĵoj estas fabrikitaj (produktitaj) eksterhejme por vendado. Tio
povas esti tiom simpla kiom buĉisto preparanta viandon, aŭ tiom kompleksa kiel
moderna internacia nutrindustrio. La komencaj manĝoprocezaj teknikoj estis
limigitaj al disponebla manĝokonservado, pakado, kaj transportado. Tio ĉefe
inkludis saligadon, salplekadon, kazeiĝon, sekigadon, pekladon, fermentadon, kaj
fumaĵadon. Manĝofabrikado stariĝis dum la industria revolucio en la 19a
jarcento. Tiu disvolviĝo profitis avantaĝe el la novaj amasmerkatikaj teknikoj
kaj aperanta nova teknologio, kia muelado, konservado, pakado kaj etikedado, kaj
transportado. Ĝi kunportis la avantaĝojn de antaŭ-preparitaj temposavaj manĝaĵoj
al la kerno de ordinara popolo kiu ne ĝuas el hejmaj servistoj.

Komence de la 21a jarcento, leviĝis dunivela strukturo, el kiu kelkaj gigantoj
de la internacia manĝoprocezado kontrolas ampleksan gamon de bone konataj
manĝo-varomarkoj. Ekzistas ankaŭ ampleksa gamo de malgrandaj lokaj aŭ naciaj
manĝoprocezaj entreprenoj. Ankaŭ progresintaj teknologioj venis ŝanĝi
manĝofabrikadon. Komputil-bazitaj kontrolsistemoj, prilaboritaj metodoj por
manĝo-procezado kaj pakado, kaj antaŭeniroj en loĝistiko kaj en manĝodistribuado
povas plibonigi la kvaliton de produktoj, plibonigi la manĝosekurecon, kaj
malaltigi kostojn.



https://eo.wikipedia.org/wiki/Litovio

Litovio (aŭ Litovujo, litove Lietuva) estas lando en la nordoriento de Eŭropo,
ĉe la Balta Maro. La loĝantaro malkreskis lastatempe de 3.715 mil 1995 ĝis 3.448
mil en 2004. Etne la loĝantaron konsistigas precipe litovoj (83,5%), poloj
(6,9%) kaj rusoj (6,1%). Apud la ĉefurbo Vilno (Vilnius) kun 556 mil loĝantoj
estas pliaj grandaj urboj Kaŭnaso (Kaunas) (386 mil), Klaipėda (196 mil),
Panevėžys (119 mil) kaj Šiauliai (133 mil).

Litovio el kultura kaj dialekta vidpunkto divideblas al kvin etnografiaj
regionoj: Aŭkŝtajtio en la nordoriento, Dzukio en la sudoriento, Suvalkio en la
sudo, Eta Litovio en la regiono ĉirkaŭ la urbo Klaipėda en la sudokcidento kaj
Ĵemajtio en la okcidento.

Politike Litovio estas dividita en dek distriktojn kaj plu al komunumoj (parte
urbaj, parte subdistriktaj, litove savivaldybės, "memadministraj teritorioj").

Litovio limas norde kun Latvio, oriente kaj sude kun Belarusio, sudokcidente kun
Pollando kaj kun la rusa enklavo de Kaliningrado kaj okcidente kun la Balta
Maro.

Litovio erare estas foje konsiderata kiel parto de Orienta Eŭropo, ĉar ofte tiu
difino ampleksiĝas por inkludi la eksajn socialismajn ŝtatojn, al sudoriento de
la kontinento kaj Balkanio. Sed certe estas ke Litovio estas pli centra ol
orienta, tiele oni diras, ke la geografia centro de la eŭropa kontinento
troviĝas en Litovio. En la jaro 1989 geografoj de la Nacia Franca Instituto de
Geografio rimarkigis, ke la vera kaj ununura geografia centro de Eŭropo troviĝas
en la vilaĝo Purnuškės (54°54′N 25°19′E﻿ ﻿ / ﻿ ﻿54.9°N, 25.317°O﻿ / 54.9;
25.317﻿ (Litovio)Koordinatoj: 54°54′N 25°19′E﻿ ﻿ / ﻿ ﻿54.9°N, 25.317°O﻿ / 54.9;
25.317﻿ (Litovio)), je 17 km de Vilno, ĉefurbo de Litovio kaj tio aperas en la
Guinness-libro de rekordoj. Tamen la geografia centro de la Eŭropa Unio troviĝas
en la urbo Gelnhausen en Hesio, Germanio.

Litovio estas lando sen grandaj montoj, la plej alta punkto de Litovio estas la
monto Aukštojas (293,8 metroj), kaj la tereno estas markita de etaj kaj grandaj
lagoj, krom grandaj arbaraj zonoj kiuj kovras ĉirkaŭ 30% de la litova teritorio.

Kaj la klimato kaj la reliefo estas tre simila al tiu de la skandinavaj landoj,
duonon de la jaro neĝas kaj oni povas vidi grandajn kaj belajn arbarojn,
riverojn kaj lagojn en la plej parto de la litova teritorio. Litovio estas la
plej granda kaj loĝata el la tri baltaj respublikoj, kaj estas lando kun eta
sabla marbordo de proksimume 100 km, el kiuj nur 40 estas malfermaj al la Balta
Maro. Klaipėda, ties ĉefa havenurbo situas en la marenfluo de la Kurona Laguno.
La natura rezervejo Kurona Duoninsulo, litove Kuršių Nerija, ekde la jaro 2000
estas listigita kiel Monda Heredaĵo de UNESKO.

La ĉefurbo de Litovio estas Vilno kiu estas konsiderata de baltianoj kiel "La
Romo de Baltio". Inter 1920 kaj 1940 Vilno kaj la ĉirkaŭa regiono, la sudoriento
de Litovio, estis konkeritaj de Pollando (vidu la artikolon Centra Litovio
1920-1940), kaj vole-nevole tiam la ĉefurbo de Litovio estis Kaunas; post kiam
Sovetunio konkeris kaj la Respublikon Litovio kaj la pole okupitan sudorienton
de Litovio, Vilno reekestis la ĉefurbo de Litovio.

Litovoj kaj aliaj baltaj etnoj estis fine unuigitaj al unu nacio dum la 12-a
jarcente de litova duko kaj posta reĝo Mindaugas. Dum la 12-a ĝis 14-a jarcentoj
Litovio (tiam "Litova Granda Duklando" (Lietuvos Didžioji kunigaikštystė) eĉ pli
kreskiĝis kaj krom Baltio ampleksis plejgrandan parton de la hodiaŭaj ŝtatoj
Pollando, Belarusio kaj Ukrainio - de la Balta ĝis la Nigra Maro. Ĝis la batalo
de Žalgiris la plej granda danĝero por Litovio estis la ade atakinta Ordeno de
germanaj kavaliroj, germanlingva eklezia armeo de nobeloj, sed en tiu batalo dum
1410 ĝi estis venkita de unuiĝitaj litovaj kaj polaj armeoj.

La Princlando Litovio (litove Lietuvos Kunigaikštystė, ofte mallongigite LDK, en
mezepoka literatura litova lingvo Kunigiste Letuvos, rutene князство Литовское,
latine Ducatus Lituaniae, belaruse Княства Літоўскае, "Knjastva Litoŭskaje",
ukraine Князівство Литовське, "Knjazivstvo Litovske", pole Księstwo Litewskie,
ruse Княжество Литовское, "Knjaĵestvo Litovskoje") estis teritorio proksimume
ekvivalenta al la kultura regiono Aŭkŝtajtio, en kiu regis la litova reĝo
Mindaugas. La teritorio konsidereblas la "kerna parto" de la pli granda
Grandprinclando Litovio, kiu poste ĝis la 18-a jarcento iĝis parte tre ampleksa
ŝtato en orienta kaj centra Eŭropoj.

Dum la jaro 1386 la Granda Litova Duko Vladislao la 2-a Jagello fariĝis la reĝo
de Pollando. La litova kaj pola ŝtatoj fariĝis unio havanta la saman reĝon kaj
poste la sejmon. Jagello reformigis la fonditan de Kazimiro la 3-a Granda
Jagelonan Universitaton en Krakovo. Post Pola-Litova unio kaj fino de Jagelona
dinastio pola kaj litova nobelaro decidis kunigi la landojn en la unua
Respubliko de Ambaŭ Nacioj. Dum 1569-1573 Litovoj kaj Poloj faris la gravajn kaj
kontroversajn reformojn ankaŭ por eŭropa opinio. Laŭ la Varsovia konfederacio en
Respubliko de Ambaŭ Nacioj ordonita estis toleremo por ĉiuj religioj kaj nacioj.
Jam dum la reĝado de la lasta Jogailido Sigismondo la 2-a oni enkondukis la
elekton de reĝo. Sigismondo volis eĉ krei la polan-litovan eklezion kiel en
Britujo sed venkis tiam la ideo de katolikismo de reĝoj.

Poste estis elektitaj Vazoj Sigismondo la 3-a kaj Ladislao la 4-a kiuj
malfaciligis la kontaktojn kun Svedio kaj konkeris la grandan parton de Rusio.
Ladislao la 4-a fariĝis la caro de Rusio sed li rezignis poste. Li estis ankaŭ
kreanto de nacia pola-litova opero en Varsovio. Pro la komisio de Ladislao
pentris inter aliaj Peter Paul Rubens.

En 1665 Svedio konkeras Respublikon de Ambaŭ Nacioj kaj reĝo Johano Kazimiro
forkuras de sia lando. Svedio superregis la polan-litovan armeon. Tiam komencis
la amasa ribelo pri sendependeco de popolo en terenoj de Varsovio, Częstochowa
kaj Litovio. La ribelo en armeo estas kondukita de Stefan Czarniecki kiu
revenante al Respubliko forigas la svedan armeon de sia lando.

Poste oni elektas Johanon la 3-an Sobieski kiu aranĝas Pollandon-Litovion al la
militoj kun Rusio kaj Turkio. Plej granda lia venko estas la Batalo de Vieno en
1683 kiam Sobieski venkas super Otomana Imperio haltigante la ekspansion de tiu
lando al Eŭropo. Sobieski estis disvolvadis la arton ekzemple konstruante la
grandan palacon en Wilanów kiel en Versajlo.

La malkapabla reĝado de Sasoj en Respubliko venigas ĝin al malfortigo kaj
prokrasto de multaj terenojn. Post ili nur la febla reĝo Stanislao Aŭgusto
Poniatowski, amanto de Katarina la 2-a komencos reformi la Respublikon
reformigante la armeon, edukon, ege plibonigante arton kaj kreante la unuajn
ministeriojn. Pro la febla reĝado Respubliko estis dispartigita trifoje de
Rusio, Prusujo kaj Aŭstrio (vidu: Dispartigoj de Pollando). Malgraŭ malvenkoj
nobelaro organizis en Varsovio la Grandan Sejmon kiu finiĝis per la enkonduko de
la unua konstitucio en Eŭropo- la konstitucio de 3-a majo- kiu enkondukis la
ĉiujn bezotitajn reformojn por plifortigi landon kune kun la reformo de armeo.
Katarino la 2-a komencis batalon kun Respubliko sed la pola-litova armeo
venkadis. Nur kiam ŝi ekminacis al reĝo Stanislao li kunigis kun konfederacio
kontraŭ konstitucio kiu ĝenerale estis ribelo kontraŭ lando de Poloj kaj
Litovoj.

Tadeusz Kościuszko devenanta de terenoj de Litovio organizis insurekcion sed li
malsukcesis kaj tri dispartigantoj aneksis la tutan Pollandon-Litovion.

Dum la fino de la 19-a jarcento, la litova lingvo estis malpermesita en la ruse
okupita Litovio, sed la Knygnešiai, kulturaj partizanoj, kontrabandis
litovlingvajn librojn presitajn en la proksima germanlingva Orienta Prusio, en
la landon. Litovoj kaj Poloj faris du tutlandajn ribelojn: la Novembra ribelo
(1830) kaj Januara ribelo (1863) sed ili vanis. La Litova-Pola kulturo kaj eduko
estis tamen kaŝe organizita. Inter plej gravaj artistoj de Litovio devenis Adam
Mickiewicz, Eliza Orzeszko aŭ Stanisław Moniuszko.

La 16-an de februaro 1918 Litovio regajnis sendependecon. Ili kreis la apartan
de Pollando landon sen multaj terenoj de antaŭa Litovio. Konforme al sekretaj
decidoj de nazia-soveta pakto pri amikeco- pakto Ribbentrop-Molotov dum junio
1940 la komunista Sovetunio denove konkeris Litovion kaj instalis la Litovan
Sovetan Socialistan Respublikon. Post senperforta civitana ribelo fine de la
1990-aj jaroj, la Kantanta Revolucio, Litovio denove regajnis sendependecon nur
la 11-an de marto 1990.

La 29-an de marto 2004 Litovio fariĝis membro de NATO, kaj la 1-an de majo 2004
fariĝis ĉiurajta membro de la Eŭropa Unio.

La hegemonia religio estas katolikismo kun 79 %, sed ankaŭ ekzistas ortodoksismo
(4,07 %), luteranismo, judismo kaj islamo, kiel minoritataj religioj. Oni trovas
same en Trakai la lastajn Karaimojn de Eŭropo. La novpaganismo estas
renaskiĝanta, profitante la aperon en la lando de novaj ideologioj kaj kutimoj,
sed ankaŭ la fakton, ke tradicie litovoj plej multe en Eŭropo rezistis kontraŭ
la enmeto de kristanismo, ĝis la 14-a jarcento (vidu la artikolojn pri la
antikva kaj moderna kulto Romuva).

La litova kulturo aŭ kulturo en Litovio estas tre influita de la indiĝena
prakulturo, ekzemple pri la litova lingvo.

Inter la plej elstaraj verkistoj menciindas Vincas Krėvė-Mickevičius, romanisto
kaj dramaturgo; Alfonsas Nyka-Niliunas, poeto kaj romanisto kaj la rakontisto
Marius Katiliskis. Elstaras ankaŭ la lingvisto Algirdas Julius Greimas. Plej
elstara komponisto kaj pentristo estas Mikalojus Konstantinas Čiurlionis.

La unua universitato estis fondita en Vilno en 1556 de la granda duko Steponas
Batoras. La unua libro eldonita en litova lingvo estis presita dum la jaro 1562
en Königsberg (la nuna Kaliningrado).

La kulturo de Litovio ekzistis dum miloj da jaroj ekde almenaŭ la jaro 200 a.K.
kiam okazis la setliĝo de la baltaj popoloj, sed sendepende de la ekzisto de
sendependa litova ŝtato.

Rasos (litove, per plena nomo Rasos šventė [šventė = solenaĵo, festo], "festo de
roso", ankaŭ literumata Rãsos, Rasa, Kupolės, Saulės [saulė = suno, ankaŭ suna
diino] aŭ Krešės, ĵemajtie Rasas) estas malnova somermeza festo laŭ la antikvaj
ritoj de la antaŭkristana religio de Litovio.

Kredantoj: nun plej multaj katolikoj, en la sudokcidento eta malplimulto da
protestantoj, historie ankaŭ multaj judoj kaj inter ili iom da karaimoj. La
litovoj inter la popoloj de Eŭropo plej longe rezistis al kristanismo (ĝis la
14-a jarcento).

En 2008 sociologia enketo evidentiĝis, ke 80,2 % de la respondintoj konsideras
sin romkatolikoj, 2,7 % — ortodoksa kristanismo, 0,7 % — malnovritanoj, 0,6 % —
evangeliaj luteranoj, 0,4 % — reformitoj. 10 % de la respondintoj apartenas al
nenia religio..

En la 2003 jaro la kreskiĝo de ekonomiko en Litovio estis plej granda en la tuta
sudorienta Eŭropo, la komuna nacia produkto komparante kun la 2002 jara
kreskiĝis je 9,7 percentoj. La ekonomio ĝis nun tre rapide kreskas, des pli ke
Litovio aliĝis al la Eŭropa Unio.

Litovio estas unu el la landoj kiuj eniris en la Eŭropan Union en 2004
garantiita de bona ekonomia situacio, kaj ekde tiam estis la lando kiu plie
kreskiĝis ekonomie en Eŭropo. En 2003 oni registris la plej altan kreskon el
ties historio per pliigo ĉe Malneta Enlanda Produkto de 10.3 %. En 2007 pro
ĝenerala tutmonda ekonomia krizo, la ekonomio de Litovio malaltigis sian kreskon
al 8,7 %, kio estas ankoraŭ tre supre la eŭropa mezaveraĝo kaj pluhavas ĝin kiel
la lando kun pli alta kresko en la EU. La litova ekonomio baziĝas ĉefe sur la
terkultura, bestobreda kaj forsta ekspluatadoj, kvankam la internacia turismo
kreskas rapide kaj konvertiĝas en grava parto de la ekonomia disvolviĝo. Post
ties eniro en la Eŭropa Unio tiu ĉi balta lando pligrandigis sian industriigon.
Ĝi havas ĉirkaŭ 2.400.000 ha de kultivata tereno, kaj ĝi estas la plej granda
produktanto de lino tutmonde. Litovio havas unu el la tekstilaj industrioj plej
gravaj de Eŭropo kaj kvankam ties ekonomio ankoraŭ ne estas tutdisvolvigita,
ties nivelo de disvolviĝo jam ne estas komparebla kun tiuj de la landoj nomitaj
"de la dua mondo" kiel Kroatio, Ukrainio aŭ Rusio, kaj malpli kun tiuj de la
landoj de la tria mondo, kiel Ekvadoro, Venezuelo aŭ Sudafriko.

La Eŭropa Centra Banko antaŭvidas, ke post malpli ol 20 jaroj Litovio estos
lando tre alte disvolvigita kiel Svedio, kaj estos samnivele kun ties najbaroj
de la Nordo de Eŭropo, superinte eĉ kelkaj landoj de la EU-15 kiel Hispanio aŭ
Portugalio. Pro la akcela kresko de la litova ekonomio, kiu estas tre supre la
eŭropa mezaveraĝo, Litovio antaŭvidis adopti la komunan valuton Eŭro en 2009 kaj
meze de 2004, jam aliĝis al Eŭropa Valutoŝanĝa Mekanismo II, kio garantias al ĝi
interŝanĝan stabilecon.. La litovaj eŭro-moneroj jam produktiĝis.

Per ties aliro al la NATO, MKO, Monda Banko kaj Eŭropa Unio, Litovio
finkonsolidiĝis kiel lando enkadrita en la "okcidenta mondo", kie la servoj kaj
publikaj institucioj estas pli efikaj, kvankam ankoraŭ necesas fortostreco por
finatingi la disvolviĝintajn landojn de la Eŭropa Unio. En 2007 la laŭkapa MEP
Litovio estis 10.472 usonaj dolaroj, kio en monda komparo igas la ŝtaton tute
disvolviĝinta lando, kvankam ĝi ankoraŭ estas je la dua duono inter la 27 landoj
de la Eŭropa Unio, okupante la 16-an rangon laŭ perkapa mono.



https://eo.wikipedia.org/wiki/Leonardo_da_Vinci

Leonardo da Vinci aŭ Vinĉi [leoˈnardo da ˈvːintʃi] (itale Leonardo di ser Piero
da Vinci, tio estas Leonardo, filo de Piero, el Vinci) naskiĝis la 15-an
de aprilo 1452 en Anchiano ĉe Vinci, Italio, mortis la 2-an de majo 1519 en
Amboise, Francio).

Leonardo da Vinci estis itala pentristo, skulptisto, inventisto, arkitekto,
anatomiisto, botanikisto, muzikisto, verkisto, inĝeniero kaj sciencisto de la
alta renesanco, facile vivinte en la du kulturoj de scienco kaj belarto. Li
naskiĝis kiel ekstergeedzeca filo de la notario Piero da Vinci kaj de la
vilaĝanino Katerina, kaj edukiĝis en la ateliero de la fama florenca pentristo
Verrocchio. Grandan parton de sia frua laboro li plenumis kiel helpanto de
Ludovico il Moro en Milano. Poste li laboris en Romo, Bologna kaj Venecio kaj
pasigis la lastajn jarojn de sia vivo en Francio, en la bieno, donacita al li de
la reĝo Francisko la 1-a.

Oni ofte priskribis lin kiel arketipon de la renesanco, homon, kies kvazaŭ
senlima scivolemo estis komplementita per lia kapablo inventi. Li estas vaste
konsiderata kiel la plej granda pentristo de ĉiuj tempoj kaj eble la plej
multfacete talenta persono, kiu iam vivis.

Lia ĉefa akceptata merito kaj ĉefa okupo estis pentrado. Du el liaj verkoj Mona
Lisa (La Gioconda) kaj La Sankta Manĝo (La Lasta Vespermanĝo) okupas la unikajn
lokojn de la plej konataj, plej ofte reproduktataj kaj parodiataj portretoj kaj
religiaj verkoj de ĉiuj tempoj, kies famo estis nur iugrade atingata per la Kreo
de Adamo fare de Michelangelo. Inter la pentraĵoj de Leonardo ankaŭ la Vitruvia
homo estas ikona. Entute nur ĉirkaŭ 15 liaj pentristaj verkoj sukcesis supervivi
ĝis nia tempo, tio estas ege malgranda nombro pro lia konstanta, ofte
katastrofa, eksperimentado kun novaj teknikoj kaj lia kronika prokrastado.
Tamen, tiuj malmultaj verkoj kune kun liaj notlibroj, kiuj entenas desegnaĵojn,
sciencajn diagramojn kaj liajn pensojn pri naturo de pentrado, konsistigas
grandan kontribuon por postaj generacioj de pentristoj, kontestataj nur de lia
rivalo Michelangelo.

Kiel inĝeniero, Leonardo grandskale antaŭenigis sian tempon per siaj ideoj. Li
konceptis helikopterojn, tankon, sunan baterion, kalkulilon, proponis la teorion
de plata tektoniko. Nur malgranda kvanto de liaj planoj estis realigitaj dum lia
tempo, por multaj entute ne eblis konstrui ilin tiuepoke, sed kelkaj malpli
grandaj inventoj, kiel aŭtomate turniĝanta ŝpinilo kaj la maŝino por testi la
distiran forton de dratoj, eniris tutmondan industrion sen mencio de lia nomo.
Kiel sciencisto li draste antaŭis la scio-staton de sia tempo en la terenoj de
anatomio, civila inĝenierado, optiko kaj hidraŭliko.

La 15-an de aprilo 1452 (laŭ la julia kalendaro), Leonardo naskiĝis eksterleĝa
filo de la 25-jara notario Ser Piero, el riĉa itala familio, kaj de la 22-jara
kamparanino Caterina, en la toskana vilaĝeto Anchiano (je 2 km de la vilaĝo
Vinci, 80 km de Florenco, 50 km de Pizo en Italio). Lia avo Antonio registris en
sia taglibro, ke la naskiĝo okazis "je la tria horo nokta" (= 22:30), kaj ke la
knabon oni baptis je la nomo Lionardo. El la notoj de Antonio venas ankaŭ pliaj
informoj pri la vivo de la juna Leonardo.

Kvinjara, kiam lia patrino edziniĝis al la potfabriko-posedanto Accattabriga di
Piero del Vacca el Vinci, Leonardo ekloĝis ĉe sia patro, Ser Piero, kiu edziĝis
al juna virino, Albiera di Giovanni Amadori, kiu mortis sen gefiloj, kiam
Leonardo estis 13-jara. Lia patro edziĝis ankoraŭ trian fojon kaj havis kun siaj
du lastaj virinoj naŭ filojn kaj du filinojn. Li estis sukcesoplena notario,
inter kies klientoj troviĝis la Mediĉoj kaj anoj de la urba konsilio.

En 1466 Leonardo transloĝiĝis kun sia familio al Florenco. Jam frue li
interesiĝis pri muziko, desegnado kaj modelado. Iam lia patro montris kelkajn el
la desegnoj al Andrea del Verrocchio, kiu divenis la artajn kapablojn de la
knabo kaj iĝis ties instruisto pri artoj.

Verrocchio estis unu el la plej famaj skulptistoj en la tiama Florenco, kaj
verkis ankaŭ kiel juvelisto kaj pentristo. De 1470 ĝis 1477 Leonardo lernis ĉe
Verrocchio kun Lorenzo di Credi kaj aliaj lernantoj. Tiam li amikiĝis kun la
pentristoj Sandro Botticelli kaj Pietro Perugino.

Baldaŭ Leonardo lernis ĉion, kion Verrocchio povis instrui al li. Laŭ Vasari,
unu el la unuaj artkronikistoj kaj samtempulo de Leonardo, li kontribuis al la
pentraĵo La bapto de Kristo, kiun Verrocchio preparis por la monaĥoj de
Vallombrosa (videbla nuntempe en la Ufficioj de Florenco), la anĝelon surgenuan
je la maldekstra flanko. La pentraĵo estis unue pentrita per "tempera"-farbo,
sed bedaŭrinde poste surpentrita per oleofarbo (eble de Leonardo); tial
malfacilas nun juĝi pri la unuaj aŭtoroj. Oni supozas, ke Leonardo pentris ne
nur la vizaĝon de la anĝelo, sed ankaŭ partojn de la vestaĵoj kaj de la pejzaĝa
fono kiuj similas al tiuj de liaj verkoj. La pentraĵon oni datumas je 1475.

Ekde 1472 la nomo de Leonardo troviĝas sur la listoj de la gildo Sankta-Luko, la
pentristogildo de Florenco. Tie li vivis kaj laboris aliajn dek aŭ dek unu
jarojn kaj ĝis 1477. Oni daŭre nomis lin lernanto de Verrocchio. En 1476 oni
malkondamnis lin pro "sodomio" (tiama esprimo por samseksemo.

En 1476 Leonardo eniris la laborejon de Paolo Uccello, kie li studis la
perspektivon. Oni supozas, ke jam inter 1476 kaj 1478 li havis sian propran
laborejon.

Tiam oni ankoraŭ ne uzis familinomojn en Eŭropo; nur famaj familioj uzis la
triban nomon, ekzemple Lorenco de Mediĉo, inter kies antaŭuloj certe estis
kelkaj kuracistoj. Kutime homoj estis nomitaj laŭ la persona nomo al kiu oni
aldonis precizigan informon, kiel: nomo de la patro, devenloko, kromnomo
(Botticelli), nomo de la majstro (Andrea del Verrocchio), ktp. Do, la nomo de la
artisto estis Leonardo di ser Piero da Vinci, t.e. Leonardo, filo de majstro
Piero, el Vinci. Leonardo subskribis siajn verkojn nur per Leonardo aŭ Io,
Leonardo (mi, Leonardo). Aŭtoritatoj do kutime raportas pri la verkoj de
Leonardo, sen aldono de "da Vinci". Verŝajne li ne uzis la nomon de sia patro,
ĉar li estis eksterleĝa filo.

Lorenzo de Mediĉo interesiĝis pri li en 1477 kaj de 1482 ĝis 1483 Leonardo
verkis kiel libera artisto sub lia patronado. Dokumentoj ekzistas pri grava
mendo de la urba konsilio en 1478 kaj alia de la monaĥoj de San Donato en
Scopeto en 1480.

En 1481 la monaĥejo de San Donato mendis la Adoradon de la tri reĝoj, sed
Leonardo, ofendita, ĉar la papo Siksto la 4-a ne elektis lin, sed Mikelanĝelon
por ornami la Sikstan Kapelon en la Vatikano, neniam finis la pentraĵon kaj
foriris el Florenco por labori en Milano por la meceno kaj duko Ludoviko Sforza.

Ĉe la duko en Milano li ne nur pentris, sed ankaŭ laboris pri diversaj aferoj,
la artisto estis ekzemple organizanto de festoj kaj spektakloj en la palaco kaj
inventis teatromaŝinojn kiuj mirigis la publikon. Li pentris plurajn portretojn
de la milana kortego kaj ekstudis kiel ebligi ŝipiradon sur la kanalo de la
Martezana. En 1483 li ekpentris unu el siaj plej famaj ĉefverkoj nome La
Virgulino ĉe la rokoj por la kapelo San Francesco Grande. Tiam li ankaŭ
ekpripensis teknikajn kaj militistajn projektojn. Li plibonigis horloĝojn,
teksilojn, arganojn, ... Li ankaŭ studis urborganizadon kaj proponis planojn por
idealaj urboj.

Ĉirkaŭ 1490 Leonardo malfermis akademion, kie li instruis dum kelkaj jaroj kaj
notis siajn esplorojn en serio da verketoj. Samtempe li planis grandegan statuon
fandotan el bronzo Il Cavallo de Francesco Sforza (la patro de la duko de
Milano) sur baŭmanta ĉevalo. Prodaĵo en la tiama epoko, kiu tamen neniam estis
realigita.

En 1495 la dominikanoj de la monaĥejo Sankta Maria de la gracoj mendis de li La
Sanktan Manĝon, kiun li pentris freske sur la muron de la monaĥeja manĝejo. En
1498 li pentris la plafonon de la palaco Sforza.

En 1499 la trupoj de Ludoviko la 12-a invadis la dukejon de Milano kaj eksigis
la dukon Ludoviko Sforza. Lia statuo kun baŭmanta ĉevalo estis detruita.
Ludoviko la 12-a volis eĉ eltranĉi la monaĥejan muron por forporti La Sanktan
Manĝon al Francio.

Post du monatoj en Mantova kun la sciencista monaĥo Luca Pacioli, li vojaĝis al
Venecio en marto 1500, kie li pristudis la defendorimedojn je la orienta limo de
la venecia ŝtato kontraŭ ebla atako de la turkoj. Fino de aprilo li estis denove
en Florenco.

En 1501 li loĝis en la monaĥejo de la Santissima Annunziata. Dum mallonga tempo
li restis en Romo en la Vilao Tivoli por pristudi antikvaĵojn. Li realigis por
la potenca ŝtatsekretario de Ludoviko la 12-a, Florimond Robertet, Virgulinon
nun malaperintan.

En 1502 Leonardo estis vokita de la princo Cezaro Borgia, duko de Valentinois,
kiu donis al li la titolon de "kapitano kaj ĝenerala inĝeniero". Li loĝis en
Markio kaj Romagna por revizi la fortikaĵojn kaj de la filo de la papo
Aleksandro la 6-a novkonkeritajn landojn. Li renkontiĝis kun Nicolas Machiavel
"spiono" de Florenco, je la servo de Cezaro Borgia.

De 1503 ĝis 1506 Leonardo loĝis en la monaĥejo Santa Maria Novella kaj havis
novan pentristan laborejon. Li pentris la Batalon de Anghiari.

En 1504 oni petis konsilon de Leonardo por la loko de la David-statuo de
Mikelanĝelo, kaj kune kun kelkaj kolegoj li konsilis starigon en niĉo "por ke ĝi
ne ĝenu la ceremoniojn de la oficialuloj". Fine oni sekvis la opinion de
Filippino Lippi (kaj ja de Mikelanĝelo) kaj aliaj kaj starigis la statuon pli
centre. Lia patro mortis kaj pro sia eksterleĝa naskiĝo Leonardo ne povis
heredi. Ludoviko la 12-a petis de Florenco, kie Leonardo faris anatomiajn
studojn kaj provis klasifiki siajn nenombreblajn notojn, ke la majstro revenu
Milanon.

En 1506 la registraro de Florenco permesis al li viziti la francan gubernatoron
de Milano, Charles d'Amboise, kiu gardis lin kontraŭ la protestoj de la
regnestro.

En 1507 la pentristo heredis de sia onklo Francesco, sed liaj nevoj
kontraŭbatalis la testamenton. Ludoviko la 12-a estis en Milano kaj Leonardo
iĝis denove organizanto de festoj en la lombarda ĉefurbo. En 1508 li eklaboris
pri Sankta Ana, kiu troviĝas nun en la Luvro en Parizo.

Mortis la gubernatoro Charles d'Amboise en 1511 kaj Francio forlasis la regionon
de Milano post la perdita batalo de Ravenna.

En septembro 1513 Leonardo transloĝiĝis al Romo, kie li laboris por la papo
Leono la 10-a el la riĉa kaj potenca familio Mediĉo. En 1514 li pentris la
serion de "Diluvoj" kaj preparis projekton por sekigi la marĉojn Pontins, kiuj
apartenis al la duko Julien de Mediĉo.

En septembro 1515 la nova franca reĝo Francisko la 1-a rekonkeris la regionon de
Milano pro la gajnita la batalo de Marignano. En novembro 1515 Leonardo laboris
pri nova projekto de la kvartalo Mediĉo en Florenco. En decembro li renkontis la
reĝon Francisko la 1-a en Bolonjo.

En 1516 Leonardo eklaboris en Francio kun sia helpanto la pentristo Francesco
Melzi, sub la meceneco kaj protekto de la franca reĝo Francisko la 1-a, kiu
loĝigis lin en la kasteleto Clos Lucé en Amboise (departemento Indre-et-Loire)
kiel "unua pentristo, inĝeniero kaj arkitekto de la reĝo". Francisko la 1-a
admiris Leonardon kaj konsideris lin kiel patron. Leonardo laboris pri projekto
de nova palaco en Romorantin kaj devojigo de rivero en Sauldre.

Delonge malsana, la 23-an de aprilo 1519 Leonardo da Vinci faris sian
testamenton kaj la 2-an de majo, 67-jara, mortis en Clos Lucé.

Giorgio Vasari, lia unua biografo, skribis, ke li mortis en la brakoj de
Francisko la 1-a, sed tion oni malkonfirmas. Lia tombo troviĝas en la kapelo
Saint-Hubert, en la kastelo de Amboise.

Post portempa entombigo, lia korpo estis sendita la 12-an de aŭgusto al la
monaĥejo de Saint Florentin, sed la restaĵoj de lia korpo estis perditaj dum la
francaj religimilitoj en la 16-a jarcento.

Leonard da Vinci, fraŭla dum sia tuta vivo, sen iuj edzino, filo aŭ filino,
testamentas sian tutan verkon por ke ĝi estu publikigota, siajn manuskriptojn,
kajerojn, dosierojn, ilojn, al sia lernanto kaj disĉiplo, Francesco Melzi. Tiu
ĉi estis lernanto lia de kiam li estis 10 jara, vojaĝis kun li ĝis Francio,
restis kun li ĝis la morto kaj administros lian testamenton dum 50 jaroj post la
morto de la majstro. Multajn pentraĵojn, inter ili la Gioconda, la Virgulino, la
Infano kaj Sankta Ana, ... li testamentis al sia alia disĉiplo, Giacomo
Caprotti, ankaŭ kromnomita Salai, kiu lernis ĉe li jam 15-jara. Aliaj aferoj
estis por liaj servistoj.

El la 50.000 originalaj dokumentoj (kajeroj, manuskriptoj, paĝoj, desegnaĵoj,
tekstoj, notoj, ... - ĉiu el ili konsiderinda kiel aparta artaĵo), kiujn
konservis Francesco Melzi dum sia tuta vivo, neniun li publikigis. Post lia
morto en 1570 la dokumentoj estas disigitaj, perditaj, ... Hodiaŭ restas nur
ĉirkaŭ 13.000 dokumentoj, la plej multaj arkivitaj en Vatikano.

La Gioconda (La Joconde en la franca, Mona Lisa en la angla kaj la hispana),
probable la plej fama bildo en la mondo, estas en la muzeo Louvre en Parizo. Ĝi
estas facile trovebla, ĉar ĝi estas la bildo kun la granda homamaso ĉirkaŭ si,
sed ĝi ne estas facile rigardebla ĉar ĝi estas malantaŭ dika vitro (en 1911, ĝi
estis ŝtelita). Ŝia enigma rideto, pro kiu ŝi nun estas tiel fama, estis en ŝia
tempo rideto eleganta. Spite de la granda populareco de la bildo, ĝi ankoraŭ
povas teni la animon, eĉ post centoj da jaroj.

Kvankam La Gioconda ja estis reala virino (eble Mona Lisa, junulino de Florenco
kiu, en 1495, edziniĝis al Francesco del Giocondo), iuj kredas ke Leonardo uzis
plurajn modelinojn por fini la bildon.

Liaj pentraĵoj estas tre realismaj, precipe en komparo kun pentraĵoj de antaŭaj
jarcentoj en Eŭropo. Leonardo aplikis la tiam novan teknikon de perspektivo.
Aldone, liaj okuloj kaj menso estis tre observemaj, pri homoj kaj pri naturo.
Ekzemple li vidis aspektojn de akvofalo kaj birdflugo, kiuj estis alie nekonataj
ĝis la invento de fotografio en la 19-a jarcento.

Parto de la efiko de liaj pentraĵoj venas de subtila kaj mola ombrigado, kie unu
ombro fluas en alian. En La Gioconda, ekzemple, oni ne povas diri la horon de
tago sur la bildo. La itala nomo por la tekniko estas sfumato (nuancigita,
laŭvorte disfumiĝinta). Alia efiko de liaj pentraĵoj venas de la mistera mieno,
kiun li kutime donis al la virinoj.

Leonardo estis tiel maldisciplinema, ke li ofte finis pentraĵon nur post jaroj.
Ekzemple, en La Sankta Manĝo la vizaĝoj de Jesuo kaj Judaso longe restis
malplenaj. Liaj inventoj ofte suferis la saman sorton.

Liaj inventoj kaj artaĵoj ankaŭ suferis pro liaj inventemo kaj memfido:
Ekzemple, por pentri La Sanktan Manĝon Leonardo inventis novan teknikon de
pentrado, kiu ebligis lin pentri pli malrapide kaj zorgeme ol freskado permesis
(ĉe kiu necesas pentri dum la [[stuko|stukaĵo estas malseka). La tekniko ŝajnis
sukcesi, sed post tempo ĝi grade ruinigis la pentraĵon, ĉar la farbo ne povis
daŭri longe. Simila nova tekniko tute ruinigis alian pentraĵon de Leonardo, La
Batalo de Anghiari. Jen la du flankoj de la genio de Leonardo. Unuflanke li
estis inventema, sed aliflanke, li estis tro memfida, riskante ĉefajn pentraĵojn
pro tekniko ne sufiĉe elprovita.

Leonardo da Vinci kreis multegajn skizojn por artaĵoj kiaj pentraĵoj kaj
skulptaĵoj, la plejmulto el kiuj neniam realiĝis. Li verkis grandegan nombron de
arte altvaloraj ilustraĵoj pri la plej diversaj temoj, kiel biologio, anatomio,
tekniko, armiltekniko kaj arkitekturo. Multe impresas liaj detalaj anatomiaj
natursciencaj desegnaĵoj. Li preparis sekcojn laŭlongajn kaj laŭlarĝajn kaj
ankaŭ vidojn de supre. Li estis scienca pioniro, kies skizoj montras el sia
tempo en la modernan epokon.

Li verkis notolibrojn en kiuj li desegnis kaj skribis pri siaj ideoj, inventoj
kaj studoj pri naturo kaj anatomio, skribinte en la itala en mano inversa (eble
por eviti ŝmiri la inkon, Leonardo estinte maldekstrulo). Li portis notolibron
kun si ĉien. La notolibroj estas la plej ampleksa registro de iu ajn granda
menso.

Unu el la notolibroj, la Codex Leicester, estas la posedaĵo de Bill Gates,
fondinto de Microsoft kaj fascinato de Leonardo, kiu aĉetis ĝin en 1994 por 13
megadenaroj.

La plej fama el liaj inventoj estas liaj flugiloj. Fakte, la flugiloj estis la
unua (kvankam malsukcesa) pendoglisilo.

Inter aliaj, li inventis helikopteron, akvolevilon, defendilon por kastelo aŭ
urbomuroj, gigantan arbaleston, tankon, helicon, maŝinpafilon, savringon,
roboton, kalkulilon, ktp.

Kvankam Leonardo pruvis, ke maŝinoj de ĉiama movo estas maleblaj, li ankoraŭ
estis senfine fascinita de ili kaj penis inventi tian maŝinon.

Leonardo ŝatis studi naturon. Leonardo estis antaŭmoderna sciencisto, kiel
Aristotelo aŭ Arkimedo estis antaŭmodernaj: scienco bazita sur observado, logiko
kaj matematiko (precipe geometrio), sed ne sur eksperimentado (Galileo) kaj
indukto (Bakono), kiel en moderna scienco, kiuj alvenis nur cent jarojn post
Leonardo. Lia scienco estis moderna por lia epoko: li fidis ne la aŭtoritaton de
antikvaj libroj, sed rektan observadon de naturo.

Kiel artisto li nature fidis siajn okulojn. Kaj kiel artisto li ne ricevis la
klasikan klerigadon de la universitato, kiun ricevis kuracistoj, advokatoj aŭ
sacerdotoj, kiu emfazis la latinan lingvon kaj la antikvajn librojn. Pro tio,
Leonardo nomis sin "homo senklera". Tamen, Leonardo lernis la latinan je la aĝo
de 42 jaroj (1494) kaj legis multajn klasikajn verkojn. La latina lingvo
malfermis al Leonardo la altan scion de la Okcidento.

La plimulto de lia scienca laboro okazis malfrue en lia vivo, ekzemple en
Francio, kie li loĝis ĉe la fino de sia vivo. Tie la reĝo donis al li domon kaj
finance subtenis Leonardon tiel, ke li povis dediĉi sin al la studo de la
naturo. Leonardo interesiĝis precipe pri akvo, vento, tero, ombro, plantoj,
bestoj (birdoj, ĉevaloj kaj la homa korpo). Leonardo deziris unuigi ĉiajn sciojn
pri naturo antaŭ sia morto, sed ne atingis sian celon.

Lia forto kiel sciencisto estis observado kaj scivolemo. Lia malforto estis lia
evito de abstrakta penso kaj ĝeneraligado. Ekzemple, kvankam lia anatomio estis
senegala en Okcidento, li ne malkovris la principon de la sangocirkula sistemo.

Oni priskribis Leonardon kiel malferman afablan homon, kontraŭe al la posta
Mikelanĝelo. Sian emon pri soleco li priskribis per preskaŭ la samaj vortoj kiel
William Wordsworth.

Liaj vastaj planoj kaj studoj alportis al li nenian rektan enspezon. Malgraŭ sia
talento, siaj brilaj kapabloj kaj geniaj realigaĵoj, li restis malriĉa. Malalta
li taksis aŭtoritaton. Pro tio, li ne tute aliĝis al la potencaj Mediĉoj. Kiam
oni ofertis al li firman dungon ĉe la kortego de Ludoviko Sforza en Milano, li
simple foriris.

Leonardo konis Makiavelon kaj amikiĝis kun li, kiam ili laboris por Cezaro
Borgia. Kiam li laboris en Romo por la papo, li konis Mikelanĝelon kaj ankaŭ
Rafaelon, kiun li grave influis.

Kvankam la temoj de liaj pentraĵoj ofte estis religiaj, Leonardo mem ne okupiĝis
pri religio ĝis la lastaj jaroj de sia vivo. Religio ŝajnis al li tro abstrakta.



https://eo.wikipedia.org/wiki/Krimeo

Krimeo (aŭ Krimea Duoninsulo) troviĝas sude de Rusio, norde de la Nigra maro,
inter 33-37°E kaj 44-46°N. Norde ĝi limas la Ĥersonan provincon de Ukrainio,
okcidente, sude kaj sudoriente - la Nigran Maron, nord-oriente - la Azovan
maron. Norde ĝi konektiĝas al la kontinento per mallarĝa Perekopa terkolo (ĉ.
8-20 kilometrojn larĝa). Oriente de Krimeo, inter la Nigra kaj Azova maroj
troviĝas la Kerĉa duoninsulo (inter ĝi kaj la Tamana duoninsulo estas 3-13
kilometrojn larĝa Kerĉa markolo). Okcidente la mallarĝiĝanta parto de Krimeo
formas la Tarĥankutan duoninsulon.

La areo de Krimeo estas ĉ. 27 mil kv. km. La distanco inter la plej norda punkto
(Perekopa terkolo) ĝis la plej suda punkto (kabo Sariĉo) egalas al 207 km. La
distanco inter la plej okcidenta punkto (kabo Karamruno) ĝis la plej orienta
punkto (kabo Fonaro) egalas al 324 km. La longeco de la bordoj - ĉ. mil
kilometroj. La plej grandaj golfoj de la Nigra Maro ĉe Krimeo estas la Karkinita
golfo, la Kalamita kaj la Teodozia golfoj; la plej grandaj golfoj de la Azova
maro estas Sivaŝo, la Kazantipa kaj la Arabata golfoj.

Ĉ. 70 elcentojn de la Krimea areo (norde) okupas la stepa ebenaĵo. Sude, ĉ. 20
elcentojn de la Krimea areo okupas la Krimea montaro, kiu etendiĝas per 3
montoĉenoj (la plej alta punkto - la monto Romankoŝo, 1545 m.) de Sebastopolo
ĝis Teodozio. Ĉ. 10 elcentojn de la Krimea areo okupas lagoj (estas kelkaj
grandaj estuaraj saletaj lagoj - Donuzlavo, Sasiko, Uzunlaro ka.).

La klimato en la norda parto estas modere kontinenta. La averaĝaj temperaturoj
de januaro estas ĉ. 0 °C, julie - ĉ. 24 °C. En la Krimea Montaro la klimato
estas iom pli severa kaj humida. Sude de la montaro sur la Suda Bordo de Krimeo
la klimato estas subtropika.

La riveroj de Krimeo estas malmultakvaj, la plej gravaj estas Salgiro, Belbeko,
Kaĉo, la Nigra. Koyashskoye, Kojaŝskoje aŭ Koyashs'ke estas salakva lago en la
marbordo de la Kerĉa duoninsulo en Krimeo, apartigita el la Nigra Maro per bendo
de tero. Ĝi longas 4 kilometrojn, larĝas 2 kilometrojn kaj havas profundon de
ĉirkaŭ unu metro.

La grundoj en la norda parto de Krimeo estas plejparte kaŝtanaj, en la centra
parto - ĉernoziaj, en la montaro - brunaj montar-arbaraj aŭ ĉernozioidaj
montar-herbejaj. La tero de la norda parto estas plejparte plugita kaj
kultivata, de loko al loko konserviĝis stepaj kreskaĵoj. La montaro estas
kovrita de kverkaj, fagaj, karpenaj arbaroj (la nordaj deklivoj) aŭ de
pin-arbaroj (la sudaj deklivoj). La kreskaĵaro de la Suda Bordo de Krimeo estas
subtropika.

La ĉefaj urboj de Krimeo estas Simferopolo (la ĉefurbo), Sebastopolo, Jalto,
Kerĉo, Teodozio. La Suda Bordo de Krimeo estas grava turisma kaj kurac-ripoza
loko.

Administre preskaŭ la tutan areon de Krimeo (escepte de la Sebastopola municipo
kaj de la norda parto de la Arabata terlango) okupas la Respubliko Krimeo (parto
de Rusio).

Pri la historio, ekonomio kaj loĝantaro de Krimeo vidu ĉe Aŭtonoma Respubliko
Krimeo.



https://eo.wikipedia.org/wiki/Komunismo

Komunismo estas politika ideologio kaj movado, kiu de 1849 baziĝas sur
marksismo. Unu el la celoj de komunismo estas forigi la privatan posedadon de
produktiloj, detrui la kapitalismon. Anstataŭe la produktiloj estu posedataj
kolektive. Sistemo fondita sur la frazo "de ĉiu laŭ sia kapablo, al ĉiu laŭ sia
bezono".

La Manifesto de la Komunista partio (el Retarkivo 2007) redaktita fare de Karl
Marx en jaro 1849, en Londono, por la Ligo de la Justuloj, iĝinta "ligo de la
komunistoj" kaj poste Komunista partio estas la historie baza dokumento por
komunistoj. Ĝi konstatas la evoluon de la homa socio kaj prognozas la venkon de
laborista klaso, kiu poste evoluigos socion sen divido en klasoj.

La unua aŭtoro (antaŭmarksisma), kiu uzis tiun terminon, por difini sian socian
projekton, estis la franca frua socialisto Cabet, aŭtoro de Voyage en Icarie
(Vojaĝo en Ikario). (Londono, 1839). La vorto iĝis sufiĉe populara en la postaj
jaroj inter adeptoj de socialismo, kaj kondukis al kreado de la unua "Komunista
partio", sub influo de Karl Marx kaj Friedrich Engels.

Multaj regantoj, kiuj nomis sin komunistoj, faris grandajn krimojn en la nomo de
la estonta (teorie plej humanisma kaj liberiga) komunismo. Malsatmortis 3-5
milionoj da homoj en Ukrainio en la 1930-aj jaroj, milionoj malsatmortis en
Ĉinio en la 1960-aj jaroj kaj la Ruĝaj Kmeroj en Kamboĝo murdis milionojn el sia
popolo. La amasbuĉadoj dum enlandaj militoj ligitaj kun revolucio, la persekuto
de kontraŭuloj aŭ luktoj inter konkuraj komunismaj rondoj (vidu Stalinismo),
kies plej konata efektiviĝo estis la tiel nomata sovetia Gulago, ankaŭ kaŭzis
amasojn da kruelaĵoj kaj milionojn da mortoj.

Kvankam jam estis antaŭe klopodoj sukcesigi komunismajn revoluciojn, ĉefe en
Eŭropo, estis la Rusia revolucio de 1917, kio montris al la mondo kaj ĉefe al la
komunismaj, socialismaj kaj laborismaj movadoj, ke eblas komunisma revolucio. De
tiam jam estis almenaŭ unu socialisma ŝtato en la mondo. Poste Mongolio fariĝis
la dua komunisma lando. Je la fino de la Dua Mondmilito, kaj pro la alianco
inter la Ruĝa Armeo kaj la luktintoj kontraŭnaziaj de la landoj de Orienta
Eŭropo, la Sovetunio helpis la starigon de komunismaj ŝtatoj en tiu
mondoregiono; tiu klopodoj estis agnoskita de la Jalta konferenco. Tiele en
Eŭropo krom Sovetunio, ekzistis jam sep komunismaj ŝtatoj kiuj starigis kun
Sovetunio la Varsovian Kontrakton krom Jugoslavio, kiu decidis sian propran
vojon al komunismo.

En la resto de la mondo kaj samtempe kun la Sendependiĝo de Afriko kaj similaj
situacioj en Azio kaj Ameriko aliaj ŝtatoj alproksimigis siajn idearojn al tiuj
de la komunisma bloko. Tio okazigis dum la Malvarma Milito, ke la mondo estis
disdividita en du landaroj, nome tiu de la Pakto de Varsovio kaj tiuj aliancanoj
de Usono aŭ membroj de NATO. En kelkaj lokoj tio okazigis ne nur streĉigon, sed
ankaŭ veraj militoj, kiel la Vjetnama milito aŭ la ne tiom longdaŭra Korea
milito, sed ankaŭ malfacilajn epokojn de antaŭvidebla nova mondmilito, kio
feliĉe ne okazis, kiel ĉe la Kariba krizo.

Dum tiu epoko okazis kontraŭstaro inter la du plej gravaj komunismaj ŝtatoj en
la mondo, nome Sovetunio kaj Ĉinio, kio okazigis malfacilaĵojn inter la
respektivaj aliancanoj, kiel en Hindoĉinio aŭ Afriko.

Fine la propra Sovetunio komencis ian politikon ŝanĝi iamaniere la politikajn
kaj ekonomiajn principojn de komunismo, sed ankoraŭ ene de la komunisma
hegemonio. Tio nomiĝis Perestrojko kaj ekokazis ĉirkaŭ 1985. En Pollando kaj
aliaj landoj de Orienta Eŭropo okazis insurekcioj kaj finfine la muro de Berlino
falis en 1989. La geopolitiko ŝanĝiĝis. Sovetio anoncis senvenkan foriron el
Afganio. Lech Walesa iĝis prezidanto de Pollando.

Hungario malfermis la feran kurtenon. Pretekstante feriojn en Hungario, kie la
landlimoj estis malfermitaj ekde la 11-a de septembro, orientgermanoj forlasis
la landon centope kaj milope. 25 000 civitanoj tiel alvenis en okcidenta
Germanio tra Hungario kaj Aŭstrio dum tri semajnoj. En Prago kaj Varsovio dekoj
da miloj da orientgermanoj sieĝis la ambasadorejon de Okcidenta Germanio.

En orienta Germanio protestoj grandiĝis. En protestantaj preĝejoj, kiel tiu de
Sankta Nikolao en Leipzig, homoj preĝadis por paco. Tio estis la ĝermo de la
Lundaj manifestacioj ekde septembro. 20.000 manifestaciantoj paŝis laŭ la
stratoj de Leipzig la 2-an de oktobro 1989. Miĥail Gorbaĉov, veninte al orienta
Berlino por festi la kvardekan datrevenon de la estiĝo de la Germana Demokratia
Respubliko, indikis al la registaranoj, ke nepre ne estu uzata armea subpremado.
Malgraŭ provo far renoviguloj de la komunista partio la manifestacioj daŭrigis:
unu miliono da manifestaciantoj en orienta Berlino la 4-an de novembro, centoj
da miloj en aliaj grandaj urboj de GDR.

La rezulto de ĉio tio estas, ke pli kaj pli komunismaj registaroj estis
forigitaj en ĉiuj eŭropaj landoj, kaj kiel konsekvenco en granda parto de la
resto de la mondo, ĉefe en Afriko kaj en Azio (kaj ĉefe en Hindoĉinio). Tio
estas la procezo nomita falo de komunismo. Tamen restis komunismaj ŝtatoj en
Ameriko, nome Kubo, en Azio, nome Ĉinio, Vjetnamio kaj en pli etaj lokoj.

En la 9a de aprilo 2015 la Parlamento de Ukrainio aprobis leĝon per kiu oni
malpermesis la komunismajn simbolojn kiaj la rikoltilo kaj martelo, figuroj de
la Sovetunio, aŭ ties luktantoj kontraŭ la naziismo dum la Dua Mondmilito, dum
oni egaligas propagandon por komunismo kaj propagandon por naziismo, sen
konsidero al la plej amasmurdaj konsekvencoj de tiu lasta reĝimo kaj partikulare
en la landoj de Orienta Eŭropo.

Laboranta Komunismo estas politika ideologio kaj movado, kiu de 1980-90 jardekoj
estis proponita de Mansur Hekmat, irana komunista teoriisto.

Hekmat ne prezentis ĉi tiun ideologion kiel nova, sed kiel komunismo de Karl
Marx, Fredrik Engels kaj Lenin. Li nomis sian movadon Laboranta Komunismo por
apartigi tiun el aliaj movadoj kiuj nomis sin mem kiel komunismaj je 20-a
jarcento kaj li (Hekmat) opinis ke ne estas komunismaj sed burĝaraj kaj
mallaborantaj.

Esperanton apogis pluraj gvidantaj komunistoj, inkluzive Anatolo Lunaĉarskij,
Josip Broz Tito, Ho Chi Minh, Fidel Castro. Aliflanke, esperantismo estis
kelkfoje persekutata de komunismaj registaroj, notinde en Sovetio sub Stalino.

Ernest Drezen estis eble la plej fervora kaj optimisma adepto samtempe de
Esperanto kaj Sovetia komunismo, li pensis ke la du alportos emancipiĝon kaj
feliĉon al la popoloj en la mondo. Sed nur kelkajn jarojn poste, kiam li verkis
siajn plej famajn librojn pri tiu emancipiĝo, li estis arestita de Stalino kaj
pafmortigita, kulpigita pri … "spionado favore al la kapitalistoj", "trockiismo"
kaj "terorismo", (evidente falsaj akuzoj). Granda parto de la sovetia
esperantistaro ricevis similan sorton aŭ estis senditaj en la Gulagon. La
ceteraj pro timo silentis dum jaroj, ĝis la morto de Stalino.

Dum la Malvarma Milito, la ĉeĥa komunisto Rudolf Burda energie defendis
Esperanton. Oni forpelis lin el la partio; sed li travivis, kaj helpis la
Esperantan kulturon travivi en la nacioj de la Varsovia Kontrakto. Li estis la
fondinto de la gazeto La Pacdefendanto kaj la unua prezidanto de la Mondpaca
Esperantista Movado.

Prikomunismaj verkoj apenaŭ ekzistas en esperanto, ekzemple ne ekzistas la plej
fama verko de Karl Marx Das Kapital (La Kapitalo) en esperanta versio. Libroj de
sovetiaj kamaradoj estis konfiskitaj de la stalina reĝimo.

Ĉar komunismo strikte ligiĝas al marksismo, do al materiismo (historia
materialismo), kaj do al ateismo, kaj ĉar ĝi havis en la diversaj komunistaj
partioj ankaŭ la celon batali kontraŭ religio kaj ĝin elimini kiel kaŭzo de la
socia malegaleco, ankaŭ la Supera Katolika Instanco ĝin refuzis kaj kondamnis
kaj provis konsciigi katolikojn, ke la altira kaj sinceraj socie plibonigantaj
ĝiaj celoj kaŝis ankaŭ danĝeron por la religio. En la katolika kulturo oni emis
distingi en la komunistaj partioj la porhoman engaĝon el faktaj rezultoj: oni
kondukis, praktike kaj teorie, respektante la principon: io estas la la
komunismo, alio estas komunisto. Diversaj enciklikoj de la katolika sociala
doktrinoinvitis la katolikaron rifuzis komunismon aparte tiun kiu sin apogiĝis
sur marksismo.

En la unuan de julio de 1949 la tiama Sankta Ofico(nun Kongregacio por la
Doktrino de la Kredo), post la aresto de episkopoj kaj kardinaloj en diversaj
komunistaj landoj, promulgis dekreton per kiu deklaris ekskomunkitaj la
katolikoj adherantaj al la doktrino, teorie kaj praktike, de komunismo, kies
partioj, aparte tiu itala (PCI), proponis en siaj statutoj perspektivojn kaj
engaĝon por la elimino de religio. Tial eskomunikita estis nur katoliko kiu
konscie kaj scie adheras al ateismema marksimo de iu ajn kominista partio. Eble,
malmultaj estis fektive konscience tuŝitaj de tiu ekskomuniko ĉar la plej parto
de la komunista popolo estis konvinkita, ke tiu partio agadas nur por la socia
plibonigo de la laboristaron!

Ĉu tiu ekskomuniko trafas ankoraŭ hodiaŭ katolikon konfesantan erojn de marksima
doktrino kontraŭantaj al la kristana kredo? Oni diskutas. Tamen oni memoras ke
estis ĝuste Papo Johano la 23-a kiu diris (11/10/1962): “Hodiaŭ, tamen, la
Edzino de Kristo preferas uzi la kuracilon de la mizerikordo ol tiun de la
severeco: Ŝi opinias iri renkonten al la hodiaŭaj bezonoj per la montro pri la
valideco de sia doktrino ol per la kondamno”. [2] [3]



https://eo.wikipedia.org/wiki/Johann_Wolfgang_von_Goethe

Johann Wolfgang von GOETHE [ˈjoːhan ˈvɔlfɡaŋ fɔn ˈɡøːtə], esperantigite Johano
Volfgango Goeto (naskiĝis la 28-an de aŭgusto 1749 en Frankfurto ĉe Majno,
mortis la 22-an de marto 1832 en Vajmaro) estis germana poeto kaj dramverkisto,
krome ŝtatministro, juristo, filozofo kaj natursciencisto. Li estas ofte
konsiderata la plej grava poeto germana.

Inter la beletraj verkoj de Goethe troviĝas poemoj, dramoj, eposoj (versaj kaj
prozaj), membiografiaj, estetik-, art- kaj literaturteoriaj kaj natursciencaj
tekstoj. Ankaŭ lia vasta korespondado havas gravan literaturan signifon. Goethe
estis unu el la unuaj kaj la plej grava reprezentanto de Sturm und Drang. Lia
romano Die Leiden des jungen Werther (La suferoj de la juna Werther) famigis lin
en 1774 en la tuta Eŭropo. Poste li orientiĝis enhave kaj formale laŭ la idealoj
de la antikvo, kaj iĝis ekde la 1790-aj jaroj kune kun Friedrich Schiller unu el
la plej gravaj reprezentantoj de la vajmara klasikismo. Maljunulo, li estis
konsiderata eksterlande reprezentanto de la spirita Germanio.

Dum la aprezo de Goethe unue malaltiĝis post lia morto, li iĝis en la Germana
Imperiestra Regno ekde 1871 kronatesto de la nacia identeco de la germanoj.
Estiĝis adoro ne nur de la verkoj, sed ankaŭ de la personeco de la poeto, kies
vivokonduto estis konsiderata modela. Ĝis nun Goethe estas konsiderata la plej
grava germana poeto, kaj lia verko estas unu el la pintoj de la monda
literaturo.

Johann Wolfgang von Goethe naskiĝis la 28-an de aŭgusto 1749 en la nuna
Goethe-domo ĉe la frankfurta Großer Hirschgraben (Granda cerva fosejo) n-ro 23.
Lia patro, Johann Caspar Goethe (1710–1782) estis juristo, sed ne aktivis
profesie, ĉar li vivis de la enspezoj de sia riĉeco, kiu ebligis ankaŭ al lia
filo postan vivon sen financaj problemoj. Li havis multajn interesojn kaj estis
klera, sed ankaŭ severa kaj pedanta, kio ripete estigis konfliktojn en la
familio.

La patrino de Goethe, Catharina Elisabeth Goethe, naskiĝinta Textor (1731–1808),
devenis de riĉa kaj konata frankfurta familio. Ŝia patro estis kiel
de:Schultheiß la plej grava homo de la urbo. La vivoplena kaj kontaktema virino
edziniĝis 17-jaraĝa al la tiam 38-jaraĝa konsilisto Goethe. Post Johann Wolfgang
ŝi naskis ankoraŭ kvar aliajn infanojn, el kiuj tamen nur la pli juna fratino
Cornelia supervivis infanaĝon. Inter la gefratoj ekzistis proksima konfida
rilato.

La gefratoj ricevis altan edukadon. De 1756 ĝis 1758 Johann Wolfgang vizitis
publikan lernejon. Poste instruis lin kaj lian fratinon la patro kaj hejmaj
instruistoj. Lernaj fakoj estis interalie la franca, la angla, la itala, la
latina, la greka, natursciencoj, religio kaj desegnado. Krome li lernis ludi
violonĉelon kaj pianon, rajdi, skermi kaj danci.

Jam frue la knabo kontaktiĝis kun literaturo. Unue la patrino legis enlitiĝajn
rakontojn, sekvis bibliaj legaĵoj en pieca lutera-protestanta familio.
Kristnaske 1753 Johann Wolfgang ricevis pupteatron kiel donacon de la avino. Por
tiu scenejo li verkis siajn unuajn teatraĵojn kaj enscenigis ilin entuziasme kun
amikoj. Oni multe legis en la hejmo de Goethe; la patro havis bibliotekon de
ĉirkaŭ 2.000 libroj. Tiel Goethe jam kiel infano konatiĝis kun verkoj kiel la
popola libro de D-ro Faust. En la sepjara milito, de 1759 ĝis 1761 loĝis franca
oficiro en la gepatra domo. Al li kaj la kunvojaĝanta teatra trupo Goethe dankas
sian unuan renkontiĝon kun francaj dramoj.

Laŭ postulo de sia patro Goethe ekstudis aŭtune de la jaro 1765 juron en
Leipzig. Kontraŭe al la malnovfranka Frankfurt, Leipzig estis monduma urbo
malfermata al la mondo. Por akceptiĝi de siaj novaj kunurbanoj, Goethe devis
unue adapti siajn vestaĵojn kaj konduton al la tiea eleganta vivmaniero.

Jam rapide li neglektis la devigan studadon. Li preferis aŭskulti poeziprelegojn
de Christian Fürchtegott Gellert, kiu tamen malalte taksis la poeziprovojn de
sia lernanto. Grava renkontiĝo estis tiu kun la pentristo Adam Friedrich Oeser,
ĉe kiu li daŭrigis sian desegnolernadon kaj kiu prezentis al li la instruiston
Johann Joachim Winckelmann kaj ties artidealon, kiu orientiĝis je antikva
orienta arto. Oeser plialtigis liajn artokomprenon kaj kapablon taksi artaĵojn.
Ĉe gravuristo Goethe lernis la teknikojn de lignogravurado kaj akvaforto.

Sed la 16- kaj 17-jarulo profitis ankaŭ la liberecon fore de la gepatra hejmo.
Li vizitis teatrejojn kaj kuniĝis vespere kun amikoj ĉirkaŭ biero, ekzemple en
la fama gastejo Auerbachs Keller. En Leipzig Goethe unue enamiĝis, sed la
romanco kun Käthchen Schönkopf, filino de metiisto, finiĝis post du jaroj laŭ
komunua konsento. La efervesko de sentoj dum tiuj jaroj influis la skribostilon
de Goethe; antaŭe liaj poezioj estis verkitaj en vera stilo de rokoko, sed nun
la tono iĝis pli libera kaj sturma. Kolekto de 19 poemoj, kopiitaj kaj
ilustritaj de lia amiko Ernst Wolfgang Behrisch, konsistigis la libron Annette.
Alia malgranda poemaro estis presita en 1769 kiel la unua de la verkoj de Goethe
sub la titolo Neue Lieder (Novaj kantoj).

Julie 1768 Goethe suferis sangofluon (verŝajne pro tuberkulozo). Pli-malpli
vojaĝkapabla lli revenis hejmen en aŭgusto.

Pro la vivendanĝeranta malsano necesis longa resaniĝo, dum kiu amikino de la
patrino, Susanne von Klettenberg, ano de la unuiĝo de fratoj, parolis al li pri
pietismo. Li interesiĝis ankaŭ pri mistikismo kaj alkemio, kies ideojn li poste
uzis por sia Faŭsto. Sendepende de tio, li verkis en tiu epoko sian unuan
komedion Die Mitschuldigen (La kunkulpuloj).

Aprile de la jaro 1770 Goethe daŭrigis sian studadon en Strasburgo. Ĉifoje li
pli celstrebe interesiĝis pri la jura studo, sed tamen trovis tempon por kelkaj
personaj renkontiĝoj. La plej grava inter ili estis tiu kun la teologo, art- kaj
literaturteoriisto Johann Gottfried Herder. Tiu malfermis liajn okulojn al la
origina potenco de lingvo de aŭtoroj kiel Homero, Shakespeare kaj Ossian, kaj
ankaŭ al popola poezio. Tio estis grava influo al la posta poeta evoluo de
Goethe.

Dum rajdado en la ĉirkaŭaĵo Goethe konatiĝis en Sesenheim kun Friederike Brion,
filino de la tiea pastro, kaj enamiĝis en ŝin. Kiam li forveturis el Strasburgo
la juna, rilatotimema Goethe ĉesis la rilaton, sed tamen poste verkis al
Friederike poemojn konatajn kiel Sessenheim-aj kantoj, inter kiuj Willkommen und
Abschied (Bonvenon kaj adiaŭo), Mailied (Majokanto), Heidenröslein (Rozeto).

En la somero 1771 Goethe transdonis sian juran disertaĵon, De legislatoribus,
kiu tamen pro iuj herezaĵoj kontraŭ la eklezio ne estis akceptita kaj ne
konserviĝis. La universitato proponis al li tamen atingi licencion. Bazo de la
disputacio la 6-an de aŭgusto 1771, kiun li sukcesis "cum applausu" (kun
aplaŭdo), estis 56 tezoj en la latina sub la titolo Positiones Juris. En la
antaŭlasta tezo li aludas la problemon, ĉu infanmortigintino suferu mortpunon.
En arta formo li poste traktis la temon en la Gretchentragödie (tragedio de
Gretchen).

Ree en Frankfurto, Goethe malfermis malgrandan advokatan kabineton, kiu nur
supervivis pro forŝvenanta intereso kaj malgranda laboremo de la novbakita
juristo dum kvar jaroj ĝis la forveturo al Vajmaro. Pli grava ol la advokata
profesio estis al Goethe poezio. Fine de 1771 li verkis ene de ses semajnoj la
tekston "Geschichte Gottfriedens von Berlichingen mit der eisernen Hand"
(Historio de Gottfrieden de Berlichingen kun la fera mano). Post revizio, la
dramo estis publikigia en 1773 memeldone kiel "Götz von Berlichingen". La verko
rompinta ĉiujn tradiciajn dramregulojn estis entuziasme akceptita kaj estas
konsiderata la fonda dokumento de Sturm und Drang (sturmo kaj impeto).

En majo de 1772 — do inter la du verkadoj de Götz — Goethe aliĝis, denove laŭ
postulo de sia patro, kiel plulernanto al la anaro de la kortumo de la imperia
ĉambro en Wetzlar. Lia tiea kolego Johann Christian Kestner priskribis la tiaman
Goethe jene: "Li havas tion, kion oni nomas genio, kaj tute eksterordinaran
imagopovon. Lia afekcio estas impeta. Li havas nobelan pensmanieron. Li estas
homo de karaktero. [...] Li estas stranga kaj havas en siaj konduto kaj aspekto
diversaĵojn, kiuj povus ŝajnigi lin malagrabla. Sed ĉe infanoj, virinoj kaj
multaj aliaj, li ŝajne ja havas sukceson. Li faras tion, kio plaĉas al li, sen
zorgi ĉu tio plaĉas al aliaj, ĉu estas modo, ĉu la vivmaniero permesas tion.
Ĉian devigon li malamas [...]"

Denove Goethe malmulte atentis la jurajn studojn. Anstataŭe li studis la
antikvajn aŭtorojn kaj enamiĝis en Charlotte Buff, la fianĉino de Kestner. Kiam
post kelkaj monatoj la situacio minacis dramiĝi, li fuĝe forlasis Wetzlar. Unu
jaron kaj duono poste li enteksis tiun kaj aliajn proprajn kaj fremdajn spertojn
en sian romanon Die Leiden des jungen Werther (La suferoj de la juna Werther),
kiun li manskribis komence de 1774 ene de nur kvar semajnoj. La emociega verko
famigis sian aŭtoron en mallonga tempo tra tuta Eŭropo. Goethe mem klarigis la
grandegan sukceson de la libro kaj la de li instigitan Wertherfebron poste per
tio, ke li ĝuste trafis la bezonojn de la tiama epoko. La poeto mem saviĝis per
krea laboro ĉe Werther el propra kriza vivsituacio: "Mi sentis min, kiel post
ĝenerala konfeso, denove ĝoja kaj libera, kaj rajtigita al nova vivo.

La jaroj inter la reveno el Wetzlar kaj la foriro al Vajmaro estis inter la plej
produktivaj en la vivo de Goethe. Krom la Werther estiĝis grandaj himnoj
(interalie Ganymed, Prometheus kaj Mahomets Gesang), pluraj mallongaj dramoj
(inter kiuj la Jahrmarktsfest zu Plundersweilern kaj Götter, Helden und Wieland)
kiel ankaŭ la dramoj Clavigo kaj Stella. Ein Schauspiel für Liebende.

En Pasko de la jaro 1775 Goethe fianĉiĝis kun Lili Schönemann, filino de
frankfurta bankisto. La rilato baldaŭ suferis pro la diferencoj de la familioj
rilate al socia nivelo kaj vivostilo. Krome la poeto timis, ke edzeco ne
kongruus kun siaj vivoplanoj. Por distanciĝi li akceptis inviton de la fratoj
Christian kaj Friedrich Leopold zu Stolberg-Stolberg al plurmonata vojaĝo tra
Svislando. En oktobro li eksfianĉiĝis. Goethe, kiu suferegis pro la disiĝo,
akceptis inviton de la 18-jaraĝa duko Karolo Aŭgusto al vojaĝo al Vajmaro.

Novembre 1775 Goethe atingis Vajmaron. La ĉefurbo de la duklando
Saksio-Vajmaro-Eisenach havis tiam nur ĉirkaŭ 6.000 enloĝantojn (la tuta
duklando ĉirkaŭ 100.000), sed evoluis, danke al la agado de la dukpatrino Anna
Amalia, al kultura centro. Goethe rapide gajnis la konfidon de la duko. Kiam tiu
proponis, ke li helpu pri la estrado de la ŝtato, Goethe akceptis post iom da
pripensado. Pelis lin la bezono praktike kaj efike agadi: "Eĉ se temus nur pri
kelkaj jaroj, tamen estus pli bone ol la senagada vivo hejme, kie mi nenion
povas fari per plej granda emo. Ĉi tie mi ja havas kelkajn duklandojn antaŭ mi."

Malgraŭ la komenca rezisto de la nobelaro, Goethe iĝis somere 1776 ano de la
„Consilium“, de la trikapa konsilistaro de la duko. En la sekva jaro tiu
transdonis al li la estradon de la novfondita komisiono pri minado, en 1779 tiun
de la komisiono pri milito kaj vojkonstruado, en 1782 la financministerion.
Goethe eklaboris kun granda ambicio. Lia ĉefa celo estis sanigi la tute
ŝuldiĝintan ŝtatan buĝeton per malaltigo de la publikaj elspezoj kaj samtempa
evoluigo de la ekonomio. Tion li atingis, almenaŭ parte, ĉefe la duonigo de la
trupoj ebligis grandajn enspezojn. Aliflanke montriĝis ne tre sukcesa la sanigo
de la kupro- kaj arĝentominado en Ilmenau, ĉar jam post kelkaj jaroj la minejoj
estis denove forlasitaj.

La agado de Goethe en la „Consilium“ estas tre diverse taksita en la
bibliografio. Laŭ iuj li estis reformema politikisto, kiu interalie liberigis la
kamparanojn de pezaj impostoj, aliaj mencias, ke li jesis en oficiala funkcio
kaj la devigan rekrutigon de idoj de la lando por la prusa armeo, kaj akceptis
malpligrandigi liberecon de parolado. En alia kazo li voĉdonis la ekzekuton de
soleca patrino, kiu mortigis sian novnaskiton pro malespero - kontraŭe al la
komprenema kaj kompatema konduto, kiun li poste esprimis en la Tragedio de
Gretchen. Ne certas, ĉu li agis pro konvinko aŭ ĉu li kliniĝis antaŭ pli altaj
konsideroj.

Ne plenumiĝis fine lia espero pri efika agado en ŝtata servo. La ĉiam novaj
problemoj, la sensukceso de liaj multaj klopodoj dum li estis superŝarĝita de
laboro baldaŭ rezignigis lin: "Neniu scias, kion mi faras kaj kun kiom da
malamikoj mi luktas por sukcesi malmulton." li skribis en 1779 en sian
taglibron. La postenon de Goethe akomapanis socia altiĝo, tiel li ricevis la
titolon de Geheimrat kaj estis nobeligita en 1782. Pro servaj devoj Goethe
entreprenis plurajn vojaĝojn dum siaj unuaj dek jaroj en Vajmaro, inter kiuj unu
al Svislando en 1779 kaj plurajn al la Harco. En 1785 komenciĝis per saniga
restado en Karlsbad kutimo de jaraj banvojaĝoj.

En siaj unuaj dek jaroj en Vajmaro Goethe publikigis nenion, krom kelkaj poemoj
en diversaj gazetoj. La ĉiutaga laboro lasis al li malmulte da tempo por verki
poezie, ĉar li devis zorgi ankaŭ pri la organizado de kortegaj festoj kaj verki
teatraĵojn kaj kantoteatraĵojn por la kortega amatoroteatro. Aldoniĝis al tiuj
okazaj produktaĵoj, kiujn li ofte konsideris malŝatata devigo, nova versio de la
Jahrmarktsfest zu Plundersweilern (la Plundersweiler-a kermeso. Pli postulemaj
verkoj de tiu epoko estis la unua proza versio de Iphigenie auf Tauris (Ifigenio
en Taŭrido); krome li ekverkis Egmont, Tasso kaj Wilhelm Meister. Estiĝis ankaŭ
kelkaj el la plej famaj poemoj de Goethe; ne nur la ampoemoj por Charlotte von
Stein (ekzemple Warum gabst du uns die tiefen Blicke (Kial vi donis al ni la
profundajn rigardojn)), sed ankaŭ la Erlkönig (Elforeĝo), Wandrers Nachtlied
(Noktokanto de migrulo), Grenzen der Menschheit (Limoj de homaro), Das Göttliche
(La dieca) kaj aliaj.

En Septembro de la jaro 1780 estiĝis liaplume la tre mallonga, sed des pli fama
poemo – Ein Gleiches, (Same) . Tiun malgrandan majstroverkon li notis per
krajono sur la vando de ĉaskabano sur la monto Kickelhahn, apud Ilmenau en
Turingia Arbaro. La iomete stranga titolo donita al tiu ĉi grafitiaĵo rilatas al
la rekte antaŭa poemo en pli malfrue aperinta kolekto kaj ĉi-aplike signifas pri
la sama temo. Nome, jen la dua specimeno de Wandrers Nachtlied, do de Noktokanto
de Migrulo. Jen ĝi nun en Esperanta robo.

Pli poste en 1823 Franz Schubert, kiu tre admiris Goethe-n kaj sin sentis de li
inspirita, muzikigis Ein Gleiches kiel Opus 96, n-ro 3 (D 768).

La dua vere pinta kaj tutmonde konata poemo de Goethe estas Erlkönig,
(Elforeĝo). Fakte temas pri balado.

La temaro venis el la Dana, jen Ellerkonge, do Elforeĝo. Strange, en la Germana
Erl- estas alno, ne elfo. Do ĉe Erl-könig temas laŭŝajne pri mistraduko de la
Dana titolo. Goethe verkis sian baladon kiel interludon en la muzikteatraĵo Die
Fischerin (La fiŝkaptistino). Tie oni kantas ĝin laborade.

Jen ĝi en la traduko de Ŝulco Rikardo. (Citaĵo el lia ampleksa 527-paĝa poemaro
"La Muzino", Esperanto-Centro Paderborno, 1992, ISBN 3-922570-73-9).

Ĉirkaŭ 1780 Goethe komencis sisteme trakti natursciencajn problemojn. Li poste
pravigis tion per sia oficiala zorgo pri minado kaj agrikulturo, lignoekonomio
ktp. Liaj ĉefinteresoj estis komence geologio kaj mineralogio, botaniko kaj
osteologio. En lasta fako li sukcesis en 1784 la supozitan malkovron (fakte
re-malkovron) de la intermakzela osto (latine: Os incisivum) ĉe la homo. Samjare
li verkis la tekston Über den Granit (Pri granito) kaj planis libron titolotan
Roman der Erde (Romano de la tero).

La plej grava kaj influa rilato de Goethe dum tiu jardeko en Vajmaro estis tiu
kun la kortega damo Charlotte von Stein. Ŝi estis sep jarojn pli aĝa ol li,
perdis kvar el siaj sep gefiloj kaj vivis en "procela" edzeco. Preskaŭ 2.000
leteroj, biletoj kaj slipetoj de Goethe kaj multaj poemoj estas dokumentoj de
ilia eksterordinare profunda amrilato. La leteroj de sinjorino von Stein ne
konserviĝis. Evidentiĝas per tiuj leteroj de Goethe interalie, ke la amatino
utilis kiel edukistino al la poeto: ŝi instruis al li kortegan konduton,
trankviligis lian enan malpacon kaj fortigis lian memdisciplinon.

Ne certas, ĉu temis pri nur pura animamikeco aŭ ĉu ankaŭ pri seksa rilato. La
plej multaj aŭtoroj supozas, ke Charlotte von Stein rifuzis la erotikajn
dezirojn de la amato. Ofte estas akceptita la tezo de la psikanalisto Kurt
Eissler, laŭ kiu Goethe havis unuajn seksajn spertojn nur kiel 38-jarulo en
Romo.

La rilato finiĝis pro sekreta forveturo de Goethe al Romo en 1786, kiun ne
sukcesis pardoni la profunde ofendita Charlotte von Stein. La rilato, kiun havis
Goethe kun Christiane Vulpius post sia reveno, definitive rompis tiun kun
Charlotte. Nur en maljunaĝo ili retrovis amikecan rilaton.

En 1786 Goethe enkriziĝis. Li ne trovis en sia posteno la esperitan plenumiĝon,
la rilato al Charlotte von Stein pli kaj pli malkontentigis lin, li suferis pro
la devigoj de la kortega vivo. Sed temis ĉefe pri identeckrizo: li ne plu sciis,
kia estis lia destino kaj ne vivis en akordo kun li mem. Tian situacion li
eskapis per vojaĝo al Italio. Septembre 1786 li ekvojaĝis sen adiaŭo; nur lia
servisto, Philipp Seidel, sciis pri liaj planoj. La sekreta forveturo kun
nekonata celo estis verŝajne parto de strategio por ebligi Goethe-n forlasi
siajn postenojn, sed tamen daŭre enspezi la rilatan salajron. Por esti
trankvila, ĉar ja mondkonata kiel aŭtoro de Werther, li vojaĝis sub pseŭdonimo.
Post etapoj en Verona, Vicenza kaj Venecio Goethe atingis Romon novembre. Tie li
restis, krom kvarmonata vojaĝo al Napolo kaj Sicilio, ĝis fine de aprilo 1788.
Du monatojn poste, post etapoj en Siena, Florenco, Parma kaj Milano, li estis
denove en Vajmaro.

En Romo Goethe loĝis ĉe la germana pentristo Wilhelm Tischbein, sed proksime
rilatis al aliaj anoj de la germana artistaro en Romo, inter kiuj estis Angelika
Kauffmann, Philipp Hackert, Friedrich Bury kaj la sviso Johann Heinrich Meyer,
kiu poste sekvis lin al Vajmaro kaj tie iĝis lia arta konsilisto. En amikeca
rilato li estis ankaŭ kun la verkisto Karl Philipp Moritz.

Goethe konatiĝis en Italio kun la arkitekturo kaj artaĵoj de antikvo kaj
renesanco kaj ĉefe admiris Rafaelon kaj la arkitekton Andrea Palladio. Sub
gvidado de liaj artistaj amikoj li ambicie trejniĝis pri desegnaĵo. Ĉirkaŭ 850
desegnaĵoj de Goethe konserviĝis el lia itala epoko. Sed fine li decidis, ke li
naskiĝis ne artisto, sed poeto. Li ankaŭ okupiĝis pri literara verkado en
Italio: interalie li versigis la prozan version de Ifigenio, finis la 12 jarojn
antaŭe komencitan Egmont kaj pluevoluigis Tasso-n. Krome li okupiĝis pri
botanikaj studoj. Sed antaŭ ĉio, li vivis: protektata de anonimeco (kvankam liaj
germanaj amikoj ja sciis pri lia vera identeco) li povis moviĝi en simplaj
socitavoloj, libere ludi, ŝerci kaj travivi erotikajn spertojn.

La vojaĝo estis por Goethe gravega sperto; li mem parolis pri ĝi kiel renaskiĝo,
kiun li spertis en Italio. Je ĝia fino, li retrovis sin mem kaj decidis limigi
sian agadon estonte al tio, kion li taksis laŭ sia eco.

Kelkajn semajnojn post sia hejmenveno Goethe igis la 23-jaran Christiane Vulpius
sia amatino kaj baldaŭ poste ankaŭ vivkunulino. Decembre 1789 naskiĝis ilia filo
August; kvar sekvaj gefiloj vivis po nur kelkaj tagoj. Al la virino malmulte
klera, devena el simplaj kondiĉoj, restis fermita la vajmara socio, en kiu
Goethe moviĝis. Oni tie taksis ŝin ordinara, plezurema kaj priparolis la
neleĝecon de la rilato. Sed plaĉis al Goethe ŝia natura ĝojeco. Li daŭrigis la
rilaton kun sia malgranda erotikulino ĝis la vivofino de Christiane en 1816, sed
faciligis ŝian socian pozicion per edziĝo nur en 1806.

Post sia hejmenveno en Italio Goethe petis al la duko liberigi lin el liaj
oficaj devigoj; tamen li konservis la anecon al la Consilium kaj tiel la eblo
pri politika influo. Li transprenis serion de taskoj el la kultura kaj scienca
fakoj, inter ili la estradon de desegnaĵolernejo kaj la kontrolon de la publikaj
konstrulaboroj. De 1791 ĝis 1817 li estris la vajmaran kortegteatron - taskon,
kiu postulis multan tempon, ĉar li devis zorgi pri ĉio, de la elekto de
teatraĵoj, tra surscenigo ĝis financa planado. Krome Goethe estis konsilisto por
la universitato de Jena, kiu dependis de la duklando. La enpostenigon de kelkaj
konataj profesoroj, inter kiuj Johann Gottlieb Fichte, Georg Hegel, Friedrich
Schelling kaj Friedrich Schiller oni dankas al li. Post kiam en 1807 li ricevis
la taskon kontroli la universitaton, Goethe agadis ĉefe por la naturscienca
fakultato.

Unu el la devoj de Goethe estis trimonata vojaĝo al Venecio en 1790 por akompani
la hejmenvojaĝantan dukpatrinon. Ne ripetiĝis la entuziasmego de la unua vojaĝo
al Italio. Elrevigita la poeto nun konstatis ankaŭ la politikajn kaj sociajn
misstatojn en la lando.

En 1789 skuis Eŭropon la franca revolucio, kiun Goethe observis kritike. Li
preferis iompostiomajn reformojn kaj malalogis lin ĉefe la perfortaj troigoj en
la sekvo de la revolucio, pri kio li kulpigis la malnovan reĝimon.
Retrorigardante li diris poste: "Mi ankaŭ tute konvinkiĝis, ke pri ia granda
revolucio neniam kulpas la popolo, sed la registaro. Revolucioj estas tute ne
eblaj, kiam registaroj estas daŭre justaj kaj daŭre vekas, tiel ke ili proponas
temprilatajn plibonigojn kaj ne kontraŭstaras ilin tiom longe, ĝis kiam la
necesaĵo devigiĝas de malsupre." Laŭ peto de la duko, Goethe akompanis lin en
1792 al la unua napoleona milito kontraŭ la revolucian Francion. Tri monatojn
poste li spertis kiel observanto la mizeron kaj perfortaĵojn de tiu milito, kiu
finiĝis per franca venko. Denove survoje la poeto estis somere 1793 dum tri
monatoj, laŭ peto de la duko por partopreni la sieĝon de Majenco.

En 1796 la duklando aliĝis al la prusa-franca paco de Bazelo. La sekvanta
dekjara pacepoko ebligis meze de Eŭropo, skuita de militoj, la floriĝon de la
vajmara klasikismo.

En la jaroj post sia vojaĝo al Italio, Goethe okupiĝis unue ĉefe pri
naturesplorado. En 1790 li publikigis sian Versuch die Metamorphose der Pflanzen
zu erklären (Provon klarigi la metamorfozon de plantoj), krome li komencis siajn
esplorojn pri la kolorscienco, pri kiu li okupiĝos ĝis sia vivofino.

Inter la verkoj de la fruaj 1790-aj jaroj estas la Römische Elegien (Romaj
elegioj), kolekto de erotikaj poemoj, kiuj esprimas lian pasion por Christiane
en formo de antikva erotika poezio. El la dua vojaĝo al Italio naskiĝis
Venezianische Epigramme (Veneciaj epigramoj), kolekto de ŝercetoj kaj mokpoemoj
rilate al la vivkondiĉoj en Eŭropo. En 1792/93 li heksametrigis la faman
besteposon Reineke Fuchs. Sub influo de la revolucio estiĝis serio de satiraj
kontraŭrevoluciaj, sed ankaŭ kontraŭabsolutismaj komedioj: Der Groß-Cophta
(1791), Der Bürgergeneral (La burĝogeneralo) (1793) kaj la fragmento Die
Aufgeregten (La ekscititoj) (1793). "Ili ĉiuj dokumentas la malsukcesan klopodon
de Goethe, ĝuste transpozi revoluciajn agadojn en teatraĵon".

Somere de la jaro 1794 Friedrich Schiller, kiu laboris kiel profesoro pri
historio en la proksima Jena (ekde 1799 en Vajmaro), petis Goethe-n pri ties
kunlaborado ĉe planata gazeto pri kulturo kaj arto, Die Horen (La Horoj). Ambaŭ
poetoj jam antaŭe plurfoje renkontiĝis, sen ke el tio estiĝis pli proksima
rilato. Post la akcepto de Goethe ili konsciiĝis, ke ili konsentis pri la
malakcepto de la revolucio, kaj dividis ankaŭ sian emon al antikvo kiel plej
alta arta idealo. Tio estis la komenco de intensa kunlaborado, kiun karakterizis
profunda kompreno de la eco kaj labormaniero de la alia.

En la interŝanĝo pri estetikaj fundamentaj aferoj ambaŭ evoluigis literaturan
kaj artan komprenon, kiun oni poste nomis vajmara klasikismo. Goethe, kies
literatura produktado estis malrapideginta same kiel tiu de Schiller, akcentis
plurfoje la stimuligan efikon de la kunlaboro kun la dek jarojn pli juna: "Vi
disponigis al mi duan junecon kaj refaris min poeto."

Ambaŭ poetoj vigle partoprenis kaj teorie kaj praktike la verkon de la alia.
Tiel Goethe influis Wallenstein de Schiller, dume tiu kritike akompanis la
estiĝon de la romano Wilhelm Meisters Lehrjahre (La lernojaroj de Wilhelm
Meister) de Goethe kaj kuraĝigis lin daŭrigi Faŭston. Gravaj estis ankaŭ kune
publikigitaj projektoj. Kvankam Schiller apenaŭ partoprenis la mallongvivan
artogazeton Propyläen de Goethe; tiu lasta ja publikigis multajn verkojn en la
Horen kaj ankaŭ en la de Schiller eldonata Musen-Almanach (Muza almanako). La
Muza almanako por la jaro 1797 prezentis kolekton de kune elaboritaj mokversoj,
la Xenien. En la Muza almanako de la sekva jaro aperis iuj el la plej konataj
baladoj de ambaŭ aŭtoroj.

Krom la jam menciitaj verkoj Goethe realigis en tiu epoko la Unterhaltungen
deutscher Ausgewanderten (Konversacioj de germanaj elmigrintoj) kaj la
verseposon Hermann und Dorothea (Hermann kaj Dorothea), kiu enmetis aktualajn
okazaĵojn en la veston de la klasika heksametro. Per tiu verko Goethe atingis la
ununuran klasikan publikan sukceson.

Per la morto de Schiller en 1805 finiĝis la grava epoko de la vajmara
klasikismo.

La morton de Schiller en la jaro 1805 Goethe taksis grandega perdo. En tiu epoko
lin suferigis pluraj malsanoj, kiel vizaĝa zostero kaj renaj kolikoj. Krom la
perdo de la amiko, grava afero en la vivo de Goethe estis la milito kontraŭ
Napoléon Bonaparte. Mense Goethe jam vidis sin almozpetante trapaŝi Germanion
akompanata de sia duko: sian emon al pesimismo Goethe nomis sia nigra flanko.

La edziĝo al Christiane tamen ne malhelpis al Goethe jam en 1807 enamiĝi al
Minna Herzlieb, la 18-jara adoptita filino de la librovendisto Frommann en Jena.
Sekvo de liaj enaj spertoj en tiu epoko estis lia lasta romano Die
Wahlverwandtschaften (La afinecoj) (1809). Aparta eco de Goethe en tiu verko
estas la miksaĵo de poezio kaj naturesplorado: en la tiama kemio oni uzis la
terminon afineco de elementoj. Goethe ŝatintus esti ĉioscia universala genio,
sed devis rezigni antaŭ la „millionenfachen Hydra der Empirie“ (milionobla hidro
de la empirio). La kvantego de la materio ne plu estis kaptebla. Ekde 1806 li
preparis novan eldonon de ĉiuj siaj verkoj (ĉe Cotta en Stuttgart); kaj por tio
li ankaŭ fine finis la unuan parton de Faŭsto.

En 1809 Goethe komencis verki aŭtobiografion. Unu jaron poste li publikiĝis la
Farbenlehre (Koloroscienco). Goethe esploris eksterlandajn kaj ĉiatempajn
literaturojn. Kiam homoj ekstaris kontraŭ la francan fremdregadon, Goethe fuĝis
mense al la proksima oriento: li ekstudis la araban kaj la persan, legis la
Koranon kaj versojn de la persa poeto Hafis. Kiam Bettina Brentano aperis en
Vajmaro, ŝi helpis per siaj scioj rilate al la junaĝo de Goethe konataj de lia
patrino por la vivopriskribo Aus meinem Leben. Dichtung und Wahrheit. (El mia
vivo. Poezio kaj vero.). Kiel sekretario Friedrich Riemer, kiu estis ekde 1805
instruisto de lia filo, iĝis baldaŭ ne malhavebla. Kun Carl Friedrich Zelter,
kies muziko estis pli agrabla al liaj oreloj ol la bruaĵo de Ludwig van
Beethoven, kaj de kiu Goethe sentis sin bone komprenata, ne nur rilate al
muziko, li komencis korespondadon, kiuj daŭris entute 30 jarojn (1799–1832).

En 1814 Goethe vojaĝis al la regiono de la riveroj Rejno kaj Majno. En
Frankfurto li renkontis la bankiston Johann Jakob von Willemer kaj ties
partnerino Marianne Jung, kiuj kelkajn semajnojn poste, ankoraŭ dum la restado
de Goethe kaj laŭ ties konsilo, geedziĝis. Goethe jam estis 65-jaraĝa, sed tamen
ne sentis sin tro maljuna por enamiĝi en Marianne-n. Ŝi iĝis liaj muzo kaj
partnerino pri poezio. Goethe vizitis la paron Willemer denove en la sekva jaro
— tiam lastan fojon li vidis la patrujon. Al sekvaj invitoj de la Willemer-oj li
ne plu respondis. Sed daŭre estiĝis versoj pri najtingalo kaj rozo, vino kaj
amo, ĝis kiam li finis la verkon West-östlicher Divan (Okcident-orienta divano).
Poste Marianne malkovrigis, ke granda parto de la ampoetoj de tiu kolekto estis
ŝia verko.

En 1816 post longa malsano mortis Christiane, la edzino de Goethe. En 1817 li
povis forlasi la estrecon de la kortega teatro. Lia bofilino zorgis de tiam pri
li. La malgranda duklando supervivis - kontraŭ la timoj de Goethe - sendamaĝe la
napoleonajn militojn. Dum okazis multe en la kapoj de la studantoj de Jena kaj
aliaj lokoj, Goethe ordigis siajn paperojn. Dum tiuj jaroj estiĝis Geschichte
meines botanischen Studiums (Historio de miaj botanikaj studoj) (1817), kaj ĝis
1824 sekvis en la tekstoserio Zur Naturwissenschaft überhaupt (Pri natursciencoj
ĝenerale) ideoj interalie pri morfologio, geologio kaj mineralogio. Inter ili
ankaŭ la Morphologie der Pflanzen (Morfologio de plantoj) en formo de elegio,
kiun li jam pretigis ĉirkaŭ 1790 por sia amatino. En tiu epoko li havis
kontaktojn kun la arbarsciencisto Heinrich Cotta, kiun li jam vizitis unuan
fojon en 1813 en Tharandt.

Li amikiĝis kun Karl Friedrich Reinhard kaj Kaspar Maria von Sternberg. Dumtempe
Goethe sin dediĉis al mistikaj aspektoj, kiuj troveblas en Urworte. Orphisch.
(Pravortoj. Orfe.). La taglibroj kaj longe forgesitaj notoj estis prilaboritaj
al Italienische Reise (Itala vojaĝo). En 1821 sekvis Wilhelm Meisters
Wanderjahre (Migrojaroj de Wilhelm Meiter), kolekto de malgrandaj noveloj.
Goethe elektis tiam Marienbad kiel ripozloko.

En 1823 Goethe malsaniĝis pro perikardito. Post kiam li resangixis li estis
mense eĉ pli vigla ol antaŭe. Sincere la maljunulo petis la manon de la 19-jara
Ulrike von Levetzow, kun kiu li konatiĝis en Karlsbad. Sed ŝi tamen rifuzis.
Hejmenvojaĝante li skribis pri la elreviĝo en la Marienbader Elegie (Elegio de
Marienbad). Poste ĉio trankviliĝis en kaj ĉirkaŭ li. Siajn tagojn li pasigis pli
kaj pli ermita, ĉiam okupata uzi la fortojn, kiuj ... ankorau restis. Li denove
laboris pri la dua parto de Faŭsto. Li preskaŭ ne plu mem skribis, sed diktis.
Tiel li sukcesis ne nur realigi grandan korespondadon, sed ankaŭ konfidi siajn
spertojn kaj vivosaĝecon en longaj konversacioj al la juna poeto Johann Peter
Eckermann.

En la jaro 1827 Goethe ricevis en Vajmaro la viziton de la bavara reĝo Ludoviko
la 1-a, kiu transdonis al li la grandan krucon de la meritordeno de la bavara
krono. En 1828 mortis Karl August, mecenato de Goethe. En 1830 forpasis lia filo
en Romo. Samjare li finis la laboron pri la dua parto de Faŭsto. Tio estis
verko, kies jarlonga estiĝo gravis al li, formale teatraĵo, sed fakte apenaŭ
surscenigebla. Geologio kaj teorio pri evoluo interesis lin, same kiel la
ĉielarko, kiun li jam klarigis per sia Kolorscio. Ankaŭ la afero, kiel kreskis
plantoj, fascinis lin. Nur kelkajn semajnojn antaŭ sia morto Goethe diktis al
Ferdinand Wackenroder:

Aŭguste 1831 Goethe denove vizitis la Turingian Arbaron, kie iam li
entuziasmiĝis pri natursciencoj kaj iris al Ilmenau. 51 jarojn post kiam en 1780
li skribis sur lignan vandon de la ĉasdometo "Goethehäuschen" (Goethedometo) sur
la Kickelhahn ĉe Ilmenau sian faman poemon Wandrers Nachtlied (Noktokanto de
migrulo), li vizitis denove tiun lokon en 1831 mallonge antaŭ sia lasta
naskiĝdatreveno. Kortuŝita li legis, laŭte ripetante al si mem, la lastajn
liniojn de sia poemo: Atendu nur, baldaŭ ankaŭ vi ripozos.

La 22-an de marto 1832 mortis Goethe, verŝajne pro korinfarkto. Pridubeblas ĉu
liaj lastaj vortoj estis: „Mehr Licht!“ (Pli da lumo!). La paroloj estus tiuj
laŭ lia kuracisto, Carl Vogel, sed tiu ĉi ne troviĝis kun la mortonto en tiu
momento. Goethe estis entombigita la 26-an de marto 1832 en la vajmara duka
kripto.

La rimedo de Goethe por konsciiĝi pri naturo estis observado. Li kritike
rigardis helpilojn, kiel ekzemple la mikroskopon: La homo mem, se li uzas siajn
sanajn sensojn estas la plej granda kaj plej preciza fizika aparato, kio povas
ekzisti, kaj tio ja estas la plej granda malbonaĵo en la pli nova fiziko, ke oni
disigis eksperimentojn de la homo, kaj rekonas la naturon nur per tio, kion
montras artefaritaj instrumentoj, kaj eĉ limigas kaj volas pruvi tion, kion ĝi
povas fari.

Lia okupado pri natursciencoj ofte eniris lian poezion, kiel en partoj de Faŭsto
aŭ en la poemoj Die Metamorphose der Pflanzen (La metamorfozo de plantoj) kaj
Ginko biloba.

La vivan naturon Goethe imagis daŭre ŝanĝema. Tiel li provis unue en botaniko
trovi la praplanton de la diversaj plantospecoj, el kiu ĉiuj evoluiĝintus. Poste
li atentis pri unuopaj plantoj kaj kredis rekoni, ke partoj de la floro kaj de
la frukto reprezentis aliformitajn foliojn. La rezultojn de siaj observoj li
publikigis en la verko Versuch die Metamorphose der Pflanzen zu erklären (Provo
klarigi la metamorfozon de plantoj) (1790).

En anatomio Goethe sukcesis en 1784 kune kun la profesoro pri anatomio Justus
Christian Loder, la (supozitan) malkovron de la intermakzela osto ĉe la homa
embrio (li ne vidis, ke en pasinteco oni jam plurfoje priskribis tiun oston). La
intermakzela osto, kiun oni ĝis tiam konis nur ĉe mamuloj, kunkreskas ĉe homoj
antaŭ la naskiĝo kun la najbaraj makezelaj ostoj. Lia malkovro estis konsiderata
pruvo de la parenceco inter homoj kaj bestoj, kiu estis tiam ankoraŭ pridubata
de multaj sciencistoj.

Sian Farbenlehre (Kolorsciencon) (publikigitan en 1810) Goethe taksis sia
naturscienca ĉefverko kaj obstine defendis la tieajn tezojn kontraŭ multaj
kritikistoj. Maljuna, li diris, ke li taksis pli alta la valoron de tiu verko ol
tiun de sia poezio. En la Kolorscienco Goethe kontraŭstaris la tezon de Isaac
Newton, kiu pruvis, ke la blanka lumo estas kuniĝo de la aliaj koloroj. Goethe
opiniis laŭ propraj observoj, ke la lumo estas ne disigebla unuo kaj ke la
koloroj estiĝis el la kuniĝo de helo kaj malhelo, lumo kaj mallumo, kaj tio per
la pero de "malklara" medio. Tiel la suno ŝajnas ruĝa kiam malklara tavolo de
vaporo vastiĝas antaŭ ĝi kaj malheligas ĝin. Jam en la epoko de Goethe oni tamen
evidentigis, ke tiaj fenomenoj klarigeblas per la teorio de Newton. Kvankam jam
baldaŭ la faka mondo rifuzis la kernon de la Kolorscienco, ĝi tamen multe
influis la tiutempajn kaj postajn pentristojn, ĉefe Philipp Otto Runge, kaj
Goethe kreis la fundamenton de la kolorpsikologio.

En geologio Goethe okupiĝis ĉefe pri formigo de la kolekto de mineraloj, kiu ĉe
lia morto konsistis el 17.800 ŝtonoj. Li interese sekvis la kemian esploradon
kaj fondis ĉe la universitato de Jena la unuan kurson pri kemio de ajna germana
universitato.

Johann Wolfgang von Goethe kaj lia edzino Christiane havis kvin gefilojn. Krom
August, la plej aĝa, unu naskiĝis mortinta, la aliaj mortis post iuj tagoj aŭ
semajnoj.

August mortis du jarojn antaŭ sia patro en Romo. Lia edzino, Ottilie von Goethe,
naskis post lia morto alian infanon, kiu ne estis de August, nomatan Anna
Sibylle, kiu mortis post unu jaro. Neniuj el la gefiloj geedziĝis, tiel ke la
rekta linio de posteuloj de Johann Wolfgang von Goethe estingiĝis en 1885.

Lia fratino, Cornelia havis du filinojn (nevinoj de Goethe), kies posteuloj
ankoraŭ nuntempe vivas (linio Nicolovius).



https://eo.wikipedia.org/wiki/Informadiko

Informadiko estas la “scienco pri la kolektado, taksado, organizado kaj
diskonigo de informoj, ofte helpe de komputiloj.“ Historie la informadiko
evoluis unuflanke kiel formala scienco el la matematiko, kaj aliflanke kiel
inĝenierarto pro la praktika bezono de rapidaj kaj aŭtomataj kalkuladoj.

Dum jarmiloj, homoj kreis kaj uzis ilojn por faciligi kalkuladojn (abako,
glitkalkulilo ...). Por realigi kompleksajn kalkulojn, ili ankaŭ evoluigis
algoritmojn. Inter la plej malnovaj algoritmoj troviĝas la tabloj de la tempo de
Hamurabi (ĉirkaŭ -1750).

Kalkuliloj konstante evoluis ekde antikvaj tempoj, sed ili ne permesis procesi
algoritmojn. Daŭre necesis, ke homo ekzekutu la sekvencojn de la algoritmo,
ankaŭ se kun helpo de la kalkulilo. En 1642, Blaise Pascal konstruis
kalkulmaŝinon (Pascalina), kiu kapablis adicii kaj subtrahi. Kelkaj jaroj poste
Leibniz prezentis kalkulmaŝinon kiu ekzekutis ĉiujn kvar bazajn aritmetikajn
operaciojn.

Leibniz okupiĝis ankaŭ pri duuma kodo, kiu kune kun la bulea algebro, estas la
plej gravaj matematikaj bazoj de informadiko. La difino de la koncepto de
programado, montrita unue de Joseph Marie Jacquard en siaj duon-aŭtomataj
teksmaŝinoj kun trukartoj, sekvita de George Boole kaj Ada Lovelace en terminoj
de teorio de programado de matematikaj operacioj, formis la bazon por aŭtomate
kunĉeni elementajn operaciojn.

En 1937 Alan Turing publikigis sian verkon On Computable Numbers with an
application to the Entscheidungsproblem, en kiu li prezentis la tiel nomatan
Turing maŝinon, matematika modelo de maŝino, kiu ĝis nun estas baza por la
teorio de informadiko.



https://eo.wikipedia.org/wiki/Historio_de_%C4%88inio

La baseno de la Flava Rivero estas lulilo de la ĉina nacio kaj en suda
Shanxi-provinco, kie kuniĝas la meza kaj malsupra partoj de la Flava Rivero,
estis sala lago kun perimetro de 60 km, kiun oni nomis Salproduktejo Oriente de
la Flava Rivero. Proksime de la lago oni malkovris restajojn kun historio de 1.8
milionoj da jaroj, 600 mil jaroj kaj 5000-3000 jaroj respektive. La besta osto
bruligita antaŭ 1.8 milionoj da jaroj estas plej frua atesto pri fajrouzado de
la homoj. Huangdi estas rigardata kiel prapatro de la ina nacio. Li estis
tribestro en la lasta periodo de la primitiva socio. Legendo diras, ke li gvidis
akran batalon kantraŭ la suda tribo gvidata de Chiyou. Fine Chiyou estis
senkapigita kaj lia sango transformiĝis en salakvon de ta lago. Hodiaŭ sude de
la lago ankoraŭ estas vilaĝo kun la nomo Chiyou. La unuan de la kvara monato
ĉiujare laŭ ĉina lun-kalendaro ĉiuj vilaĝanoj pendigas soforajn frondojn sur sia
pardo, dum membroj de aliaj vilaĝoj pendigas glediĉiajn frondojn antaŭ sia domo.
La kutimo devenis de antikva legendo: Post morto de Chiyou fantomoj tumultis ĉe
la lago kaj estis mortigitaj de iu generalo. Tiam la soldatoj de Chiyou estis
kovritaj per soforaj frondoj, dum iliaj rivaloj per ta glediĉiaj.

Arkeologoj multe interesiĝas pri la kaŭzo de la batalo. Jam de antikve en suda
Ĉinio estas varmete kaj abundas pluvo. Tie la tero estas fekunda, riveroj
multaj, arboj kaj herboj prosperaj, kaj la naturaj fontoj de manĝaĵoj multe pli
abundaj ol tiuj ĉe la supre menciita lago, sed kial Chiyou avidis la mezan kaj
malsupran basenojn de la Flava Rivero? Pluraj erudiciuloj konjektis, ke li sin
trudis norden por rabi salon. Tio kompreneble indignigis ĉiujn tribojn ĉirkaŭ la
sala lago. Ili do kune batalis kontraŭ Chiyou, elektinte Huangdi, kiu rajtis
disponi je la lago, kiel estron de la alianca armeo. Ankaŭ la posteuloj de
Huangdi, nome, Yao, Shun kaj Yu, starigis sian ĉefurbon en loko distanca de la
sala lago je 20-140 km.

En Ĉinio estis eltrovitaj la ostoj de Pekina Homo, specimeno de Homo erectus,
kiu loĝis en nuna antaŭurbo de Pekino antaŭ 450.000 jaroj. Li havis cerbon
malgrandan, tamen li scipovis fari fajron kaj ilojn el ŝtono. Li povas iri sur
du piedoj, sed ne povis paroli, kaj ne enterigis sian mortintojn (do ne havis
religion). La nuna ĉina popolo similas al li laŭ rasa aspekto.

La prahistoria ejo de Beifudi proksime al Yixian en la provinco Hebejo, en
Ĉinujo, enhavas restaĵojn de kulturo samtempa kun la Cishan- kaj Xinglongwa-
kulturoj de ĉirkaŭe 7000–8000 a. K., novŝtonepokaj kulturoj oriente de la
Taihang-montaro. Tio plenigas arkeologian mankon inter la du Nordĉinaj kulturoj.
La totala elkavigita areo estas pli ol 1,200 kvadrataj metroj kaj la kolekto de
novŝtonepokaj trovaĵoj ĉe la ejo konsistas je du fazoj.

Vilaĝoj aperis ĉirkaŭ la Flava Rivero (Huáng Hé) en norda Ĉinio kaj homoj
plantis milion kaj havis porkojn, kaprojn kaj hundojn. Ni nomas ilin la
Tangshao. Iliaj lingvo, religio kaj belarto estas la radikoj de ĉina kulturo.

Nun aperis en Ĉinio la teo, akupunkturo, inka skribilo, seruroj, oranĝoj kaj
astronomio je alta nivelo (en -2136 du korteganaj astronomoj estis mortigitaj,
ĉar ili ne antaŭdiris eklipson). En -2799 komenciĝis la ĉina kalendaro.

En Ĉinio aperis trumpetoj, persikoj, ĉaroj, mono, ombreloj kaj potilo. Astronomo
observis novajn stelojn.

La (legenda?) dinastio Shang regis Ĉinion inter -1500 kaj -1000. Bronzarto
atingis altan nivelon. La tiama bildskribado similas al posta ĉina skribado.

En la ĉina historio estis praktikataj diversaj politikoj pri salo, iuj el ili
favoris la landon kaj aliaj malutilis al ĝi. La politiko praktikata de Qi-regno
en la periodo de Printempo kaj Aŭtuno (770-476 a.K.) ja estis pozitiva. Guan
Zhong estis grava politikisto de Qi-regno. Li bone sciis ekonomikon. Li opiniis,
ke oni avidas profitojn kaj evitas danĝerojn, kio estas tre komprenebla por la
homoj. Guan diris, ke komercistoj senlace klopodas tagnokte ĝuste por profito,
tial la regantoj devas fari ion por gajni profiton, potencigi la landon kaj
riĉigi la popolon.

Foje Xiao Bai, suvereno de Qi-regno, diris al Guan Zhong, ke li volas imposti
domojn, arbojn, brutojn, kampojn kaj loĝantojn por pliigi la financon de 1a
registaro. Guan Zhong malaprobis tion, dirante, ke tio signifas devigi la
popolon malkonstrui domojn, forhaki arbarojn, buĉi brutojn kaj forlasi kampojn,
sekve de tio, ili malproksimiĝos de la regnestro, sed Qi, kiel regno montoza kaj
ĉemara, devas ĉasi la profitojn de montoj kaj maroj kaj plej grave estas
monopoligi vendon de salo, ĉar salo estas same grava kiel rizo al la popolanoj,
kaj tia politiko estas akceptebla de ili. Guan Zhong opiniis, ke en la
terkultura sezono la registaro devas malpermesi al la loĝantoj fari salon, tiam
la ŝtato entreprenu salfaradon kaj kolektu salon, kaj kiam altiĝos la prezo, ĝi
vendos ĝin al aliaj landoj por granda profito.

La dinastio Zhou (ĉine: 周朝; pinyin: Zhōu Cháo; [tʂóʊ tʂʰɑ̌ʊ]) regis de -1027
ĝis, nominale, -256 (aŭ -1029 ĝis -258), sed perdis efektivan potencon en -722.

La Zhou-dinastio uzis feŭdan sistemon donante potencon al lokaj nobeloj kaj
fidante je ilia lojaleco por kontroli ĝian grandan teritorion. Rezulte, la ĉina
registaro dum tiu tempo estis malcentra kaj malforta kaj ofte malmulton la
imperiestro povis fari por solvi naciajn aferojn. Tamen, la registaro estis
kapabla reteni ĝian pozicion per la kreo de la Mandato de la Ĉielo, kiu povis
establi reĝon kiel die elektitan por regi. La Zhou cetere malinstigis la homan
oferon de la antaŭaj epokoj kaj unuigis la ĉinan lingvon. Fine, la
Zhou-registaro instigis setlantojn movi en la Jangzian valon, tiel kreante la
ĉinan Mezan Reĝlandon.

Kiam la reĝa dinastio perdis potencon, ĥaosa epoko de milito post milito sekvis,
dum kiu nacietoj kunbatalis. Sed ĉi tiu epoko — la epoko de Printempo kaj Aŭtuno
(-722 al -421) kaj de la Landoj Militantaj (-403 al -222) -- estis tre fekunda
en penso, literaturo kaj tekniko: ĉi tiu estas la epoko de Laozio, Konfuceo kaj
Sunzio, kiam la klasikaj verkoj de la ĉina kulturo estis verkitaj, kiam la mil
skoloj filozofiis, kiam aperis la ideoj jino kaj jango kaj la ideo pri la tao,
kaj kiam feraj iloj ekaperis.

La ĉina socio kaj kulturo atingis sian klasikan formon kaj, en -221 unuafoje
estas unigita sub unu krono, la krono de la dinastio Qin (ĉine: 秦朝; pinyin: Qín
Cháo, de kiu venas la nomo Ĉinio), kiu daŭris ĝis -207: unu regneta gvidanto
venis supren, Qin Shi Huang (ĉine: 始皇帝, pinyin: Shǐ Huángdì). La nova
Imperiestro aboliciis la feŭdan sistemon kaj rekte nomumis burokration, kiu devu
fidi je li por potenco. La Imperiaj fortoj de Huang disbatis ajnan regionan
reziston kaj ili antaŭenigis la ĉinan imperion vastigante ĝin al la Sudĉina Maro
kaj al norda Vjetnamujo. Pli granda organizado alportis unuforman impostan
sistemon, nacian censon, reguligitan vojan konstruaĵon (kaj ĉaran larĝon),
normajn mezurojn, norman monon kaj oficialan skriban kaj parolitan lingvon. Pli
foraj reformoj inkluzivis novajn irigaciajn projektojn kaj la instigon de silka
fabrikado,. La Granda Muro estis konstruita por forpeli la Mongolojn kaj
Manĉurojn.

Tamen, Shi Huang estis fifama pro lia tiraneco: tiu devigis laboristojn konstrui
la Muron, ordonis pezajn impostojn kaj severe punis ĉiujn kiuj oponis lin. Li
subpremis Konfuceanojn kaj instigis Leĝismon, la ideon ke homoj estis fundamente
malbonaj kaj ke forta registaro estis necesa por kontroli ilin. Leĝismo estis
inspirita de realismaj, logikaj vidoj kaj malakceptis la plezurojn de edukita
konversacion kiel frivolajn. Ĉio ĉi igis Shi Huang ekstreme nepopulara ĉe la
homoj. Kiam la Qin-imperiestroj komencis malfortiĝi, diversaj frakcioj ekbatalis
por kontroli Ĉinujon.

La rego de la Qin ne longe daŭris, kiam la Han dominis kaj regis, -202 ĝis +220.

Dum ĉi tiu jarmilo aperis en Ĉinio fero, ŝtalo, preciza kalendaro, Pekino,
likvoro, kalkulilo, pantalonoj, moneroj de metalo kaj sukero. La ideo de drogo
kiel kemiaĵo, kiu ŝanĝas la korpon, estas ideo ĉina kaj naskiĝis dum ĉi tiu
jarmilo.

Dum dinastio Han (simpligita ĉina: 汉朝; tradicia ĉina: 漢朝; pinyin: Hàn Cháo ; 206
a. K. – 220 p. K.) regula komerco inter Ĉinio kaj Barato komenciĝis kaj portis
budhismon, kiu fariĝis la principa religio en Ĉinio. Kvarjarcentan, la periodon
de la Han-Dinastio oni konsideras ora aĝo en la Ĉina historio. Unu el la plej
grandaj imperiestroj de la Han-Dinastio, Wu Di, establis pacon en Ĉinujo. Ĝis
ĉi-tempe, la plimulta etna grupo de Ĉinujo nomas sin la "Han-popolo". La
Han-Dinastio estis establita kiam du kamparanoj sukcesis altiĝi kontraŭ la grave
pli malforta posteulo de Shi Huang. La nova Han-registaro retenis la centralecon
kaj burokratismon de la Qin-dinastio, sed tre reduktis la subpremon viditan
antaŭe. Ili vastigis ilian teritorion en Koreujo, en Vjetnamujo kaj en Centra
Azio, kreante eĉ pli grandan imperion ol la Qin-dinastio.

La Sudaj kaj Nordaj Dinastioj (ĉine 南北朝, pinjine Nánběicháo) estis periodo kiu
daŭris de la jaroj 420 ĝis 589 de nia erao. Ĝi estas foje konsiderata kiel lasta
parto de pli longa periodo konata kiel la "Ses Dinastioj" (jaroj 220 ĝis 589 de
nia erao).

Poezio atingis altan nivelon dum la dinastio Tang sub la plumoj de Li Bo kaj Du
Fu, eble la plej bonaj poetoj de iu ajn lando aŭ epoko.

Dum ĉi tiu jarmilo aperis en Ĉinio papero, pulvo, karbo, papera mono, la
mekanika horloĝo, ŝako (el Barato), presilo kaj la kompaso.

La mongoloj venkis Ĉinion (kaj la plejparton de Eŭrazio) kaj tie regis kiel la
mongola dinastio Yuan (1279 - 1368). Pro la venko, ĉinaj inventoj -- precipe la
presilo, kompaso kaj pulvo -- disvastiĝas al tuta Eŭrazio. Ĉi tiuj helpis
transformi Eŭropon el eta angulo de la mondo al ĝia centro kaj ventro. Dum ĉi
tiu tempo ankaŭ disvastiĝis al Eŭropo el Ĉinio spageto kaj la rakonto pri
Cindrulino

Ĉinio, iam la plej potenca kaj avangarda lando, nun kadukiĝis sub la manĉua
dinastio Qing kaj fariĝis malforta giganto. En 1840 Britio militis kaj forprenis
la teron de nuna Honkongo dum Opia milito. Milionoj pereis en kamparanaj
ribeloj. La potenco de Francio, Germanio, Rusio kaj Japanio super Ĉinio ankaŭ
plifortiĝas. En 1895 Ĉinio cedas Koreion kaj Tajvanon al Japanio.

Ĉinio elĵetas Manĉurian kaj Eŭropan regojn kaj fariĝas respubliko (1912) sub Sun
Yatsen. Poste la partio Kuomintango (KMT) subtenita de la nacia armeo kaj la
urba riĉularo, regas. Sed la respubliko estis malforta kaj do Ĉinio dronas sub
milito inter lokaj fortuloj. Dum la 1930-oj Japanio, rigardanta la malfortecon
de Ĉinio, sendas sian armeon kaj forprenas multe de marbordan Ĉinion, venkinte
Manĉurion en 1931.

El ĉi tiuj jardekoj de milito, la komunistoj finfine superas kaj unuigas
(preskaŭ) la tutan landon sub la mano de Mao Zedong (1949). La partianoj de KMT
forfuĝas al Tajvano, kie ili ankoraŭ regas, kaj multe da riĉuloj iris al Tajvano
kaj Hongkongo. Ekde tiu jaro ekzistas du respublikoj: la Ĉina popola Respubliko
kiu regas sur la kontinenta Ĉinio, kaj la Respubliko Ĉinio kiu regas sur
Tajvano; ili ambaŭ konsideras sin legitima registraro de la tuta Ĉinio.

Mao reformis la ĉinan socion, kvankam iafoje kruele kaj senprudente (precipe dum
la Granda Salto Antaŭen je la fino de la 1950-oj kaj la Kultura Revolucio en la
1960-oj). En 1965, Ĉinio ekhavas la atombombon.

En 1976 Mao mortis kaj, post kelkaj jaroj da lukto inter liaj sekvantoj, Deng
Xiaoping finfine superas kaj reformas la ĉinan ekonomion laŭ ideoj kapitalismaj.
Inter alie, dum la okdekaj jaroj oni kreis "Specialaj Ekonomiaj Regionoj" en
kiuj la reguloj estis ŝangitaj por permesi al eksterlandaj kompanioj investi pli
facile. Sed ekonomia reformo ŝajne ne sufiĉis, ĉar en junio 1989 studentoj
protestis por politika reformo en Tian An Men-Placo, kie kelkmil el ili estis
mortigitaj de la armeo.

En 1990-oj Ĉinio fariĝis grava potenco en internacia komerco, kune kun Tajvano
kaj Hongkongo kiel fonto de malkara laboro. Made in China (Fabrikita en Ĉinio),
unufoje rara kaj rimarkinda, nun estas vulgara en Usono, kie antaŭ 30 jaroj
Tajvano, Hongkongo kaj Japanio estis la principa fonto de malkaraj vestoj kaj
ludiloj.

La Ĉna Popola Respubliko kaj la Respubliko Ĉinio estas membroj de la Monda
Organizo pri Komerco ekde respektive 2001 kaj 2002.



https://eo.wikipedia.org/wiki/Gazeto

Gazeto estas perioda publikigaĵo de konstanta grandeco (formato) kaj prezo,
prezentanta ĉiajn novaĵojn. Plej ofte gazeto enhavas ankaŭ reklamojn, ekz.
konatiĝajn anoncojn, ofte literaturan tekston, eble krucvortenigmon aŭ
ŝakproblemon. Sinonimo estas periodaĵo. Tradicie gazetoj preseblas sur papero,
normale malmultekosta papero, sed lastatempe plej regulaj gazetoj eldoniĝas
ankaŭ retem kio okazigas novajn situaciojn, pri tujeco de la informo, trovo de
la tekstoj ktp.

Kelkfoje oni uzas la vorton ĵurnalo por taggazeto aŭ por revuo, sed pro la
nefiksiteco de la signifo de ĉi tiu vorto, ĝi estas evitinda (vidu ĉe Ĵurnalo).

Etimologie la vorto venas de nomo de monero (gazetta), kiu estis en Venecio la
prezo de neregula publikigaĵo, la unua aperinta en Italio, en 1536 : Gazetta di
Venezia.

En sia plej ĝenerala difino, gazeto estas presaĵo de modera paĝaro, kiu en
mallongaj, kutime periodaj tempospacoj (ĝis kelkmonata), aperas publike, peras
novaĵojn el la tuta mondo kaj pri diversaj temoj kaj aĉeteblas de ĉiu. Kvar
kriterioj estu do plenumitaj por povi paroli pri gazeto: aktualeco
(tempoproksima raportado), periodeco (regula aperado), publikeco (alirebla por
legantoj) kaj universaleco (enhava diverseco).

Gazeto estas, malsame al revuo, presorgano devigata al aktualeco kaj estas plej
ofte strukturita en pluraj enhavaj rubrikoj kiel politiko, lokaj aferoj,
ekonomio, sporto, distro, socio, kulturo, felietono kaj nemoveblaĵoj, kiuj estas
redaktataj de apartaj skipoj, kiuj respondecas por sia rubriko.

La redaktejo estas sekcio en gazet- aŭ revu-eldonejo, kiu faras la ĵurnalisman
laboron. La redakta laboro estas bazita sur la fundamento de la gazetara
libereco kaj de la gazetara etiko. En aŭ por redaktejo verkas redaktistoj,
ĵurnalistoj, liberaj ĵurnalistoj kaj volontuloj, kelkfoje ankaŭ eksteraj
fakuloj.

En Antikva Romo, aperis Acta Diurna, nome registaraj anoncaj gazetoj. Ili estis
gravuritaj sur metalo aŭ ŝtono kaj montritaj en publikaj lokoj.

En Ĉinio, plej fruaj registarproduktitaj informaj folioj, nome tipao, cirkulis
inter kortegaj funkciuloj dum la fino de la dinastio Han (2a kaj 3a jarcentoj).
Inter 713 kaj 734, la Kaijuan Za Bao ("Bulteno de la Kortego") de la ĉina
dinastio Tang publikigis registarajn novaĵojn; ĝi estis manskribita sursilke kaj
legata de registaraj funkciuloj. En 1582, estis unua referenco al private
publikigitaj novaĵfolioj en Pekino, dum la fino de la dinastio Ming.

En la komenco de la moderna Eŭropo la pliiganta translima interagado kreis ankaŭ
pliigantan neceson por informado kio estis plenumita de mallongaj manskribitaj
novaĵfolioj ,nome avvisi. En 1556, la registaro de Venecio la unua publikigis la
ĉiumonatajn Notizie scritte, kiuj kostis po unu gazeton, nome malgrandan
moneron. Tiuj avvisi estis manskribitaj novaĵleteroj kaj kutime sendis
politikajn, militajn kaj ekonomiajn novaĵojn rapide kaj efike al italaj urboj
(1500–1700) — kunhavante kelkajn karakterojn de aktuala gazetaro kvankam kutime
nekonsiderataj ili mem vera gazetaro.

La apero de la rimedoj por novaĵoj en la 17a jarcento ege proksime rilatas al la
konekto kun la apero kaj disvastigo de la presmaŝino iku estis inventita en 1442
de Johannes Gutenberg. Tiele en multaj lingvoj la vortoj por gazetaro aŭ
novaĵinformaroj inkludas kelkajn vortojn devenaj el la radiko pres-.

La german-lingva Relation aller Fürnemmen und gedenckwürdigen Historien, presita
el 1605 antaŭen al 1609 de Johann Carolus en Strasburgo, estas ofte agnoskita
kiel unua gazeto. Tiam, Strasburgo estis libera regna urbo en la Imperio de la
Germana Nacio; dum la unua gazeto de la moderna Germanio estis la Avisa,
publikigitaj en 1609 en Wolfenbüttel.

La unua regula gazeto nomiĝis Nieuwe Tydingen (Novaj komunikoj) kaj aperis ekde
1605 en Antverpeno. Eldonisto estis Abraham Verhoeven. Pli malpli samtempe
aperis en Wolfenbüttel en Brunsviko la gazeto Aviso.

En 1610 aperis la unua franclingva gazeto en Amsterdamo kaj la nederlandlingva
Courante uyt Italien, Duytslandt, &c. ('Kuriero el Italio, Germanio ktp.') el
1618 estis la unua kiu aperis en grandaj folioj. Amsterdamo, tiam centro de la
tutmonda komerco, rapide iĝis hejmo de gazetoj en multaj lingvoj, ofte antaŭ ol
iil estis publikigitaj en siaj propraj landoj. kaj en 1621 la unua anglalingva
privata gazeto The Corante aperis en Londono. Poste en Francio en la jaro 1631
aperis la Gazette de France, fare de Theophraste Reneaudot.

Esperanto-gazeto estas periodaĵo (tradicie, sed malprecize nomita gazeto) aŭ en
Esperanto aŭ en alia lingvo pri Esperanto. Kelkfoje oni inkluzivas ankaŭ
alilingvajn periodaĵojn, kiuj dum certa tempo publikigis regulan rubrikon
skribitan en Esperanto. Kontraŭ la bibliografia kutimo en bibliotekoj oni
tradicie ne inkluzivas publikigaĵojn kun longa aper-ritmo kiel jarlibroj,
kongreslibroj, regule aperantaj adreslibroj kaj similaj.

La terminoj por Esperanto-periodaĵoj forte varias, ekzemple letero, folioj,
informilo, cirkulero, gazeto, revuo, ĵurnalo, magazino kaj aliaj. La uzo ofte
estas malpreciza. Tiu ĉi artikolo pro tio ne distingas periodaĵojn laŭ tiuj
kategorioj.

De la unua Esperanto-periodaĵo, La Esperantisto, aperis pli ol dek mil titoloj
de tre malsama amplekso, enhavo, daŭro kaj kvalito (vidu la bazan literaturon
malsupre). La plejmulto nur mallonge aperis, la averaĝa daŭro estas ĉirkaŭ 5
jaroj.

Ekzistas proverboj pri koko/kokino en la Proverbaro Esperanta de L. L. Zamenhof:



https://eo.wikipedia.org/wiki/Franca_revolucio_de_1789

La Franca revolucio de 1789 estas periodo de politikaj kaj sociaj transformoj
komencita de la alvoko al la "Ĝeneralaj Statoj" en 1789, kaj finita de la Puĉo
de la 18-a de brumero (9-a kaj 10-a de novembro 1799) fare de Napoléon
Bonaparte. Unuafoje en Eŭropo estis signife faligita monarkio kun ties feŭdaj
privilegioj por la nobelaro kaj la katolika klerikaro. Aperis novaj regnoj
(konstitucia monarkio kaj poste respubliko) kiuj proklamis principojn
inspiritajn de Klerismo, t.e. egalecon de ĉiuj civitanoj rilate al la leĝaro, la
fundamentajn liberojn, kaj la suverenecon de la popolo, kiu kapablas regi sin
per siaj elektitaj reprezentantoj. Tio ŝanĝis ne nur la historion de Francio sed
de tuta Eŭropo.

Tiujn ŝanĝojn akompanis perfortaj tumultoj, kiel ekzekutoj kaj repremoj dum la
Teroro, kaj militoj implikantaj ĉiujn ceterajn grandajn regnojn en Eŭropo.
Notindaj eventoj de tiu periodo estas la Napoleonaj Militoj, la restarigo de
monarkio, kaj du pliaj revolucioj kiuj formis modernan Francion.

La universaleco de la ideoj de la franca revolucio estis preskaŭ tuj agnoskita
de ĝiaj samtempuloj, oponantoj kaj subtenantoj. Ĝian influon draste plivastigis
la militoj de la franca revolucio kaj de la 1-a franca imperio, kiuj trafis
grandan parton de okcidenta Eŭropo, kun kreado de "frataj respublikoj" kaj la
transformo de la landlimoj kaj Europaj ŝtatoj.

Ĝi tuj kreis longdaŭran fendon inter subtenantoj de la revoluciaj ideoj kaj
defendantoj de la malnova regno, kiel inter kontraŭekleziistoj kaj katolika
eklezio. Ĝi formis la ĉefajn politikajn konceptojn kiuj validis ĝis hodiaŭ.
Fontas el tiu periodo la vortostoko kaj la idearoj de la aktualaj liberalaj,
radikalaj, aŭ demokratiaj partioj (kiel, notinde, la distingo inter dekstro kaj
maldekstro), la leĝlibroj de granda parto de la mondo, kaj la konceptoj de
liberalismo kaj naciismo. Ĝi daŭre restas debatobjekto, kaj grava referenco, ĉu
pozitiva aŭ ĉu malpozitiva.

Antaŭ 1789, Francio estis absoluta monarkio, kies reĝo tenas povon pro dieca
rajto. La reĝo pravigis sian povon danke al dio, kiel montrite de la sanktiga
ceremonio de Reims, kiu signis la komencon de ties regado. La monarkian
tradicion formis la respekto de la kutimoj (moroj) kaj de la privilegioj ceditaj
al kelkaj unuopoj, urboj kaj provincoj. La socio estis dividita je tri statoj:
du grupigis la privilegiulojn (nobelaro kaj klerikaro), kaj sube estis la Tria
Stato, kiu grupigis ĉiujn aliajn unuopojn.

Jam de la dua duono de la 18-a jarcento, oni ekkontestis kaj ekatakis la bazojn
de tiu politika sistemo. La filozofio de la klerisma movado disvastiĝis en la
superaj tavoloj de la franca socio, t.e. en la burĝaro kaj en la liberala
nobelaro. Kontraŭ la franca absoluta monarkio, oni atentigas la anglan modelon
de monarkio limigita de parlamento. Kontraŭ la obeado al la reĝo, oni oponigas
la civitanajn rajtojn. La klerismaj filozofiistoj defendas la ideon, ke la supra
povo kuŝas en la nacio (la popolo).

La privilegiojn kaj superecon de la nobelaro en la politika vivo ankaŭ
malakceptis la etburĝa kaj komerca klasoj (kies situacio pli malbonis ol tiu de
iliaj samklasanoj en Nederlando, Britio kaj la germanaj ŝtatoj, ktp.) En la
kamparoj, la kamparanoj plendis pro la maljustaj impostoj (ĉefe la tre
malpopulara gabelo) kaj pro la subpremo de la feŭdaj sinjoroj, kies pezon pli
akre sentigis la ekonomiaj malfacilaĵoj.

Jam de 1614, la francaj reĝoj mastrumadis la ŝtatan financon per plipezigi la
malnovan kaj maljustan akcizosistemon, per pruntado de mono, kaj foje per vendi
nobeltitolojn kaj aliajn privilegiojn. Tamen, ĉar nobeleco kvitigas el multaj
impostoj, tiu politiko prokraste pliakrigis la situacion. Tio instigas la
francan kronon, kiu kvazaŭ kolapsas pro ŝuldoj, postuli pli multajn impostojn al
la tria Stato. La financa situacio de la ŝtato draste plimalboniĝis pro la
elspezoj de la pompega kaj luksega vivo de la kortego en Versailles, kaj pro la
teruraj kostoj de la militoj Sepjara kaj Usona. Mallonge antaŭ la revolucio,
Francio estis tiom ŝuldhava, ke bankroto minacis.

Cetere, la jaroj antaŭ la revolucio suferis serion de malbonaj rikoltoj,
kaŭzitaj de nenormale seka kaj malvarma klimato (hipoteze, pro efekto de forta
ciclo El Niño). La ŝrumpo de la grenkvanto konsekvence forte plialtigis la
prezon de pano, kiu estis la bazmanĝaĵo de la pli malriĉaj socitavoloj, t.e. la
kamparanoj kaj laboristoj. Tio kreis fortan malkontenton en chi tiuj klasoj,
kontraŭ "la akaparantoj", t.e. la komercistoj kiuj konservis la varojn por vendi
ilin pli multekostaj, post kresko de la prezoj.

La privilegiaj statoj ankaŭ ribelis kontraŭ la reĝa povo. Efektive, la
absolutismo forprenis iliajn tradiciajn prerogativojn. En la franca malnova
regno, la parlamentoj estis kortumoj. Ili profitis el tiu tradicia rajto, kiu
permesis al ili, kiam leĝoj estis registritaj, eldiri rimarkojn kaj kritiki la
reĝan politikon. Kvankam ili unue defendis siajn privilegiojn, ili sukcesis esti
rigardataj de la publiko kiel popoldefendantoj.

La nobelaro, forigita de la povo dum la regado de Ludoviko la 14-a, revis reveni
al la aferoj. Krom tiu politika postulo, estis ekonomia postulo. La nobeloj ne
rajtis profesii en multaj kampoj (interalie komercaj), sen perdi sian nobelecon.
En tiu jarcento, kiam la bienrentoj ne kreskis kaj la elspezoj por dismontri
sian rangon (kostumoj, veturiloj, ktp..) estis pli kaj pli grandaj, ilia
aĉetpovo malkreskis. La nobelaro alkoĉiĝis al siaj antikvaj privilegioj, ĉefe al
la feŭdaj rajtoj, kaj postulis ke oni pagu akcizojn, kiuj de longe eksiĝis. Ĝi
ankaŭ kaperis la monopolan uzon de kelkaj "komunaĵoj", t.e. nekultivitaj kampoj,
kiujn tradicie uzis la malriĉaj kamparanoj por paŝti siajn kelkajn brutojn. Tiun
plirigoriĝon tre malbone akceptis la kamparanoj, kiuj petas aboli la feŭdajn
rajtojn por malplipezigi sian mizeron.

Dum la regadoj de Ludoviko la 15-a (1715-1774) kaj de Ludoviko la 16-a
(1774-1792) pluraj ministroj, ĉefe Turgot kaj Necker, malsukcese proponis
reformi la francan akcizosistemon por submeti la nobelaron al akcizoj. Tiaj
planoj renkontis fortan reziston de la parlamentoj (juraj kortumoj).
Parlamentanoj aĉetis sian lokon kun la rajto transdoni ĝin herede. Membreco en
tiuj kortumoj, aŭ respondeco en aliaj publikaj oficoj, ofte kondukis en
nobelecon (la tiel nomita "robnobeleco", kiun oni distingis disde la antikva
nobeleco el militista origino, la "spadnobeleco"). Kvankam ambaŭ kategorioj de
nobelo ofte oponiĝis, ili ĉiam celis konservi siajn privilegiojn.

Ĉar la bezono plialtigi la akcizojn metis la reĝon en malkomfortan loko kontraŭ
la nobeloj kaj la alta burĝaro, li elektis kiel financajn ministrojn homojn kun
nenobela origino. Turgot, Chrétien de Malesherbes, kaj Jacques Necker unu post
alia provis reformi la akcizosistemon, kaj interalie bremsi la luksemon de la
reĝa kortego. Ĉiuj malsukcesis.

Ekde 1783, la nova financa ministro Calonne restarigis la luksan vivnivelon de
la kortego tia, kia dum la regado de Ludoviko la 14-a. Kiam Calonne kunsidigis
Asembleon de la Altranguloj en la 22-a de februaro, 1787 por prezenti la
financan staton, Francio jam trafis virtualan bankrotecon: neniu alpruntus al la
reĝo sufiĉan monon por la elspezoj de la ŝtato kaj de la kortego. Calonne sekvis
lia ĉefa kritikinto Loménie de Brienne, ĉefepiskopo de Sens, sed la fundamenta
situacio ne ŝanĝiĝis: la ŝtato ne havis krediton.

La monarkio ne sukcesis fari financan reformon pro sistema opono de la
parlamentanoj. La "Tago de la tegoloj", okazinta en 1788, markas alianciĝon
inter parlamentoj kaj popolo. La protestoj de la familioj trafitaj de la
ekonomia krizo, kiuj multobliĝis jam de majo, necesigas intervenon de la
kazernanoj la 7-an de junio. Ilin bonvenigas per ĵetado de tegoloj la loĝantoj,
kiuj supreniris sur la tegmentojn. Post tiu "Tago de la tegoloj", asembleo de la
tri statoj (nobelaro, klerikaro, kaj tria stato) kunsidis en la kastelo de
Vizille kaj decidas strikon de la impostoj ĝis kiam la reĝo alvokos Ĝeneralan
Ŝtatasembleon por voĉdoni pri ili. Nekapabla restarigi ordon, Ludoviko la 16-a
fine cedis en aŭgusto 1788 kaj alvokis la Ĝeneralajn Statojn por la 1-a de majo
1789.

Pamfletoj kaj verkoj de liberalaj nobeloj kaj eklezianoj, interalie la grafo de
Antraigues, de Launay, kaj abato Sieyès, argumentis pri la graveco de la Tria
Stato. Kiel skribis de Launay, ĝi estis "la Popolo, kaj la Popolo estas la
fundamento de Ŝtato; ĝi fakte estas la Ŝtato mem". La fama pamfleto de Sieyès
Kio estas la Tria Stato? aperinta en januaro 1789, pliprofondigas tiel: "kio
estas la Tria Stato? Ĉio. Kio ĝi ĝis nun estis en la politika ordo? Nenio. Kion
ĝi petas? Ekesti io."

Dum la prepardo por la Ĝeneralaj Statoj, petkajeroj (Cahiers de doléances) estis
redaktitaj en tuta Francio, listigante ĉiujn plendojn kaj petojn de la statoj.
Tiu proceso helpis krei atendon kaj esperon pri iaj reformoj.

En granda entuziasmo, ili pronuncas la tiel nomatan ĵuron de la palmludo. Ili
engaĝiĝas, ke ili ne disiĝu antaŭ doni skribitan konstitucion al Francio. La
23-a de junio, dum reĝa kunsido, kie ĉeestas la tri statoj kun la reĝo, Ludoviko
la 16-a ordonas al la deputitoj, ke ili kunsidu aparte. Dum la deputitoj de la
nobelaro kaj de la alta klerikaro obeis kaj foriris, la deputitoj de la Tria
Stato kaj tiuj de la malalta klerikaro ne moviĝas. Bailly, elektita kiel
prezidento, diras al la markizo de Dreux-Brézé, kiu venis peti pro la reĝo ke
ili foriru, tiun frazon : "mi kredas, sinjoro, ke la Nacia asembleo akceptu
nenies ordonon". Laŭ postaj rakontoj, Mirabeau aldiris jenan faman frazon : "iru
kaj diri al tiuj, kiuj sendis vin, ke ni estas ĉi tie pro la volo de la popolo,
kaj ke ni eliros nur pro la forto de la bajonetoj" (sed tiu ĉi frazo estas
malekzakta kaj emfazigita). Kiam venis la 27-a de junio, la reĝa partio estas en
malvenka situacio: la krlerikaro, kaj 57 deputitoj de la nobelaro aliĝis al la
Tria Stato. Krom tio, la Nacia Asembleo estas subtenata de dikaj tavoloj de la
franca popolo: instigaj mesaĝoj alflugas de Parizo kaj de diversaj urboj de
Francio. La reĝo fine cedas kaj invitas ĉiujn statojn al komuna kunsido. La 9-an
de julio, la Nacia asembleo deklaras sin "Konstitucifara Nacia Asembleo".

Ludoviko la 16a ŝajnigas cedi al la tria stato. Sed, de la 26a de junio, li
venigas taĉmentojn (20 000 soldatoj el fremdaj rotoj) ĉe la ĉefurbon. La burĝaro
seniluziiĝas: ĝis tiam, nenio rezultis pro la debatoj en Versajlo, kaj ĝi timas
pri la estonteco de la asembleo. La popolo timas ke la soldatoj baros la vojojn
al proviziĝo dum, pro la malbonaj rikoltoj de 1788, la prezo de pano plej altas.
Komence de julio, tumultoj ekas che la pagbareloj. La reĝo eksigas siajn por li
tro liberalajn ministrojn, el kiuj estas Necker, eksigita la 11an de julio. La
12an oni ekscias tion en Parizo. Posttagmeze, en la ĝardenoj de Palais-Royal, la
ĵurnalisto Camille Desmoulins admonas la amason, ke ili metu sin en
defendostato. Li konsideras la eksigon de Necker kiel atakon kontraŭ la popolo.
La 13an de julio, kvardek el la kvardek kvin pagbareloj estas bruligitaj. La
grenejoj de la monakinejoj estas forrabitaj. Burĝa milico formiĝas.

Simbola evento estas la preno de la Bastille okazinta je la 14a de julio 1789.
Matene, la tumultuloj ekiris por serĉi armilojn. En revolucia etoso, ili rabis
la arsenalon de la Hotelo de la Invalidoj, kie ili trovas armilojn kaj kanonojn
sed ne pulvon. Ili poste alvenas la pordojn de la reĝa malliberejo de Bastilo
por trovi pulvon, kaj kolektiĝas kun aliaj tumultuloj amasiĝintaj antaŭ la
fortreso jam matene.

La reĝo, alarmita pro la perfortoj, retroiris almenaŭ por tiu momento. La
markizo de La Fayette transprenis la estrecon de la Nacia Gardistaro en Parizo.
Jean-Sylvain Bailly, iama prezidento de la Asembleo en la Palmludejo, fariĝis
nova urbestro en nova registara strukturo nomita "la Komunumo". La reĝo vizitis
Parizon, kie la 17an de julio li akceptis trikoloran kokardon, inter la krioj
"Vivu la Nacio" kaj "Vivu la Reĝo".

En 1792 pro streĉo de la rilatoj inter Francio kaj la aliaj eŭropaj ŝtatoj la
ankoraŭ reganta reĝo Ludoviko la 16-a provis fuĝi eksterlanden okaze de la tiel
nomita fuĝo al Varennes. Tio provokis radikaligon de la revolucio kaj
proklamadon de la Unua Respubliko, la 22-an de septembro 1792.

La lando pli serĉadis stabilecon dum la periodoj nomataj "Konvencio" (La
Convention 1792 - 1795), kie regis teorie la Konstitucio de 1793 (sed ĝi neniam
estis aplikata, konsidere la cirkonstancojn) kaj Direktoraro (Directoire 1795 -
1799).

La Koleruloj (france Les Enragés) estis malgranda nombro de agitistoj konataj
ĉar defendis la malaltan klason kaj esprimis la postulojn de la radikalaj
Senkulotuloj dum la Franca Revolucio.

La Ĝirondanoj aŭ Ĝirondistoj estis membroj de la Ĝirondo, nome politika grupo
funkcianta en Francio el 1791 al 1795 dum la Franca Revolucio. La Ĝirondanoj
estis aktivaj ene de la Leĝofara Asembleo kaj en la Nacia Konvencio. Ili estis
parto de la movado de Jakobenoj, sed ne ĉiu ĝirondano estis membro de la
Jakobena Klubo.

La jaroj 1793 - 1794 estas markitaj de plej radikala revolucia povo ĉefe de
jakobenoj kun Danton kaj Robespiero: estis "Teroro" (La Terreur), kiu finiĝis
kun la "Termidora revolucio" (Révolution de Thermidor) reakcia burĝa
kontraŭrevolucio, (kun abortigita provo de socialisma revolucio far Babeuf).

Montaruloj (en franca Montagnards) estis membroj de La Monto (en franca La
Montagne) nome politika grupo dum la epoko de la Franca Revolucio kies membroj,
nome Montagnards, sidis sur la plej alte lokitaj sidlokoj en la Asembleo. Ili
estis la plej radikala grupo kaj opoziciis al la Ĝirondanoj. La termino, kiu
estis unuafoje uzata dum sesio de la Leĝofara Asembleo, venis al ĝenerala uzado
en 1793. Estritaj de Maximilien Robespierre, la Montaruloj okazigis la Teroron
de 1794.

Oni konsideras ke la periodo de la franca revolucio finiĝas kiam Napoléon
Bonaparte faris sian puĉon je la 9-a de novembro 1799 (18-a de brumero de la
jaro VIII de la Franca respublika kalendaro).



https://eo.wikipedia.org/wiki/Filmo

Filmo estas la produkto kaj suma termino por kinematografio kaj ĉiuj ties
aspektoj—artaj, teknikaj, komercaj, kaj sociaj. Komune kun la presaro,
radiodisaŭdigo kaj televido, ĝi apartenas inter la komunikaj rimedoj kun la plej
granda agdistanco kaj influo. Laŭ Akademia Vortaro (citanta la 8-an oficialan
aldonon), «filmo» estas «bendo kovrita de fotoemulsio; tuto de la bildoj
fiksitaj sur tia(j) bendo(j) kaj projekcieblaj sur ekranon».

Kiel en ĉiuj artaj spektakloj, kinematografa verko —aŭ filmo— destiniĝas
ĝenerale al publiko, kunigita tiukaze en dediĉita loko, tiel nomata kinejo. Pro
la multaj formoj de filmoj kiuj aperis kaj aperas nuntempe kaj pro la krea
diverseco, la kino estas malfacile difinebla. La kreado de rakontoj kun movantaj
bildoj kompreneble ne difinas la fakon, ĉar ekzistas filmoj "sen-intrigaj",
ekzemple, la dokumentaj filmoj, la poeziaj filmoj kaj la abstraktaj filmoj.

Oni vidis filmojn sen ŝajna movo, kiel en La jetée de Chris Marker, komponita de
filmataj fotografioj, filmoj sen filmado (arkivaj filmoj, eksperimentaj filmoj,
kiel tiuj de Martin Arnold, aŭstria reĝisoro kiu majstris reĝisori filmojn kun
"trovata filmobobeno"), filmoj sen muntado kiel kutimis fari la Fratoj Lumière,
filmoj sen sono (mutaj filmoj, kompreneble, sed ankoraŭ eksperimentaj silentaj
filmoj kaj eĉ ekzistas filmoj sen bildoj kiel atestas la nursona filmo de Walter
Ruttman, nome Weekend.

Filmo estas serio de daŭrigantaj bildoj kiuj, kiam montrite sur ekrano, kreas la
iluzion de movado de bildoj pro Fiofenomeno. Tiu optika iluzio igas onin
percepti kontinuan moviĝon inter apartaj objektoj rigarditaj rapide en sinsekvo.
Filmo estas kreita fotante faktajn scenojn per filmilo; de fotodesegnaĵoj aŭ
miniaturmodeloj uzante tradiciajn animaciajn teknikojn; per Komputil-generita
bildaro kaj komputilanimacio; aŭ per kombinaĵo de kelkaj aŭ ĉiuj tiuj teknikoj
kaj aliaj vidaj efikoj. Nuntempa difino de kino estas la arto ŝajnigi
travivaĵojn, kiuj komunikas ideojn, rakontojn, perceptojn, sentojn, belecon aŭ
atmosferon de la rimedoj de registritaj aŭ laŭprogramaj kortuŝaj bildoj kune kun
aliaj sensaj stimuloj.

La procezo de filmproduktado estas kaj arto kaj industrio. Filmoj estis origine
filmitaj sur plasta folio kiu estis montrita tra filmprojekciilo sur granda
ekrano; pli modernaj teknikoj povas uzi tute ciferecajn filmigon kaj stokadon,
kiel ekzemple la fotilo Red One kiu registras sur disko aŭ montrokartoj.

Filmoj estas kulturaj artefaktoj kreitaj fare de specifaj kulturoj. Ili
reflektas tiujn kulturojn, kaj, en victurno, influas ilin. Filmo estas
konsiderita kiel grava arta ĝenro, fonto de popolplezuro, kaj potenca medio por
edukado - de aŭ endoktrinigaj - civitanoj. La vida bazo de filmo donas al ĝi
universalan potencon de komunikado. Kelkaj filmoj fariĝis popularaj tutmondaj
altiroj uzante dubladon aŭ subtekstojn por traduki la dialogon en la lingvon de
la spektanto. Kelkaj kritikis la gloradon de la filmindustrio de violento kaj
ĝia seksisma traktado de virinoj.

La individuaj bildoj kiuj konsistigas filmon estas nomitaj kadroj. Dum
projekcio, rotacia obturatoro kaŭzas intervalojn de mallumo tiel ke ĉiu kadro en
victurno estas proponita en pozicion por esti projekciita, sed la spektanto ne
rimarkas la interrompojn pro efiko konata kiel persisto de vizio, per kio la
okulo retenas vidan bildon por frakcio de sekundo post kiam la fonto estis
forigita. La percepto de moviĝo ŝuldiĝas al psikologia efiko nomita beta-movado.

Longa filmo estas filmo kun sufiĉa daŭro por esti konsiderata la ĉefa aŭ nura
filmo por plenigi programon. Laŭ la Akademio de Filmaj Artoj kaj Sciencoj, la
Usona Kininstituto, kaj la Brita Kininstituto, longa filmo daŭras 40 minutojn aŭ
plie, dum la Screen Actors Guild defendas ke ĝi estu 80 minutojn aŭ pli longe.
La majoritato de longaj filmoj estas inter 70 kaj 210 minutojn longaj. The Story
of the Kelly Gang (1906, Aŭstralio) estis la unua drama longa filmo publikigita
(daŭra proksimume 60 minutojn). Aliaj longaj filmoj estis The Inferno
(L'Inferno) (1911), Quo Vadis? (1912), Oliver Twist (1912), Richard III (1912),
From the Manger to the Cross (1912), kaj Cleopatra (1912). Ĝenerale kiam oni
parolas pri filmoj, oni subkomprenas pri longa filmo, kaj same rilate al famaj
reĝisoroj, aktoroj, kinĝenroj ktp.

Mallonga filmo aŭ neologisme kurta filmo (angle short film, france court
métrage, germane Kurzfilm ktp.) difiniĝas en kontrasto al longa kineja filmo nur
per sia mallongeco, kaj povas aparteni al ĉiu ajn filma genro. Ĝia daŭro kutime
difiniĝas esti malpli ol 30 minutoj, sed ekzistas iom malsamaj kategoriigoj: la
Akademio de la Kinaj Artoj kaj Sciencoj en Usono, kiu atribuas la
Oskar-premiojn, difinas daŭron de malpli ol 40 minutoj. La internacia
filmfestivalo Berlinale fiksas la maksimuman longon de mallonga filmo laŭ premia
kategorio je inter 15 kaj 30 minutoj. La germana mallongfilma premio (germane
Deutscher Kurzfilmpreis) havas kategorion de ĝis 7 minutoj kaj plian ĝis 30
minutoj, kaj la "leĝo pri subteno de filmoj" en Germanio difinas ke mallongaj
filmoj ŝtate subvencieblaj daŭru minimume 1 kaj maksimume 15 minutojn.

Kiam filmo gajnas imponan sukceson, la produktoroj ofte cedas fari duan epizodon
kaj eĉ krei trilogion, alinome veran filmserion. Tiu logiko estas multe
kritikata ĉar la sekvaĵoj estas kelkfoje bonkvalitaj kaj do honoras la unuan
filmon sed eblas ke ĝi montriĝas fuŝfarita, denuncante volon de produktoroj
(precipe usonaj) fari "facilan monon". Ĉiaokaze, kelkaj filmaj serioj starigis
la famon de holivudo tra neforgeseblajn verkaĵojn. Sed tiun emon ekzistas ankaŭ
tutmonde.

Ĉiu lando havas sian kinarton. Ankaŭ vidu la liston de festivaloj pri kin :
Festivaloj de Kino.

La produktorado kaj spektado de filmoj estas grava parto en la historio de la
socioj de la plej diversaj landoj en la mondo ĉefe dum la 20a jarcento. La
disvastigado de filmoj povas esti helpata ĉu de la ekonomia pelado de la
kinindustrio, ĉefe el Holivudo, ĉu el la kultura prestiĝo de la diversaj
festivaloj.

Filmfestivalo estas festo kiun oni okazigas por alporti filmojn al la atento de
la publiko. Dum tia festivalo, oni montras en unu aŭ pli da kinejoj
antaŭ-elektitajn filmojn. Regule premieras novaj filmoj kaj oni disdonas
premiojn ĉe filmo-festivalo. Ofte multaj famaj aktoroj kaj reĝisoroj ankaŭ
ĉeestas dum gravaj filmfestivaloj.



https://eo.wikipedia.org/wiki/Esperanto-flago

La Esperanto-flago, Standardo Esperantista aŭ Verda Flago estas unu el la
simboloj de la Esperanto-movado. Ĝi konsistas el verda tuko, havanta en la supra
maldekstra angulo blankan kvadraton kun verda stelo; komence, en la stelo estis
la litero E. Ĝia verdo simbolas la esperon, la blanko la pacon kaj neŭtralecon,
kaj la kvinpinta stelo (nomata "verda stelo") la kvin (laŭ tradicia kalkulo)
kontinentojn.

Ĝi estis origine (kun iom aliaj proporcioj) la flago de la Esperanto-klubo en
Bulonjo-ĉe-Maro (Francio), laŭ dezajno de la grupanoj Michaux, Sergeant kaj
Duchochois. Kelkan tempon antaŭ la kongreso, la tri esperantistoj vizitis la
komerciston Gras, en Faidherbe strato 14. Duchochois tiam petis kreton, kaj sur
la vendotablon li desegnis kvarangulon. Poste oni sin demandis, kio estas
farota. Duchochois volis verdan standardon kun trikolora strio, Sergeant
sugestis ke estus pli bone ne naciigi la standardon kaj Michaux insistis, ke ĝi
enhavu stelon. Sergeant ankaŭ rememorigis, ke prefekta dekreto en la
departemento postulas, ke societaj standardoj portu distingan signon, do laŭ li
estas necese skribi literon E meze de la stelo.

La standardo estis tuj mendita ĉe la vendejo: ĝi estis longa unu metron kaj
duonon kaj larĝa unu metron; la blanka kvadrato estis kvindek-centimetra.
Kelkajn tagojn poste, dum la unuaj tagoj de aŭgusto, jam flirtis la Standardo en
la urbaj stratoj, sur multaj domoj, ĉe la fasado de la teatro, kaj de la Granda
Kafejo, kie ekestis la kongresa akceptejo por la unua Universala Kongreso de
Esperanto (1905). La 9-a de aŭgusto 1905, tagordero de la kongreso ĝuste estis
la standardo. Ostrowski estis la oratoro, kiu prenis ĉe la balustrado de la
teatro unu el la standardoj kaj diris: “Ni ne ŝercu; la standardo kiu nin
kondukos al la venko, kiu nin gvidos estonte kaj flirtos en ĉiuj landoj de la
mondo, jam ĝi estas”. La kongreso unuvoĉe akceptis tiun proponon. Zamenhof
subskribis du el la unuaj standardoj; unu estis donacita al Michaux, la alia al
Sergeant, kiu konservis la standardon dum 23 jaroj, kaj poste donacis ĝin al la
E-Muzeo en Wien.

La Esperanta Civito, fondita en 2001 kiel subjekto de internacia juro, adoptis
la flagon kiel oficialan.

La flagoproporcio estas 2:3 (du unuoj alte je tri unuoj longe). Tiu rilato
3:2=1,5 estas proksima al la valoro 1,618 de la ora proporcio.

Kelkaj esperantistoj kontraŭas ĝian uzon, ĉar al eksteruloj ĝi povus aspekti
sekteca aŭ naciisma. Tial ili preferas uzi simbolojn pli modernajn, kia estas la
tiel nomata jubilea simbolo, unue pensita kiel simbolo por Jubileo de Esperanto.
Fakte la jubilea simbolo estas uzata precipe kiel simbolo de la nuna UEA; ĝi
estas la oficiala simbolo de Flandra Esperanto-Ligo kaj estas ofte uzata en la
junulara Esperanto-movado.

Ne estas klare ke iam ekzistis "oficiala" koloro por Esperantaj flagoj, simboloj
ktp. La tradicia retejo pri flagoj Flags of the World enhavas plurajn
Esperanto-flagojn, kaj la baza flago tie uzas la koloron   009900 .[1]

Poste, la oficiala emblemo de TEJO akceptita de ĝia estraro en 2009 uzas kiel
ĉefan la koloron   007D13 . La fama Esperanto-flago aperigita al milionoj da
uzantoj de Google en 2009 havas bazkoloron proksimume   37A93A .

La Esperanta Civito (kiu "oficialigis" por si en diversa grado de adapto plurajn
komune uzatajn Esperanto-simbolojn) uzas en sia blazono en sia retejo la koloron
  2C693F .

La moderna aldonaĵo al la flago, la Jubilea simbolo, oficiale uzas   CCE82E 
(Pantone 389) kaj en versio nomata en la koncerna vikipedia artikolo "baza" ĝi
uzas la koloron   008000 .

La centjariĝa simbolo oficiale akceptita de UEA uzas en sia kvinkoloraro la
verdan   1B9332  kaj en sia tutverda varianto la verdan   158A44 .

Ĉi tiu artikolo baziĝas (parte aŭ tute) sur la artikolo Standardo Esperantista
el la Enciklopedio de Esperanto.



https://eo.wikipedia.org/wiki/Erevano

Erevano (en la armena Երևան,  aŭskultu) estas la ĉefurbo de Armenio, kaj la plej
granda urbo de la lando. Ĝia areo estas 227 km². Erevano havas specialan
administran statuson, spite al la marzoj (մարզէր) en kiuj dividiĝas la lando. Ĝi
estis fondata en la jaro 782 a.K. okcidente de tio kio hodiaŭ estas Armenio, ĉe
la orienta ekstremo de la monto Ararato kaj ĉe la bordo de la rivero Hrazdan.
Post bataloj, disraboj, incendioj kaj tertremoj, Erevano fariĝis ĉefurbo de la
Armena Demokratia Respubliko post la Unua mondmilito kaj ĝia loĝantaro pliiĝis
per la alveno de pluraj centoj de postvivantoj de la armena genocido fare de la
turka registaro, kaj ĝi plu etendiĝis dum la 20-a jarcento kiam konvertiĝis en
unu el la 15 ĉefurboj de Sovetio. Tiamaniere, la malgranda urbo transformiĝis en
unu el la plej gravaj de la regiono, sidejo de la plej gravaj kulturaj, artaj,
edukaj kaj industriaj asocioj, krom la politika centro kaj bazo de ampleksa
fervoja reto kaj komerca centro. Erevano estas la malplej loĝata el la tri
landaj ĉefurboj de Kaŭkazio.

En 2003 la urba loĝantaro estis taksita je 1 091 235 loĝantoj, kaj 1 245 700 se
oni kalkulas la ĉirkaŭajn vilaĝetojn;. En Erevano loĝas 42% de la la tuta
loĝantaro, sekvata de Gyumri, kiu havas 150 917 loĝantojn. La aliaj provincaj
ĉefurboj de Armenio estas tre malgrandaj kaj havas nur kelkajn milojn da
loĝantoj. Multaj el ili forlasas tiujn urbojn pro ĝenerala regado de malriĉeco
kaj senlaboreco.

La historio de Erevano komenciĝas en la 8-a jarcento a.K., per la fondiĝo de la
urarta fortikaĵo nomata Erebuni en la jaro 782 a.K. Iom post iom la nomo
evoluis, kune kun la evoluo de la armena lingvo, inter la 5-a kaj 4-a jarcento
a.K, per modifado de la litero "b" en la nomo, ĝis transiro al "v".

Erevano havas propran universitaton, Akademio de la Sciencoj, Ŝtatan Muzeon kaj
diversajn publikajn bibliotekojn. En la urbo ankoraŭ ekzistas ruinoj de urarta
fortikaĵo de pli ol 3000 jaroj. Inter la vidindaj konstruaĵoj de Erevano
menciindas la Katedralo, la Bazaro kaj la Opero. La flughaveno situas en
Zvartnoco.

La origino de la urbonomo venas de la fortikaĵo Erebuno (de la Reĝlando Urarto),
situanta en la urbocentro kaj nuntempe nur restas la ruinoj. En tiu epoko ĝi
estis unu el la ĉefaj urartaj urboj. Cetere, unu el la 12 distriktoj de Erevano
nomiĝas Erebuni kiel memoraĵo al ĝia pranomo.

La ĉefa simbolo de Erevano, evidente, estas la monto Ararato, videbla dum mildaj
tagoj ekde iu ajn punkto de la urbo. Ĝi estas reprezentata en la urboŝildo.
Tamen, la monto Ararato ne plu apartenas al Armenio, sed al Turkio pro militoj
de la pasinta jarcento kiam ĝi perdis tiun teritorion hodiaŭ nomata historia
teritorio de Armenio.

En la urboŝildo videblas kronita leono kiu iam estis antaŭe uzata de la Armena
Respubliko en 1918 post ĝia sendependiĝo disde la Rusa Imperio. Tiu ĉi simbolo
reprezentas la unuan reĝon de la Armena reĝlando en Kilikio, Leo la 2-a de
Armenio. La nomo venas de leono, en la latina lingvo.

La leono Levon, kaj ĉiuj reĝoj de la Roupenida dinastio, estas reprezentataj per
la krono kaj cetro en la dekstra gambo, kaj en la centro de la dizajno de la
monto Ararato, kvarpiede marŝante, la ŝtatestron. Kontraste, la okcidentaj
simboloj , kie la leono reprezentiĝas stare (en la 13-a jarcento, Armenio
rigardas al la romia okcidento kiel modelo).

Ekde 2004, Erevano havas propran nacian himnon, Erepouni-Erevano, verkita de
Barouïr Sévag kaj komponita de E. Hovhannissjan, elektata dum konkurso por
reprezenti la urbon, kaj flago ĉe la bazo de la urboŝildo. La flago enhavas la
ŝildon kun leono sur blanka fono, ĉirkaŭata de 12 etaj ruĝaj trianguloj kiuj
reprezentas la dek du sinsekvajn armenajn ĉefurbojn.

La antikva Erevano kreditigas sian fruan ekzistadon sur sulko de la reĝo de
Urarto, Argiŝto la 1-a kiu mencias la fondiĝon de la fortikaĵo Erebuno en
782 a. K., kiel ŝirmaĵo kontraŭ la atakoj kaj invadoj el la nordo de Kaŭkazio.
Erevano, estas unu el la plej antikvaj urboj de la mondo. Inter la sesa kaj
kvara jarcentoj a.K., Erevano estis unu el la ĉefaj centroj de la aĥemenida
dinastio. En 585 a.K, la fortikaĵo Teiŝebaini (Karmir Blur), 30 mejloj norde de
Erevano, estis detruita de la skitoj.

La nomo Erevano (aŭ Jerevano) estas uzata ekde la 7-a jarcento a.K sub regado de
la persoj. Ĝi sekvis la destinon de Armenio kaj estis disputata de la romianoj,
persoj kaj partanoj, ĝis la araba regado, kaj sinsekvaj regionaj dinastioj.

La disvolviĝo de la urbo intensiĝas dum Mezepoko (ĉ. la 5-a kaj 6-a jarcentoj),
kaj la unua erevana preĝejo, Preĝejo al Sanktaj Petro kaj Paŭlo, estas baptata
en la 5-a jarcento. Post pluraj konkeraj intencoj de la araboj, en 658 ili
okupas la urbon. Ĝi fariĝis la dua plej grava urbo de la regiono post Dvin, kiu
estis restonta kiel la ĉefa ekonomika centro de la Ararata plataĵo ĝis la 11-a
jarcento. La araboj intencas islamigi la armenan loĝantaron pere de amasaj
islamigoj, sed ĝenerala rezistado devigas ilin forlasi tiun intencon. Post tio
la sekvaj kalifoj toleris la kristanismon kaj donas ampleksan memstarecon al la
armenoj. Erevano konis pacan kaj prosperan jarcenton ĝis la ribeliĝoj de 740. La
vilaĝo estis invadata kaj pluraj kvartaloj bruligataj; konsekvence, la urbo
perdis la memstarecon ĝis 850 kiam la estonta armena reĝo Aŝoto la 1-a de
Armenio kiu estis reganto, per titolo « princo el la princoj », rekuperas ĝin.
Tiu ĉi reĝo markas la komencon de la Bagratida dinastio

En 920, kun apogo de la Bizanca Imperio, la reĝo Aŝoto la 2-a aneksis Erevanon
kaj sian regionon al la reĝlando. Dum la 10-a jarcento pro ĝia ekonomia kaj
militista potenco, Erevano fariĝas la centro de la orienta Armenio. Ĝis la 11-a
jarcento ĝis estis parto de la reĝlando de la bagratidoj, sed estis kaŝe
ofertata al la bizancanoj en 1023 antaŭ aparteni al la Selĝukidoj. Post la morto
de la reĝo en 1041, Mikaelo la 5-a reklamas kaj rekuperas la urbon, Ani kaj la
plataĵon Ararato. Sed dua invado de la selĝukidoj estis malfavora al la regiono,
la bizancanoj retiriĝis al la vilaĝo Ani. Tradicie agresemaj, la selĝukidoj
atakas, disrabas, bruligas kaj fine detruas Erevanon. Ili lasis la urbon
abandonata, la kadavroj kovris la stratojn, kaj finfine prenis la kontrolon de
la reĝlando en 1064. En la 12-a jarcento, Kartvelio fariĝas grava regiona
militista potenco kaj akceptis kuniĝi al la armenoj por la forpelado de la
selĝukidoj. Erevano estas prenata de la armenoj en 1201, kiuj rekontruas ĝin kaj
la urbo konas dum 20 jaroj oran epokon. Ekde 1225, la turkmenaj kaj mongolaj
invadoj sinsekvas unu la alian kaj ili finiĝas per tolerema regado al la
kristanoj. En 1256 Erevano iĝas ĉefurbo de unu el la kvar regionoj de la Mongola
Imperio. Fine de la 13-a jarcento, la islamiĝo de Ĝazan-Ĥano kaj la mongola
nomadismo bremsas la disvolviĝon de la regiono. La tuta lando suferas je
malsatego kaj la loĝantaro preferas forfuĝi kaj abandoni plian fojon la urbon
Erevano. En 1387, Tamerlano invadas, disrabas kaj la urbon kaj la regionon, post
pluraj sensukcesaj provoj.

Dum la turko-persaj militoj, la urbo ŝanĝis 14-foje sian reganton inter 1513 kaj
1737. En 1604, laŭ ordono de Abazo 1-a la Granda, dekmiloj da armenoj (inkluzive
de la erevananoj) estis deportitaj al Persio. Kiel konsekvenco, la erevana
loĝantaro fariĝis 80% muslima kaj 20% kristan-armenoj. Dum la jardeko de 1670,
la franco Jean Chardin vizitis la urbon kaj priskribis ĝin en siaj Vojaĝoj de
Chardin Cavalier tra Transkaŭkazio en 1672-1673. La 7-a de junio 1679, tertremo
detruis la urbon.

Post 1747, la urbo estis parto de la Ĥanato de Erevano, muslima princlando sub
persa regado. Dum la dua ruso-persa milito, Erevano estis liberigita fare de la
rusaj trupoj sub gvidado de Ivano Paskeviĉ la 1-a de oktobro 1827, kaj formale
cedata de la persoj en 1828.

En 1918, post la fino de la Unua mondmilito, Erevano estis deklarata kiel
ĉefurbo de la nova Armena Demokratia Respubliko. Samjare, Erevano konfrontiĝis
al la minacoj de la otomana armeo, kiu eniris 7 km de la urbo. Nur la tuja
subskribo de la Traktato de Batum povis savi la ĉefurbon de otomana okupado.

La 4-a de decembro 1920 ĝi estis okupata de la Ruĝa Armeo, kiu malfondis la
respublikon. La 16-a de februaro 1921 ekas la kontraŭ-soveta ribeliĝo en la
urbo, kiu ne estis kontrolata ĝis la 2-a de aprilo.

Erevano daŭre estis ĉefurbo de Armenio, ĉi-foje de la Armena Soveta Socialista
Respubliko unu el la dek kvin respublikoj de Sovetio. La sovetia epoko
transformis la urbon en moderna industria metropolo kun pli ol miliono da
loĝantoj, ellaborata laŭ la eminenta armena arkitekto Aleksandro Tamanjan.
Erevano ankaŭ fariĝis grava kultura kaj scienca centro.

Tamanjan miksis tradician arkitekturan stilon kun la urbaj modernaj stiloj de la
epoko. Ĝia dizajno estas radia cirklo kiu regas la tutan urbon. Kiel rezulto
multaj historiaj konstruaĵoj estis detruitaj, inkluzive de preĝejoj, moskeoj, la
persa fortikaĵo, banejoj, bazaroj kaj karavangastejoj. Multaj el la distriktoj
kiuj ĉirkaŭas Erevanon ricevis la nomon de armenaj komunumoj kiuj estis
dekumitaj de la otomanoj dum la armena genocido. La distriktoj Malatja-Sebastio
kaj Nork-Maraŝo, ekzemple, estas la nomoj de la turkaj urboj Malatjo, Sivaso kaj
Maraŝo, respektive. Post la fino de la Dua mondmilito, germanaj militkaptitoj
estis uzataj por la konstruado de novaj konstruaĵoj kaj strukturoj, kiel la
ponto Kievjan.

En 1965, dum la solena memorigado de la 50-a datreveno de la genocido, Erevano
estis la centro de 24-hora protestado kontraŭ la soveta reĝimo, la unua tiaspeca
manifestacio en Sovetio, por postulado de soveta agnoskado pri la Genocido fare
de la turka registaro. En 1968, la urbo celebris la 2750-jariĝo.

Post la fino de Sovetio, Erevano fariĝis ĉefurbo de sendependa Armenio la 21-a
de septembro 1991. La proviziado de gaso kaj elektro estis ege malfacila; la
konstanta elektra energio estis restablita en 1996. Kiel konsekvenco de la
malapero de Sovetio, dum la lastaj 5 jaroj, la urbocentro transformiĝis en
granda konstruada entrepreno kiu celas forigi ĉiajn sovetajn stilojn. Laŭ la
nacia statistika servo, en 2008 estis foruzitaj 1,8 milionoj da dolaroj je
konstruaĵoj. La prezoj de la apartamentoj de la urbocentro dekobliĝis dum la
lasta jardeko. Tamen, kelkaj fakuloj opinias ke tiuj novaj konstruaĵoj kaj la
urba planado perfortas la sekur-kondiĉojn kontraŭ tertremoj.

Erevano troviĝas en orienta Armenio, en la nordorienta zono de la valo de la
monto Ararato. La supra parto de la urbo estas ĉirkaŭata de montaro en tri
punktoj, dume la suda parto troviĝas la bordoj de rivero Hrazdan, kiu enfluas en
la rivero Arakso. La rivero Hrazdan dividas la urbon en du partoj. La urba
alteco estas inter 900 kaj 1300 m.

Ĉar Erevano estas la ĉefurbo de la lando, ĝi ne apartenas al iu ajn marzo.
Malgraŭ tio, ĝi estas ĉirkaŭata de la sekvaj marzoj: Kotajko (norde), Ararato
(sude), Armaviro (provinco) (sudokcidente) kaj Aragacotno (nordokcidente).

La klimato de Erevano estas kontinenta, kun sekaj kaj varmaj someroj kaj
malvarmaj kaj neĝa vintroj. La temperaturo en aŭgusto atingas 40 °C, dume en
januaro, la plej malvarma monato ĝi povas atingi -15 °C (5 °F). La pluvado estas
malofta, kun mezuma ĉiujara pluvado de 350 mm.

Erevano estas la ĉefurbo de Armenio ekde la Unua Respubliko en 1918. Tiam,
malgranda ĉefurbo de la armena regno situanta en la plataĵo ĉe la monto Ararato,
antikva tero de la armenoj, tial evidentiĝas ĝia altrudo kiel ĉefurbo de la juna
respubliko.

Malgraŭ tio ke Armenio perdas sian sendependon kaj estas aneksata al Sovetio
kiel Armena Soveta Socialista Respubliko, Erevano restas kiel ĉefurbo kaj gastas
la politikajn instituciojn de la respubliko. En 1991, post la fondiĝo de la tria
armena respubliko, Erevano restas kiel la politika centro kaj arigas ĉiujn
naciajn instituciojn: parlemento, ministerioj, prezidenta palaco, publikaj
organismoj kaj juraj institucioj.

La Konstitucio de la Armena Respubliko, adoptata la 5-a de julio 1995 ne
inkluzivas Erevanon inter la marzoj de la lando. Ĝi estas aparta administra
regiono kvankam ĝia regado similas al la resto de la marzoj sed kun kelkaj
specifaĵoj.

La lasta modifado de la Konstitucio (27-a de novembro 2005) transformis la urbon
en komunumo ; la konstitucio disponigas de tiam ke tiu komunumo devas esti
regata de urbestro rekte aŭ nerekte elektata, kaj ke ĝi devas esti regata per
specifa leĝo, la leĝo rilate al Erevano. Tiu leĝo estis aprobata fine de 2008
kaj ratifita de la respublika prezidento la 15-a de januaro 2009; ĝi antaŭvidas
la elektadon de urbestro fare de la

Municipa Konsilio por kvarjara regadperiodo kaj lia/ŝia anstataŭo inter la 12
vic-urbestroj el la dekdu dependaj distriktoj de la urbo. Laŭ tiu leĝo, la
Konsilio estos renovigata dum la elektadoj de la 31-a de majo 2009, ĝi konsistos
el 65 membroj kaj estos elektata la urbestro el ĝia sino.

Hambartsum Galstjan estis la lasta urbestro de la Armena Soveta Socialista
Respubliko kaj la unua de la sendependa Armenio. Ekde la sendependo en 1991, ok
urbestroj sukcediĝis. Jervand Zaharjan estis la urbestro en 2003 ĝis marto 2009,
dato kiam la prezidanto Sergej Sargsjan anstataŭas lin per Gagik Beglarjan kiel
antaŭvido al la municipa balotado la 31-a de majo.

En la komenco ĝi estis eta vilaĝo, sed kun la paso de la tempo kaj diversaj
historiaj okazintaĵoj, Erevano fariĝas ĉefurbo de Armenio, granda urbo kun pli
ol unu miliono da loĝantoj. Tamen, en 1827 la urbo nur havis 6 publikajn
parkojn, 851 vendejojn, 7 karavangastejojn, 10 banejojn kaj 1 736 ŝtonajn
domojn. En 1989 la erevana loĝantaro estas la triono de la tuta enlanda armena
loĝantaro.

Ĝis la Perestrojko kaj falo de Sovetunio en 1991, la loĝantaro estis plimulte
armenoj sed ankaŭ estis gravaj malplimultoj de rusoj, kurdoj, azeroj kaj persoj.
La tuta azera malplimulto malaperis por la milito pro la Montara Karabaĥo inter
1988 kaj 1994, kaj la ekonomia krizo de la 90-aj jaroj forfuĝigas grandan parton
de la rusoj. Hodiaŭ, la erevananoj estas ĉefe armenoj.

Kiel en la resto de la lando kaj de aliaj eksaj sovetaj respublikoj, multaj
personoj foriris al la eksterlando (ĉefe al Eŭropo kaj Nord-Ameriko) pro la
ekonomia krizo.. La tuta erevana loĝantaro estis 1 245 700 en 2006 laŭ la
erevana urbodomo.

En 2001, la kontribuado de Erevano al la nacia industria produktado altiĝis je
50 %.

La erevana industrio centriĝas en la fabrikado, transformado kaj konservado de
industriaĵoj. Kvankam la ekonomia krizo de la 90-aj jaroj malfortigis kaj
detruis la landan industrian sektoron, ankoraŭ kelkaj fabrikoj funkcias. La plej
rimarkinda sektoro estas naftoindustrio kaj en pli malgranda kvanto la industrio
de aluminio.

Pro sia geografia situo ĉe la bordoj la rivero Hrazdan, la urbo disvolvigis
hidroelektran produktadon: du hidroelektraj centraloj situas en la municipo.
Menciindas ankaŭ, ke la termika centralo, situanta sude de la urbo, ankaŭ
provizas iom da elektro.

La sektoro pri konstruado spertas regulan kreskadon ekde la komenco de la jaro
2000. La urba panoramo inkluzivas tre modernajn dizajnojn. La okcidenteciĝo de
Armenio okazigas la detruadon de konstruaĵoj tro sovetiaj — ĉefe la konstruaĵoj
el la lastaj jaroj de Sovetio — aŭ kelkaj aliaj tre malnovaj kiuj estas
anstataŭataj de novaj konstruaĵoj por harmoniigi la kvartalon. Kiel konsekvenco,
la prezoj ne ĉesas altiĝi. La tro etaj domoj ĉe la urbocentro estas detruataj
post la anstataŭo de pluretaĝaj konstruaĵoj.

La stratoj, pontoj, publikaj parkoj, fervojoj (i.a.) kiuj estis forlasataj dum
la 90-aj jaroj pro la ekonomia krizo, denove estas riparataj kaj novaj stratoj
estas konstruataj, post kelkaj jaroj. Nuntempe la ekonomio estas pli prospera,
la investaĵoj pliiĝas kaj la riparado kaj kreado de novaj servoj estas bezonataj
por rekuperi forlasatan sektoron post 15 jaroj.

Turismo en Armenio evoluas jaron post jaro kaj la ĉefurbo Erevano estas unu el
la gravaj turismaj celoj. La urbo havas la plimulton de luksaj hoteloj, modernaj
restoracioj, drinkejoj kaj noktokluboj. La flughaveno Zvartnoc ankaŭ faris
renovigan projektojn kun la kreskanta nombro da turistoj vizitantaj la landon.
Multaj lokoj en Erevano estas allogaj por turistoj, kiel ekzemple la dancaj
fontanoj de la Placo de la Respubliko, la Operejo, la Kaskado-komplekso, la
ruinoj de urarta Erebuno, la historia loko de Karmir Blur ( Teishebaini), ktp.
La hotelo Armenia Marriott situas en la koro de la urbo ĉe Placo de la
Respubliko, dum aliaj gravaj hotelĉenoj ankaŭ estas en la urbocentro, kiel
ekzemple la Ora Tulipo Yerevan Hotel kaj Congress Hotel. Antaŭnelonge, novaj
luksaj hoteloj estis inaŭguritaj en la kvartalo Silikjan de la distrikto
Aĵapnjak.

Erevano mem, inspiras fremdulojn viziti la urbon por ĝui la miraklan vidon de la
biblia monto Ararato, ĉar la urbo situas sur la piedoj de la monto formante la
formon de romia amfiteatro. Ekzistas amaso da historiaj ejoj, preĝejoj kaj
citadeloj en areoj kaj regionoj ĉirkaŭante la urbon (Garni, Zvartnoco,
Ĥor-Virapo, ktp.).

Kun ĉ. 380 000 vizitantoj en 2006 kaj pli ol 450 000 antaŭvidataj en 2007,
Armenio plifortigas la enlandan turismon. La unua urbo kiu profitas la alvenon
de amasaj tursimaj grupoj aŭ unuopuloj estas Erevano kie troviĝas la ĉefaj
kulturaj institucioj. La dizajno de hoteloj, restoracioj (kiuj multe pliiĝas dum
la lastaj kvin jaroj), la flughaveno estis ampleksigata, novaj amuzparkoj estas
konstruataj kaj multnombraj vojaĝagentejoj kaj turismaj oficejoj. La pliiĝo de
taksioj kaj prestiĝaj vendejoj estas la nerekta konsekvenco de la turisma
ekspansio.

Armenio, ĉiutage alproksimiĝas al la okcidenstila ekonomika sistemo, la
surstrataj bazaroj kaj komercaj centroj aperas en la tuta urbo. Ĉiuj grandaj
markoj estas reprezentataj en Erevano: Armani, Adidas, Lacoste, Puma, Levi's,
Naf Naf, LG, Philips, Bang & Olufsen, kaj Hertz.

En 2001 la kontribuo de Erevano en la nacia sektoro de servoj altiĝis al 76,3 %.

Erevano gastigas la sidejojn de la ĉefaj enlandaj naciaj amaskomunikiloj:
presaĵoj (Armenian liberty, Azg, ktp.), radioj (Nacia Armena Radio, Radio 2,
Radio VEM, Radio Van, City FM, Radio Aurora, RFI, ktp.) kaj televidkanaloj
(Armenio 1, Armenio TV, Erevano TV, ktp.).

La bonaj studoj kaj kleriĝo de la loĝantaro kaj la malaltaj salajroj forte
allogas la eksterlandajn investantojn. La informadiko, inter aliaj, en plena
disvolviĝo kaj post la instalado de Lycos Europe en Erevano junie 2005, Estas
Microsoft kiu decidas malfermi ofecejon en Armenio. Aliflanke, la fakaj societoj
pri la interreta domajno aŭ de la poŝtelefonaj, post forta kreskado kaj
postulado de ĝiaj servoj, instalis sidejon en Erevano.

Lastatempe la vivnivelo pliboniĝas kaj altiĝas, kiel avantaĝo, la nunaj
necesaĵoj povas esti kontentige solvataj, spite al antaŭa jardeko ; tial
multnombraj bankaj agentejoj malfermiĝis post la 90-aj jaroj kaj ankaŭ pluraj
advoktaoficejoj kaj financaj konsilejoj.

La du trionoj de la armena sansistemo troviĝas en Erevano. La urbo havas kvin
ĝeneralajn hospitalojn, naŭ plurfakajn sancentrojn kaj pluraj urĝejoj kaj aliaj
medicinaj centroj, kaj publikaj kaj privataj.

La indekso pri malriĉeco de Erevano forte malpliiĝis dum la lastaj jaroj kaj
multe pli rapide ol la resto de Armenio: la ekstrema malriĉeco kaj la malriĉeco
respektive transisris de 24,8 % kaj 58,4 % de la loĝantaro en 1998-1999 al 3,6 %
kaj 23,9 % en 2005. Tamen, la ĉefurbo prezentas la plejan malegalecon en la tuta
lando. La distrikto Kentrono estas la malplej malriĉa, sed la distriktoj
Aĵapnjako, Ŝengavito kaj Nubaraŝeno estas la plej malriĉaj distrikoj.

Tiu ĉi pozitiva evoluo naciskaliĝas (kun la helpo de la Monda Banko kaj la
Internacia Mona Fonduso) pro la akceliĝo de la ekonomika kreskado kaj la intenco
malpliigi la maldungadon. La plej rimarkinda produktiveco de Erevano laŭ
raportoj de la resto de la lando ŝuldiĝas al la koncentriĝo de la ekonomikaj
aktivecoj en la ĉefurbo.

La distrikto Kentrono (kentron « centro » en la armena lingvo) ampleksiĝas
komence de la placo de la Respubliko kaj la Opero. La urbocentro estas esence
formata de longaj ombrumitaj avenuoj bordataj de sovetstilaj konstruaĵoj. La
originaleco de tiuj konstruaĵoj el tufo (vulkanaj rozkoloraj ŝtonoj) kiuj kovras
la fasadojn ornamitaj per mezepokaĵoj. Unu el la plej rimarkindaĵoj de la urbo
estas la multaj fontanoj ĉe la verdaj spacoj de la urbo.

La vilaĝo konstante transformiĝas, pli kaj pli alproksimiĝante al la stilo de
okcidentaj ĉefurboj. Malgraŭ la krizo de la 90-aj jaroj la komercejoj kaj
restoracioj ĉie floras kaj pluraj gravaj urbestraj agadoj transformas la
centron. La plej rimarkinda el tiuj agadoj estas sendube la konstruado de avenuo
por piedirantoj - la Norda Avenuo - preskaŭ 800 metrojn longa kiu kunligas la du
plej gravajn neŭralgiajn punktojn de la ĉefurbo, kiuj estas la Opero kaj la
Placo de la Respubliko. Pli ol simpla strato, ĝi fariĝis nova kvartalo el
moderna dizajno kun pluraj vendejoj, restoracioj kaj grandega subtera parkejo.
Tre proksime de la Placo de la Respubliko troviĝas la sola GLAT-ejo de la lando,
kiu konsistas el trinkejo nomata Meline's Bar.

La konstanta kreskado de la aŭtomobila trafiko devigis la urbodomon entrepreni
konstrulaborojn kiuj konsistas el periferia strato por mildigi la trafikon en la
urbocentro. Tiu kreskado de aŭtoj ankaŭ okazigas seriozan problemon pro la
serĉado de parkejo. La urbodomo anoncis en aprilo 2008 la konstruadon ĝis 2011
de 10 000 subteraj parkejoj ĉe la plej bezonataj lokoj de la urbo, tiaj kiaj la
Urbodomo, la Opero aŭ la Stadiono Hrazdano, por la solvado de tiu problemo..

Erevano estas tre verda urbo, plena de parkoj kaj fontanoj, la centro estas
ĉirkaŭata de « verda zono », longa plurkilometra parko kie estas kafejoj,
sportejoj (teniso kaj manpilko),statuoj kaj multnombraj arboj. La verda zono
komenciĝas sude, ĉe la Katedralo Sourp Krikor Loussavoritĉ, kaj finiĝas norde
fare de granda kafejo-restoracio simile al ŝipo, nomata Poplavok, apud la Avenuo
Mesrop Maŝtoc, malantaŭ la Opero. Proksime de la Opero troviĝas la Placo de la
Libereco, kiu estas parko kies baseno kaj dekduo da kafejoj kaj restoracioj
multe allogas kaj la erevananoj kaj la turistojn.

Super la altaĵoj de la urbo, ĉe Parko de la Venko troviĝas monumento al la
Patrino Armenio kiu donas eksterordinaran vidaĵon de Erevano, la monto Ararato
kaj parto de ĝia plataĵo. Ankaŭ troveblas eta amuzparko, piknikejo, baseno kun
barkoj, kafejoj kaj granda luksa hotelo, la Golden Palace.

Multaj aliaj grandaj parkoj beligas la urbocentron kaj la periferiajn kvartalojn
kiuj kelkfoje estas ĉirkaŭataj de vastaj verdaj zonoj. En resumo, nur restas
kelkaj cikatroj el la ekonomia kriza epoko de 1992 ĝis 1993, kiam la erevananoj
devis haki la plejparton de la arboj de la urbo por varmigi sin dum la krudaj
malvarmaj vintroj.

La plej antikvaj universitatoj de Erevano venas de la unua respubliko
(1918-1920) :Ĉar Erevano estas la ĉefurbo de Armenio, ĝi havas la plejparton de
la instru-centroj de la lando. En Armenio troviĝas 27 lernejoj kaj 12
artlernejoj kiuj estas administrataj de la Ministerio pri Edukado.

La plej grandaj universitatoj de Armenio, kaj publikaj kaj privataj havas sian
sidejon en Erevano. Ili multe allogas la eksterlandajn studantojn, ĉefe el
Hindio, pro la tre malalataj prezoj kompare kun aliaj landoj kaj altkvalita
instruado de medicino en la angla lingvo.

La ĉefa muzeo de Erevano estas la Nacia Galerio de Armenio konstruita en 1921.
Ĝi estis aneksita al la Muzeo pri Historio de Armenio. Krom la konstanta
ekspozicio kiu konsistas el valoraj pentraĵoj de la famuloj Ivan Ajvazovskij,
Vasilij Kandinskij, Marc Chagall, Rousseau, Monticelli aŭ Eugène Boudin, ĝi ofte
ricevas portempajn ekspoziciojn, tiaj kiaj la ekspozicioj de Yann
Arthus-Bertrand en 2005, la italo-armena ekspozicio en 2005 inter aliaj.

La muzeo pri la armena genocido, estas la plej grava pro la simbolismo kiun ĝi
reprezentas, ĝi troviĝas ĉe la Cicernakaberdo. Ĝi montras plurajn atestaĵojn,
tekstojn kaj fotojn de la amasmurdado fare de la turka registaro.

Matenadarano estas biblioteko-muzeo kiu havas grandan kolekton de antikvaj
manskribaĵoj kaj plurajn bibliojn el la Mezepoko. Ĝi situas en la urbocentro,
super la avenuo Mesrop Maŝtoc. En 2007, okaze de la jaro Armenio en Francio, la
biblioteko Matenadarano pruntedonis plurajn manskribaĵojn al la muzeo Luvro por
la ekspozicio Armenio sankta.

Vide al la rivero Hrazdan, la muzeo Sergej Paradĵanov, kiu estis tute riparita
en 2002, prezentas 250 verkaĵojn, kaj dokumentojn kaj fotojn de la armena
reĝisoro kaj pentristo. La konservinto de tiuj dokumentoj estis la fotisto kaj
historiisto Zaven Sargsjan.

Erevan ankaŭ havas aliajn muzeojn kiaj la muzeo pri Mezoriento kaj la muzeo pri
Erevano.

Erevano havas plurajn kinejojn inter ili la plej fama kinejo nomata Moskvo. La
plejparto de la famaj sukcesaj filmoj spekteblas en la kinejo samtempe kiel en
aliaj landoj. Scipovo de la rusa lingvo estas nepra kondiĉo por spekti filmojn
en kinejoj ĉar ĉiuj filmoj estas dublataj en la rusan.

Ekde 2004 la kinejo Moskvo okazigas ĉiujare la Internacian Festivalon Ora
Abrikoto. La lasta eldono estis prezidata de Atom Egoyan kaj la premion ricevis
la filmo Import/Export de la aŭstria reĝisoro Ulrich Seidl.

La Operejo de Erevano havas en unu flanko la koncertejon Aram Ĥaĉaturjan kaj
aliflanke la operan nacian teatron kaj la baletejon Aleksandr Spandarjan.
Grandnombraj kvalitaj teatrejoj permesas la ĉeestadon al pluraj teatraĵoj kaj
pluraj spektaklejoj inter kiuj elstaras Hamalir kiu ofertas plurajn koncertojn
kvankam la trankvileco de la armenoj faciligas la subĉielajn koncertojn ĉe
diversaj placoj.

La zooparko de Erevano estis fondata en 1940. Post travivado de la tre malfacila
ekonomia krizo de la 1990-aj jaroj, ĝi havas pli bonan ekonomian staton. La
enirado, kiu kostas malpli ol unu eŭron, permesas la vidadon de pluraj bestoj:
elefantoj, agloj, ursoj, kameloj kaj ducent aliaj specioj.

Waterworld estas akva amuzparko kiu troviĝas en la altaĵo de la urbo. Ĝi havas
plurajn basenojn, restoraciojn kaj kafejojn. La parko fermiĝas de oktobro ĝis
majo pro la malvarma sezono, sed la konstruado ekde 2003 de 'Aquatek, kovrita
parto, inkluzivas jakucojn, basenojn, turkajn banejojn, sportejon, restoraciojn
kaj hotelo, permesas la ĝuadon ekde ĝia malfermiĝo en oktobro 2007 dum la tuta
jaro.

Kelkajn kilometrojn for, survoje al la lago Sevan, privilegia loko por la
erevananoj dum la semajnfinoj, troviĝas dua amuzparko, Play City. Ĝi havas
sportejojn, kinejon kaj ludejon inter aliaj..

Aliflanke, la rapida kaj konstanta kreskado de armenaj veturiloj (ĉ. 12000
veturiloj ĉiujare), kolapsigis la trafikon en la urbocentro kaj multaj ŝoseoj
suferas senmoviĝon dum la labortagoj. Por la solvado de tiu problemo, la
urbodomo decidis investi en la konstruado de novaj ŝoseoj. La nuna plej videbla
solvaĵo estas la riparado de malnova fervojo kiel ŝoseo de urba periferio kiu
ligos la nordajn kvartalojn kun la urbocentro, trairante malantaŭ luksa rezideja
zono en konstruado, post la kaskada monumento.

La Metroo de Erevano (armene Երեւանի մետրոպոլիտեն) havas unu solan linion je 12
kilometroj, kun dek metrostacioj. Ampleksigo de la linio konsistanta el 10 novaj
metrostacioj ekde la nordokcidento al oriento konstruatas. Tamen, la fina dato
de la konstruado ne estas certa pro manko de rimedoj kiuj povus rapidigi ĝin. La
projektoj je longa limdato antaŭvidas la konstruadon de du novaj linioj.

Erevano havas 46 busajn kaj busetajn liniojn kaj 24 trolebusliniojn. Ankoraŭ
funkcias la malnovaj sovetiaj aŭtobusoj, kvankam la plejparto estas iom post iom
anstataŭata de modernaj flavaj busetoj, la flava koloro iĝas iom post iom la
oficiala koloro de la transportiloj de Erevano.

Post 2006, la urbodomo instalis bushaltejojn en ĉiuj kvartaloj de la urbo, ĉar
antaŭe, nur la lokaj loĝantoj konis la haltejon de la buso. Aliaj buslinioj kiuj
haltas en la urbo, estas tiuj kiuj iras al la Centra Busstacio situanta en la
kvartalo Nor-Kilikio, kun vojaĝoj al preskaŭ ĉiuj urboj de Armenio kaj al
eksterlando, inter kiuj elstaras la vojaĝoj al Tbiliso en Kartvelio aŭ Tabrizo
en Irano.

En 1906 ekkonstruiĝis la erevana tramo, sed ĝia lasta vojaĝo okazis en januaro
2004. La urbodomo decidis la definitivan fermadon de la tramo ĉar la funkciigaj
kostoj estis 2,4-oble pli altaj ol la enspezoj, kvankam la tramo estis savita en
2003. Poste la reloj estis malfiksitaj kaj venditaj laŭpeze. En 2007, preskaŭ
ĉiuj reloj estis malfiksitaj kaj la stratoj regudrataj.

Ĝis la jaro 2004, ekzistis telfero kiu kunligis la urbocentron kun la rezideja
kvartalo Nork, ene de la distrikto Nork-Maraŝo. Dum la monato aprilo samjare, la
ĉelo dekroĉiĝis ekde 17-metra alto kaŭzante la morton al 5 el la 7 pasaĝeroj.

Erevano nur havas Centran Stacidomon (kelkaj el la periferiaj trajnstacioj ne
plu uziĝis ekde 1990). El tipe soveta arkitekturo, kun longa ekstremaĵo ĉe la
tegmento, ornamata de la tipaj komunismaj simboloj: La ruĝa stelo, la rikoltilo
kaj martelo. Ekde la fermado de la landlimoj de Turkio kaj Azerbajĝano, nur kvar
regionaj trajnoj forvojaĝas ĉiutage kaj unu internacia al Kartvelio.

La internacia flughaveno de Erevano situas je 12 km okcidente de la urbocentro.
Tiu ĉi estas la unua flughaveno de la lando, bazo de la armena flugkompanio
Armavia. Inaŭgurita en 1961 dum la sovetia epoko, la flughaveno Zvartnoco estis
restaŭrita unuafoje en 1985; kaj duafoje en 2002 por adapti ĝin al internaciaj
leĝoj. Poste, ekiĝas konstruado de nova terminalo, la unua fazo estis finita en
septembro 2006 per la malfermiĝo de la flugalvenejo. La dua parto estis
inaŭgurita en majo 2007. La dua flughaveno de Erevano nomiĝas Erebuni. Post la
landa sendependiĝo en 1991, la komercaj flugoj estas forlasitaj favore al la
privataj. La aera armeo havas sian propran bazon en tiu ĉi flughaveno.

En 1991 fondiĝis Landa Asocio "Armenia Esperantista Unuiĝo", kiu aliĝis al UEA
en la jaro 1997.



https://eo.wikipedia.org/wiki/Eduko

Eduko ampleksas ĉiun agon, kiu intence evoluigas la korpajn, intelektajn kaj
moralajn kapablojn de homo. Eduko estas la procezo de faciligado de lernado, aŭ
la akiro de scio, kapabloj, valoroj, kredoj, kaj kutimoj. Instruaj metodoj
inkludas rakontadon, diskuton, instruadon, trejnadon, kaj esploradon. Eduko ofte
okazas sub la konsilado de edukistoj, sed lernantoj ankaŭ povas eduki sin. Eduko
povas okazi en formalaj aŭ neformalaj kontekstoj kaj ĉiu sperto kiu havas forman
efikon al la maniero kiel oni pensas, sentas, aŭ agoj povas esti konsideritaj
instruaj. La metodaro de instruado estas nomita pedagogio.

Laŭ historia kompreno la nocio ĝenerale reprezentas la imagon, ke la edukadon
organizas aŭtoritatoj (gepatroj, lernejoj, universitatoj, ŝtatoj...) por infanoj
kaj junuloj, kiuj devas diligente ensorbi la edukajn enhavojn, tio estas pli
malpli pasive akceptita, dum lernado supozas alia vidpunkto laŭ kiu aktiva
sinteno estas postulata kaj preskaŭ neniam tiu havas negativajn nuancojn.
Precipe dum la 20-a jarcento kreskis tendenco al la kompreno, ke aktiva
alproprigo pro internaj motivoj estas esenca faktoro, kio kontribuas al sukcesa
edukado. Post laŭ tiuj ĉi tendencoj diverslande reformiĝis la instrumaniero
(ĉefe en okcidenta Eŭropo en la 1970-aj kaj 1980-aj jaroj), kaj kritikistoj
plendas, ke pro troa libereco la junularo ne plu lernas celorientite labori, kaj
ke tradiciajn valorojn anstataŭas ajnisma kaj konsumisma pensmaniero. La procezo
de tutmondiĝo instigas plian reinterpreton de la eduko, kiu ne plu estas defio
nur por infanoj kaj junuloj sed por homoj de ĉiu aĝo. Ĉi-rilate uziĝis la
slogano "tutviva lernado". La disvolviĝo de la komputiko aperigis novajn instru-
kaj lerno-manierojn, oni nun (ne nur, sed ankaŭ) e-lernas en virtuala etenda
lernejo.

Rajto pri edukado estis rekonita fare de kelkaj registaroj, sur la tutmonda
nivelo: Artikolo 13 el la 1966 Internacia Pakto de la Unuiĝintaj Nacioj pri
Ekonomiaj, Sociaj kaj Kulturaj Rajtoj rekonas universalaĵon rekte al eduko. En
plej multaj regionoj eduko estas deviga ĝis ia aĝo.

Etimologie, la vorto "eduko" estas derivita el la latina ēducātiō ("formado,
alportado, bredado") el ēdūcō ("mi edukas, mi trejnas") kio estas rilata al la
homonimo ēdūcō ("mi forkondukas, mi elportas; mi levas, mi starigas") el ē-
("el") kaj dūcō ("mi portas").

Eduko komencis en prahistorio, kiam plenkreskuloj trejnis la idaron en la scio
kaj kapabloj rigarditaj kiel necesaj en sia socio. En antaŭ-kleraj socioj tio
estis atingita parole kaj per imitado. Rakontado pasis scion, valorojn, kaj
kapablojn de unu generacio al la venonta. Laŭ kulturoj komencis etendi sian
scion preter kapabloj kiuj povus esti facile lernitaj tra imitado, formala eduko
formiĝis. Lernejoj ekzistis en Egiptujo dum la la Meza Imperio.

Platono fondis la akademion en Ateno, nome la unua institucio de pli alta
lernado en Eŭropo. La grandurbo Aleksandrio en Egiptujo, establita en 330 a.K.,
iĝis la posteulo al Ateno kiel intelekta lulilo de Antikva Grekio. Tie, la
granda Biblioteko de Aleksandrio estis konstruita en la tria jarcento a.K.
Eŭropaj civilizoj suferspertis kolapson de legopovo kaj ĝenerale kultura
organizado post la falo de Romo en la jaro 476.

En Ĉinio, Konfuceo (de 551-479 a.K.), de la Stato de Lu, estis la plej influa
antikva filozofo de la lando, kies instrua perspektivo daŭre influas la sociojn
de Ĉinio kaj najbaroj kiel Koreio, Japanio kaj Vjetnamio. Konfuceo kolektis
disĉiplojn kaj serĉis vane reganton kiu adoptus liajn idealojn definitive por
administrado, sed liaj Analektoj estis surpaperigitaj fare de anoj kaj daŭre
influis edukon en Orientazio en la moderna epoko.

Post la Falo de Romo, la Romkatolika Eklezio iĝis la sola protektanto de klera
studentaro en Okcidenteŭropo. La eklezio establis katedralajn lernejojn en la
komenco de la Mezepoko kiel centroj de progresa eduko. Kelkaj el tiuj establaĵoj
finfine evoluis en mezepokajn universitatojn kaj antaŭaĵojn de multaj el la
modernaj universitatoj de Eŭropo. Dum la Alta Mezepoko, la Katedralo de Chartres
funkciigis la faman kaj influan Lernejon de Chartres. La mezepokaj universitatoj
de okcidenta kristanaro estis bone integritaj laŭlarĝe de la tuta
Okcidenteŭropo, apogante liberecon de esplorado, kaj produktante bonegan gamon
da bonaj akademiuloj kaj fizikistoj, inkluzive de Tomaso de Akvino de la
Universitato de Napolo, Roberto Grossatesta de la Universitato de Oksfordo, nome
komenca interpretanto de sistema metodo de scienca eksperimentado, kaj sankta
Alberto la Granda, nome pioniro de biologia kampesplorado. Fondita en 1088, la
Universitato de Bolonjo estas konsiderita la unua, kaj la plej antikva kontinue
operacianta universitato.

Aliloke dum la Mezepoko, islama scienco kaj matematiko prosperis sub la islama
kalifujo kiu estis establita trans la Proksima Oriento, etendiĝante de la Ibera
Duoninsulo en la okcidento ĝis la Induso en la oriento kaj ĝis la Almoravida
dinastio kaj Imperio Malio en la sudo.

La Renesanco en Eŭropo enkondukita en novan epokon de scienca kaj intelekta
esplorado kaj aprezon de malnovgrekaj kaj romiaj civilizoj. Ĉirkaŭ 1450,
Johannes Gutenberg evoluigis presilon, kio permesis al verkoj de literaturo
disvastiĝi pli rapide. La eŭropa Aĝo de Imperioj vidis ke eŭropaj ideoj de eduko
en filozofio, religio, arto kaj sciencoj disvastiĝis ĉie sur la globo. Misiistoj
kaj akademiuloj ankaŭ alportis reen novajn ideojn de aliaj civilizoj - kiel ĉe
la jezuitaj misioj en Ĉinujo kiuj ludis signifan rolon en la disvastigado de
scio, scienco, kaj kulturo inter Ĉinio kaj Eŭropo, tradukante verkojn de Eŭropo
kiel la Elementoj de Eŭklido por ĉinaj akademiuloj kaj la pensoj de Konfuceo por
eŭropaj spektantaroj. La Klerismo vidis la aperon de pli sekulara instrua
perspektivo en Eŭropo.

En la plej multaj landoj hodiaŭ, plentempa eduko, ĉu en la lernejo aŭ alie,
estas deviga por ĉiuj infanoj ĝis ia aĝo. Pro tio, nome la proliferado de deviga
instruado, kombinita kun loĝantarkresko, Unesko kalkulis ke en la venontaj 30
jaroj pli da homoj ricevos formalan edukon ol en la tuta homa historio ĝis nun.

Formala eduko okazas en strukturita medio kies eksplicita celo instruas al
studentoj. Kutime, formala eduko okazas en lerneja medio kun klasĉambroj de
multobla studenta lernado kune kun edukita, trejnita instruisto de la subjekta
koncerna fako. La plej multaj lernejaj sistemoj estas dizajnitaj ĉirkaŭ aro de
valoroj aŭ idealoj kiuj regas ĉiujn instruajn elektojn en tiu sistemo. Tiaj
elektoj inkludas instruplanon, fizikan klasĉambran dezajnon,
student-instruistajn interagadojn, metodojn de taksado, klaskvociento, instruaj
agadoj, kaj plie.

Antaŭlernejoj disponigas edukon de aĝoj ĉirkaŭ tri al sep, depende de la lando,
kiam infanoj eniras bazinstruadon. Tiuj ankaŭ estas konataj kiel antaŭlernejoj
kaj kiel infanĝardenoj, nome esprimoj uzitaj por baza instruado. Infanĝardeno
"disponigas infan-centrigitan, antaŭlernejan instruplanon por tri- al
sep-jarulaj infanoj kiuj direktas sin al la disvolvado de la fiziko, intelekto,
kaj morala naturo de la infano kun ekvilibra emfazo de ĉiu el ili."

Primara (aŭ elementa) eduko konsistas el la unuaj kvin al sep jaroj da formala,
strukturita eduko. Ĝenerale, baza instruado konsistas el ses al ok jaroj da
instruado komencantaj en la aĝo de kvin aŭ ses, kvankam tio varias inter, kaj
foje ene de, landoj. Tutmonde, proksimume 89% de infanoj aĝaj ses al dek du
estas rekrutitaj en baza instruado, kaj tiu proporcio pliiĝas. Sub la programoj
Edukado por Ĉiuj movitaj preter Unesko, la plej multaj landoj decidis realigadon
de universala rekrutado en baza instruado antaŭ 2015, kaj en multaj landoj, ĝi
estas deviga. La disiĝo inter primara kaj sekundara edukado estas iom arbitra,
sed ĝi ĝenerale okazas je proksimume dek unu aŭ dek du jaroj de aĝo. Kelkaj
edukaj sistemoj havas apartajn mezlernejojn, kun la transiro al la fina stadio
de sekundara edukado okazanta en ĉirkaŭ la aĝo de dek kvar. Lernejoj kiuj
disponigas bazan instruadon, estas plejparte referitaj kiel bazlernejoj aŭ
elementaj lernejoj. Bazlernejoj ofte estas subdividitaj en infan-lernejoj kaj
jun-lernejoj.

En Barato, ekzemple, deviga instruado enhavas ĉirkaŭ dek du jarojn, kun ok jaroj
da elementa eduko, kvin jaroj da primara instruado kaj tri jaroj de supra
primara instruado. Diversaj ŝtatoj en la respubliko Barato disponigas 12 jarojn
da deviga lerneja edukado bazita sur nacia instruplana kadro dizajnita fare de
la ŝtata Konsilio de Eduka Esplorado kaj Trejnado.

Dedistanca edukado, dedistanca instruado, dedistanca lernado, aŭ pli simple
distanceduko aŭ distancstudado estas la eduko de studentoj kiuj ne ĉeestas
fizike en lernejo. Kursoj kiuj estas kondukitaj parte pere de distanceduko kaj
parte sur-eje estas prisignitaj kiel hibrida aŭ miksita eduko. Masivaj malfermaj
retaj kursoj (MOCoj), ofertantaj grandskalan interagan partoprenon kaj liberan
aliron tra la Tut-Tera Teksaĵo aŭ aliaj retaj teknologioj, estas lastatempaj
evoluoj en distanceduko.

Progresema eduko estas pedagogia movado, kiu komenciĝis en la finaj jardekoj de
la 19a jarcento; ĝi daŭris en diversaj formoj ĝis la nuntempo. Per la termino
'progresemo' oni distingis tiun edukon de la tradicia eŭrop-amerikaj
instruplanoj de la 19a jarcento, kiuj radikiĝis en klasika preparado por la
universitato kaj forte diferencis inter sociaj klasoj. Kontraste, progresema
eduko celas pli praktikajn lernobjektojn kaj metodojn pli utilajn en la ĉiutaga
vivo. Krome multaj aliaj celoj estas indikitaj por la tiel nomita progresema
eduko, kiaj povas esti:



https://eo.wikipedia.org/wiki/Burkino

Burkino, aŭ Burkina Faso, estas lando sen maraliro en Okcidenta Afriko. Ĝi limas
okcidente al Ebur-Bordo, norde al Malio oriente al Niĝero kaj sude al la Benino,
Togo kaj Ganao. Ĝia ĉefurbo estas Uagaduguo.

Burkino estas respubliko, kiu estis kolonio de Francio kaj akiris sedependecon
en 1960 kun la nomo de Respubliko de Supra Voltao. La nuna nomo Burkina Faso
estis enkondukita en 1984 de la tiama prezidento Thomas Sankara. Ĝi signifas
"Patrio de respektindaj homoj" en la morea lingvo kaj en la bambara lingvo,
ambaŭ lingvoj parolataj en la lando.

Burkino havas areon egalan al 267.950 km² el kiuj 400 km² estas akvaj surfacoj.
Ĝi situas sude de la arko de la rivero Niĝero kaj de la Saharo. Plejparto de la
lando situas en la regiono Sudano, nur la plej norda parto estas en Sahelo.

La lando estas relative ebena kun meza altitudo egala al 400 m. En sud-okcidento
troviĝas sablostona montaro kun la plej alta pinto de la lando, la monto
Tenakourou (747 m). Ĝi troviĝas proksime al la landlimo kun Malio.

La riveroj de Burkino apartenas al tri basenoj: la baseno de Voltao, la baseno
de Komoe kaj la baseno de Niĝero.

La plej granda baseno estas tiu de la rivero Voltao kun areo egala al
178.000 km² troviĝas en la okcidenta kaj centra parto de la lando. Ĝi inkluzivas
la basenojn de la riveroj Mouhoun (Nigra Voltao), Nakambe (Blanka Voltao) kaj
Nazinon (Ruĝa Voltao). Ties akvoj reuniĝas en la centro de Ganao, kie ili formas
la lagon Voltao. Nur en la Mouhoun la akvo fluas dum la tuta jaro.

La rivero Komoe fontas en la plej sud-okcidenta parto de lando en departemento
de Banfora. Ĝia baseno havas areon egalan al 18.000 km². La Komoe havas multajn
alfluantojn kaj pro la relative abundaj pluvoj de la regiono, la akvo fluas dum
la tuta jaro kaj atingas fluokvanton de 500 m³/s en aŭgusto-septembro.

La nord-orienta parto de la lando (72.000 km² apartenas al la baseno de la
rivero Niĝero. Ĝia burkinaj alfluantoj de Niĝero estas sen akvo dum proksimume
la duono de la jaro, sed en la pluvsezono inter maj kaj septembro ili povas
kaŭzi grandajn inundojn.

En la sudo kaj en la centro la klimato estas tropika kun pluvsezono de
majo/junio ĝis septembro/oktobro kaj pluvokvanto ĝis 1200 mm jare. En La norda
savana regiono la klimato estas seka kun du/tri humidaj monatoj jare. Tie la
pluvokvanto egalas al proksimume 300 mm jare. La meza temperaturo estas inter 25
°C kaj 30 °C. La plej varmaj monatoj estas marto kaj aprilo, kaj la plej
malvarmaj decembro kaj januaro. Dum la vintro la varma, seka vento Harmatano
blovas el Saharo kaj kunportas sablon kaj polvon.

Oni scias tre malmulte de la periodo antaŭ la kolonia periodo. Estas pruvita, ke
antaŭ 14.000 jaroj ĉasistoj-kolektistoj loĝis en la nord-okcidento de la hodiaŭa
Burkino. Inter 3600 kaj 2600 a.K. ŝtonaĝaj popoloj praktikis agrikulturon. La
uzo de feraj objektoj kaj keramikaĵoj evoluis inter 1600 kaj 1000 a.K.

Kelkaj de la nunaj etnoj de Burkino loĝis tie jam de la fino de la unua jarmilo.
Inter ili estas la dogonoj kiuj loĝas en la limregiono inter Burkino kaj Malio.
La Mosioj enmigris el al sudo dum la 15-a jarcento kaj fondis plurajn
reĝlandojn. Inter ili la plej antikva estas Tenkodogo, aliaj estas Uagaduguo kaj
Jatenga.

La francoj komencis kolonizadon de Burkino en 1896. Ili konkeris supre nomatajn
mosiajn reĝlandojn sen grandaj bataloj. En 1904 la regiono estis aneksita al
Franca Okcidenta Afriko kune kun Senegalio kaj Niĝero.

En 1919 fondita aparta kolonio kun la nomo Supra Volto. En 1932 Ĝi estis
dispartigita inter Ebur-Bordo,Malio kaj Niĝero. En 1947 ĝi estis denove
establita kun la samajn limojn kiujn ĝi havis antaŭ 1932.

Burkino akiris sendependecon la 5-an de aŭgusto 1960 kun la nomo de Supra
Voltao, kaj Maurice Yaméogo estis elektita kiel unua prezidento. Li starigis
unupartian diktatorecan reĝimon. Pro koruptado kaj misadministrado lia regado
estis malsukcesa. Li eksiĝxis post gravaj tumultoj en 1966. Sekve regis la armeo
per la generalo Lamezana, kiu en 1976 establis registaron precipe el civiluloj,
kiu ellaboris novan demokratian konstitucion aprobita en 1977. En 1978 generalo
Lamezana estis elektita kiel prezidento. Pro intenaj konfliktoj la registaro ne
sukcesis efike labori kaj en 1980 okazis militista puĉo. Sekvis tri kaosaj
jaroj, kiuj finis en 1983 kun alia puĉo, sekve nomata rivolucio, kiu portis al
la povo Thomas Sankara.

Sankara establis maldekstreman diktatorecan reĝimon kaj volis radikale renovigi
la landon. Unue li ŝanĝis la nomon de Supra Voltao al Burkina Faso (Patrio de
respektindaj homoj). Li ŝtatigis la grundon por plibonigi la memprovizadon kun
agraraj produktoj kaj antaŭenpuŝis alfabetigadon kaj egalrajtigon de la seksoj.
Sanakara estis mortpafita en 1987 dum puĉo iniciatita de la tiama vic-prezidento
Blaise Compaoré subtenita de Usono kaj Francio.

Blaise Compaoré regis la landon dum 27 jaroj ĝis 2014. Kiam li intencis modifi
la konstitucion por daŭrigi la regadon ankaŭ post 2015, okazis gravaj tumultoj
kaj li estis devigita eksiĝi. Ek de novembro 2014 la prezidento estas la
civilulo Michel Kafando, dum la provizora militista registaro estas gvidata de
Yacouba Isaac Zida.

Laŭ la konstitucio de 1991 Burkino estas prezidenta respubliko laŭ la franca
modelo. La prezidento estas ankaŭ registarestro kaj nomumas la ĉefministron.

La parlamento havas nur unu ĉambron kun 111 membroj. La juĝopovo estas detenata
de la supra kortumo.

Burkino apartenas al la AKP-ŝtatoj., internacia organizaĵo de momente 77 nacioj
el la regionoj Afriko, Karibio kaj la Pacifiko. Historia politika dokumento por
la modelo de politika kunlaboro de la AKP-ŝtatoj kun la Eŭropa Unio estas la
Konvencio de Lomeo, kiu estis subkribita en la ĉefurbo de Togolando, kaj inter
la jaroj 1975 kaj 2000 tre influis la interŝtatan politikon.

La plej grandaj urboj de Burkino estas Uagaduguo 1.273.000 loĝantoj (2006), Bobo
Dioulasso 554.000 loĝantoj, Kuduguo 132.000 loĝantoj, Banfora 110.000 loĝantoj
(detenoj el 2006).

La loĝantaro de Burkino konsistas el multaj etnaj kaj lingvaj grupoj. La plej
multnombra grupo estas la mosioj (40 %), kiuj enmigris el la sudo en la 15-a
jarcento kaj kunfandiĝis kun la praloĝantaro. Aliaj gravaj entnoj estas la
Gurmaoj (8 %) en oriento kaj la Fulboj (5 %) en la nordo. En la nordo loĝas
ankaŭ la tuaregoj kiuj plejofte vivas kiel nomadoj. En sudokcidento loĝas la
boboj (14 %), la senufoj (9 %) la lobioj (6 %) kaj multnombraj malgrandaj etnoj.

La plejmulto de la loĝantaro parolas afrikan lingvon kiel gepatra lingvo kaj ne
bone konas la francan. La plej gravaj naciaj lingvoj parolataj estas la mosia,
la ĝula kaj la fula. Estas uzataj ankaŭ la tuarega kaj lingvoj de la niĝerkonga
lingvaro.

La plej granda parto de la popolacio (60 %) estas islamanoj, 23 % estas
kristanoj kaj la aliaj estas adeptoj de afrika religio. Elementoj de la tradicia
animistaj religioj troviĝas ankaŭ en la kulta praktikado de kristanoj kaj
islamanoj.

La lej grava branĉo de la burunda ekonomio estas agrikulturo, kiu kontribuas
32 % de la MEP kaj laborigas 80 % de la laborforto. Temas precipe pri bredado
kaj koltivado de maizo, milio, ternuksoj kaj sorgo Malgraŭ la arideco de la
grundoBurkino estas la dua plej granda produktanto de kotono en Afriko post
Egiptio. En la ĉirkaŭaĵo de Banfora troviĝas grandegaj plantejoj de sukerkano
kaj tiurilataj fabrikejoj.



https://eo.wikipedia.org/wiki/Britio

La Unuiĝinta Reĝlando de Granda Britio kaj Nord-Irlando (aŭ Unuiĝinta Reĝlando;
oni kutime mallongigas al Britio aŭ Britujo) estas ŝtato en Okcidenta Eŭropo,
sur la insuloj Granda Britio kaj Irlando (norda parto), kune kun kelkaj
insuletoj. Ĝi prezentas politikan union de Anglio, Skotlando, Kimrio kaj
Nord-Irlando. Ligitaj al la Unuiĝinta Reĝlando estas la Manikinsuloj kaj
Manksinsulo.

La Britaj Insuloj, nuntempe kelkfoje nomataj la Insuloj de la Nord-Atlantiko
(IONA), konsistas el Britio, Irlando, Manksinsulo kaj multaj aliaj insuletoj
ĉirkaŭaj. La Manikinsuloj apud Francio apartenas al la reĝoj de Anglio kiel
dukoj de Normandio, sed ili ne estas partoj de la Unuiĝinta Regno.

En la jaro 1921, la plejmulto de Irlando sendependiĝis kiel la Respubliko de
Irlando, kaj nun nur ses provinceroj, aŭ graflandoj (The Six Counties) en la
nordorienta parto de la insulo daŭre apartenas al la Unuiĝita Reĝlando.

La insulo Britio mem (Great Britain aŭ Britain angle) havas areon da
229.893 km², kaj estas la 9a plej granda insulo en la mondo. La loĝantaro de la
Regno en 2001 estis 59.508.382, kaj ĝia areo estas 244.100 km². La ĉefurbo estas
Londono. La simbola regnestrino estas la reĝino Elizabeth la 2-a, sed la
efektivan politikan potencon havas la parlamento. La nuntempa ĉefministro estas
Theresa May, kaj la registaro estas la Konservativa Partio.

Pro sia mara potenco kaj sia industria produktado, la Unuiĝinta Reĝlando antaŭ
1945 havis koloniojn en ĉiuj kontinentoj (escepte de Antarkto). Antaŭe, preskaŭ
kvarono de la mondloĝantaro loĝis en la vasta Brita imperio. Hodiaŭ, la imperio
preskaŭ ne ekzistas, sed multaj el la iamaj kolonioj restas membroj de la
malplifortega internacia asocio, la Komunumo de Nacioj (Commonwealth of Nations
angle, antaŭe British Commonwealth of Nations).

La 1-an de majo 1707, la Reĝlando de Granda Britio estis kreita de la politika
unio de la Reĝlando de Anglio (inkluzivinte Kimrion) kaj la Reĝlando de
Skotlando. Ĉi tiu evento estis la rezulto de la Traktato de Unio kiu estis
subskribita la 22-an de julio 1706, kaj adoptita de Parlamento de Anglio kaj
Parlamento de Skotlando, ambaŭ farante Aktojn de Unio en 1707. Preskaŭ post
jarcento, la Reĝlando de Irlando, jam sub angla kontrolo ekde 1691, kuniĝis kun
la Reĝlando de Granda Britio por formi la Unuiĝintan Reĝlandon de Granda Britio
kaj Irlando per la adopto de la 1800 Akto de Unio. Kvankam Anglio kaj Skotlando
estis apartaj ŝtatoj antaŭ 1707, ili estis ligitaj ekde la Unio de la Kronoj en
1603, kiam Jakobo la 1-a heredis la tronon de la Reĝlandoj de Anglio kaj Irlando
kaj translokigis lian korton de Edinburgo al Londono.

En ĝia unua jarcento, la Unuiĝinta Reĝlando grave rolis disvolvante okcidentajn
ideojn de la parlamenta sistemo, kaj farante gravajn kontribuojn al literaturo,
artoj, kaj sciencoj. Ĝia Industria Revolucio transformis la landon kaj fuelumis
la kreskantan Britan Imperion. Dum ĉi tiu tempo, ĝi ekspluatis sklavecon, tamen
post la adopto de la Akto pri Sklava Komerco en 1807, ĝi estris kiel unu el la
kelkaj landoj kontraŭ sklaveco.

Post la malvenko de Napoléon Bonaparte en la Napoleonaj Militoj, Unuiĝinta
Reĝlando havis la ĉefan maran armadon de la 19-a jarcento, kaj estis mara
superpovo ĝis meza 20-a jarcento. La Brita Imperio kreskis al ĝia maksimuma
grandeco en 1921, akirinte la germanajn kaj osmanidajn posedaĵojn sekve al la
Unua Mondmilito kaj kadre de aljuĝoj far la Ligo de Nacioj. Post unu jaro, la
BBC, la unua mondvasta elsenda servo, estis kreita.

Balota gajno de Sinn Féin en 1918 kaj Irlanda Milito de Sendependeco kaŭzis
partigon de Irlando en 1921.. Poste, Irlando establis Irlandan Liberan Ŝtaton en
1922, sed Norda Irlando elektis esti parto de la Unuiĝinta Reĝlando. Rezulte, en
1927, la formala nomo de la lando iĝis la nuna nomo: United Kingdom of Great
Britain and Northern Ireland (Unuiĝinta Reĝlando de Granda Britio kaj Norda
Irlando).

La Unuiĝinta Reĝlando estis unu el la Aliancanoj de la Dua Mondmilito. Sekve de
la malvenko de ĝia eŭropaj aliancanoj en la unua jaro de la milito, Britio
kontinuis la batalon kontraŭ Germanio en la aerarmea kampajno konata kiel la
Batalo de Britio. Post la venko, Britio estis inter la superpovoj kiuj planis la
postmilitan mondon. La Dua Mondmilto finance damaĝis Brition. Tamen, kun la
helpo de la Plano Marshall kaj pruntoj de Usono kaj Kanado, la brita ekonomia
situacio denove pliboniĝis.

Dum la unuaj post-militaj jaroj kreiĝis la Sociala ŝtato, inkludante tre novan
kaj kompreneblan sanosistemon. Pro la postulado de repliboniĝanta ekonomio,
multaj eksterlandanoj el la Commonwealth migris en Brition, kio kondukis al la
estigo de multetna Britio. Kvankam la fino de la Dua Mondmilito signifis
malpligraviĝon de la brita politiko, kio montriĝis en la nekoloniigado, la
internacia disvastigo de la angla lingvo samtempe kontribuis al la ankoraŭa
influo de la britaj literaturo kaj kulturo, precipe de la popola kulturo en la
1960-aj jaroj.

La 23-an de junio 2016 Britio per referendumo elektis forlasi la Eŭropan Union
(52% por kaj 48% kontraŭ).

La subŝtatoj Anglio, Skotlando kaj Kimrio situas sur insulo nord-okcidenta de la
eŭropa kontinento, kiu lokiĝas en la norda maro. La nordo de la insulo, kie
estas Skotlando, famas pro sia vasta montaro, kiu estas anglalingve nomata
Scottish Highlands (esperante Skotaj altlandoj). Okcidente de la brita insulo
estas la irlanda.

Onidire la vetero en Anglio kaj la ceteraj subŝtatoj estas ofte pluva kaj
nesuna, sed fakte la vetero ne estas tre malsimila al la vetero de la apudaj
kontinentaj landoj kiel Francio aŭ Germanio. Krome la vetero estas relative
milda pro la proksimeco al la Atlantika Oceano, de kies okcidento venas la
varmeco de la Golfa Marfluo.

La ŝtato Unuiĝinta Reĝlando de Granda Britio kaj nord-Irlando nomiĝas en la
oficialaj lingvoj de la lando:

10 Downing Street, do "registaro de sia majesto" kaj la oficiala restadejo kaj
oficejo de la "Unua Sinjoro de la Fisko", kiu dum granda parto de la 18-a kaj
19-a jarcentoj kaj senescepte ekde 1905 estas plenumata de la ĉefministro de
Britio.

La brita parlamento, la Parliament of the United Kingdom of Great Britain and
Northern Ireland (Parlamento de la Unuiĝinta Reĝlando de Britujo kaj
Nordirlando) estas la plej supera leĝfaranta estraro de Britio. Ĝi konsistas el
la House of Commons (Ĉambro de Komunuloj, aŭ la Suba ĉambro) kaj la House of
Lords (Ĉambro de lordoj, aŭ la Supera ĉambro), kiujn titole estras la brita
reĝo, nuntempe Elizabeto la 2-a. Ĝi troveblas en Londono, ĉe la palaco de
Westminster, konata kiel Houses of Parliament (Ĉambroj de parlamento). Laŭ la
neskribita konstitucio de Britio, la ĉefministro kaj registaro devas esti
parlamentanoj, ordinare de la Komunuloj, sed kelkfoje de la Lordoj.



https://eo.wikipedia.org/wiki/Bovo

Bovo (bos primigenius taurus) estas granda remaĉanta mamulo. Ĝi estas la
domigita formo de la eŭrazia uro kaj estas bredata ĉefe por sia viando, sia
lakto kaj sia ledo. Ĝi estas bredata ankaŭ por sia forto, en la pasinteco kiel
tirbesto, kaj nun plu kiel spektaklobesto en toreo.

Kastritan virbovon oni nomas okso; nekastritan taŭro. Gebovan blekon oni nomas
muĝo.

Oni grupigas la bovojn laŭ celo de bredado. Do oni povas paroli pri laktobovo
(Jersey, Friz), viandobovo (Shorthorn, Hereford) aŭ multcelaj bovoj, ducelaj
bovoj (lakto + viando: Simenthali). Batalbovoj estas pli specife nomataj
bataltaŭroj aŭ batalbovinetoj, kaj tirbovoj nun kvazaŭ ne plu troviĝas.

La frunta osto de la bovoj estas larĝa, la nazo antaŭen mallarĝiĝas. Ĝenerale
ili havas kavkornon sur ĉiu flanko de sia kranio. Ilia supra lipo estas senhara.

Al la genro bovo apartenas aliaj specioj, ekzemple la zebuo, kiu ankaŭ sed jam
pli frue estis domigita de la uro kaj diversaj aliaj bovgenraj specioj.

Plenkreska virbovoj pezas depende de la raso inter 1000 kaj 1200 kg, bovino
inter proksimume 500 ĝis 800 kg. La kutima vivodaŭro de bovo estas maksimume 20
jarojn. Kutime bovoj havas kornojn. Senkornaj bovrasoj estas escepto. En moderna
bovbredado tamen la kamparanoj ofte senkornigas la bovojn por eviti vundiĝon.
Bovoj estas plantomanĝantoj, estante remaĉantoj, ili tamen multe pli bone
ekspluatas la plantan nutraĵon ol ekzemple ĉevaloj. Plenkreska bovo havas 32
dentojn. En la malsupra makselo situas ambaŭflanke ses tranĉodentoj, unu
kojnodento kaj ses mueldentoj. En la supra makselo anstataŭ tranĉodento kaj
kojnodento ekzistas kartilagponto. Por la digestado la bovo disponas pri kvar
stomakoj, nome rumeno, centipelio, omaso kaj abomaso.

La sovaĝaj prauloj de la bovoj estis la uroj. La domigo de la eŭropa bovo
datiĝas jam antaŭ la 9-a jarmilo antaŭ Kristo. La zebuoj estis domigitaj
sendepende de alia formo de azia uro jam pli frue.

La guno (juna, ankoraŭ ne gravedigita bovino) estis favorita besto por la helena
diino Hera. Laŭ la antikva legendo la greka diopatro Zeŭso transformis la
belulinon Io, la filiono de riverdio Inaĥo, la unua reĝo de Argos, al bovino por
protekti ŝin de sia ĵaluza edzino. Hera, kiu malfidis Zeŭson, pikigis la bovinon
de vespo. Tio frenezigis la bovinon, kiu revenis tra la travadejo Bosporo (kio
havas la signifon de "bovtravadejo") al Azio. En kelkaj kulturoj precipe en
Barato bovoj estas objektoj de religia adorado kaj sekve la manĝado de ilia
viando kritikata. En la Eposo pri Gilgameŝ la diino Iŝtar sendas la virbovon por
mortigi Gligameŝon, kiu tamen venkas la beston. En la minoa kulturo rolas taŭro,
kiu tiras la ĉielan jugon kaj tiel funkciigas la ciklon de la sezonoj.

Laŭ virbovo respektive taŭro estas nomita ankaŭ stelkonstelacio de la tera ĉielo
de la zodiako kaj la taŭro estas ŝatata blazonbesto. Do ekzemple ĝi ornamas la
blazonon de svisa Kantono Urio.

La ora bovido (hebree: עֵגֶּל הַזָהָב}}, ‘ēggel hazâhâv) estis, laŭ la Biblio,
idolo konstruita de Aaron por kontentigi la Hebreoj dum la foresto de Moseo,
kiam tiu ĉi supreniris al Monto Sinajo. En la hebrea lingvo la epizodo estas
konata kiel ḥēṭ’ ha‘ēggel (חֵטְא הַעֵגֶּל) aŭ "La Peko de la Bovido" kaj estas
citata la unuan fojon en Eliro 32,4.

La kulto al taŭro estis komuna en multaj kulturoj. En Antikva Egiptio, el kiu,
laŭ la rakonto de la Eliro, devenis tiuepoke la Hebreoj, la Taŭro Apiso estis
kulta objekto, kiun, laŭ iuj esploristoj, hebreoj revivigis en la dezerto;
aliaj, male, opinias ke la Dio de Izraelo estis asociita aŭ reprezentita kiel
diaĵo bovido/taŭro pro proceso de religia asimilado kaj sinkretismo. Inter la
popoloj najbaraj de la hebreoj en la antikva Proksima Oriento kaj en la Egea
maro la sovaĝa taŭro estis abunde adorata, ofte kiel “Luna Tŭro” kaj kreaĵo de
El (diaĵo de la semida panteono).

Precipe en hispanlingvaj landoj ekzistas tradicio de toreo, tio estas
spektakloj, en kiuj homoj batalas kontraŭ virbovo sur areno. Kontraŭ taŭroluktoj
ekzistas forta polemiko. Bestoprotektantoj kondamnas la kruelan mortigadon de
virbovoj sur la areno.

En montaraj regionoj bovobredado estas tipa por la tiel nomita alpopaŝta
ekonomio. Sur la alpopaŝtejoj dum somero la kamparanoj produktas fromaĝon el
bovina lakto. Dumvintre la bovoj vivas kun la kamparanoj en la valoj.

En la historio timita estis la tiel nomita bovpesto, kiu ankoraŭ en la 18-a
jarcento kaŭzis katastrofan epedemion. Post la kreo de veterinaraj instruejoj en
la 19-a jarcento la malsano povis estis venkita. En Eŭropo ĝi lastfoje aperis en
Italio en 1954. La 25-an de majo 2011 la monda sanorganizaĵo oficiale deklaris
la eliminiĝon de la epedemio.

Grava bovmalsano estas la afta febro, kiu fakte povas ataki preskaŭ ĉiujn
parhufulojn, al kiuj apartenas krom bovoj ankaŭ ŝafoj, kaproj kaj porkoj. La
simptomoj estas febro, salivado, apero de vezikoj sur la lango, lipooj kaj aliaj
partoj de la buŝo. Ĉar la viruso povas longtempe postvivi en aero, oni post
apero de malsankazo rapide krei kvarantenon.

Fine de la 20-a jarcento famiĝis la bova spongoforma encefalopatio|Bova
Spongoforma Encefalopatio|bova spongoforma encefalopatio (BSE), konata pli bone
kiel bova freneziĝo. Tiu malsano estis kaŭzita kaj transdonebla de prionoj,
speco de proteinoj, kiuj kumuliĝis en la cerbo. La malsano epedemie disvastiĝis
en Eŭropo, ĉar oni nutris bovojn kontraŭnature pere de bestaj proteinoj. La
granda timo estis, ke tra la bova viando tiu malsano povis esti transdonita al
homoj, ĉe kiuj ĝi estis konata kiel Creutzfeldt-Jakob-malsano.

Ĉar en la amasa bestobredado kaj precipe en la bovobredado kamparanoj ofte
utiligis prevente antibiotikajn medikamentojn, lastatempe pli kaj pli ofte ankaŭ
ĉe homoj aperas kontraŭantibiotika rezisto, kvankam tiuj homoj mem eventuale
neniam antaŭe uzis mem antibiotikajn rimedojn. Lastatempe tial laŭtiĝas la
postulo, ke la preventa uzado de antibiotikaj medikamentoj en bovo- kaj
porkobredado estus malpermesita aŭ almenaŭ draste limigita.

Lastatempe precipe en Eŭropo disvastiĝas tiel nomita ekologia agrikulturo, kiu
celas plej eble naturprotektan agrikulturon. En la ekologia bovobredado grava
elemento estas la patrinbovbredado, tio signifas, ke la bovidoj kreskas kune kun
la bovpatrino. Alia grava elemento estas laŭeble la rezigno pri atibiotikaj
medikamentoj kaj la nutro de la bestoj pere de herbo produktita sen veneno. En
Svislando ekologiaj bovbredistoj ofte vendas sian kaj aliajn produktojn rekte de
la kamparana bieno, sed lastatempe ankaŭ la grandaj supermerkatoj komencas
disvendi ekologiajn produktojn.

Pro la amasa bestobredado nuntempe tamen multaj rasoj estas minacataj de
malapero. Tial en diversaj landoj de la mondo estiĝas institucioj, kiuj subtenas
la bredadon de minacataj bovrasoj por konservi la specian diversecon, kiu estas
konsiderata kiel parto de la homara kultura heredaĵo. En Germanio ĉi-cele
ekzemple aktivas la Asocio por la konservo de minacataj dombestorasoj, GEH.

Ekzistas pluraj proverboj pri bovo en la Proverbaro Esperanta de L. L. Zamenhof,
inter ili:



https://eo.wikipedia.org/wiki/Boeing

En la 50aj jaroj de la pasinta jarcento Boeing lanĉis novan koncepton: oni
konstruu aviadilon kun reakciaj motoroj kiu povis transporti pli da homoj. La
vojaĝdaŭro inter la du kontinentoj malkresku dank'al la rapideco. Naskiĝis la
Boeing 707, kun 4 reakciaj motoroj kiuj kaŭzis multe da bruo je la deteriĝo kaj
surteriĝo. La unua prototipo flugis en la jaro 1955. Jaron poste la maŝino de la
aviadaj aŭtoritatoj estis atestita kaj PAN AM iĝis la unua kliento kun mendo de
25 aviadiloj. La Boeing 707 iĝis sukcesplena.

Nova maŝino jam antaŭe vendiĝis kiel la MD-95, 100-seĝa aviadilo por malgrandaj
distancoj. Ĉar ĝi ne bone vendiĝis tra la jaroj, verŝajne Boeing baldaŭ ĉesos
ĝin produkti.

Boeing volis ankoraŭ pli malgrandan aviadilon produkti ol la 727; aviadilo por
maksimume 100 pasaĝeroj. La Boeing 737, ankaŭ nomita Boeing-bebo, iĝis tre
sukcesplena. Lutfhansa estis la unua kliento kun 24 aviadiloj de la tipo Boeing
737-100, aviadilo kun 100 seĝoj kaj kun flugradiuso de 1100 km. Nur iom poste
Boeing surmerkatigis pli bonan version, la 737-200 Advanced. Tiu ĉi lasta pli
ofte mendiĝis, precipe ĉar ĝi povis transporti pli da pasaĝeroj (ĝis 129) kaj
havis ege pli grandan flugradiuson (2200 km). Eŭropaj ĉartaj flugkompanioj tiel
povis rekte flugi de la Eŭropa kontinento al la Kanariaj insuloj. En 1980 Boeing
ekis novan serion de Boeing 737; rezulte de tio la firmao meze de la jaro 1985
povis ekprodukti la Boeing 737-300, Boeing 737-400 kaj Boeing 737-500.

Meze de la 90aj jaroj de la pasinta jarcento, Boeing denove redezajnis la serion
737. En la jaro 1998 oni ekproduktis la Boeing 737 Next Generation [sekva
generacio]. Iĝis la Boeing 737-600 (100-130 pasaĝeroj), Boeing 737-700 (110-149
pasaĝeroj), Boeing 737-800 (150-189 pasaĝeroj) kaj la Boeing 737-900 (150-189
pasaĝeroj). Laŭ la sekurecaj priskriboj ne pli ol 189 pasaĝeroj rajtas esti
transportitaj.

Eble la Boeing 747 estas la plej konata aviadila tipo en la mondo, kaj estas
krom la A380 de Airbus, la plej granda pasaĝera aviadilo en la mondo. La Boeing
747 transportas ĝis 524 pasaĝerojn. Ĝi havas 4 reakciajn motorojn sub siaj
flugiloj kaj flugas tre grandajn distancojn trans la oceano.



https://eo.wikipedia.org/wiki/Birmo

Birmo (rekomendita de la Akademio de Esperanto kaj komune uzita nomo) aŭ Mjanmao
(oficiala nomo laŭ la aktuala reganta junto kaj laŭ UN) estas lando en
Sud-Orienta Azio. Ĝi landlimas Baraton, Bangladeŝon, Laoson, Ĉinion kaj
Tajlandon kaj havas proksimume 2 000 km da marbordo sude.

La landon regas militista reĝimo ekde 1962 kaj ne okazis parlamentaj balotadoj
ekde 1990, kiam la nuna militista junto malvenkegis en ili, ĝis 2010. La
registaro ne obeis la rezulton de la balotado, daŭrigis sian agadon kaj
malliberigis la alipartianojn kiel la Nobelpremiito pri Paco Aung San Suu Kyi.
Post 17 jaroj, en 2007 la Militista Junto kontraŭstaris popolan protestadon
estrataj de budhismaj monaĥoj. Kapitalismaj okcidentaj landoj subtenas la
protestadon kaj apogas la militistan reĝimon. Ĉinio estas ĉefa ekonomia partnero
de Birmo (vidu sube Ekonomio). En 2010 tamen okazis ĝenerala baloto, kiun gajnis
la partio Unia Solidara kaj Evolua Partio, subtena al la junta reĝimo: La 4-an
de februaro 2011 la ĝisnuna ĉefministro Tein Sein iĝis prezidanto de la ŝtato
kaj formale per tiu elekto finiĝis la junta reĝimo, kvankam pluregas la samaj
homoj.

En ĉiu lingvo estas disputo pri la landanomo, kiu estu devena de aŭ "Bama" aŭ
"Myanma". Ebloj de la esperantigo de "Myanma" estas "Mjanmo" kaj "Mjanmaro". La
plej konata esperantigo de "Bama" estas "Birmo". Tamen, iuj teorie uzas la
formon "Birmujo" (aŭ "Mjanmujo"). Povus anstataŭigi la diron

Tia ŝanĝado oficiale faritis por la landonomo "Vjetnamio" (el "Vjetnamo") per la
Akademio de Esperanto en 1989.

La plej granda urbo de la lando, kun 4 477 782 loĝantoj (en 2005) estas Ranguno,
kiu ĝis novembro 2005 estis la ĉefurbo de la lando. Ekde decembro 2005, la
administracioj estis translokigitaj al la nova ĉefurbo Pyinmana, kiu situas
ĉirkaŭ 320 km norde de Ranguno. La 6-an de februaro 2006 la translokigo de ĉiuj
ministerioj estis oficiale finita. La nova ĉefurbo estas malpermesita al
civilistoj kaj eksterlandanoj kaj estis oficiale nomita Naypyidaw (reĝa urbo) la
22-an de marto 2006.

Birmo, kio ampleksiĝas ekde malalta Himalajo norde ĝis la doninsulo de Malako
sude, havas okcidente la marbordon de golfo de Bengalo, kaj proksime la montaron
Arakan. Montarĉenoj estas plej altaj norde kun plej alta altaĵo en monto Hkakabo
Razi (5.967 m), en montaro Gaoligong. Estas en la lando multaj neaktivaj
vulkanoj. Montarĉenoj, situaj en direkto de norde suden, izoligas la
terkulturajn ebenaĵojn de la riveroj Ĉindvino, Iravadio, Sittango kaj Salŭeno.
Alia grava rivero kiu trapasas la landon estas la Mekongo.

La klimato estas variebla, ĉefe varme tropika, kun mezaveraĝa temperaturo de
25 °C. La somera musono estas rigora kaj kaŭzas multajn pluvojn.

Biogeografie la lando troviĝas en la hindoĉina ekoprovinco de la orientaliso laŭ
la tipologio de la Monda Natur-Fonduso (WWF).

Vidu artikolojn Nordbirmaj mezvarmaj arbaroj kaj Orient-himalajaj foliaj kaj
koniferaj arbaroj.

La ekonomia stato de Birmo estas malstabila. Terkulturado estas la ĉefa
resursofonto por la landa ekonomio; ĝi okupas preskaŭ 2/3 de la labora loĝantaro
kaj kontribuas je 40 % al la Malneta Enlanda Produkto. La ĉefa produkto estas
rizo, kio okupas preskaŭ duonon de la kultivebla tero. Ceteraj produktoj
(kotono, arakido, kaŭĉukarbo, teo) estas duarangaj. Ankaŭ gravas la produktado
de la papavo, ĉefe en la nomita ortriangulo, angulregiono ĉe la limoj inter
Birmo, Laoso kaj Tajlando.

La forsta ekspluatado estas intensa: Birmo okupas la unuan lokon monde pri
produktado de tektono kaj oni vendas tiun produktadon ĉefe al Ĉinio por
mebloindustrio kaj konstruado; tio estas kialo de danĝera senarbarigo de la tuta
lando. La industria sektoro, antikveca, trapasas malfacilan situacion pro manko
de investado, spite al la klopodoj de la ŝtato por allogi fremdajn kapitalojn.
Oleo jam ne estas tiom grava, sed Ĉinio planas konstrui oleodukton el birma
haveno Akjabo tra la tuta lando ĝis la suda ĉina urbo Kummingo, tio helpos la
oleotransporton el Mezoriento al Ĉinio sen trapasi la danĝeran markolo Malako.
Turismo komencis pro ekzotismo de la lando allogi vizitantojn, sed la malfacila
politika situacio bremsas ties disvolviĝon.

La ĝenerala situacio de grandega malriĉeco favoras la pliampleksigon de
koruptado kaj de la kontrabando kaj de la nigra merkato.

Birmo estas arego de 135 etnaj grupoj kiuj parolas ĉirkaŭ 60 malsamaj lingvoj.
Tia konsisto endanĝerigas la politikan stabilon de la lando, ĉefe ĉar la
birmanoj estas majoritato kun nur 68 % ĝis maksimume 70 % (de preskaŭ 53
milionoj da loĝantoj) kaj okupas la centrajn fruktodonajn ebenaĵojn de la valo
de la rivero Iravadio kaj la ĉefajn postenojn en politiko kaj ekonomio.

Tamen la riĉaj regionoj pri oleo, gaso, tektono kaj jado estas loĝejo de
minoritatoj, kiuj ne tiom ricevas de la landa reĝimo. Britoj dum kolonia epoko
helpis tiujn kontraŭstarojn por pli facile kontroli la landon kaj malfortigi la
povon de la Bamaroj. Ekzemple Karenoj estas grupa nomo por popoloj, vivantaj en
suda Birmo en triba sistemo kaj parolantaj ŝino-tibetajn lingvojn. Ili ne formas
unuecan grupon, ili diferencas etne, lingve, religie aŭ ekonomie. Laŭ unu
tradicia diferencigo ekzistas blankaj kaj ruĝaj karenoj. Kotulio (angle
transliterata Kawthoolei) estas nomo uzata de la karenoj kaj ilia sendependiĝa
movado la Karena Nacia Unio (KNU) por nomi la ŝtaton, kiun la KNU celas starigi
en Birmo.

Birmo estis parto de la ampleksega Imperio de Britio ĝis la Dua Mondmilito. En
1947 estis mortigita la generalo Aŭng San, patro de Aŭng San Suu Kyi, kiu ĝis
tiam klopodis reteni la diferencojn inter birmanoj; post la sendependiĝo en 1948
tuj eksplodis kaj ekis malfacila epoko ĝis la puĉo de 1962 de kiam la militistoj
kontraŭstaris arde la minoritatojn, el kiuj multaj refuĝis en Tajlando kaj aliaj
najbaraj landoj. La landon regas militista reĝimo ekde 1962 kaj ne okazis
parlamentaj balotadoj ekde 1990, kiam la nuna militista junto malvenkegis en
ili. La registaro ne obeis la rezulton de la balotado, daŭrigis sian agadon kaj
malliberigis la alipartianojn kiel la Nobelpremiito pri Paco Aung San Suu Kyi.



https://eo.wikipedia.org/wiki/Atestantoj_de_Jehovo

La Kristana Kongregacio de Atestantoj de Jehovo aŭ simple Atestantoj de Jehovo
estas restaŭrisma , miljarisma kristana kongregacio. La organizo raportas
tutmondan anaron de pli ol 8,3 milionoj da atestantoj implikitaj en la
evangeliado. Ili raportas kongresaliĝon de pli ol 12 milionoj, kaj ĉiujaran
partoprenon en la Memorado de la Morto de Kristo pli ol 20 milionoj da homoj en
la tuta mondo. Ili estas estritaj de la Reganta Korpo de la Atestantoj de Jehovo
kiu ekzercas aŭtoritaton sur ĉiuj doktrinaj aferoj. Atestantoj bazas siajn
kredojn sur la Biblio, kaj preferas sian propran laŭvortan, konservativan
tradukon, la Traduko de la Nova Mondo de la Sanktaj Skriboj. Ilia ĉefa instruo
estas la neevitebla baldaŭa detruo de ĉi mondo per la Armagedono kaj la
establiĝo de la Regno de Jehovo sur la tero kiel nura solvo por la problemoj de
la tuta homaro.

La grupo naskiĝis el la Movado de studantoj de la Biblio, fondita en la malfrua
19-a jarcento de Charles Taze Russell, sub la nomo Zion's Watch Tower Bible and
Tract Society. La nomo estis prenita de Jesaja 43:10-12, adoptita en la jaro
1931. Post skismo en la movado, la filio kiu konservis kontrolon de la socio
entreprenis signifajn organizajn ŝanĝojn, alportante ĝian aŭtoritato-strukturon
kaj metodojn de evangeliismo sub centralizita kontrolo.

La atestantoj de Jehovo estas tre konataj pro la pord-al-porda predikado de la
Bona novaĵo, distribuado de literaturo kiel ekzemple la revuoj La Gardoturo kaj
Vekiĝu!, kondukado de senpagaj hejmaj biblistudoj, pro la rifuzo je militservo
kaj sangotransfuzoj eĉ en vivminacaj situacioj kaj insistado pri sensangaj
kuracmetodoj . Ili instruas ke la uzo de la nomo Jehovo estas pli adorinda kaj
menciinda ol simple "Dio", "Sinjoro" aŭ "Eternulo". Ili malakceptas la Triunuon,
senmortecon de la animo, kaj purgatorion, kiuj por ili estas nebibliaj
doktrinoj. Atestantoj de Jehovo ne celebras festojn kiel ekzemple Kristnaskon,
Paskon aŭ naskiĝtagojn pro ties paganaj originoj. La anoj ofte nomas sian
doktrinaron kiel "la Vero", kaj diras ke ili troviĝas "en la Vero". La
atestantoj de Jehovo rigardas laikan socion kiel lokon de morala poluado sub la
influo de Satano, kaj limigas sian socian interagadon kun ne-atestantoj.

Ekzistas almenaŭ du libroj de la Atestantoj de Jehovo en Esperanto: Kie estas la
mortintoj?: La respondo de la Biblio (Where are the dead?) kaj Milionoj, kiuj
nun vivas, neniam mortos (tradukita en 1922). Ambaŭ librojn verkis Joseph
Franklin Rutherford.

En 1870, Charles Taze Russell kaj aliaj homoj formis sendependan grupon por
studi la Biblion. En ĉi tiu epoko, Russell citis kontribuojn de la pastoro
George W. Stetson de la Adventisma Kristana Eklezio, kaj George Storrs,
adventista predikisto kaj iama sekvanto de Miller. En 1877 Russell redaktis
religian ĵurnalon, La Heroldo de la Morgaŭo, kun Nelson H. Barbour. En julio
1879, post disiĝo de Barbour, Russell komencis publikigi la revuon La Gardoturo
elstarigante siajn interpretojn el biblia vidpunkto, kun speciala atento je lia
kredo ke la mondo estis en "la lastaj tagoj". En 1881, en Pittsburgh,
Pensilvanio estis formita la "Traktata Societo de la Gardoturo de Ciono (angle:
Zion's Tower Tract Society), kiu okupiĝis pri artikoloj, doktrinaj disertaĵoj
kaj biblioj. Tri jarojn poste, la 15-an de decembro 1884 Russell iĝis prezidento
de la societo kiam ĝi estis laŭleĝe agnoskita en Pensilvanio.

La subtenantoj de La Gardoturo grupiĝis kiel sendependaj kristanoj por studi la
Biblion kaj la skribaĵojn de Russell. Russell firme malakceptis kiel "tute
nenecesa" la koncepton de formala organizo por siaj anoj, kaj deklaris ke lia
grupo havis neniun kontrolon pri la nomoj de ĝiaj membroj, neniun kredaron, kaj
neniun sektan nomon. En 1910 li sciigis ke la grupo identigus sin kiel la
Internacia Asocio de Bibliostudentoj. Russell mortis la 31-an de oktobro 1916,
kaj la kontrolo de La Gardoturo provizore estis pasigita al Eldoneja Komitato
laŭ la volo de Russell, kun ĉefestraro de la societo atendante la elekton de
nova prezidento.

En januaro 1917, la leĝa reprezentanto de la Societo Gardoturo, Joseph Franklin
Rutherford, estis elektita kiel ĝia prezidento. Tiam disvolviĝis lukto inter
Rutherford kaj kvar anoj de la Estraro de Direktoroj de la societo kiuj
protestis kontraŭ lia gvidadstilo. La 17-an de julio 1917, Rutherford
anstataŭigis kvar el la direktoroj, asertante ke ili ne estis laŭleĝe elektitaj.

En la sama tago, li ankaŭ sciigis la publikigon de "La Preta Mistero" kiel la
sepa volumo el la skribaĵoj de Russell. La libro estis vaste anoncita al la
publiko kiel "postmorta publikaĵo de Charles Taze Russell", tamen ankaŭ estis
multe skribita de du aliaj bibliostudentoj sub la gvido de Joseph Rutherford. La
Preta Mistero forte kritikis la katolikan kaj protestantan pastraron kaj
kristanan implikiĝon en militoj. La patriotisma fervoro dum la Unua Mondmilito
kaj aliaj aferoj instigis la persekutadon de la bibliostudentoj kaj en Ameriko
kaj en Eŭropo.

La federacia usona registaro akuzis al Rutherford kaj la novan gvidantaron je
spionado la 7-an de majo 1918. Ili estis trovitaj kulpaj kaj juĝitaj samtempe.
Dum ilia malliberiĝo, elektoj por la Gardotur-direktoroj okazis denove, kaj
Rutherford estis reelektita kiel prezidento. En marto 1919, la juĝo kontraŭ ili
estis inversigita kaj ili estis liberigitaj; la monpostuloj poste estis finitaj.

Opozicio al Rutherford inter la bibliostudentoj komencis pliiĝi, instigante
signifan membronombron por ne elekti lin por la estrado de la Societo Gardoturo
kaj formi novajn organizojn. Rutherford daŭre centralizis la organizan kontrolon
de tiuj kiuj restis lojalaj al la societo, kie la ĉefsidejo en Brooklyn elektis
"direktoron" en ĉiu komunumo en la jaro 1919, kaj unu jaron poste instrukciis
ĉiujn komunumanojn kiuj partoprenis la predikan laboron por raporti tion per
semajnĵurnaloj.

En 1925, sekvante disputon pri proponita artikolo, Rutherford pritaksis la
laboron de la Eldona Komitato de la Gardoturo kaj prenis plenan kontrolon de la
organizo kaj de la materialo publikigita en la revuo. La 26-an de julio 1931, li
proponis la novan nomon adoptita de la sekvantoj per rezolucio ĉe kongreso en
Columbus, Ohio, bazita en la interpreto de Jesaja 43:10: "Vi estas miaj
atestantoj, diris Jehovo, la servistoj kiujn mi elektis" . Ekde tiu tago, ili
nomiĝas "Atestantoj de Jehovo". En 1932, Rutherford eliminis la sistemon de
selektado de presbiteroj per komunuma voĉdono. En 1938, li lanĉis "teokratian"
aŭ "Dio-regatan" organizan sistemon, sub kiu ĉiuj nomumoj en komunumoj de la
tuta mondo estis faritaj aŭ aprobitaj de la ĉefsidejo en Brooklyn.

Dum internacia kongreso en Columbus, Ohio, en septembro 1922, nova emfazo estis
farita pri la dom-al-doma predikado. Signifaj ŝanĝoj en la doktrino estis
deciditaj sub la gvidado de Rutherford, inkluzive de la proklamo de 1918 ke
judaj patriarkoj (kiel ekzemple Abrahamo kaj Isaak) estus resurektintaj en 1925,
markante la komencon de la miljara regado de Kristo sur la tero. La malsukcesaj
prognozoj por 1925, kunligitaj al aliaj doktrinaj ŝanĝoj, gvidis ĝin al drama
redukto de la aliĝo al ĉiujara celebrado de la Memoro de la Morto de Kristo, de
90,434 en 1925 al 17,380 en 1928. En 1932 estis anoncita ke la judoj havis
nenian specialan rolon en la tera regno de Dio kaj antaŭ 1933, la tempo de la
komenco de la ĉeesto de Kristo, lia kronado kiel reĝo, kaj la komenco de la
"lastaj tagoj", estis ĉiuj movitaj al la jaro 1914. Ekde 1935, estis dirite ke
konvertitoj en la movado, se ili estus dignaj, postvivus la mondan detruon kaj
vivus en paradizo sur la tero. Antaŭe, la membraro ĝenerale konsistis el tiuj
kredantoj de la resurekto por vivi en la ĉielo kaj kune regi kun Kristo.

Ĉar la interpretoj de la bibliaj tekstoj daŭre evoluis, la publikaĵoj de la
atestantoj de Jehovo instruis ke saluti la flagon kaj kanti la nacian himnon
estas formoj de pagana kultado. Ili ankaŭ estis instrukciitaj rifuzi
alternativan servon disponigitan por militrifuzantoj. (Malaprobo de alternativa
civila servo estis konservita ĝis 1996, kiam ĝi estis rigardita kiel
"konscienca-afero"). En Nazia Germanio, la atestantoj de Jehovo suferis
persekutadon, kun nekredebla nombro de 5000 malliberigitoj en koncentrejoj. La
atestantoj ankaŭ travivis mafioperforton en Usono, kaj iliaj agadoj estis
malpermesitaj en Kanado kaj Aŭstralio pro la rifuzo akcepti militservon.

Nathan Knorr estis elektita kiel tria prezidento de la Societo Gardoturo post la
morto de Rutherford. En januaro 1942 Knorr starigis gravan novan
trejnad-programoj, la Lernejo de Teokratia Ministerio por ĉiuj membroj, kaj la
Gilead-Lernejo por misiistoj. Li ankaŭ organizis grandskalajn konvenciojn, kiuj
kunvenigis 253,000 atestantojn ĉe sporto-stadionoj en Usono, Kanado kaj
Germanio, kaj ekigis kampanjojn por akirado de posedaĵoj en Brooklyn por
plivastigi la mondan ĉefsidejon de la organizo . Li komisiis novan tradukon de
la Biblio, kiu estis preta en 1950 antaŭ esti publikigita kiel la kompleta
Traduko de la Nova Mondo de la Sanktaj Skriboj en 1961. La vicprezidanto Knorr,
Frederick William Franz, iĝis la plej elstara teologo de la religio, kaj helpis
formi la pluevoluigon de eksplicitaj reguloj de konduto inter la membroj.

De 1938 al 1955, la atestantoj lanĉis serion de kazoj en usona kortumo por
defendi iliajn rajtojn observi kaj prediki sian religion, gajnante 36 el 45
kazoj. La kazoj ankaŭ estis kontraŭbatalitaj sukcese en Kanado kaj Aŭstralio.

Ekde la jaro 1966, iliaj publikigaĵoj komencis utiligi siajn interpretojn de
biblia vidpunkto por pliigi la antaŭĝojon de la miljara regado de Kristo
komencante malfrue en 1975. Fokuso sur 1975 estis intensigita per pritemaj
babiladoj ĉe konvencioj; en 1974 novaĵletero de la Societo Gardoturo laŭdis la
atestantojn kiuj vendis loĝejojn kaj posedaĵon por dediĉi sin al predikado dum
la "mallonga tempo". La nombro da baptoj

La oficejoj de servistoj estis restarigitaj por la atestantoj de la komunumoj en
1972, kie nomumoj estis faritaj ekde la ĉefsidejo. Post grava reviziado de la
organizo en 1976, la potenco de la prezidanto sur la Societo Gardoturo estis
malpliigita, kun aŭtoritato por doktrinaj kaj organizaj decidoj donita al la
religia estraro. Kiel konsekveno de ĉi tiuj organizaj ŝanĝoj, la publikigaĵoj de
la atestantoj de Jehovo komencis utiligi la grandliteran nomon, Atestantoj de
Jehovo. Antaŭ tio, atestantoj aperis etlitere, escepte en titoloj kaj dum citado
de eksteraj fontoj. Post la morto de Knorr en 1977, la pozicio de prezidento
estis okupita de Frederick Franz (1977-1992), Milton Henschel (1992-2000) kaj
Dono A. Adams (2000-). La oficejo nun pluiras rotaciadon inter membroj de la
estraro.

La atestantoj de Jehovo estas organizitaj kiel hierarkia ordo, nomata de la
gvidantoj kiel "teokratia registaro", tiel montrante ke tiu organizo estas la
organizo de Dio sur la tero..

La organizo estas gvidita de la estraro — maskla grupo kiu varias laŭ grandeco,
sed ekde 2010 konsistis el sep membroj, el kiuj ĉiuj konfesas esti inter la
"sankte-oleumita" klaso kun la espero de ĉiela vivo. Ili ĉiuj loĝas en la sidejo
de Brooklyn, Nov-Jorko. Ne ekzistas elektoj ĉar la novaj membroj estas elektitaj
de la Reganta Korpo. La estraro estas priskribita kiel la "reprezentanto" de
Dio, "fidela kaj diskreta sklavo" (ĉirkaŭ 10,000 atestantoj de Jehovo deklaras
sin kiel oleumitoj). En la praktiko ĝi serĉas nek konsilojn nek aprobon de aliaj
"sanktoleumitaj" atestantoj malpli altrangaj ol tiuj ĉe Brooklyn Bethel dum
formulado de politiko kaj doktrinoj aŭ dum produktado de materialo por
publikaĵoj kaj konvencioj.

La estraro gvidas plurajn komisionojn kiuj respondecas pri diversaj administraj
funkcioj, inkluzive de publikigado, kreado de programoj kaj evangelia agado. Ĝi
rekte nomumas ĉiujn komitatanojn de landaj filioj kaj observantojn de Distriktoj
kaj Cirkvitoj, per vojaĝado de kontrolistoj kiuj kontrolas komunumojn ene de
siaj jurisdikcioj.

Atestantoj havas neniun formalan pastrar-sistemon. Ĉiu komunumo havas korpon de
elektitaj masklaj presbiteroj kaj ministeriaj servistoj. Presbiteroj konservas
ĝeneralan respondecon pri kongregacia administrado, fiksante kunvenhorojn,
selektante parolantojn kaj farante renkontiĝojn, direktante sin al la publiko
anoncante laboron, kaj kreante "jurajn komisionojn" por esplori kaj decidi
disciplinajn agojn por kazoj, kiuj estas rigardataj kiel rompado de bibliaj aŭ
organizaj reguloj. Novaj presbiteroj estas nomumitaj fare de landa oficejo post
rekomendo de la Reganta Korpo de Presbiteroj. Ministeriaj servistoj — nomumitaj
simile al presbiteroj — plenumas klerikan kaj kunan imposton, sed povas ankaŭ
instrui kaj fari renkontiĝojn.

La doktrinoj de la atestantoj de Jehovo estas establitaj de la estraro, kio
supozigas respondecon pri interpretado kaj uzado de la Skriboj fare de la
Reganta Korpo de la Atestantoj de Jehovo. Antaŭ la nova reĝimo de la estraro en
1976, la doktrinaj aferoj estis deciditaj de la ĝenerala direktoro de la Societo
Gardoturo. La Gardoturo-publikaĵoj asertas ke doktrinaj ŝanĝiĝoj kaj ties
rafinadoj rezultiĝas el procezo de progresema revelacio, per kiu Dio iom post
iom rivelas sian volon kaj intencojn. Laŭ la Societo Gardoturo ĝi ankaŭ alvenas
al konkludoj pri doktrinoj post la aplikado de la racio kaj profunda biblia
esplorado,. La literaturo de la Societo Gardoturo petas konsilojn de la sankta
spirito kaj direkton de Jesuo Kristo kaj anĝeloj. Tamen, la estraro faras neniun
aserton de neeraripovo aŭ dia inspiro.

La tuta protestanta kanono de la Sanktaj Skriboj estas akceptita kiel die
inspirita, neerara vorto de Dio. La atestantoj akceptas la Biblion kiel science
kaj historie precizaj kaj fidindaj kaj interpretas la plimulton de ĝi laŭlitere,
sed ankaŭ akceptante ke ĝi estas riĉa je simboleco. Ili pensas ke la Biblio
estas la fonto de vero kaj la bazo por ĉiuj iliaj kredoj. La etnografia studo de
sociologo Andrew Holden de la religio konkludis ke por ordinaraj kredantoj
deklaroj de la estraro, per la Gardoturo-publikaĵoj, multe pli pezas ol la
Biblio mem. La gvidado de la atestantoj de Jehovo postulas esti la sola videbla
kanalo de Jehovo kaj asertas ke la Biblio ne povas esti komprenata sen rilatado
kun la Gardoturo-organizo.

Ĉi tiu organizo estas centrita je Dio kaj ne je Jesuo Kristo. La atestantoj de
Jehovo emfazas la uzon de la biblia nomo de Dio, la Tetragramo kaj en esperanto
(kaj nacilingvaj variantoj) ili preferas la nomon Jehovo. La atestantoj de
Jehovo kredas ke Jehovo estas la nura vera dio, la kreinto de ĉiuj aĵoj, kaj
donas al li la titolon "Universala Suverenulo". Ili kredas ke tuta adorado devus
esti direktita rekte al li kaj ke la Triunuo ne ekzistas. Ili ankaŭ kredas ke la
Sankta Spirito estas la potenco de Dio aŭ "aktiva forto" kaj ne tria persono ene
de Dio.

La atestantoj de Jehovo kredas ke Jesuo estis la sola rekta kreitaĵo de Jehovo,
ke Jehovo tiam kreis ĉiujn aliajn per Jesuo, tial li estas konata kiel la
"ununura filo de Dio" Jesus served as a redeemer and a ransom sacrifice to pay
for the sins of humankind.. Jesuo estis memoferis sin por elaĉeti la pekojn de
la homaro. Ili kredas ke Jesuo mortis ĉe ununura vertikala torturpaliso kaj ne
per la tradicie konata kruco. Ili kredas ke referencoj en la Biblio al la
Ĉefanĝelo Mikaelo, Abadon, kaj la Vorto estas referencoj pri Jesuo.

La atestantoj de Jehovo kredas ke Satano estas spirito-estaĵo kiu estas la
reganto de la mondo, kaj ke iam li estis anĝelo kiu disvolvigis sentojn kiel
envio, kaj deziris adoron. Satano persvadis Adamon kaj Eva por obei lin prefere
ol Dio (kaj la homaro poste iĝis partoprenanto de tiu defio) implikante ilin en
la konkuradon inter Dio kaj Satano por iĝi universala suverenulo. Aliaj anĝeloj
kiuj estas je la flanko de Satano iĝis demonoj. La atestantoj de Jehovo instruas
ke Satano kaj liaj demonoj estis forpelitaj de la ĉielo post la 1-a de oktobro
1914, per kio tempofino komenciĝis,. La atestantoj kredas ke la mondo estas sub
la kontrolo kaj influo de Satano kaj la demonoj, ke ili misinformas homojn, kaj
ke tio estas la kialo de multaj nunaj doloroj kaj suferoj. Tamen, ili ne kredas
ke individuaj regantoj aŭ registaroj estas sub la rekta kontrolo de Satano.

La atestantoj de Jehovo kredas ke morto estas stato de neekzistado kun nenia
konscio. Ne ekzistas infero el fajra turmento; Hadeso kaj Sheolo estas
komprenitaj kiel mortkondiĉo, kiel "ordinara tombo". La atestantoj de Jehovo
kredas ke la korpo kaj la animo estas la sama vivaĵo kaj je la morto ambaŭ ĉesas
ekzisti. Ilia espero por postmorto konsistas je la resurekto fare de Dio kaj
senditaj al purigita tero post la monda detruo, aŭ al rifuĝejo por la limigita
nombro de 144,000. Tiuj restontoj sur la tero estos estas konataj kiel "aliaj
ŝafidoj".

La publikaĵoj instruas ke la tuta homaro troviĝas en peka stato kaj liberiĝo nur
eblas pro la ĵetita sango de Jesuo kiu disponigis pagon, aŭ punpagon, por la
pekoj de la homaro. La atestantoj kredas ke ekzistas du destinoj por la savintoj
de Dio. Ili interpretas Apokalipson 14:1-5 en la senco ke la nombro de kristanoj
irantaj al la ĉielo estas limigita nur al 144,000, kiuj regos kun Jesuo kiel
reĝoj kaj pastroj super la tero. La resto havas la esperon vivi eterne en tera
paradizo. La atestantoj de Jehovo instruas ke nur ili plenumas la bibliajn
postulojn por postvivi la mondan detruon, kvankam Dio estas la fina juĝisto. Dum
miljara regno, la plimulto de la homoj kiuj mortis ekde la tempo de Habelo estos
revivigitaj por vivi eterne. Ili estos instruitaj laŭ la korekta maniero adori
Dion por ke ili estu pretaj por la juĝo antaŭ la fino de miljara regno.

La publikaĵoj de la atestantoj instruas ke la Regno de Dio estas registaro sur
la ĉielo, regata de Jesuo Kristo kaj 144,000 kristanoj prenitaj de la tero. La
regno estas rigardita kiel la rimedo per kiu Dio plenumos sian originan celon
por la tero, tio estas, la transformiĝo de la mondo en paradizo libera de krimo,
malsano, morto kaj malriĉeco. La regno laŭdire estis la ĉefa instruo de la
ministerio de Jesuo sur la tero kaj establita en la ĉielo en 1914. Ili kredas ke
la jaro 1914 markas la restaŭradon de la regado de Dio surtere por ĝia halto dum
pli ol 2.520 jaroj ekde 607 a.K., dato kiam estis detruita la urbo Jerusalemo
fare de la babilonanoj.

La atestantoj de Jehovo multe insistas je ĉi tiu parto de la Biblio dum sia
pord-ĉe-porda predikado. Por bildigi ĝin ili uzas belaspektajn bildojn en kiuj
resurektintoj retrovas siajn familianojn, kie infanoj ludas kun bestoj kiel
leono. Laŭ la atestantoj de Jehovo, la paradizo estos eterna kaj ĉiuj homoj
vivos por ĉiam sen suferado de doloroj, angoro aŭ malamo.

Ĉefa instruado de la atestantoj de Jehovo estas ke la nuna mondepoko, aŭ
"sistemo de aĵoj", eniris en la "lastajn tagojn" en la jaro 1914 kaj alfrontas
baldaŭan detruon per la interveno de Jehovo kaj Jesuo Kristo, kondukante al savo
por tiuj kiuj adoras Dion en la vero. Tiu juĝo komenciĝos per la detruo de
Unuiĝintaj Nacioj kaj ĉiuj religioj konsideritaj kiel malveraj kaj demonaj,
identigitaj kiel "Babelo la Granda", aŭ la "putino", de Revelacio 17. Tiu evoluo
markos la komencon de la Granda Sufero. Satano poste atakos la atestantojn de
Jehovo, ago kiu instigos Dion por komenci la militon de Armagedono, dum kiu ĉiuj
reĝimoj kaj ĉiuj homoj ne konsideritaj kiel "ŝafidoj de Kristo" estos por ĉiam
detruitaj,. Post la batalo de Armagedono, Dio venigos sian ĉielan regnon sur la
teron, kiu estos transformita en paradizon simile al la Edena ĝardeno. Post la
Armagedono, la plejparto de tiuj kiuj mortis antaŭ la interveno de Dio iom post
iom estos revivigitaj por la "tago de juĝo" kiu daŭros jarmilon laŭ Revelacio
20. Tiu juĝo estos bazita sur iliaj agoj post la resurekto, ne sur pasintaj
faritaĵoj. Ĉe la fino de la miljara juĝo Satano estos alportita reen por
misinformi la perfektan homaron. La fina rezulto estos detala ekzamenado de la
homaro kiam ĝi estos fine glorigita. Tiam Kristo redonos ĉian aŭtoritaton al
Jehovo.

La publikaĵoj de la Societo Gardoturo instruas ke Jesuo Kristo revenis nevideble
kaj komencis regi en la ĉielo kiel reĝo en oktobro 1914. La konsekvenco de tio
estis la forpelo Satano de ĉielo sur la teron kaj pro tio li alportis periodon
de "veo" al la homaro, kiel estis profetite en Revelacio 12. Ili asertas ke la
greka vorto parousia (tradukita kiel "reveno" de Kristo) estu pli precize
komprenata kiel "ĉeesto" kaj ke lia reveno estos perceptita per serio de
"signoj". Tiel tiu Dua Apero estus nevidebla ĉeesto, kiu daŭros pli longan
tempon.

Renkontiĝoj por adorado kaj studado estas aranĝitaj ĉe la Regnohaloj kiuj estas
la "preĝejo" de la organizo, kie ne troviĝas religiaj bildoj. La atestantoj
apartenas al komunumoj organizitaj laŭ teritorioj kie ili loĝas kaj tie ili
ĉeestas semajnajn diservojn konataj nur kiel "renkontiĝoj" planitaj de la
presbitero de la komunumo. La renkontiĝoj estas plejparte dediĉitaj al la
studado de la Biblio kaj literaturo de la Societo Gardoturo. La formo kaj enhavo
de la renkontiĝoj estas establitaj de la ĉefsidejo en Brooklyn, kio signifas ke
ĝia enhavo en iu ajn semajno estas la sama en la tuta mondo. La anoj de la
komunumo renkontiĝas por du sesioj ĉiun semajnon konsistantaj el kvin malsamaj
sesioj kiuj povas daŭri tri horojn kaj duono, kaj dum la semajnfino ili
renkontiĝas dufoje. Renkontiĝoj estas malfermitaj kaj fermitaj, kun kantoj kaj
mallongaj preĝoj ekde la platformo. Ĉiujare, atestantoj de kelkaj komunumoj kiuj
formas "cirkviton" renkontiĝas por unutaga kunveno kaj dutaga asembleo, kutime
ĉe luitaj stadionoj aŭ aŭditorioj. Ilia plej grava kaj solena okazaĵo estas la
celebrado de la "Memorado de la Morto de Kristo", kiu okazas samtage kiel la
juda Pasko.

La atestantoj de Jehovo estas eble tutmonde konataj pro la obstino kaj sindediĉo
disvastigi la religion kaj ties instruojn, ĉefe per predikado domon post domo.
Ili faras tion laŭ la biblia ordono de Jesuo kiu instrukciis kaj donis la
ekzemplon por predikado. Malfermaj hejmaj biblio-studoj estas ofertitaj al homoj
kiuj montras intereson pri ilia kredo, kiun ili prezentas per la helpo de multaj
literaturaĵoj, kiel ekzemple La Gardoturo kaj Vekiĝu!. La literaturo estas
publikigita en multaj lingvoj kun larĝa gamo da libroj, revuoj kaj aliaj
publikaĵoj, kun malgranda selektado havebla en pli ol 700 lingvoj. La atestantoj
havas la devon dediĉi tiom da tempo kiel eble por la predikado kaj ili devas
liveri ĉiumonatan raporton al la komunumestro. La baptitaj membroj kiuj ne
prezentas tiun raporton ĉiumonate estas konataj kiel "neregulaj" kaj ili ricevas
la konsilon de la komunumestroj por ekprediki. Tiuj kiuj ne prezentas ĝin dum
ses sinsekvaj monatoj estas konsiderataj kiel "neaktivaj".

Ilia opinio pri moralo reflektas konservativajn kristanajn valorojn. Ĉiuj seksaj
rilatoj ekster la geedziĝo estas kialoj por la forpelo se la juĝato ne pentas.
Abortado estas konsiderita kiel murdo. Modesteco pri vestmaniero kaj persona
higieno estas ofte substrekitaj. Hazardludoj, ebriiĝo, kontraŭleĝaj
medikamentoj, kaj fumado estas malpermesitaj. Modera trinkado de alkoholaĵoj
estas permesita.

La familia strukturo estas patriarka. La edzo estas konsiderita kiel la fina
aŭtoritato ĉe la familiaj decidoj, sed estas instigita por ke li petu opiniojn
de sia edzino, same kiel tiuj de la gefiloj. Geedziĝoj estas postulataj
monogamaj. Divorcado estas nur akceptata se okazas malfideleco; tia divorco
estas konsiderata kiel "biblia divorco". Se la divorco estas atingata pro alia
kialo, nova geedziĝo estas konsiderita kiel malfideleco dum la antaŭa edz(in)o
daŭre estas vivanta kaj ne havis alian seksrilaton. Ekstrema fizika misuzo,
konscia ne-subteno de la familio, estas tio kion la religio nomas "absoluta
endanĝerigo de la spiriteco" kaj estas kialoj por laŭleĝa apartigo de la
komunumo.

Formala disciplino estas administrita de la komunumestroj (konataj kiel
"presbitero"). Kiam okazas akuzo de tio kion ili nomas "grava peko" estas vokita
la baptita membro, jura komisiono estas formita por determini la kulpecon,
administri helpon kaj eventuale uzi disciplinon. Forpelo, formo de evitado,
estas la plej akra disciplinaĵo administrita en la komunumo. Kontakto kun
forpelitaj individuoj estas limigita al familianoj kiu loĝas en la sama hejmo,
kaj kun presbiteroj kiuj ĉiujare invitas forpelitojn por peti la reakcepton.
Formalaj komerca-negocoj povas daŭri se kontrakte aŭ finance ili estis
establitaj antaŭ la forpelo kaj estas devigaj. Per evitado de socia kaj spirita
interagado kun forpelitoj, la atestantoj restas liberaj kaj malproksimaj de ajna
nemorala influo kaj deliktuloj povas esti hontigitaj per pento, sed la minaco je
evitado ankaŭ helpas malinstigi aliajn membrojn je disident-konduto. Evitado
ankaŭ estas uzata por membroj kiuj libervole forlasas la organizon kaj formale
ne plu rilatas al ĝi. La reakceptado formale okazas sub jura komisiono de
baptitaj atestantoj kiu analizas la konduton de la pentito. La riproĉita persono
provizore perdas privilegiojn, sed ne suferas limigon de socia aŭ spirita
kuneco. La marko estas aplikata se baptita ano insistas je procedo rigardita
kiel malobservo de bibliaj principoj sed ne "grava peko".

La atestantoj de Jehovo kredas ke la Biblio kondamnas la interagadon kun ĉiuj
aliaj religioj sur la bazo ke povas ekzisti nur unu sola vero de Dio. Tial ili
malakceptas ajnan kunlaboron aŭ ekumenajn kunvenojn kun aliaj religioj aŭ
kristanaj grupoj. Ili kredas ke nur ilia religio reprezentas veran kristanismon,
kaj ke ĉiuj aliaj religioj ne plenumas ĉiujn instruojn de Dio kaj pro tio ili
estos baldaŭ detruitaj. La atestantoj de Jehovo ricevas la instruon "apartiĝi de
la mondo" ĉar ĝi estas regata de Satano kaj ĝi estas loko de danĝero kaj morala
poluado. Pro perceptitaj danĝeroj je "sekulara" unuiĝo, (atestantoj estas
konsilitaj minimumigi socian kontakton kun neanoj) ili havas striktajn normojn
pri moralo.

La atestantoj de Jehovo kredas ke la plej alta fideleco apartenas al la regno de
Dio, kiu estas rigardata kiel fakta registaro en la ĉielo, kun Kristo kiel reĝo,
tial ili restas neŭtralaj, ne serĉas ŝtatoficon kaj evitas la voĉdonadon,
kvankam individuaj membroj povas partopreni plibonigajn komunumajn projektojn.
Ili ne festas dum la naskiĝtagoj kaj malaprobas multajn festotagojn, kiuj laŭ
ili havas paganajn originojn. Ili ne laboras ĉe industrioj asociitaj al la
militistaro, ne servas en la armeo kaj rifuzas nacian militservon, kio en kelkaj
landoj okazigas al ili areston kaj malliberigon. Ili ne salutas aŭ promesas
fidelecon al flagoj kaj nek kantas naciajn himnojn aŭ patriotajn kantojn.

La atestantoj de Jehovo oficiale malaprobas la transfuzojn de sango kaj kelkaj
el ĝiaj frakciitaj komponentoj. Laŭ ili la sangotransfuzo estas malobservo de la
leĝo de Dio bazita sur la interpreto de Agoj de la Apostoloj 15:28-29 kaj aliaj
skriboj. Ekde 1961 la akcepto de sangotransfuzo estis kialo por la forpelo de la
membroj el la organizo. La literaturo de la Societo Gardoturo instruas la
membrojn rifuzi transfuzojn en ĉiuj kazoj eĉ se risko de morto. La atestantoj de
Jehovo akceptas alternativojn sen sango, kaj aliajn vivsavigajn iniciatojn
anstataŭ sangotransfuzoj.

Kvankam la atestantoj de Jehovo ne akceptas sangotransfuzojn, ili povas akcepti
kelkajn frakciojn de la plasmo de la sango laŭ sia propra bontrovo . La Societo
Gardoturo provizias membrojn per juraj dokumentoj por indiki kiun laŭvolan
frakcifakturon ili akceptas. Se frakcio "konsistigas signifan parton da tiu
komponento" ĝi povas esti ofenda al kelkaj, sed estas permesata. La atestantoj
de Jehovo establis Komitatojn por Ligiĝo de Hospitaloj kiel kunlabora
interkonsento inter unuopaj atestantoj kaj medicinaj profesiuloj. Usona medicina
etikisto Osamu Muramoto raportis ke la komitatoj povas premi sur
atestanto-pacientojn rifuzi sang-bazitan traktadon, endanĝerigante la liberan
elekton de la paciento kiun traktadon ricevi ..

La kredoj, doktrinoj kaj praktikoj de la atestantoj de Jehovo multfoje okazigis
kontraŭdirojn kaj la opozicion de registaroj, komunumoj kaj religiaj grupoj. La
religia komentisto Ken Jubber skribis ke "vidante ilin je tutmona skalo, tiu
persekutado estis tiom konstanta kaj intensa ke ne estus eraro konsideri la
atestanojn de Jehovo kiel la religio plej persekutita dum la 20-a jarcento.

La politika kaj religia malŝato kontraŭ la atestantoj de Jehovo kelkfoje
permesis la agadon de la mafio kontraŭ ili kaj la subpremon de la registaro de
pluraj landoj. Pro la doktrino pri la politika neŭtraleco kaj la neado
militservi en la armeo multaj atestantoj estis malliberigitaj dum la Dua
Mondmilito kaj aliaj okazintaĵoj kiam la nacia militservado estis deviga. En
Germanio, pli ol 12.000 atestantoj estis metitaj en koncentrejojn, kaj estis
identigitaj per violkolora triangulo. Ĉirkaŭ 5000 atestantoj forpasis kaj pli ol
200 viroj estis ekzekutitaj sub la leĝoj de la germanaj milit-tribunaloj. En
Kanado, la atestantoj de Jehovo estis metitaj en koncentrejojn kune kun
politikaj disidentoj kaj homoj el japanaj kaj ĉinaj devenoj. En la eksa
Sovetunio, ĉ. 9.300 atestantoj kaj ties familioj estis deportitaj en Siberion
kadre de la Operaco Nordo en aprilo 1951. La religia agado de la atestantoj de
Jehovo estas malpermesita aŭ limigita en pluraj landoj inkluzive de Ĉinio,
Vjetnamio kaj kelkaj islamaj ŝtatoj.

En landoj kun longa kristana tradicio kiel Kartvelio kaj Armenio, la naciaj
eklezioj vidas ĝin kiel danĝeran sekton kaj instigas la loĝantaron detrui la
ejojn kaj literaturojn de la praktikantoj. En Kartvelio multaj atestantoj perdis
sian domon pro bruligado kaj la polico nenion faras kontraŭ tiuj agoj. En
Armenio multaj junuloj de tiu organizo estas en la karcero pro la neado
militservi.

En multaj kazoj kie estis implikitaj la Atestantojn de Jehovo estis akceptitaj
de superaj tribunaloj en la tuta mondo. La leĝaj defioj kontribuis por la
ampleksiĝo de la difinoj pri la civilaj liberoj en multaj landoj. La kazoj
ĝenerale rilatas al la rajto praktiki la religion, montrado de patriotismo,
militservado kaj la sangotransfuzoj.

La Societo Gardoturo estis multfoje kritikita ĉar ĝi rifuzas diskonigi la nomojn
kaj akademiajn pruvaĵojn de la tradukistoj de sia propra tradukado de la Biblio.
La societo asertis ke la membroj de la traduk-komisiono deziris resti anonimaj
por altigi nur la nomon de Dio, dum La Gardoturo argumentis ke la instruaj
kvalifikoj de la tradukistoj ne tiom gravas kaj ke "la traduko mem atestas
iliajn kvalifikojn". Tamen iama estrarano Raymond Franz asertis ke nur unu
membro de la traduk-komisiono havis sufiĉajn kvalifikojn por la tasko.

Kelkaj Biblio-akademiuloj rimarkigis ke la traduko de kelkaj tekstoj povas esti
influitaj favore al la praktikoj kaj doktrinoj de la organizo. Teologoj ankaŭ
kritikis la enmeton fare de la tradukistoj de la nomo Jehovo 237 fojojn en la
Nova Testamento, en lokojn kie la esprimo ne estas uzita en la konservintaj
grekaj manuskriptoj. Tamen, la publikaĵoj de la Societo Gardoturo kaj
Biblio-akademiuloj, diris ke la nomo estis "remetita" sur solida bazo, precipe
kiam la verkistoj de la Nova Testamento uzis la grekan vorton Kyrios (sinjoro)
dum citado de pli fruaj skriboj de la Malnova Testamento kiuj enhavis la
Tetragramon.

La publikaĵoj de la atestantoj de Jehovo faris multajn prognozojn pri
mondokazaĵoj kiujn ili kredas estis profetitaj en la Biblio. La fiasko de kelkaj
el tiuj okazaĵoj, precipe la okazintaĵoj profetitaj por la jaroj 1914 kaj 1925,
kondukis al la ŝanĝiĝo aŭ rezigno de kelkaj doktrinoj. Ĝiaj publikaĵoj asertis
ke Dio utiligis la atestantojn de Jehovo kaj la Internacian Asocion de
Biblio-studentoj (la pli frua nomo de la organizo) kiel profeton kaj iom post
iom li kondukas siajn anojn al pli klara kompreno de sia volo. La kontraŭantoj
de la doktrinoj de la Atestantoj de Jehovo, aliflanke, akuzis la religion esti
malverema profeto farante tiujn prognozojn, precipe ĉar ĝi asertis ke ĝiaj
prognozoj estis preter ajna dubo aŭ estis aprobitaj de Dio mem. La publikaĵopj
de la Societo Gardoturo deklaris ke kristanoj ne devus pridubi kion Dio
revelacias per la organizo. Iama atestanto de Jehovo, Raymond Franz, deklaris ke
membroj de la organizo laŭsupoze havas "firmegan fidon" je la
Gardoturo-prognozoj kaj ili alfrontas la forpelon se ili ne akceptas ĝian
instruon, inkluzive de prognozoj kiuj poste estis flankenlasitaj.

La Societo Gardoturo malaprobas akuzojn ke ĝi estas malverema profeto. Ĝi diras
ke ĝiaj klarigoj pri Biblio-profetaĵo povas erari ĉar tiuj prognozoj ne estis
asertitaj kiel "la vortoj de Jehovo".

La publikaĵoj de la Societo Gardoturo instruas al la membroj montri lojalecon al
Dio estante lojalaj kaj obeemaj al la organizo, promesante la avantaĝojn de
forto kaj protekto kontraŭ la tentoj de Satano. Oftaj postuloj de lojaleco al la
Societo Gardoturo kaj la praktiko de evitado de disidentaj membroj, igis
kritikantojn konsideri la gvidadon de la religio tiel aŭtokrateca. Iama
atestanto Edmond Gruss kaj verkintoj inkluzive de Anthony A. Hoekema, Ron Rhodes
kaj Alan W. Gomes, nomas ĝin kristana sekto, asertante ke ĝi manipulas la
unuopulojn kaj ke la komunumestroj pensas nome de ĉiuj. La atestantoj de Jehovo
neas ke ili estas sekto; ili kredas ke individuoj bezonas konsiladon de Dio, sed
ke ĝi ili venas tra la Societo Gardoturo. La estraro laŭdire gvidas atestantojn,
sed la membroj konsideras nur Kriston kiel la persona gvidanto.

La Gardoturo-literaturo avertas ke la "sendependa pensado", pridubigas la
konsiladon kiun ĝi disponigas, kaj ke tio estas danĝera. La Societo Gardoturo
diras al la membroj ke ili ne legu kritikojn kontraŭ la organizo de forpelitoj,
disidentoj, iamaj membroj aŭ literaturon publikigitan de aliaj religioj. Pro tio
kelkaj kritikantoj akuzis la asocion je kaŭzado de mensa izoliteco kun la
intenco de menskontrolo.

Kritikantoj asertas ke multaj atestantoj estis devigitaj obei la malpermeson de
la uzado de sangotransfuzoj. Usona neŭrologo kaj medicina etikisto Osamu
Muramoto asertis, ke la Gardoturo-literaturo uzas troigon kaj sentemon por krei
paranojon kaj misprezenti la faktojn ĉirkaŭ la transfuzoj.

Kritikantoj kiel ekzemple Silentlambs imputis la atestantojn de Jehovo pro uzado
de organizaj politikoj kiuj malfaciligas al la membroj la raportadon pri seksa
krueleco. Kelkaj viktimoj de seksa krueleco asertis ke ili estis ordonitaj de
lokaj presbiteroj silenti por eviti embarason kaj al la juĝato kaj al la
organizo.

Ekde majo 2002, la Societo Gardoturo instrukciis presbiterojn raporti akuzojn de
mistraktado de infanoj al la aŭtoritatoj eĉ kiam nur ekzistis unu atestanto kaj
la ŝanĝiĝo de la politiko ekskludi personon je kulpeco de seksa krueleco ene de
la organizo. La Societo Gardoturo priskribas mistraktadon de infano kiel
"abomeninda" kaj instrukcias plresbiterojn esplori ĉiujn akuzojn de mistraktado
de infano kaj preni komunuman reagon se ekzistas sufiĉe da pruvoj. Se ne
ekzistas sufiĉe da pruvoj, presbiteroj estas postulataj raporti la aferon al
aŭtoritatoj kaj al ilia loka filio de la Societo Gardoturo. Ĝi diras al la
viktimoj de misuzo, ke ili havas la "absolutan rajton" raporti akuzojn al
aŭtoritatoj.

La 10-a de junio 2009 la Ĉambro kriminala de la Apelacia Kortumo de Parizo
agnoskis, ke la imputo de la Atestantoj de Jehovo pri kovrado de seksa krueleco
estas kalumnio kaj misfamigo, kaj kondamnis Jean-Pierre Brard. La 29 septembro
de 2009 la Kasacia Kortumo de Parizo malakceptis plendon de Jean-Pierre Brard,
kondamnitan pro la kalumnio

Ĉiuspeca lingvosciado de Kaarlo Harteva helpis al la predika agado en Finnlando.
Li lernis Esperanton. Harteva ricevis permeson de Rutherford por traduki
Milionoj en Esperanton. Ĝi estis eldonita en 1922 en Helsinki rekte antaŭ la
konferenco de Esperantistoj. En tia konferenco li faris paroladon en Esperanto
kun la temo de la Milionoj. Nun la bona novaĵo povis esti ofertita de
esperanto-parolantoj, kelkaj el kiuj venis de Usono, Ĉinio, Japanio, Alĝerio,
Aŭstralio, Brazilio, kaj aliaj landoj.

Harteva paroladis en Esperanto en 12 urboj de Eŭropo. En Budapeŝto li donis
Biblian paroladon, kiu, kun permeso de la policestro, estis tradukita hungaren.
Tiam Rutherford sendis samreligianon por akompani Harteva en Moskvo por klarigi,
se eble prediki la bonan novaĵon pri la Ĉiela Regno tie. La eĥiĝo inter la
moskvanoj estis malforta. Sed post kontakto kun la lokaj esperantistoj, Harteva
donis al ili multon da teokratia literaturo, eldonita de la Internaciaj
Biblistudantoj.



https://eo.wikipedia.org/wiki/Angolo

Angolo, oficiale Respubliko Angolo (priloĝata de Angolanoj; portugale República
de Angola kaj konge Repubilika ya Ngola) estas lando en sud-centra Afriko. Ĝi
landlimas al Namibio sude, Kongo Kinŝasa norde, kaj Zambio oriente. La lando
havas okcidentan marbordon laŭ la Atlantiko. Ankaŭ la eksklavo Kabindo
(7270 km²) apartenas al la lando.

Angolo estas eksa Portugala kolonio kaj havas konsiderindajn naturajn rezervojn,
precipe nafton kaj diamantojn.

La oceana bordo estas 1650 km-ojn longa, apude estas 20–160 km-ojn larĝa
ebenaĵo, duone dezerto. Interne de la lando estas altebenaĵo 1500–2000 m-ojn
alta. La plej alta monto estas Morro Moco 2620 m-ojn alta.

Angolo troviĝas en diversaj klimataj zonoj. Kabindo havas klimatan klimaton. La
pli granda parto de Angolo havas pluvan sezonon inter oktobro-majo. Jare pluvas
po 1000–1500 mm-oj. Sur la altebenaĵo la temperaturo estas en januaro 20 °C, en
julio 16 °C. La ebenaĵo estas laŭ la marbordo sub Luando dezerto. Tie pluvas nur
300 mm-oj aŭ eĉ malpli.

La originalaj loĝantoj de la aktuala Angolo estis ĉasistoj kaj rekolektantoj kaj
ili parolis la kojsanajn lingvojn. La ekspansio de la bantoj, ĉ. la 10an
jarcento a.K., igis ilin perdi dominadon en la zono. En grupoj malgrandaj, tiuj
popoloj ankoraŭ loĝas iujn zonojn de la sudo de la lando.

La bantuoj estis popolo de terkulturistoj, rekolektantoj kaj ĉasistoj kiuj
probable komencis siajn migradojn de la humida praarbaro, en kio hodiaŭ estas la
limo inter Niĝerio kaj Kamerunio. Ĝia ekspansio okazis en malgrandaj grupoj, kiu
resetlis responde al ekonomiaj aŭ politikaj cirkonstancoj. Inter la jarcentoj
14a kaj 17a, ili establis serion de reĝlandoj, el kiuj tiu de Kongo estis la
ĉefa. Ĉi tiu enhavis la strion kiu nuntempe estas limo inter Angolo kaj la
Demokratia Respubliko de Kongo kaj ilia apogeo okazis dum la jarcentoj 13a kaj
14a.

La eŭropanoj alvenis ekde la 15-a jarcento. En 1483 la portugaloj fondis bazon
laŭ Kongo. Portugalio establis en 1575 portugalan kolonion en Luando bazitan sur
la sklaveco. La portugaloj prenis laŭgrade la kontrolon de la marborda strio
laŭlonge de la 16a jarcento per serio de traktatoj kaj militoj, kaj ili formis
la kolonion de Angolo. Inter la 16-19-aj jarcentoj la portugaloj sendis 3
milionojn da sklavoj al Amerikoj. En 1575 kolonio Kabindo formiĝis, baldaŭe
ankaŭ Portugala Angolo.

Inter 1641-1648 Nederlando okupis Luandon kaj la ĉirkaŭaĵon. En 1648, Portugalio
reprenis Luandon kaj iniciatis procezon de milita konkero de la ŝtatoj de Kongo
kaj Ndongo kiu finis per la portugala venko en 1671. Poste Portugalio paŝo post
paŝo konkeris la ceterajn partojn de Angolo. La kompleta administra kontrolo de
la interno ne okazis ĝis komencoj de la 20a jarcento.

En la 19-a jarcento ekspluatado de la lando komenciĝis. Ladislao Magyar
malkovris regionojn en Kongo, Zambezi kaj Okavango. Vojoj, fervojoj konstruiĝis.

Post sendependisma milito de geriloj de 14 jaroj, iniciatita la 4-an de februaro
de 1961, kaj sekvante la Revolucion de la Diantoj en Portugalio, Angolo sukcesis
akiri sendependecon en 1975. En la tuj eksplodanta enlanda milito de 1975, la
Populara Movado de Liberigo de Angolo (MPLA) prenis la povon de la tiam nomita
Popola Respubliko Angolo, kun helpo de Sovetunio kaj Kubo. Ĝia ĉefa oponanto
estas la Nacia Kuniĝo por la Tuta Sendependeco de Angolo (UNITA), helpata de
Usono kaj Sudafriko. En 1994 oni subskribas unuan interkonsenton de paco kiu
favoras registaron de nacia unuiĝo. En 1998 la milito denove eksplodas kaj ĝi
finas per la interveno de UN en 1999 kaj la reakiro de la registaro fare de la
MPLA. Tion sekvis nova enlanda milito, kiu daŭris ĝis 2002, kiam mortis gvidanto
de la opozicia UNITA, Jonas Savimbi. Granda malsato sekvis.

La plenuman povon formas la Prezidanto, la Ĉefministro kaj la Konsilio de
Ministroj. Dum jardekoj, la politika povo koncentriĝis en la Prezidanteco kiu
ĝin praktikis de formo sufiĉe aŭtoritateca. La nuna prezidanto estas José
Eduardo dos Santos.

La lastaj parlamentaj elektoj okazigis en septembro de la 2008, estante gajnanto
la partio MPLA, kun la 81% de la voĉdonoj.

Angolo apartenas al la AKP-ŝtatoj, internacia organizaĵo de momente 77 nacioj el
la regionoj Afriko, Karibio kaj la Pacifiko.

De la ĝangalo ĝis la dezerto vivas en Angolo diversaj plantoj kaj bestoj. Nepre
menciindaj estas akacioj, baobaboj, eŭforbioj, elefantoj, hipopotamoj, gepardoj,
krokodiloj, gnuoj, strutoj, zebroj kaj rinoceroj. Dombestoj estas bovo, kapro,
porko, ŝafo.

Internacia flughaveno funkcias en la ĉefurbo. Pli gravaj apudmaraj havenoj
funkcias en Luando, Cabinda, Lobito, Porto Amboim kaj en Namibe. La plej grava
trajno konstruiĝis en la 19-a jarcento inter Benguela kaj Lubumbashi. La fervjoj
estas 2952 km-ojn longaj. La vojoj estas 72400 km-ojn longajn, el tio 7770 estas
pavimitaj.

Komence de la koloniado sklavokomercado komenciĝis precipe al Brazilo. Poste oni
produktis kaŭĉukon, palmo-oleon, vakson, kopalon, lignon, eburon, kotonon,
kafon, kakaon, maizon tabakon, sekigitan viandon kaj maniokon. Oni trovis nafton
en 1955. Post sendependiĝo de Angolo la interna milito baris la evoluon. Ekde
2002 sistema rekonstruo okazis. En la 21-a jarcento la plej grava estas la nafto
kaj la diamanto, sed estas grave ankaŭ oro, fero, mangano, salo, arbarproduktoj,
fiŝkaptadoj, manioko, tritiko, tabako, banano, sukerkano, maizo kaj kafo.

Luando, Huambo, Lobito, Benguela, Lucapa, Kuito, Lubango, Malanje, Namibe, Soyo,
Cabinda, Uíge, Tomboa, Saurimo, Caluquembe, Sumbe, Gabela, Caxito, Longonjo,
M'banza-Kongo, Porto Amboim

Estas en Angolo du ĉefaj Esperanto-asocioj: Angola Esperanto-Asocio kaj Angola
Esperanto-Domo ambaŭ sen rilatoj al UEA, kiu havas neformalajn rilatojn kun
Kabinda Esperanto-Asocio en provinco Kabindo.



https://eo.wikipedia.org/wiki/Aluminio

Aluminio estas kemia elemento de la perioda tabelo kun la simbolo Al kaj
atomnumero 13.

Aluminio estas la plej abunda metalo en la tero. En la fruaj civilizacioj, la
homo konis alunon kaj aluminon aŭ aluminian oksidon (Al2O3), sed Ørsted povis
izoli la metalon nur en 1807. Aluminia oksido venas de erco nomata baŭksito.

Aluminio estas blueta-blanka metalo, tre fleksiĝema (formebla) kaj duktila
(etendebla). Ĝi estas tre leĝera metalo, kaj bone konduktas elektron kaj varmon.
Pura aluminio estas tre mola; tial alojoj de aluminio kaj silicio kaj fero
fortigas aluminion, kaj en tiu formo oni povas uzi ĝin en la konstruado de
aviadiloj, ŝipoj, aliaj veturiloj, duktoj kaj nubskrapuloj. Aluminio estas uzata
ankaŭ en dratoj, gasduktoj, pordoj kaj fenestroj, konduktiloj, aluminia folio,
farboj, kaj tuboj da dentopasto. Ĝi ne rustiĝas.

Aluminio estas uzata ankaŭ kiel elektra konduktilo. Aluminia drato de certa
konduktiveco devas esti pli dika ol same konduktiva kupra drato, sed kompense
estas malpli peza, ĉar la denso de aluminio estas eĉ ne triono de tiu de kupro.

En antikva Grekio kaj Romio oni jam uzis alunon, produktitan el alunito, nature
trovebla sulfato de aluminio.

La tekstila industrio uzis alunon kiel fiksilon de farboj. Ĝi estis uzata ankaŭ
por presi sur pergameno, por tani ledon, produkti vitron kaj por koaguligi
sangon en vundoj.

Metala aluminio estis identigita unuafoje de Humphry Davy, en la aluno
KAl(SO4)2*12H2O, sed li ne sukcesis izoli ĝin. Tamen li proponis por ĝi la nomon
alumium (de la latina alumen, amara salo. Poste la nomo iĝis aluminium.

La unua kemiisto, kiu sukcesis izoli aluminion (en nepura formo), estis Ørsted,
kiu en 1807 aplikis la reagon inter kalia amalgmo kaj AlCl3.Friedrich Wöhler
plibonigis la metodon de Ørsted kaj en 1827 sukcesis izoli masivan aluminion.

Henri Sainte-Claire Deville enkondukis la metodon de rekta reduktado de la
metalo per elektrolizo, elirante de fandita NaAlCl4. Tiun procezon sendepende
studis ankaŭ Bunsen.

Em 1886 la invento de la procezo Hall-Héroult, elektrolizo de alumino solvita en
kriolito (NaAlF4) igis la ekstraktadon de aluminio el mineraloj malmultekosta.
La procezo estas vaste uzata en la tuta mondo.

Aluminio estas malpeza, tamen rezistema metalo, kun griza-arĝenta aspekto pro la
maldika oksida tavolo, kiu formiĝas rapide, kiam aluminio estas elmetita al
aero, kaj malhelpas plian korodadon, ĉar ĝi ne estas solvebla. Aluminio havas
densecon de ĉirkaŭ triono de tiu de ŝtalo aŭ kupro; ĝi estas duktila kaj
fleksebla, facile prilaborebla kaj rezistas al korodo. Ĝi ne estas magneta kaj
batate ne produktas fajrerojn.

Aluminio estas elemento tre ofta sur Tero, kun pezoparto de 8,3 %; nur oksigeno
(45,5 %) kaj silicio (25,7 %) estas pli oftaj. En la naturo ĝi ĉiam estas
kombinita kun aliaj elementoj kaj estas parto de multaj mineraloj. Industrie ĝi
estas produktata el baŭksito, ruĝ-bruna aŭ flava rokaĵo, troveble precipe en
Usono, Rusio, Gujanoj, Hungario kaj eks-jugoslaviaj landoj.

Multaj metalaj elementoj estas solveblaj en aluminio; kupro, silicio, magnezio,
zinko kaj mangano estas plej uzataj por formi alojojn kun aluminio. Krome estas
aldonataj malgrandaj kvantoj da aliaj elementoj, nomataj korektiloj, por
plibonigi certajn ecojn de la alojoj. Tiaj korektiloj estas nikelo, titano,
zirkonio, kromo, bismuto, plumbo, kadmio, skandio; ankaŭ stano kaj fero.
Ĉi-lasta elemento preskaŭ ĉiam estas en aluminio kiel malpuraĵo. Ĉiu korektilo
posedas apartan efikon, ekzemple:

Aluminio havas naŭ izotopojn kun vivotempo de pli ol sekundo. Ili havas atomajn
masojn de 23 al 30. Nur la stabila izotopo 27Al kaj la radiaktiva izotopo 26Al
(duoniĝa vivodaŭro 0,72 · 106 jaroj) troviĝas nature. 26Al ekestas el argono en
la tera atmosfero per kolizia splitado fare de protonoj el la kosma radiado.
Izotopoj de aluminio havas praktikan aplikon en la datado de maraj sedimentoj,
de manganaj tuberoj, de glacio en glaĉeroj, de kvarco en rokoj kaj en
meteoritoj. La kvanta rilato inter 26Al kaj berilio-10 estis uzata por studi la
rolon de transportado, demeto, sedimentiĝo kaj erozio en tempa skalo de 105 al
106 jaroj.

26Al estis unuafoje uzata en studado de la Luno kaj meteoritoj. Meteoritaj
rompaĵoj, kiuj disiĝas de la centra korpo, estas dum sia kosma vojaĝo elmetitaj
al konsiderinda kosma radiado, kiu kaŭzas konsiderindan produktadon de 26Al.
Post falo surn Teron la ŝildo de la atmosfero kontraŭ plia produktado de 26Al,
kaj ĝia malkombiniĝo povas esti uzata por trovi la daŭron de ilia ĉeesto sur
Tero. Esploro de meteoritoj montris ankaŭ, ke 26Al estis relative ofta je la
tempo de la formiĝo de nia planedara sistemo. Eblas, ke la energio ellasita pro
la malkomponiĝo de 26Al estu la kaŭzo de la reformado de iuj asteroidoj post
ilia formiĝo antaŭ 4,6 miliardoj da jaroj.

Ĉar aluminio estas tre reagema metalo, ne eblas ricevi ĝin per reduktado per
karbono, kiel oni faras pri fero. La Hall-Héroult-procezo transformas aluminian
oksidon al kriolito (per salo kaj hidrigenfluorido) kaj uzas elektron por eltiri
la metalon el elektrolito el fandita kriolito kaj aliaj ingrediencoj, kiuj
reduktas la necesan fando-temperaturon.

Aluminio estas ricevata precipe el baŭksito, miksa oksido-hidroksido de
aluminio, de tre varia konsisto dependa de la trovejo. Ĝi povas enhavi krom
aluminiaj oksido (Al2O3) kaj hidroksido (AlO(OH)) ankaŭ silician oksidon (SiO2).
Certa kvanto da fera oksido (Fe2O3) estas la kaŭzo, de aluminio preskaŭ ĉiam
enhavas iom da fero. Per la Bayer-procezo oni purigas la baŭksiton kaj
transforas la hidroksidon al oksido; tiun la Hall-Héroult-procezo reduktas al
aluminio.

Kvankam aluminio estas la tria plej abunda elemento sur Tero, ĝi ne estas
trovata en pura formo, kaj ĝia produktado komsumas grandan kvanton da energio.
Laŭ la prezoj komence de la 21-a jarcento ĉ. 40 % de la produktadaj kostoj estas
por energio. Tial grandaj produktejoj de aluminio estas en landoj kun
malmultekosta energio, ekzemple Venezuelo (nafto) kaj Islando (tervarmo). Kanado
produktas aluminion per akvocentrala energio, kvankam la ercon ĝi devas
grandparte importi.

Industria produktado de aluminio komenciĝis nur en 1854, kiam Henri
Sainte-Claire Deville instalis produktejon en Parizo. Ĝis tiam aluminio estis
malofta, altvalora metalo.

La medicino ne atribuas al aluminio fortan toksecon, ĉar la homa korpo nur
malrapide alprenas ĝin tra la digesta aparato kaj kapablas eligi ĝin per la
renoj. Tamen longdaŭra elmetiĝo al aluminio povas ekzemple suferigi la pulmon.
Kelkaj homoj estas alergiaj al aluminio.

Aluminio estas, kiel ĉiuj pezaj metaloj, toksa por la centra nerva sistemo, se
la korpo ne sukcesas rapide eligi ĝin, ekzemple ĉe reduktita funkcio de la
renoj. Iuj esploroj indikas korelacion inter daŭra engluto de aluminio kaj
nervaj malsanoj kiaj Alzheimer-malsano, parkinsona malsano aŭ multobla sklerozo.
Tiuj studoj tamen ne estas agnoskataj de la universitata medicino.

En la Bayer-procezo ekestas toksa ruĝa ŝlimo (ĉ. 1,5 kg por 1 kg da aluminio).
Ĝin necesas konservi en specialaj deponenoj.

En tiu ĉi artikolo estas uzita traduko de teksto el la artikolo Alluminio en la
itala Vikipedio.



https://eo.wikipedia.org/wiki/Vjetnama_lingvo

La vjetnama lingvo (vjetname: Tiếng Việt), tona lingvo, estas la oficiala lingvo
de Vjetnamujo. Ĝi estas la denaska lingvo de 87% de la Vjetnama loĝantaro, kaj
ankaŭ de ĉirkaŭ du milionoj de elmigrintaj Vjetnamoj. Kvankam ĝi enhavas multajn
vortojn pruntitajn de la ĉina kaj antaŭtempe oni skribis ĝin per la Hana skribo,
lingvistoj konsideras ĝin kiel unu el la Aŭstralazia lingvaro, el kiuj ĝi havas
la plej grandan parolantaron (la dua plej granda, tiu de la kmera lingvo, estas
nur dekono de la vjetnama).

La vjetnama estas ano de la Vjet-muonga sublingvaro de la mon-kmera branĉo de la
Aŭstralazia lingvaro, familio kiu ankaŭ inkluzivas la kmeran lingvon de Kamboĝo.

Laŭ Ethnologue, la vjetnama estas ankaŭ parolata en Aŭstralio, Kamboĝo, Kanado,
Ĉinio, Ebur-Bordo, Finnlando, Francio, Germanio, Laoso, Martiniko, Nederlando,
Nov-Kaledonio, Norvegio, Filipinoj, Senegalo, Tajlando, Unuiĝinta Reĝlando de
Britio kaj Nord-Irlando, Usono, kaj Vanuatuo.

Estas multaj interkompreneblaj dialektoj de la vjetnama. La ĉefaj tri estas la
Norda Vjetnama (Hanoja dialekto), Centra Vjetnama (Hue-a dialekto), kaj Suda
Vjetnama (Sajgona dialekto).

La ĉi-postaj tabeloj priskribas la vjetnamajn fonemojn uzante la Internacian
Fonetikan Alfabeton.

La vjetnama lingvo, kiel la ĉina kaj la havaja, estas izoliga lingvo, t.e. ĝi
ĉefe esprimas konceptojn po unu morfemo je ĉiu vorto, kaj ne, kiel aglutinaj kaj
fleksiaj lingvoj, per multamorfemaj vortoj. Ĝia vortordo estas Subjekto Verbo
Objekto.

La plejparto de la vjetnama leksikono elvenas de la ĉina. Fakte, dum miljaroj
(ĝis 1945) la vjetnaman oni skribis per ĉinaj signoj. Antaŭ ĉirkaŭ mil jaroj, la
Vjetnamo vere estis parto de Ĉinio. Ankaŭ, la vjetnama havas kelke da franca
leksikono laŭ la pli nova historio de Hindoĉinio.

Nuntempe, la skribata lingvo uzas la vjetnaman alfabeton [vjetname: (Chữ) Quốc
Ngữ; laŭvorte "(skribo de) la nacia lingvo"]; tio estas atribuita al Alexandre
de Rhodes. Tio uzas la latinan skribsistemon bazita sur sia uzado en la
alfabetoj de latinida lingvaro, speciale la portugala, kun kelkaj digrafoj kaj
la aldono de naŭ diakritsignoj - kvar el ili por krei aldonajn sonojn, kaj la
aliaj kvin por indiki la tonon de ĉiu vokalo. La multaj diakritoj, ofte du sur
la sama litero, rekonebligas skribitan vjetnaman facile.

Origine latinigo de la vjetnama, ĝin kreis en la 17-a jarcento franca jezuita
misiisto nomiĝinta Alexandre de Rhodes (1591 ĝis 1660), bazanta ĝin je skribaĵoj
de pasintaj portugalaj misiistoj. Dum la franca okupo de la 19-a jarcento, ĝi
populariĝis kaj dum la 20-a jarcento preskaŭ ĉia skribaĵo ŝanĝiĝis al quốc ngữ.

Antaŭ la franca okupo, la unuaj du vjetnamaj skribsistemoj estis bazataj je la
Hana skribo:

La aŭtentika ĉina skribo, chữ nho, estis pli komune uzata, tamen chữ nôm estis
uzata de kleruloj (oni devas povi legi chữ nho por legi chữ nôm). Ambaŭ la du
skriboj malkomuniĝis el uzo en moderna Vjetnamujo, kaj chữ nôm preskaŭ
malaperas.

Ĉi tiu teksto elvenas el la unuaj ses linioj de Kim Vân Kiều, epopeo de la fama
poeto Nguyễn Du, 阮攸; (1765 ĝis 1820). Ĝi originale estis skribita per la skribo
chữ nôm (titolita 金雲翹), kaj ankoraŭ estas ofte studata en Vjetnamio.

Oni skribas tonajn diakritilojn ĉiam super sia vokalo, krom Nặng, kiu estas
punkto metata sub la vokalo. Ekzemple, la komuna familinomo Nguyễn komenciĝas
per la sono /ŋ/ (la ng de la angla, germana, kaj sveda vortoj Ring), kaj sekvas
io simila al "ŭen". La ˜ signifas la tonon ngã, kiu komenciĝas malalte,
plimaltaltiĝas, kaj fine altiĝas al la fino de la vorto.

Kiel multaj lingvoj, la vjetnama, origine unusilaba lingvo, kiel videbla en ĝia
riĉa tonsistemo kaj silabaj diftongoj kaj triftongoj kiuj intencas distingi
inter unusilabaj vortoj, nun estas multasilaba lingvo, klare videbla pro la
fakto ke pli ol duono de ĝia abunda leksikono estas multasilabaj kaj kunmetitaj
vortoj.

Unikodo enhavas ĉiun literon necesan por skribi la vjetnaman, do en la Esperanta
Vikipedio oni povas simple enmeti la ĝustajn unikodajn literojn.

Ekzistas ankaŭ multaj kodpaĝoj kiuj intencas montri vjetnamlingvajn tekstojn,
kiel VISCII kaj CP1258.



https://eo.wikipedia.org/wiki/Usona_dolaro

Usona dolaro estas la monunuo aŭ oficiala valuto en Usono kaj ties transmaraj
teritorioj. La internacia normigita mallongigo (ISO 4217) estas USD (valutsigno:
$; kodo: USD; ankaŭ mallongigita US$ kaj aludita kiel simple dolaro, Usona
dolaro aŭ eĉ amerika dolaro). Ĝi estas Federacia Rezerva Bileto kaj unu dolaro
estas 100 dolaraj cendoj. La dolara simbolo estas majuskla litero S kun
vertikala streko: «$». Usono oficiale adoptis la dolaron en 1785.

La usona dolaro estas agnoskita fidinda valuto. Ĝi estas la plej uzata oficiala
valuto en internaciaj komercaj operacoj kaj estas la plej hegemonia rezerva
valuto en la mondo. Kelkaj landoj uzas ĝin kiel sia oficiala valuto, kaj en
multaj aliaj ĝi estas la valuto de facto. Ekster Usono, ĝi estas ankaŭ uzata
kiel nura valuto en du Britaj transmaraj teritorioj en Karibio: nome ĉe la
Britaj Virgulininsuloj kaj la insuloj Turkoj kaj Kajkoj. Kelkaj urboj tutmonde
uzas la usonajn dolarojn kiel valuto de facto kune kun la sia propra.

La usona dolaro estas monde la plej grava el la multaj valutoj, kiuj nomiĝas
dolaro. Ĝi estas referenca valuto por multaj aliaj valutoj kaj la sola valuto en
kelkaj ekonomiaj branĉoj, ekzemple la komercado per nafto.

En Usono cirkulas monbiletoj de 1 al 100 dolaroj, sed biletoj pli valoraj ol 10
dolaroj estas malvolonte akceptataj (pro suspekto pri falseco). Ankaŭ du-dolaraj
biletoj ne estas vere oftaj. La biletoj montras bildojn de usonaj politikistoj,
plejparte prezidentoj:

La vorto dolaro origine devenas de arĝenta monero, produktita en la ĉeĥa urbeto
Sankt Joachimsthal (hodiaŭ Jáchymov), komence nomata «Joachimsthaler» poste
«T(h)aler» (talero).

La Konstitucio de Usono provizas ke la Usona Kongreso havas la povon "To coin
money" (monstampadi). Leĝoj efektivigantaj tiun povon estas nuntempe kodigitaj
en Sekcio 5112 el Titolo 31 el la Usona Kodo. Parto 5112 preskribas la formojn,
en kiuj usonaj dolaroj devas esti eldonitaj. Tiuj moneroj estas ambaŭ nomumitaj
en parto 5112 kiel "laŭleĝa pagilo" en pago de ŝuldoj. La Sakagaŭea dolaro estas
unu ekzemplo de kupraloja dolaro. La pura arĝentodolaro estas konata kiel la
American Silver Eagle (usona arĝentaglo). Parto 5112 ankaŭ zorgas pri la realigo
kaj emisio de aliaj moneroj, kiuj havas valorojn intervalantajn de unu cendo ĝis
kvindek dolaroj. Tiuj aliaj moneroj estas pli plene priskribitaj en artikolo
Moneroj de usona dolaro.

La konstitucio provizas ke "regula Deklaro kaj Raporto pri la Ricevoj kaj
Elsendoj de ĉiu publika mono devas esti publikigita de tempo al tempo". Tiu
elpreno de la konstitucio estas zorgita specifa fare de Sekcion 331 el Titolo 31
el la Usona Kodo. La monsumoj raportitaj en la "Deklaroj" nuntempe estas
esprimitaj en usonaj dolaroj (ekzemple, vidu la Financial Report of the United
States Government de 2009). La usona dolaro povas tial esti priskribita kiel la
kontunuo por Usono.

La vorto "dolaro" estas unu el la vortoj en la unua paragrafo de Sekcion 9 el
Artikolo 1 el la usona konstitucio. En tiu kunteksto, "dolaroj" estas referenco
al la hispana dolaro, monero kiu havis monvaloron de 8 hispanaj pecoj de valuto,
aŭ realojn. En 1792 la Usona Kongreso enkondukis leĝaron titolitan An act
establishing a mint, and regulating the Coins of the United States. Sekcio 9 el
tiu act aprobis la produktadon de diversaj moneroj, inkluzive de "DOLLARS OR
UNITS—each to be of the value of a Spanish milled dollar as the same is now
current, and to contain three hundred and seventy-one grains and four sixteenth
parts of a grain of pure, or four hundred and sixteen grains of standard silver"
("DOLAROJ AŬ UNUOJ - ĉiuj de la valoro de hispana dolaro ĉar tiu nun estas
aktuala, kaj enhavu tri cent kaj sepdek-unu grajnojn kaj kvar deksesonajn
partojn de grajno de pura, aŭ kvar cent kaj dek ses grajnojn de standarda
arĝento". Sekcio 20 el la act disponigis "That the money of account of the
United States shall be expressed in dollars, or units... and that all accounts
in the public offices and all proceedings in the courts of the United States
shall be kept and had in conformity to this regulation" (ke la kontanta mono de
Usono estu esprimita en dolaroj, aŭ unuoj ... kaj tiuj ĉiuj kontoj en la
ŝtatoficoj kaj ĉiuj procedoj en la tribunaloj de Usono devas esti eltenitaj kaj
konformaj al tiu reguligo). En aliaj vortoj, tiu act nomumis la usonan dolaron
kiel la unuo de valuto de Usono.

Male al la hispana dolaro la usona dolaro estas bazita sur dekuma sistemo de
valoroj. Aldone al la dolaro la pristampa leĝo oficiale establis monunuojn mill
aŭ unu-milono de dolaro (simbolo ₥), cendo aŭ unu-centono de dolaro (simbolo ¢),
ŝilingo, nikelo aŭ unu-dekono de dolaro, kaj aglo aŭ dek dolaroj, por devigaj
pezoj kaj konsisto de oro, arĝento, aŭ kupro por ĉiu. Estis proponita en la mezo
de la 1800aj jaroj ke unu cento da dolaroj estu konataj kiel unio, sed neniuj
oficialaj moneroj iam estis stampitaj kaj ekzistas nur padronoj de la duona unio
de 50 usonaj dolaroj. Tamen, nur cendoj estas en ĉiutaga uzo kiel sekcioj de la
dolaro; "ŝilingo" estas utiligita sole kiel la nomo de la monero kun la valoro
de 10¢, dum "aglo" kaj "mill" (muelejo) estas plejparte malkonataj al la popolo,
kvankam muelejoj foje estas uzitaj en aferoj de impostoj, kaj benzinprezoj estas
kutime en la formo de $X.XX9 je galono, ekz., 3.599 USD, foje skribite kiel 3.59
9⁄10 USD. Kiam nuntempe eldonite por cirkulado, estas elsenditaj nominalaj
valoroj egalaj al aŭ malpli ol dolaro dum nominalaj valoroj egalaj al aŭ pli
grandaj ol dolaro estas elsenditaj kiel Federacia Rezerva Bileto (kun la escepto
de oro, arĝento kaj plateno kreitaj kiel moneroj supre al 100 USD same legalaj
pagiloj, sed valoraj multe pli kiel orbriko aŭ buljono). Kaj unu-dolaraj moneroj
kaj biletoj hodiaŭ estas produktitaj, kvankam la biletformato estas signife pli
ofta. En la pasinteco, "papermono" estis foje eldonita en nominalaj valoroj
malpli ol dolaro (frakcia valuto) kaj oraj moneroj estis eldonitaj por cirkulado
ĝis la valoro de 20 USD (konata kiel la "duaglo", nuligita en la 1930-aj jaroj).
La esprimo aglo estis uzita en la Coinage Act de 1792 por la nominala valoro de
dek dolaroj, kaj poste estis uzita en nomado de oraj moneroj. Papervaluto malpli
ol unu dolaro en nominala valoro, konata kiel "frakcia valuto", estis ankaŭ foje
pejorative referita kiel "shinplasters" (tibibendetoj). En 1854, James Guthrie,
tiam Sekretario de la Fisko, proponis kreon de oraj moneroj de 100, 50 kaj 25
dolarojn, kiuj estis referitaj kiel "Union", "Half Union", kaj "Quarter Union",
tiel implicante nominalan valoron de 1 unio = 100 USD.

Hodiaŭ, usonaj biletoj estas faritaj de kotonfibra papero, male al plej multe de
la komuna papero, kiu estas farita el lignofibro. Usonaj moneroj estas
produktitaj fare de la Usona Stampejo. Usondolaraj monbiletoj estas presitaj
fare de la Bureau of Engraving ans Printing (Agentejo de Gravurado kaj Presado)
kaj, ekde 1914, estis eldonita fare de la Federacia Rezerva Sistemo. La
"grand-grandaj notoj" emisiitaj antaŭ 1928 mezuris 7.42 colojn (188 mm) por
3.125 coloj (79.4 mm); malgrand-grandaj notoj, lanĉitaj tiun jaron, mezuras 6.14
colojn (156 mm) por 2.61 coloj (66 mm) kaj 0.0043 coloj (0.11 mm) dike. Kiam la
nuna, malpli granda usona valuto estis lanĉita, ĝi estis referita kiel
Filipin-granda valuto ĉar Filipinio antaŭe adoptis la saman grandecon por sia
laŭleĝa valuto.

Dolarsigno aŭ pesosigno ($) estas simbolo ĉefe uzita por indiki la diversajn
peso- kaj dolar- unuojn de valuto ĉirkaŭ la mondo. Tiu simbolo povas interŝanĝe
havi unu aŭ du vertikalajn strekojn. Notu ke dum la du-streka versio estas
laŭvide identa al la nomita cifrão, ne temas pri la sama simbolo.



https://eo.wikipedia.org/wiki/Sofio_la_%C4%9Dirafo

Sofio la ĝirafo (france: Sophie la girafe ®) estas ludilo por suĉinfanoj kreita
en 1959 de Societo Delacoste, en Asnières-sur-Oise. Fariĝinte kulta objekto en
Francio, tiu ludilo estas nun fabrikata de la entrepreno Vulli en Haute-Savoie,
situanta en Rumilly, kiu reaĉetis la entreprenon Delacoste en 1981, antaŭ ol
transloki ties produktadon al sia sidejo komence de la 1990-aj jaroj.

La origino de la kreado de "Sofio la ĝirafo" havas plurajn versiojn. Tiu ludilo
estus kreita de iu s-ro Rampeau,, fakulo pri transformado de natura kaŭĉuko per
rotacia muldado, laboranta en la entrepreno Delacoste en Asnières-sur-Oise,
kvankam aliaj fontoj indikas kun pli granda certeco, ke la responsuloj de la
societo Delacoste uzis kaj adaptis usonan teĥnikon de muldado de latekso nomitan
« procedo Rampel ». La unuaj ekzempleroj datiĝas de 1959 kaj tiam estis simple
nomitaj « la eta Ĝirafo » (france: « la petite Girafe »). Komerca eltrovo
kondukis al ties oficiala « bapto » la 25-an de majo 1961, daton de Sankta Sofio
kies nomon ĝi havas de tiam,,.

En 1981, la firmao Vulli aĉetis la entreprenon Delacoste kaj daŭrigis la
produktadon en pariza regiono antaŭ ol transloki ĝin al Rumilly en 1991 kaj
definitive fermi la sidejon en 1993, ne sen kaŭzi problemojn de industria
poluado,.

En 2001, la sojlo de dek milionoj da venditaj ekzempleroj estis superita. En
2010, la kvindek miliona eta ĝirafo estis fabrikita, ĉiam per kompleksa procedo
pli proksima al metiarto ol industrio, tial ke necesas ne malpli ol 14 permanaj
operacioj por ĝin fabriki. En 2009, tiu ludilo ĉiam havas grandan sukceson kaj
grandan kreskon per 800,000 venditaj ekzempleroj de "Sofio la ĝirafo", plejparte
en Francio, sed havebla en 40 landoj. En 2009, "Sofio la ĝirafo" estis elektita
produkto de l'jaro en Usono fare de « Astra », la plej granda usona asocio de
po-detalaj vendisto, specialistoj pri ludiloj. Tiu premio rekompencas la plej
amuzan, unikan kaj sekuran ludilon por infanoj en la mondo.

Temas pri Ĝirafo el natura kaŭĉuko devenanta de Hevea, mola, 18 cm-ojn alta,
ŝablone makulita per nigraj kaj brunaj makuloj, malplena, kun fajfilo eliganta
karakterizan knaron. Ĝi estas destinita al kelk-monata suĉinfano, ĉefe pro
pluraj aspektoj de ties vekiĝo kaj dent-mordetado. Modelo preskaŭ ne evoluis en
sia aspekto depost ties kreado.

"Sofio la ĝirafo" aperas en la lasta sceno de la filmo Elle s'appelait Sarah,
kie ĝi estas nomata Lucy.



https://eo.wikipedia.org/wiki/Slovakio

Slovakio aŭ Slovakujo (slovake Slovensko), en longa formo Slovaka respubliko
(slovake Slovenská republika), estas lando en Mezeŭropo. Ĝi ne havas aliron al
maro kaj ĝiaj najbaroj estas Ĉeĥio, Pollando, Ukrainio, Hungario kaj Aŭstrio. Ĝi
estas sendependa ekde la 1-a de januaro 1993, kiam Ĉeĥoslovakio disiĝis.

Slovakio estas membro de pluraj internaciaj organizoj kiel NATO, UNO kaj
Visegrada grupo. Ĝi eniris la Eŭropan Union en 2004 kaj la Eŭrozonon en 2009.

La plej malalta punkto estas Streda nad Bodrogom (94 m super marnivelo), vilaĝo
en la suda parto de Orientslovakia ebenejo. La malplej alta punkto estas tiu
punkto, kie la rivero Bodrog elfluas el slovaka teritorio. La teritorio estas
trakreskata de veproj kaj malsekejaj arboj.

La plej alta vulkana monto de La Karpatoj estas Poľana (1458 m) en la regiono
Slovenské stredohorie (Slovaka mezmontejo). Ĝi estas grandega, forte
trasulkiĝinta vulkano. La diametro de la vulkano mem estas 6 km, tiu de la bazo
ĉirkaŭ 18 km. La kratero havas formon de valkaldrono profunda proksimume 300 m,
finiĝanta per ronda remparo longa 23 km. La montaro estas protektata regiono kun
areo de 200,79 km².

La plej granda ebenejo estas Podunajská nížina (Laŭdanuba ebenejo) – ĉirkaŭ 10
000 km². Ĝi estas ampleksa ebena teritorio en la sudokcidento de Slovakio, parto
de Malgranda danuba valkadrono. Pli alta, norda parto estas konsistigata de
montregiona surfaco.

La plej granda teritorio de blovitaj sabloj estas Záhorská nížina (Transmontara
ebenejo) – longeco 75 km, larĝeco 35 km. Tio estas ebena teritorio en okcidento
de Slovakio trans la montaro Malé Karpaty, tial nomata Záhorie (Transmontara);
ĝi situas en la norda parto de Viena valkaldrono. Grandaj areoj de sablo blovita
fare de okcidentaj ventoj en kvarmontaro.

La plej profunda malvastvalo estas Zádielska dolina (Valo de Zádiel) –
profundeco preskaŭ 400 m, longeco preskaŭ 3 km, larĝeco de la fundo 10 m.
Mallonga kanjona valo kreita de la rivereto Blatnica ("Koteskulo") en kalkŝtonoj
de Slovaka karsto. La flankaj deklivoj formas akrajn transpendajn murojn. Multe
da ŝtonegaj formacioj havas diversajn aspektojn kun trafaj nomoj. La valo estas
ŝtata rezervejo.

La plej grandioza valo estas Bielovodská dolina (Valo de Blankakvo) – pli ol 10
km longa, en la norda flanko de Altaj Tatroj. Ĝia suba parto atingas la
teritorion de Pollando. En la supra parto ĝi disbranĉiĝas je multaj flankaj
grandetaj kaj malgrandetaj valoj kun multaj montarlagoj kaj akvofaloj.

La plej profunda groto estas Starý hrad (Malnova kastelo) – 424 m. Ĝi situas en
Krakova hoľa (Nudmonto de Krak) en la norda parto de Malaltaj Tatroj. La pli ol
500 m longa groto havas la nomon laŭ karakteriza roka formacio. Oni malkovris
ĝin en la jaro 1967 kaj longe ĝi estis konsiderata abismo.

La plej granda disfalo kaj etpeciĝo de vulkana materialo Kamenné more (Ŝtona
maro) – 0,133 km², unika natura kreitaĵo ĉe la vilaĝo Vyhne (Forĝejoj) en la
monto Kamenná (Ŝtona), montaro Štiavnické vrchy. La ŝtona maro kreiĝis per
disfalo de riolitoj kun influo de malfortaj fluidaj movoj.

La plej granda rivero estas Danubo – longeco 2850 km, en Slovakio 172 km. Ĝi
trafluas 8 ŝtatojn. Ĝi deakvigas preskaŭ la tutan teritorion de Slovakio.

La plej kruta rivero estas Poprad – alteca diferenco 1567 m. Ĝi fontas en Altaj
Tatroj (pli precize, ekestas per kuniĝo de Hincov potok (rivereto) kaj Krupá en
Mengusovská dolina (valo)) kaj ĝi enfluas en la riveron Dunajec en la teritorio
de Pollando.

La plej profunda lago estas Veľké (Granda) Hincovo pleso (montarlago) – profunda
53 m. Ĝi estas glacia lago en la fino de Mengusovská dolina (valo). Kun areo
0,179 km² la plej granda montarlago en la Slovaka parto de Altaj Tatroj.

Ununura gejsero en Slovakio troviĝas ĉe vilaĝo Herľany. Ĝi sputas la akvon el
profundeco de 405 m ĝis alteco de 30–40 m. La intervalo inter du erupcioj estas
32–34 horoj kaj ili daŭras ĉirkaŭ 30 minutojn; dume la gejsero sputas 600 hl da
mineralakvo. La temperaturo estas 12–14 °C, je la fino de erupcio ĝi altiĝas
22–24 °C. La gejsero ekestis kiel arteza puto bortruita en la jaro 1870.

La plej longa akvofalo situas ĉe Kmeťov vodopád (Akvofalo de Kmeť) – 900 m. Tio
troviĝas en la valo Nefcerka en Altaj Tatroj. La altan rokan ŝtupon el Nefcerka
ĝis Kôprová dolina (Aneta valo) travenkas tri akvofaloj dislokitaj en supermara
alteco de 1580–1200 m.

La plej fortega akvofalo estas ĉe Skok (Salt'), ĝi estas belega akvofalo en la
meza parto de Mlynická dolina (Valo de Mlynica) en Altaj Tatroj. Ĝi ekestas el
la rivereto Mlynica elfluiĝinta el la supra parto de la valo. Ĝi travenkas la
rokon, obstaklon kiu dig-haltigas malgrandan lagon nomitan Nad Skokom (Super
Salt').

Lomnický štít estas, kun 2 632 metroj, la tria plej alta monto de Slovakio, de
Tatroj kaj entute de Karpatoj, kvankam oni kredis ĝin ĝis la 19-a jarcento la
plej alta. La pinto Lomnický štít estas la sola en Altaj Tatroj alirebla per
telfero. Danke al ĝi, stelobservejo kaj meteologia stacio estis instalitaj tie.
La stacio havas la plej malaltan mezan jaran temperaturon en Slovakio: −3,2 °C.

Slovakio estas dividita en ok regionojn, nomitajn laŭ la ĉefurbo: Bratislava,
Nitra, Trenčín, Trnava, Banská Bystrica, Žilina, Košice, Prešov. Ekzistas aldone
79 distriktoj kaj tradiciaj regionoj.

En Slovakio troviĝas 2 891 municipoj, el kiuj 138 estas urboj. Nur dek urboj
havas pli ol 50 000 loĝantojn.



https://eo.wikipedia.org/wiki/Sinmortigo

Sinmortigo estas la ago mortigi sin (t.e. meti finon al sia vivo), ĉu vole aŭ ne
vole. Laŭ PIV, suicido estas "la ago mortigi sin propravole, propradecide, ne
akcidente". En kutima uzo, sinmortigo pli ofte signifas la pli fakan/juran
terminon suicido, kaj estas uzata en ĉi tiu artikolo kiel sinonimo. Kiel
sinonimo ekzistas ankaŭ memmortigo.

Multaj religioj (sed ne ĉiuj) opinias sinmortigon peko, dum kelkaj leĝaroj
opinias ĝin krimo. Aliflanke, diversaj kulturoj rigardas ĝin respektinda maniero
eliĝi el kelkaj hontoplenaj aŭ senesperaj situacioj. Personoj provantaj aŭ
sukcesantaj je sinmortigo kutime antaŭpretigas klarigan noton. Tio uitlas ĉefe
por diskonigi la tialojn kaj por eviti eraran kulpigon de senkulpulo.

Sinmortigo estas ofte farita kiel rezulto de deprimo, kies kaŭzo ofte estas
atribuata al psika malsano kiaj ekdeprimo, dupolusa obstrukco, skizofrenio,
emocie malstabila personeca perturbo, alkoholismo, aŭ droguzado. Stresigaj
faktoroj kiaj financaj malfacilaĵoj aŭ poblemoj ĉe interpersonaj rilatoj ofte
ludas gravan rolon. Klopodoj por eviti suicidon estas limigo de aliro al
pafarmiloj, traktado de mensaj malsanoj kaj droga misuzado, kaj plibonigo de
ekonomia situacio. Kvankam krizaj telefonejoj estas komunaj en multaj landoj,
estas malmulta pruvaro pri ties efiko.

Por ke sinmortigon oni povu nomi plenrajte "sinmortigo", morto devas esti kerna
elemento, kaj celo, de la ago, ne nur ia sekvo de ĝi. Tial, bombhomon oni
rigardas, depende de la vidpunkto, jen speco de bombo, jen martiro, sed ne kiel
tipan sinmortiganton. Aliflanke, religioj kaj leĝaroj kutime ne proskribas
tradician martirecon.

Laŭ kelkaj, necesas esti kuraĝa por mortigi sin; laŭ aliaj, nur malkuraĝuloj sin
mortigas, nekapablaj alfronti la vivon. Aliaj personoj pli facile komprenas la
sinmortigon de tiu, kiu preferas morti libere, ol vivi sklave.

Por mortigi sin ne necesas klaraj konceptoj pri "vivo" kaj "morto" (ankaŭ ne,
cetere, por vivi trankvile, feliĉe kaj kvazaŭ senkonscie). Ofte sufiĉas motivo
(subjektiva), kio ne nepre identas kun kaŭzo (objektiva).

Vidoj pri suicido estis influitaj de ampleksaj ekzistadismaj temoj kiaj religio,
honoro, kaj la signifo de vivo. La Abrahamaj religioj tradicie konsideras
suicidon kiel ofendo al dio pro la kredo je la sankteco de vivo. Dum la epoko de
samurajoj en Japanio, seppuku estis respektita kielrimedo de elaĉeto pro
malsukceso aŭ kiel formo de protesto. Sati, nuna eksterleĝa praktiko, esperis,
ke vidvinoj turnu sin al sinbruligo sur la fajro produktita por la funebro de
ŝia mortinta edzo, ĉu vole aŭ laŭ premo fare de la familio kaj de la socio.

Suicido kaj klopodita suicido, iam krime konsiderata kaj punebla, estas tio jam
ne plu en plej okcidentaj landoj. Kvankam ĝi pluestas delikto en multaj landoj.
En la 20a kaj 21a jarcentoj, suicido en la formo de sinbruligo estis uzita rare
kiel rimedo de protesto, kaj kamikazo kaj suicida bombado estis uzita foje kiel
milita aŭ terorisma taktiko.

Plej komune uzataj metodoj de suicido varias laŭ landoj kaj estas parte rilata
kompreneble al disponeblo. Komunaj metodoj estas la jenaj: pendumo, venenado per
pesticidoj, kaj mempafado. Ĉirkaŭ 800,000 al unu miliono da personoj mortiĝas
pro suicido ĉiun jaron, kio faras ĝin la 10an plej altan kaŭzon de morto
tutmonde. Indicoj estas pli altaj ĉe viroj ol ĉe virinoj, nome trifoje aŭ
kvarfoje pli altaj ĉe viroj ol ĉe virinoj. Estas ĉirkaŭ 10 al 20 milionoj da
nemortigaj klopoditaj suicidoj ĉiujare. Nemortigaj klopoditaj suicidoj povas
konduki al vundoj kaj longdaŭraj malkapabloj. Klopodoj estas plej komunaj ĉe
junuloj kaj inoj.

Oni povas trovi stranga la konservadon de "-n-" en la vorto "sinmortigo".
Aliflanke, prefiksa "mem-" ne nepre identas al sin-; ja ĉiu kiu murdas, "mem"
mortigas.



https://eo.wikipedia.org/wiki/Sinda_lingvo

La Sinda lingvo (سنڌي, सिन्धी Sindhī) estas la lingvo de la regiono Sindo de
Suda Azio, kiu estas nun provinco de Pakistano. Ĝi estas hindarja lingvo
parolata de proksimume 18.5 milionoj da homoj en Pakistano, kaj 2.8 milionoj en
Barato, kaj estas agnoskita oficiala lingvo en ambaŭ landoj. Kvankam la lingvo
estas precipe Hindo-arja, ĝi ankaŭ malkaŝas signojn de Dravida influo, farante
ĝin unika en ĝia graveco kaj idento. La plejmulto da Sindaj parolantoj en
Pakistano estas koncentritaj en la provinco Sindo. La ceteraj parolantoj
troviĝas en Barato kaj inter la Sinda diaspora komunumo kiu disas tra la mondo.
La Sinda lingvo disvastigis ĉar la Hinduaj Sindanoj forlasis Sindon dum la
dispartigo de Brita Hindio en 1947. La lingvon oni iam skribis per nagario;
tamen, per la helpo de la Brita Orienta Hindia Kompanio, modifita Araba
skribsistemo estis produktita. La Registaro de Barato agnoskas la nagarian
skribsistemon kaj la modifitan araban por skribi Sinde.

La Sinda estas instruata kiel gepatra lingvo en la lernejoj de sudo-orienta
Pakistano. En Barato, aparte en la ŝtato Maharaŝtro, multaj klerigaj institucioj
estas administrataj de la Sinda komunumo, kaj en la lernejoj de tiu socio la
Sinda estas instruata kiel la perilo de instruado, kaj kiel subjekto La Sinda
lingvo havas vastan vortoprovizon, kio jam faris ĝin favorata de multaj
verkistoj. Multa literaturo kaj poezio sekve estas verkita en la Sinda.

Dialektoj de la Sinda estas parolataj en suda Panĝabo, Baluĉistano,
Nordokcidenta provinco de Pakistano (NWFP), kaj ankaŭ Guĝarato kaj Raĝastano en
Barato.

Arabaj vojaĝantoj, aparte Al-Beruni en sia libro 'Kitab-ul-Cervino', iam
deklaris, ke eĉ antaŭ la alveno de Islamo en Sindo (711 p.K.), la lingvo estis
domina en tiu regiono. Ĝi estis ne nur larĝaree parolata sed ankaŭ skribata per
diversaj skribsistemoj. Al-Beruni priskribis multajn Sindajn vortojn kondukante
al la konkludo, ke la Sinda lingvo estis larĝe parolata kaj riĉa en vortoprovizo
en lia tempo.

La Korano estis unue tradukita en la Sindan en ritma aranĝo. Tiu estis la plej
unua traduko de la Korano en la 12-a jarcento aŭ pli frue.

La Sinda estis tre populara literatura lingvo ĉirkaŭ la 14-a-18-aj jarcentoj.
Tiam estas kiam sufioj kia Ŝaho Abdul Latif (aldone al multaj aliaj) rakontis
sian teozofian poezion prezentantan la interrilaton inter homoj kaj Dio.

Sindh venis sub Brita regulo en 1843 p.K.; ĝis tiam Sinda lingvo ne havis
uniforman skribsistemon kaj estis skribata en malsamaj skribsistemoj. En 1851,
Sir Bartle Frere, la tiama komisiito de Sindo dekretis, ke estu deviga uzi la
Sindan lingvon anstataŭ la Persan en Sindo. Komitaton oni konsistigis sub
prezido de Sir B.H. Ellis, la tiama Asistanta Komisiito & Ĉefo de la Klerigada
Departemento, ampleksanta egalan nombron de Hinduaj kaj ankaŭ Islamanaj membroj
kiuj unuvoĉe decidis adopti la Persio-araban Sindan skribsistemo kun etaj ŝanĝoj
en 1853 p.K. (en efiko aldonante ekstrajn literoj por akomodi la Sindan lingvon.

La Sinda havas grandan sonan inventaron. Ĝi havas 46 distingajn konsonantajn
fonemojn (pli ol ĉiuj fonemoj de laAngla kune) kaj plue 16 vokalojn. Ĉiuj
plozivoj, afrikatoj, nazaloj, la retrofleksa frapeto kaj la laterala
alproksimanto /l/ havas aspiraciajn aŭ spirvoĉajn respektivojn. La lingvo ankaŭ
fieras pri kvar apartaj implozivoj.

La fonemo /r/ estas kutime prononcata kiel alveolara frapeto, [ɾ], kvankam ĝi
foje ecas iom trile kun du aŭ pli da kontaktoj. La afrikatoj /c, cʰ, ɟ, ɟʱ/
estas prononcataj kun relative mallonga eklaso, kaj respektivaj plozivaj
simboloj pro tio estas uzataj. /ʋ/ realigeblas ĉu kiel [w] ĉu kiel [ʋ] kun
libera variado.

En Pakistano, la Sinda estas skribata en varianto de la Araba skribsistemo, kiu
estis adoptita sub la kuraĝigo de la Britoj kiam ili venkis Sindon en la 19-a
jarcento. Ĝi havas entute 52 literojn, akomodantajn la aldonajn sonoj apartajn
de la Hindo-arjaj lingvoj. Iuj literoj kiuj sonas malsamaj en la Araba estas
prononcataj idente en la Sindhi.

En Barato, la skribsistemo nagario estas ankaŭ uzata aldone al la norma
Sindhi-Araba skribsistemo. Diakritaj stangoj sub la literoj estas uzataj por
marki injektivojn, kaj punktoj nomitaj nukta estas uzataj por formi aliajn
aldonajn konsonantojn.



https://eo.wikipedia.org/wiki/Sidarto_Gotamo

Sidarto Gotamo aŭ Sidarto Gaŭtamo (sanskrite सिद्धार्थ गौतम, Siddhārtha Gautama;
palie सिद्धात्थ गोतम, Siddhāttha Gotama), ankaŭ konata kiel budho Gaŭtamo, budho
Ŝakjamunio aŭ simple la Budho, estis asketo (ŝramano) kaj saĝulo de antikva
Hindujo sur kies instruoj fondiĝis budhismo .

La titolo Buddha estis donita al Siddhārtha Gautama post li atingis budhecon.
Budhismo konsideras lin la sammā-sambuddha (tiu, kiu perfekte vekiĝis) de nia
epoko kaj do nomas lin „la Budho“.

Oni ne certe scias precize kiam li vivis; kelkaj diras ĉ. 563-483 a.K.; laŭ
oficiala budhisma kronologio, oni festis la 2500-jaran datrevenon de lia morto
en 1956. Laŭ budhisma tradicio, li naskiĝis en la ĝardeno Lumbinio (nepale
Rummindei), nun en la suda parto de Nepalo, proksime al la Barata landlimo, kaj
mortis 80 jarojn poste en Kuŝinagaro, nun proksime al la urbo Kasiya en la
Barata ŝtato Utar-Pradeŝo, tuj ĉe la alia flanko de la landlimo. Laŭ la
tradicio, lia patro, Ŝudodano, estis raĝo de la ŝtato Ŝakjujo, tial oni donas al
li la titolon Śākyamuni, „la saĝulo de la ŝakjoj“. 16-jara, laŭ la tradicio, oni
edzigis lin al Joŝadaro, kun kiu li havis filon, Rahulon.

Sidarto forlasis sian familion kaj foriris de la reĝa palaco kiam li aĝis 29,
kaj vivis dum ses jaroj kiel senhejma asketo, serĉante solvon al la problemo de
homa sufero. Finfine, li „vekiĝis“, aŭ alivorte trovis la grandan lumiĝon
(mahā-bodhi) sub la bodi-arbo en Buddha Gayā (laŭ hindua nomuzo Bodh Gayā), nun
en la hinda ŝtato Biharo, Barato. Post tiu vekiĝo li komencis instrui la vojon
al tiu vekiĝo, por ke ĉiuj estuloj povu atingi ĝin, fini la ciklon de renaskiĝo
kaj halti suferon. Li aktivis precipe en la tiamaj ŝtatoj Magadha kaj Kosala,
pli-malpli la nunaj Biharo kaj Utar-Pradeŝo .

La nomo Gautama estis la familinomo de princo Siddhārta . Ĝi signifas „devenanto
de Gautam“. Gautam en Sanskrito signifas „la plej bona okso“, kaj temas pri la
nomo de unu el liaj prauloj. Lia persona nomo, Siddhārta, signifas „tiu, kiu
atingas sian celon“.

Aparte ol la plej konata „la Budho“, oni donas al Sidarto Gotamo aliajn titolojn
dum sia vivo: Śākyamuni, Śākyasimha, Bhante kaj Bho. Śākyamuni signifas „saĝulo
de la ŝakjoj“ kaj Bhante estas komuna titolo por monaĥoj en teravada budhismo,
kiu signifas „moŝto“.

En mahajana budhismo, por distingi Sidarton Gotamon de la ceteraj budhoj, oni
ofte uzas la titolon Śākyamuni Buddha (Ŝakjamuni-Buddo) aŭ budho Gaŭtamo.

En la japana oni nomas lin Shaka (el Śākyamuni), Hotoke aŭ nur Butsu (el
Buddha).

Laŭ la kutimoj de Esperanto la asimilita formo por la sanskrita vorto buddha
devus esti „budo“; sed tiun formon jam okupis fundamenta vorto, kaj la homonimio
estus ĝena en iuj okazoj. Tial Zamenhof proponis la formon Buddo, rigardante ĝin
kiel propran nomon.

Aliaj formoj, kiuj nature aperis estas Budao, kiu simple konservas finaĵon -a,
kaj kiun preferis la esperantistoj de la tradicie budaismaj landoj kaj tiun
formon uzas PV; kaj erare Budho, kiu estas misanalizo de la latinigo per IAST
(Internacia Alfabeto de Sanskrita Transliterigo), kiu uzas -h post senvoĉaj
konsonantoj por indiki ke ili estas aspiritaj, same kiel en Esperanto oni uzas
-x aŭ -h por indiki, ke la konsonanto estas ĉapelita. En la originala sanskrita
vorto „Buddha“ ne estas kombino el [d] kaj [h], sed unuopa sono [d̪ʱ], tre
malsama ol la prononco postulata de la skribo „budho“, kiu fakte estas nur
latinalfabeta surogato, kiel „maŝino“ kompare kun „maŝino“.

La unua instruo de la Budho estis pri la "kvar noblaj veroj" - vidu ankaŭ sub
budhismo - kiuj estas la jenaj (la subaj vortoj kursivaj estas en la palia
lingvo):

Budhismo estas la plej malnova universala religio. Ĝi estiĝis antaŭ ĉ. dumil
kvincent jaroj en norda Barato kaj daŭre ĝi influis la spiritan vivon de la
lando en kiu ĝi naskiĝis. Longe antaŭ tio, antaŭ ol la 13-a jarcento el Hindio
malaperis, ĝi disvastiĝis en Ĉinio kaj Japanio, sudorienta Azio kaj Hindoĉinio,
Tibeto kaj pli poste ankaŭ en Mongolio. Ĝi kreis la kulturon de tiuj ĉi landoj
kaj ĝis hodiaŭ ĝi estas apud sia religia signifo difinanta elemento de la
filozofio, literaturo kaj arto, politiko kaj ekonomio. Alnombriĝas influo, kiun
akiras la budhismaj ideoj en Eŭropo kaj Ameriko.

La historia fondinto de la buddisma movado estas Siddhārtha Gautama, kiu nomiĝis
Budho, "Vekinto". Sed en Okcidento li ne fariĝis konata sub sia propra nomo
Siddhārtha aŭ familia nomo Gautama, sed ĝuste sub la titolo Budho.

Ne eblas certe difini, kiam Gautama naskiĝis. Laŭ klasikaj biografioj eblas ja
kronologie envicigi la gravajn eventojn de lia vivo, sed la fontoj ne permesas
precizan datigon. La budhismaj tradicio kaj esploro moviĝas en siaj supozoj
inter la 6-a ĝis duono de la 4-a jarcento antaŭ Kristo. En literaturo oni kutime
lokas la vivon de Gautama proksimume en la jarojn 560 - 480, sed pli novaj
konsideroj parolas pri pli posta tempo, nome pri la 4-a jarcento antaŭ Kristo.
En la nordo de Hindio staris tiutempe unu kontraŭ la alia du politikaj sistemoj:
pli malnova formo de oligarĥia respubliko en ŝtatoj kiel Liĉĉhavi, Ŝakja kaj
Malla estis konfrontata al reĝaj imperioj kiel Magadho, Koŝala, Vatsa kaj Avanti
kun nova hereda monarkio. En tiuj ĉi respublikoj estis fare de la supera kasto
de militantoj elektita regento, kiu devis agi laŭ decidoj de konsilantaro kaj
subiĝi al ties kontrolo. En la monarĥio validis la volo de la reganto. Dum
ankoraŭ en cismontaro de Himalajo ekzistis respublikoj, en la fekundaj valoj de
la riveroj Gango kaj Jamuno regis monarkioj. La evoluo al koncentriĝo de la
potenco al unu persono repuŝis ekonomian renverson: se la socio de
brutarbredantoj, kiuj pelis siajn arojn tra liberaj paŝtejoj, ne bezonis fortan
centran potencon, male agrikulturo subtenis la postenon de reganto, kiu gardis
limojn de kampoj. En la tempo de Gautama estis lastaj respublikoj ankoraŭ iel
aŭtonomaj. Ili staris sub hegemonio de monarkio, al kiuj ili plie rezignis
rajton pri suvereneco.

Grandaj ekonomiaj kaj politikaj ŝanĝoj tremigis normojn, kiuj validis dum plenaj
jarmiloj kaj preparis ŝanĝiĝon de valoroj, kiu estis evidenta en diversaj
niveloj. En socia tereno ekŝanĝiĝis la supervivita vico de kastoj. La hinda
socio estis laŭstate aranĝita en kastojn de militistoj, brahmanoj, komercistoj
kaj argikulturistoj. Ĝis kiam la kasto de militistoj en la respublikoj elektis
la regentojn el sia centro kaj kolektive gardis siajn oficadojn, ĝi proklamis la
sian supera tavolo. Sed transiro de potenco al reĝo, kiu transdonis sian regadon
al heredanto, signifis la perdon de signifo de la militista stato. La brahmanoj
klopodis anstataŭe agnoskigi sian kaston kiel la plej superan. La brahmanoj
tenis monopolon de la religia kulto, kies praktiko konsistis en oferado al dioj.
La komplika ceremonio de la kultaj faroj, himnoj kaj sanktaj formuloj estis
transdonitaj nur interne de la kasto. Nur la brahmanoj konis la "vedojn",
tekstojn de heroldado pri la dioj kaj ritualoj, kaj ili tiel povis devigi pli
superajn potencojn al la postulata helpo. Sed homoj de la nova agrikultura kaj
urba kulturoj jam ne havis al la diaroj, kiuj korpigis naturfortojn, senperan
rilaton kiel la antaŭaj generacioj de la brutarbredantoj. En la postulo al
taksigo de sia socia posteno, oni tial ekkonas provon certigi al sia pastra
stato gravecon, kiun ĝi jam ne plu havis. Tre nekomprenebla ritualo kaj mitoj de
la malnovaj dioj ne proponis respondojn al la ekzistad-demandoj, kiuj estis
starigitaj en tiu ĉi revolucia tempo.

Tiel estiĝis sendepende de la kulto de brahmanoj kvanto de novaj mitaj kaj
filozofiaj klarigoj pri la mondo. Ties portantoj kaj disvastigantoj estis
ŝramanoj, pilgrimantoj sen posedaĵo kaj ligoj, kiuj vivis el donacoj de la nova
loĝantaro. La ascendantaj agrikulturaj rikoltoj, metioj kaj komerco en la urboj
ebligis vivteni grandan movadon de senhejmaj pilgrimantoj. La socio de la novaj
loĝantoj ne konsideris ilin kiel ĝena malbono. Ili estis akceptitaj kun
scivolemo kaj graveco. En tiu ĉi tempo de la ekonomiaj, sociaj, politikaj kaj
religiaj ŝanĝiĝoj estis forta la bezono de vivo, kiu forĵetis la familiajn
ligilojn, la statdevojn kaj posedaĵon. La rondoj de ŝramanoj klopodis pri novaj
rangoj de valoroj, kiuj proponis orientadon unue al unuopaj demandantoj kaj pli
poste al vasta komunumo. Ankaŭ la brahmanoj atingis sian agnoskon kiel plej
supera tavolo nur pro tio, ke ili trovis por siaj ofertaj kultoj filozofian
bazon, kiu apogis sin al doktrino de ŝramanoj, pri kio atestas la literaturo de
la upaniŝadoj.

La personeco de Gautama staras en fokuso de tiuj ĉi ŝanĝiĝoj: kiel ano de la
reganta militista familio en respubliko li spertis falon de la malnova ordo.
Kiel gvidanto de la granda movado inter la senhejmaj pilgrimuloj li principe
partoprenis en kritiko de supervivitaj valoroj kaj en formulado de novaj.

La familio de Gaŭtamo apartenis al la ŝakjoj, la dinastio de militistoj, kiu
regis en la samnomata respubliko. Ŝakjo perdis sian plenan suverenecon kaj ĝi
obeis monarkon el Koŝala. La patro de Gaŭtamo, Ŝudodano, estis elektita regento
en la ĉefurbo Kapilavastuo komisiita gvidi tion, kio restis kiel tenajlita
aŭtonomio, verŝajne pere de civila administrantaro, per prenado de impostoj kaj
jurisdikcio.

La regento de respubliko havis la titolon raĝo, same kiel regantoj de hereda
monarkio. Tio povis konduki al legendo, ke Gaŭtamo estis reĝa filo. Pli postaj
epokoj kunigis kun tio siajn imagojn pri la vivo de princo. Sed palacoj, pri
kiuij parolas la tradicio, estis apenaŭ iom pli ol brikaj konstruaĵoj, kiuj
diferenciĝis de la argilaj domoj en la urbo nur per longeco kaj alteco. La
hindreĝo gvidis apud siaj politikaj taskoj ofte ankaŭ sian propran mastrumadon.
En la domo de la hindreĝo de Kapilavastuo loĝis granda familio: Ŝudodano estis
edziĝinta kun la fratinoj Maja kaj Mahapraĝapatio Gautamio, anoj de la dinastio
de la ŝakjoj. En la domo vivis verŝajne ankaŭ aliaj parencoj kaj edzinoj de la
raĝo. Kun Maja li havis sian filon Gaŭtamo, kun Mahapraĝapatio Gaŭtamio filon
Nanduo kaj filinon Sundarinando. Aldone al la familianoj apartenis al la kortego
servistaro, kiu partoprenis en la prospero de la raĝo.

La legendo diras, ke al reĝino Maja sonĝis antaŭ la koncipo de la Budho, ke en
ŝian dekstran flankon enpaŝis blanka elefanto. La reĝaj orakoloj klarigis tiun
ĉi sonĝon kiel signo, ke la reĝino naskos eminentan homon. Laŭ klasikaj tekstoj
Gaŭtamo naskiĝis, kiam la graveda reĝino Maja estis survoje el Kapilavastuo al
sia patra domo. Dum ripozo en bosko apud Lumbini, vilaĝo en la nuntempa Nepalo,
okazis la nasko, dum kiu la staranta patrino tenis branĉon.

Gautama ricevis la nomon Siddhartha. Sep tagojn post la nasko Maja mortis kaj
ŝia fratino Mahapraĝapati Gautami, kies filo estis nur kelkajn tagojn pli juna
ol Gautama, akceptis la infanon kiel propran filon.

Gautama travivis siajn infanecon kaj junecon lukse: Mi vivis dorlotite, tre
dorlotite, maksimume dorlotite. Ĉe la domo de mia patro ili lasis establi por mi
lotusajn fiŝlagojn: sur unu loko floris bluaj, sur unu blankaj, sur alia ruĝaj
lotusaj floroj; kaj ĉio ĉi nur por mi. Mi ne uzis aliajn ungventojn ol el
Benareso. El Benareso devenis kaptuko kovranta mian kapon, mia ĵaketo, mia
subvestaro, mia transĵeta vestaro. Tagnokte ili tenis super mi blankan
pluvombrelon, por ke ne ĝenu min malvarmo, varmego, polvo, kulmoj de herbo aŭ
roso.

Kiam li estis deksesjara, ili edzinigis Gautamon kun ŝakja knabino Jaŝodhara.
Pli poste ŝi estis instruinta: Mi konas nenian korpon, nenian voĉon, nenian
bonodoron, nenian guston, nenian tuŝon, kiuj katenas la menson de viro tiel,
kiel la korpo, voĉo, bonodoro, gusto kaj tuŝo de virino. Mi konas nenian korpon,
nenian voĉon, nenian bonodoron, nenian guston, nenian tuŝon, kiuj katenas la
menson de virino tiel, kiel la korpo, voĉo, bonodoro, gusto kaj tuŝo de viro.

Gautama dum sia junaĝo ne ĝuis la vivon nur pro ĝuoj. Baldaŭ li devis okupiĝi
pri juro kaj administrado. Tio, ke li pli poste montriĝis kiel lerta organizanto
kaj leĝdonanto, same kiel lerta taktikisto en disvastigado de sia doktrino,
montras, ke junaĝa li partoprenis la devojn de la gepatroj.

Dum juneco Gautama estis tute ravita pro la paseco de ĉiuj objektoj. Li indikas:
Kiam mi ankoraŭ vivis en la domo, mi akceptis tion, kio enpaŝis en la konscion
tra la kvin sensoj: la vidkapablon ĝojigis videblaj staturoj, la orelon tonoj,
la flarkapablon bonodoroj, la guston sukoj, la korpon tuŝoj, kiel tio estis
bonvena, kara, agrabla kaj dezirata (...) Dum la kvar monatoj de pluvo-sezono
ĉirkaŭis min muzikistinoj kaj mi ne forlasis la palacon. Poste mi ekkonis laŭ
vero, kiel estiĝas la sensaj ĝojoj, kio estas feliĉo kaj sufero en ili kaj kiel
eblas eskapi al ili.

Tio, pri kio Gautama ĉi tie parolas, fariĝis grava aspekto de la doktrino: la
paseco de ĉiuj aĵoj malpurigas la ĝojon kaj faras ilin suferplenaj por tiu, kiu
vidas ilin. Al la konstato, ke neniaj travivaĵoj kaj aĵoj estas daŭraj, alpaŝis
en la junaĝo la ekkono, ke ankaŭ li mem kiel homo estas pasema. En tiu ĉi
dorlotita vivo venis al li la ideo: "La nesciema homo, kiu estas subigita al
maljuneco, malsano, morto, malebla eskapi al ili, estas malbonhumora, terurita
kaj abomenigita, kiam li vidas maljunulon, malsanulon, mortinton; sed li ne
pensas pri si mem tiam. Sed ankaŭ mi subigas al maljuneco, malsano, morto ne
povante eskapi al ili. Ne estus ĝuste, se vidante maljunulojn, malsanulojn,
mortintojn mi ne estus malfeliĉa, mi, kiu subigas al maljuneco, malsano, morto
ne povante eskapi al ili. Dum mi pripensis tion, malaperis mia ravigo pro
juneco, sano kaj vivo."

Kontraŭ la perceptado de la subjektiva paseco kaj la eskapema karaktero de ĉiuj
aĵoj staris spontaneaj travivaĵoj de la interna libereco: "Mi rememoras, ke kiam
mia patro Ŝuddhodana estis okupita, mi sidis en malvarmiga ombro de jamboso.
Malproksime de malutilaj aĵoj mi atingis (...) ĝojon kaj feliĉon (...)." Gautama
ne volis travivi nur hazarde tiajn momentojn, en kiuj jam la paseco de la mondo
kaj propraj estuloj ne ludas rolon. Li esperis, ke pro kontrolo kaj fine pro
superigo de ĉiu peto li eskapos al sufero, kiujn li sentadis sekve de sopiro je
pasemaj ĝojoj: "Estis klare al mi: La feliĉo kaj la ĝojo estiĝas en la mondo tra
travivaĵoj. Sed estas bedaŭrinde, ke la mondo estas pasema, suferplena subiganta
al ŝanĝiĝo. La eskapo el tio estas prirego kaj rezigno pri la peto."

La emfazo de Gautama de la paseco de ĉiuj fenomenoj kaj lia sopiro pri ĉeso de
la peto malkaŝas nenian rezignon. Li estis male konvinkita, ke malantaŭ la
estiĝo kaj pereo estas aliaj, pli valoraj spertoj: "Mi sopiris (...) pri tio,
kio subigas al leĝo de nasko, maljuniĝado, malsano kaj morto, zorgoj kaj eraroj.
Poste mi pripensis: Kial mi klopodas pri tio, kio subigas al tiu ĉi leĝo? Ĉu mi
prefere ne klopodu pri tio, kio ne subigas al tiu ĉi leĝo, pri la plej supera
paco (...), ĉar mi ekkonis malavantaĝojn de ĉio ĉi?"

Gautama konstatis, ke meze de la familiaj rilatoj kaj la sociaj devoj lia sopiro
pri tio, kio ne subigas al la paseco, estas apenaŭ realigebla. Jen mi pripensis:
"La domo estas malliberejo, malpura loko. Ŝramanoj vivas sub vasta ĉielo. (...)
Ĉu mi ne tondu miajn harojn kaj barbojn, vesti min en flavan veston kaj vagadi
en senhejman staton?" La familio de la hindreĝo verŝajne konsentis tiujn ĉi
planojn nur kondiĉe ke estas heredonto, ĉar Gautama faris tiun ĉi paŝon nur post
la naskiĝo de sia filo Rahula: "Post ia tempo, mi estis ankoraŭ juna kaj
malhelhara, en la plenforta junaĝo, mi lasis kontraŭ la volo de miaj lamentantaj
gepatroj tondi miajn harojn kaj barbojn, mi survestis la flavan veston kaj
foriris en la senhejman staton."

Laŭ la tradicio Gautama estis 29-jara en la tempo de sia foriro. Pli poste ankaŭ
kreiĝis konata legendo pri tri signoj, kiuj montriĝis al la juna Gautama, por ke
ili montru suferplenecon de la homa ekzistado. La onta budho estis dum siaj
amuzigaj veturoj trifoje profunde terurigita pro renkontiĝo kun paseco. Li
ekvidis maljunan viron, rompitan, kurbigitan, apogantan sin je help-iriloj, kiel
li stumblante tiriĝas, malsana kaj sulkigita. Pli poste li vidas malsanulon, kiu
kuŝis malpura pro vomaĵoj kaj urino, flegata kaj portata de alia. Fine li estis
vid-al-vide al funebra procesio konfrontita kun kadavro. En interparolo kun sia
koĉero li ekkonis, ke eĉ ne li mem povas eskapi al la maljuneco, malsano kaj
morto. Kvankam la hindreĝo plenumis ĉian deziron de sia filo, por reteni lin, la
renkontiĝo kun ŝramano iniciatis lin foriri al senhejmeco.

Eblas, ke tiuj ĉi rakontoj rezultis el la observoj de Gautama kaj iompostioma
konsciado pri la necerteco de la vivo. Li komprenis, ke la lukso, kiun deziris,
li kaj liaj parencoj, staras sur necerta fundamento. Sed Gautama ne estis
soligita en siaj sentoj, pri humoro de pereo atestas ankaŭ tio, ke post Gautama
elektis la vojon en la senhejman staton ankaŭ kelkaj el liaj parencoj, inter ili
liaj vartistino, duon-gefratoj, filo Rahula, kuzoj Ananda kaj Devadatta. Multaj,
kiuj pli poste pilgrimis kun Gautama kiel ŝramanoj, estis militistoj, nur kelkaj
devenis el la evoluanta komercista kasto, kvankam ĝuste el ĝi poste ekis
multnombraj anoj kaj daŭrigantoj de lia movado. La liberiĝo de posedaĵo kaj
ligoj montriĝis al Gautama kaj multaj militistoj kiel alternativo al la libereco
en riĉeco kaj potenco, kies paseco estis en tiamaj tempoj sentata pli ol kiam
ajn antaŭe.

Gautama serĉadis tion, kio ne subigas al la leĝo de paseco, dum ses jarojn.
Inter la senhejmaj pilgrimantoj li renkontiĝis kun diferencaj doktrinoj, ĉar
komunaj enhavoj ne estis tio, kio unuigis la ŝramanojn. La unuiganta elemento
konsistis en rezigno pri la kasta ordo, posedaĵo kaj devoj de la familia vivo.
Aliflanke ili reprezentis kontraŭajn teoriojn kaj praktikojn: ekzistis inter ili
orakoloj kaj sorĉistoj, instruistoj liberiĝintaj, filozofoj kaj asketoj.

Se la maniero de la vivo de ŝramanoj allogis de komence nur unuopajn arjojn, jam
en la tempo de Gautama senhejmeco signifis por multaj alternativon al senmoveco
de la kasta sistemo. Militisto aŭ komercisto, eĉ kun fortega intereso pri
religio, ne povis fariĝi brahmano. Sed la vojo en ŝramanecon estis libereco
kontraŭe al la kasta ordo, kiu devigis ĉiun - ekde la naskiĝo - al apartaj
devoj. La stato de ŝramano, en kiun enpaŝis Gautama, jam delonge ne limiĝis al
tiuj, kiuj en sovaĝejo donis sin al ŝramanaj disciplinoj. Arkaikaj praktikoj
evoluis en kompleksajn sistemojn kaj ŝramanoj jam antaŭ longe akceptis novajn
ideojn, kiuj estis en konflikto kun la devenaj dravidaj kaj arjaj tradicioj
influantaj la brahmanajn filozofiojn</ref>.

Ŝramanoj ĝojis pro subteno ĉe la loĝantaro, ĉar ili evoluigis la plej diversajn
filozofiajn teoriojn, kiuj klopodis respondi al la plej bazaj ekzistad-demandoj
kaj ĉiu tiel povis elekti inter multaj diversaj teorioj laŭ sia persona celo. La
ŝramanaj filozofioj tiel tuŝis kaj la plej puran materialismon kaj la plej puran
teismon.

Kiel spekulantaj aŭ skeptikaj teoriistoj allogis Gautama-n malmulte la ŝramanoj,
kiuj okupiĝis pri prognozado, ensorĉado de spiritoj aŭ per sorĉformuloj. Lia
problemo pri paseco de ĉio ekzistanta estis religia problemo. La teismaj aliroj
proponis solvon, kiuj ne kontentigis lin. Al la ŝramanoj, kiuj devienigis ĉion
de la kreado de la dio Iŝvara, li respondis: "Do surbaze de la kreo de la dio
Iŝavara homoj estus murdistoj, ŝtelistoj, senhontuloj, mensogistoj, denuncistoj,
mokistoj, babilemuloj, avaruloj, maliculoj kaj miskredantoj."

Gautama suferis pro la paseco kaj tiu ĉi stato ne postulis klarigon, sed
spertojn, kiuj montrus el ĝi la vojon. Kelkaj ŝramanoj proponis doktrinojn pri
liberiĝo, kiuj promesis tiajn spertojn. Ili eliris el la ideo de renaskiĝo, laŭ
kiu la morto de ĉiu estulo kondukas al nova naskiĝo. Por tiuj ĉi instruistoj de
liberiĝo staris homaj faroj kaj nefarado meze de atentocentro. Nur se ĉi tie
estas libereco de faro, kiu estas difinata per nenio antaŭa, estas pensebla
eskapo el la cirkulado de naskiĝo kaj morto. Gautama aliĝis al Arad Kalam kaj
Udraka Ramaputra, du instruistoj de liberiĝo, kiuj asertis: "Mia doktrino estas
tia, ke la prudenta homo rapide komprenos ĝin kaj mem povas fariĝi majstro." La
vojo de Arad Kalam devis konduki en sferon de nenio. Ankoraŭ pluen iris Udraka
Ramaputra, kies metodo kondukis al lima sfero de perceptado kaj neperceptado, al
stato, dum kiu malaperas ankaŭ konscio, ke homo antaŭe perceptis (temas pri
meditaj statoj nomataj pli poste en budhismo kiel arupo djano).

Kiel oni tradicie raportas, Gautama post mallonga tempo efektigis la doktrinon
de tiuj ĉi ŝramanoj, kaj pro tio ili proponis al li gvidantan postenon en siaj
komunumoj. Gautama akceptis tiajn esceptajn psikajn statojn, kiuj ekzistis dum
retiriĝo de lastaj restoj de subjekteco, sed ne kiel vojon el renaskiĝo. Post
tiuj ĉi spertoj Gautama troviĝis inter la ŝramanoj, kiuj volis atingi la
liberiĝon el renaskiĝo aŭ pli bonan postenon en hierarkio de estuloj de
ekstremaj asketoj. Kelkaj esperis, ke pro severa akcepto de bestaj normoj de
vivado ili renaskiĝos inter la dioj: hundaj asketoj grimpis kvarpiede, ili
kaŭriĝis dormonte kaj ili manĝis nur kuŝante sur la tero. Ili imitis ankaŭ
aliajn bestojn esperante, ke humiliĝo dumvive kondukas mortinte al ascendo.
Gautama eble dumtempe provis ion similan, ĉar li diris: "Mi iradis al
brutarejoj, kiam la paŝtistoj estis for, mi vivtenis min per ekskrementoj de
junaj, suĉantaj bovidoj. Mi manĝis ankaŭ nedigestitajn restaĵojn el miaj
fekaĵoj."

Aliaj asketaj imagoj kredis, ke per malŝato de la pasema korpo oni atingos
liberiĝon de daŭra ĝivao, kiu estas ligita kun la korpo. Gautama provis ankaŭ
tiun ĉi vojon. "Tia estis mia sufero: mi kuradis nuda (...). El multjara
malpuraĵo sur mia korpo fariĝis tavolo kvazaŭ sur stumpo de arbo. Mi ne pensis
pri tio, por ke mi purigu min aŭ lasu purigi min de la malpuraĵo." Li mem eble
ekvojaĝis al disvojiĝo, ĉar en la mondo de ŝramanoj, riĉa je apartaĵoj, li
renkontiĝis kun moko. "Mi iris al sepultejo kaj faris liton el ostoj. Jen venis
la paŝtistoj kaj kraĉis sur min, urinis sur min ĵetante sur min fekaĵojn kaj
puŝante kulmojn de herbo en miajn orelojn."

Laŭ priskriboj de la ekzercoj de Gautama, kiujn li faris fine de sia serĉado,
eblas dedukti, ke temis ĝuste pri ĝajnismaj aŭ tiudirekten inspirataj ekzercoj.
Laŭ ĝajnismo kondukas al malbona renaskiĝo ankaŭ neintencaj faroj kiel ekz.
hazarda surtreto de insekto. La liberigon eblas atingi nur per elimino de ĉiuj
negativaj faroj eĉ de tiaj neintencaj. La anoj de ĝajnismo tial klopodis
kontroli ĉiujn korpajn movojn, ankaŭ Gautama subiĝis al tiu ĉi disciplino. Mi
surtretis atenteme rimarkante plena de kunsento eĉ kun akvoguto, por ke mi ne
vundu nek minimumajn estulojn, kiuj ĉi tien erarvagis.

Ĝajnistoj ankaŭ dediĉis sin al praktikoj subpremantaj la vivgravajn korpajn
funkciojn. Gautama ekzercis retenadon de spiro per la nazo aŭ per la buŝo, kiel
eble plej longe. Li priskribis, kiel tiu ĉi ekzercado kondukis al sento, ke la
aero fluas tra lia orelo. Kiam li sukcesis teni kontrolon super tiu ĉi proceso,
ŝajnis al li, ke la aero eliris el la manoj kaj la kruroj. "La provoj kondukis
al doloroj, kvazaŭ iu forta viro borus per ponardo la kranion (...), kvazaŭ
buĉisto distranĉus per tranĉilo la ventron (...), kvazaŭ du fortaj viroj ĵetus
min en kavon kun arda karbo."

Simile ankaŭ Gautama komencis redukti sian manĝon al minimuma kvanto. Li tre
maldikiĝis pro modesta nutraĵo. "Kiam mi volis tuŝi la haŭton de sia ventro, mi
palptrovis vertebrojn; kiam mi volis tuŝi la vertebrojn, mi palptrovis la haŭton
de ventro. Tiel senpere aliĝis pro la modesta nutraĵo mia ventro al la
vertebroj. Kiam mi volis malpleniĝi, mi renversiĝis pro malforteco antaŭen. Kiam
mi frotis per la mano miajn membrojn, por ke mi plifortigu la korpon, elfaladis
sekve de la modesta nutraĵo la harojn desur la korpo, liberigitaj el radiketoj.

La rigoroza ekzercado de Gautama farigis el li modelon por la ceteraj asketoj.
Akompanis lin kvin ŝramanoj - Kaundinja, Aŝvaĝit, Vaspa, Mahanama kaj Bhadraĝit,
kiuj pensis: "Se ŝramano Gautama trovos la veron, li sciigos nin pri tio." Sed
Gautama dubis pri la komencita vojo. Kvankam li estis certa, ke li surprenis la
plej mallongan suferon, li ne sentis sin pli proksime al sia celo. Proksime de
morto, kien alkondukis lin la fasto, li estis konfrontita kun la paseco de la
korpo, eĉ ne sentante la sopiratan sperton de liberiĝo. La vojo de asketo ŝajnis
esti sensenca. Pli poste Gautama diris pri la memsuferigo al la ĝajnistoj, ke
eblas ĝin dum neniaj cirkonstancoj kontentige kaŭzigi: "Se la feliĉo kaj la
sufero dependas de la faroj en la pasintaj vivoj, la ĝajnistoj estis antaŭe
krimuloj, ĉar ili nun tiom suferas. Se la ĝojon kaj la suferon difinas kreinto,
tio estis malbona kreinto, kiu kreis la ĝajnistojn. Se la ĝojo kaj la sufero
dependas de hazardo, renkontis la ĝajnistojn malbona renaskiĝo. Se la ĝojo kaj
la sufero dependas de klopodo en tiu ĉi vivo, estas la klopodo de ĝajnistoj en
tiu ĉi vivo malbona." Gautama decidis denove normale manĝi kaj tial li ĉesis
esti modelo por siaj kvin kunuloj. Ili ne ekkomprenis la ŝanĝon en lia pensado
kaj forlasis lin.

La forturniĝo de la asketoj estis post la decido fariĝi ŝramano la dua granda
turniĝpunkto en la vivo de Gautama. Same kiel li adiaŭis la lukson, kiu proponis
al li prosperon en la domo de la hindreĝo, li forlasis nun la suferplenajn
praktikojn de la ŝramanoj, serĉantaj la savon. Lia celo fariĝis meza vojo el la
sufero de paseco, kiu evitas al ekstremoj de la profana vivo kaj rezignado.

La ŝramano, serĉanta la savon, vivis por la momento, kiam li sentos sin
liberigita de la renaskiĝado kaj ne plu suferanta pro la paseco. La malkovro de
la meza vojo de Gautama estas vekiĝo, li mem estas ekde tiu tempo nomata la
vekiĝinta Buddo. Tio signifas, ke li leviĝis el sonĝa ekzistado de homo,
balanciĝanta inter la ĝojo kaj mizero de la paseco.

Gautama onidire venis al la vekiĝo iun tago. Dum sia serĉado Gautama vagadis en
la lando Magadha de loko al loko kaj li iris ĝis la proksimeco de la fortikaĵo
Uruvela. "Tie mi vidis belan lokon, trankvilan boskon kun travidebla rivero,
konvena al baniĝado. Li haltis ĉe la rivero Neranĝara en la ĉirkaŭaĵo de la
nuntempa vilaĝo Bodhgaja, maldikiĝinta pro fasto kaj konfrontata al morto." La
priskribo personigas la morton kiel Mara ("morto"), la figuron, kiu ĵaluzie
gardas, por ke la estuloj restu subigitaj al la morto pro la cirkulado de
renaskiĝo (samutpada). Kiel Gautama indikas, Mara parolis al li: "Maldike kaj
malbele vi aspektas, proksime de morto. Miloj da viaj partoj estas jam mortaj,
nur unu ankoraŭ vivas." Mara proponis savi lin, kiam li rezignos pri sia
klopodo, sed Gautama persistis en la serĉado de elirpunkto el la cirkulado de
renaskiĝo kaj morto. Kiam Mara cedis, Gautama ekkonis, ke la tuta memsuferigado
kondukis al nenio. Li demandis, ĉu eblas ankoraŭ alia vojo, kaj li trovis la
respondon en rememoro pri travivaĵo el la junaĝo. La okazintaĵo, kiun li
rememoris, ludis verŝajne gravan rolon en lia evoluo al la vojo de ŝramano:
"Kiam mia patro Ŝakja estis okupita, mi sidis en malvarmiga ombro de jamboso.
Malproksime de la petoj, malproksime de nesaveblaj aferoj mi atingis la unuan
mergiĝon (...) konsistanta en ĝojo kaj feliĉo (...). Sekve de tiu ĉi rememoro mi
sciis: tio ĉi estas la vera vojo al vekiĝo."

Tiel montriĝis alternativo de asketo, kiu kondukis al la decido interrompi la
faston. Gautama tuj plifortiĝis per rizo kun lakto, kiun proponis al la
maldikiĝinta asketo preteriranta Suĝata, virino el proksima vilaĝo. Reakirintaj
fortojn li okupiĝis dum la resto de la tago per nova maniero de ekzercado, kiun
montris al li lia memoro.

La liberigita humoro de la travivaĵo el juneco estis en malharmonio kun la
ĝisnuna sufero pro fasto kaj la retenado de spiro. Gautama, kiu vivis kun
ideologio, ke nuntempa suferado kondukas al la estonta feliĉo, unue dubis pri la
vojo, kunigita kun ĝojaj perceptoj. Li timis feliĉan senton, sed fine li
akceptis ĝin, ĉar tial li estis malproksime de la petoj kaj la nesaveblaj
aferoj.

Inter la praktiko de Gautama dum ses asketaj jaroj kaj la vojo, kiun montris la
rememoro, estis principa diferenco. La doktrinoj pri liberiĝo postulis penegan
ŝanĝon de ĉeestaj kondiĉoj de homo per subpremado de naturaj funkcioj kiel la
spirado kaj la akcepto de nutraĵoj, la disciplino de korpo aŭ alvoko de esceptaj
psikaj statoj. La travivaĵo de Gautama el sia juneco esprimiĝis kontraŭe, ke
nenio estu ŝanĝenda, ke oni klopodu pri nenio. Tio estis restado en la
malvarmiga ombro de jamboso, do sur agrabla loko, malproksime de petoj, t.e. en
la stato de feliĉo sendezira. Gautama sidis, kontenta pron tio, kio ĝuste estis.
Li perceptis tion, nenion pli li deziris, li volis nenion ŝanĝi pri la tiama
momento. Oni koncentriĝu nur al la senpera situacio, limiĝu al simpla observado
de la ekzistado mem, de siaj sidado, spirado, momenta pensado kaj sentado.
Gautama laŭ sia rememoro provis denove percepti per tiu ĉi maniero sendezira.
Okazis dum tio interna travivaĵo, kiun li priskribis kiel proceso de kvar
enmergiĝoj (dhjana)-oj.

La unua enmerĝo (dhjana), kiu respondis al la travivaĵo el rememoro, estis stato
senpeta, do sen deziro ŝanĝi la momenton. La pensoj kuniĝis kun senpera
perceptado: se la objekto de perceptado estis la spirado, la pensoj ĉirkaŭflugis
ĉirkaŭ tiu ĉi proceso kaj registris la unuopajn enspirojn kaj elspirojn. Tiu ĉi
nedeviga akcepto de reflektado en la ekzercado estis nova. Al la asketa vojo
apartenis haltigi apud la ceteraj internaj funkcioj ankaŭ la pensadon; Gautama
indikis pri la tempo de sia serĉado: "Mi premis la dentojn, mi premis la langon
sur la palaton kaj haltigis la pensadon, mi subpremis kaj sufokigis ĝin. La
ŝvito fluegis de sur la ŝultroj, kvazaŭ forta viro prenus pli malfortan homon je
la kapo kaj la ŝultroj. Malsame al tiu ĉi dolora progreso, en la nova ekzercado
aperis feliĉa korpa sento kaj ĝojaj emocioj." Gautama poste spertis, kiel la
pensado post ia tempo trankviligis lin, se li restis en tia trankvila kaj
koncentriĝa stato. Venis la interna trankviliĝo, plie akompanata de sento de
feliĉo kaj ĝojo. Tion ĉi li indikis kiel la duan enmerĝon.

Fine li postlasis antaŭ tion ĉi, por ke en la kvara enmerĝo li spertu staton,
kiu markis sin nur per egaleco kaj pura ekzistado en la ĉeesto: li simple
perceptis, kio estis. Nek la pensoj, nek la atendado, nek la doloro, nek la
ĝojoj malpurigis lian perceptadon de la momento. Dumtage Gautama dediĉis sin al
tiuj ĉi absorboj. La pensado aŭ la sentado de feliĉo, kontraŭ kiuj li batalis
kiel asketo, por ke li ne ligu sin al la mondo kaj la renaskiĝado, fariĝis liaj
motivigantaj faktoroj. Iom post iom en la paso de absorbo sensignifiĝis kaj
liberigis la lokon al la koncentriĝinta stato de pura observado. Vespere Gautama
sidiĝis kun krucigitaj kruroj sub arbon kaj promesis, ke li ne leviĝos antaŭ ol
li atingos liberiĝon. Jen ankoraŭ unufoje alpaŝis al li Mara, la morto. Al
miriga demando, kial Gautama ne timas ĝin, ĝi ricevis respondon, ke danke al
afableco kaj aliaj honorecoj, kiujn Gautama praktikis en pasinta vivo, li iĝis
kuraĝa. Kiam Mara dubis kaj volis scii, kiu povus pruvatesti tiajn ĉi aferojn,
Gautama diris: "Tiu ĉi vasta lando estu mia atestanto per tio, ke ĝi ektremu
sesfoje per sep ektremoj." Kaj tuj leviĝis ŝtormiga tertremo. Tiu ĉi legendo
kondukis al ofta bildigado de Gautama en arto: li sidas kaj per la dekstra mano
tuŝas la teron, per kiu li tiel alvokas la atestanton. La tradicio levis la
mitan informon pri la triumfo super Mara super rakontado pri la vekiĝo, ĉar la
liberiĝo el la renaskiĝado signifas samtempe venkon super la morton, kiu
montriĝas kiel alia flanko de la naskiĝo.

Per la kvara enmerĝo Gautama akiris kapablon esti perfekte en la estanteco, eĉ
ne klopodante tion per pensoj aŭ petoj. Kiam noktiĝis, li koncentriĝis pri
elirpunkto de ĉiuj sciencoj pri la liberiĝo, pri sia enplektiĝo en cirkuladon de
renaskiĝado kaj tiel li kaŭzis la vekiĝon. Per tio, ke li celis sian atentemon
al ĉeestigo de la antaŭaj ekzistadoj, enpaŝis iom post iom en lian konscion
biografioj de la pasintaj vivoj: "Tie mi vivis en tiu ĉi familio. Tiaj estis mia
stato, profesio, feliĉo kaj doloro. Tia estis mia morto, kaj kiam mi mortis tie,
mi renaskiĝis denove ĉi tie." Fine li konsciis centmilojn de antaŭaj vivoj kaj
lia rememoro tuŝis ĝis la komenco de tiu ĉi mondo en antaŭe ekzistantaj mondoj.
Li vidis, ke la mondoj tiel, kiel la vivoj, sekvas unu post la alia, en senfina
pereado kaj estiĝado.

Poste Gautama turniĝis al la leĝoj de renaskiĝado. Li observis malaperadon kaj
aperadon de estuloj, por ke li ekkonu, kiel la estuloj, kiuj en la pensoj,
vortoj kaj faroj kondutis malbone, (...) venas mortinte en la suban mondon, dume
tiuj, kiuj faris bonon, ricevis pli favoran renaskiĝon. Gautama vidis, kiel
homoj per siaj faroj (karmo) kontribuas al la paso de propra sorto kaj laŭ tio
ili estas en la cirkulado de renaskiĝado subigitaj al senĉesa ascendo kaj
descendo. Fine Gautama ekcelis sian atentemon al eliro el la cirkulado de
renaskiĝado, al neniigo de malpurigaĵoj, kiel li markis tion en la ĝajnisma
terminologio. Ĝajnistoj klarigis la rilaton de daŭra ĝivao al pasemaj korpoj
tiel, ke en la ĝivo enfluas dum la korpaj faroj fajnaj materialaj substancoj,
kiuj ligas lin al la mondo. La neniigo de tiuj ĉi malpurigaĵoj (asrava) tial
estis la liberigo de ĝivao el la renaskiĝado. Gautama jam rezignis pri la
klopodo haltigi influojn per subpremo de faroj. Li superis la renaskiĝon per
ekkono de la vero. La tradiciaj budhismaj tekstoj parolas pri kvar noblaj veroj
kiel pri esenco de la doktrino de Gautama: Tio ĉi estas doloro, tio ĉi estas
estiĝo de la doloro, tio ĉi estas pereo de la doloro, tio ĉi estas pado,
kondukanta al la pereo de doloro. La ideo, ke la senpera kaj koncentriĝinta
observado de la afero senvualigos kaŝitajn kondiĉojn kaj principojn, fariĝis
baza opinio de budhismo. Kiam li ekkonis la vivon kiel sinsekvon de la naskiĝo
kaj la morto, la leĝoj, kiuj estas ties bazo kaj elirpunkto, Gautama sciis: La
cirkulado de renaskiĝo estas finita.

Okulfrapa pri la priskribado de la vekiĝo estas tio, ke ni trovos ĉi tie eĉ ne
vorton pri la liberiĝo de ĝivao aŭ atmano el la renaskiĝado. Tio ne signifas, ke
Gautama estus malkovrinta malantaŭ la pasema mondo ion daŭran. Ĝuste tiu ĉi
pasemo kreis enhavon de la vekiĝo, la proceson de la renaskiĝado, pereado kaj
estiĝado de mondoj. Nek la kvar noblaj veroj kiel la vojo el la renaskiĝado kaj
la celo ne parolas pri trovo de io daŭra, sed pri la pereo de doloro. Tiel
pricipe diferenciĝis ne nur la vojo, kiun Gautama elektis, sed ankaŭ ties celo
de aliaj hindaj instruistoj de la liberiĝo.

Dum sep tagoj, kiuj sekvis post la vekiĝo, Gautama pripensis pri tio, kion li
travivis. Li trovis novan klarigon de la renaskiĝo, kiu respondis al lia nova
sperto: Ne neŝanĝema ĝivao aŭ atmano vagadas en diversaj korpoj per la morto kaj
la renaskiĝo, prefere proceso de la ekzistado sen la komenco kaj sen la fino
alportas senĉese novajn formojn. Tio, kio kunigas la sinsekvajn sekvantajn
vivojn, ne estas neŝanĝema principo, sed seninterrompa paso, en kiu estiĝas unu
pasema estulo post la alia. La estiĝo kaj la pereo de formoj dum tio ne estas
libervola; ĝi efektiviĝas laŭ leĝoj, ke la kvalito de la ĉeestaj faroj (karmo)
formas la farojn de la estonta vivo. Tiujn ĉi koneksojn Gautama resumis nokte la
sepan tagon post la vekiĝo en instrukcion pri dependa estiĝado, en sian klarigon
de la proceso de renaskiĝado, kiu fariĝis kerno de filozofia doktrino de
budhismo.

La duan tagon post la vekiĝo preteriris brahmano. Gautama instruis lin pri tio,
kio farigas el homo la ĝustan brahmanon, nome ne la naskiĝo en la kasto, sed la
superigo de la malbono en si. Ŝajnas, kvazaŭ la tradicio volus per tio en la
informo pri la vekiĝo lasi eksoni la gvidigan ideo de plua agado de Gautama: Ne
validas privilegio de naskiĝo, sed nur propra klopodo.

La trian semajnon seninterrompe pluvis. Gautama sidis en la pluvo kaj vento. Sed
la mito montras, kiel aktiveco de la mondo ne povas distri Gautamon: Muĉalinda,
la reĝo de nagao, la naturspiritoj kun serpenta aspekto, ŝirmis Gautamon antaŭ
torento de akvo. Ŝatata elemento de budhisma arto fariĝis motivo, kiel reĝo
nagao kun krono de siaj sep kapoj protektas Gautamon.

Post la ŝtormo venis sur la vojo komerca karavano. Du komercistoj, Trapusa kaj
Bhallika, proponis al Gautama sian plej bonan manĝaĵon, por ke li plifortigu
sin. Lia personeco tiel efikis je ili, ke antaŭ ol ili vojaĝis pluen, ili
proklamis sin spontanee kiel liaj lernantoj. Gautama ĝis nun ne pensis pri tio,
ke li dividu sin kun siaj ekkonoj kun aliaj. Sed la renkontiĝo kun la
komercistoj alportis demandon, ĉu li estus transdononta la malkovritaĵojn plu.
Li dubis, ĉu liaj spertoj estus kompreneblaj al la ceteraj: Se mi predikus
doktrinon kaj ne estus komprenita, tio alportus al mi (sensencan) penegon kaj
elĉerpiĝon. Brahmano Svajampati, la potenca dio, perceptis en sia ĉiela mondo
tiujn ĉi pensojn kaj aperis antaŭ Gautama "kun rapideco, kun kia la forta viro
etendos sian brakon". En gesto de profunda estimo la dio nudigis la brakon,
surgenuiĝis kaj petis Gautamon, por ke li heroldu sian doktrinon. Eĉ se devus
esti nur malgranda kvanto de tiuj, kiuj ekkomprenus, li devus faronta tion pro
ili.

Tiu ĉi epizodo dokumentas la opinion de Gaŭtamo, ke la dioj estas nur pasemaj
estuloj en la cirkulado de renaskiĝado, eĉ kiam ilia potenco estas pli granda
kaj ilia vivo pli longa ol la potenco kaj vivo de homo. Ĉar la Budho venis super
la estiĝado kaj pereado, li estas adorata kiel "instruisto de dioj kaj homoj".
Gautama plenumis la peton de dio per eldiraĵo: "La pordego de senmorteco estu
malfermita, kiu havas orelojn, aŭdu kaj fidu!"

Li volis unue sciigi siajn ekkonojn al la eksaj instruistoj Arad Kalam kaj Udrak
Ramaputro, sed la dioj informis lin, ke ambaŭ jam mortis. Li do decidiĝis, ke li
iros en Benareson, por ke li trovu kvin kunulojn, kiuj antaŭ unu monato forlasis
lin. Survoje li renkontiĝis kun Upaga, la asketula ŝramano, kiu ravigeme
demandis: "Viaj trajtoj brilas per klara trankvilo (...) Kiu estis via majstro,
kies doktrinon vi sekvas?" Kiam Gautama respondis, ke li mem trovis la vojon al
la vekiĝo kaj neniu en la Tero kaj inter la dioj ne egaliĝos al li, tio estis
por la asketulo evidente tro. Li kapbalancis kaj iris tra sia vojo. La epizodo
montras miskomprenon, kun kiu la novaj ekkonoj de Gautama devis kunpuŝiĝi en
rondoj de la tradiciaj ŝramanoj.

En Gazela parko Isipatana, hodiaŭ Sarnath, apud Benareso, li retrovis siajn kvin
eksajn kunulojn. Kiam ili de malproksime ekvidis lin, ili interkonsentiĝis, ke
Gaŭtamon, kiu ĉesis fasti sin, neniel estiminde bonvenigos. Sed kiam li venis
pli proksimen, ili ja proponis al li lokon por eksidi kaj akvon. Sinsekvo de
vortoj, kiujn li parolis al ili, servas al budhisma prezento kiel bazo de la
tradicio. Gautama eliradis el la komuna pasinteco, por ke li klarigu, ke antaŭe
praktikata asketo estis same ekstrema kiel la vivo pro la ĝuoj, kiu forlasis la
ŝramanon. Gautama klarigis al siaj aŭskultantoj la mezan vojon en formo de nobla
okparta pado, la praktiko, kiu enhavas ĉiujn terenojn de la vivo kaj ensumigas
elementojn de kompreno, pensado, parolon, traktado, vivon, klopodon, atentemon,
koncentriĝon. Li markis tiun ĉi padon kiel la kvaran el la kvar noblaj veroj,
kiun li trovis en lasta fazo de la vekiĝo. La unua vero priskribas
ekzistad-situacion de homo: naskiĝo, maljuniĝado, malsano, mortado estas
suferoj; malĝojo, lamentado, doloro, malkontento kaj maltrankvilo estas suferoj;
kunigo kun malagrabla, apartigo de agrabla estas suferoj (...). La dua vero
demandas al estiĝo de la sufero: Tio estas tiu soifo, kiu kondukas al la nova
renaskiĝo, akompanata de ĝuo kaj apetito, jen tie jen tie ĝojanta pro io, nome
la soifo pri sensa ĝojo, la soifo pri la vivo (...). Tio ĉi estas (la tria)
nobla vero pri pereo de la sufero: Tio estas pereo de la soifo per ties perfekta
neniigo. Tio efektiviĝos helpe de nobla okparta pado.

Kiam Gaŭtamo estis fininta la unua prezenton (dharmaĉakrapavatana sutro -
ekturnigo de rado de scienco) al liaj eksaj kvin kunuloj, Kaundinja atingis la
unuan gradon de vekiĝo, pli poste sekvis lin ankaŭ la ceteraj kvar asketuloj.
Ili fariĝis tiel bazo de monaĥa komunumo de samgo. La nobla dosktrino estis
transdonita, ekturniĝis rado (Darmoĉakro) de la doktrino (darmo).

La vojaĝado de Gautama kaj prezentado de lia doktrino, kiu daŭris longajn
dekjarojn, ne restis sen sekvoj en lia sano. En la okdeka jaro de lia vivo la
venanta malforteco estis senĉese pli videbla. Post manĝo ĉe sia samideano,
forĝisto Ĉunda, Gautama grave malsaniĝis. Li suferis fortajn dolorojn kun klara
konscio kaj ne lasis influi per ili sian menson. En bosko apud Kuŝinagari
Gautama lasis establi lokon, kie li volis morti kaj ekkuŝis "kun klara konscio
sur la dekstran flankon, simila al leono, kun unu kruro trans la alia". Ananda,
la amiko de Gautama, estis profunde malbonhumora kaj ploris. Sed Gautama
kvietigis lin per tiuj ĉi vortoj: "Ananda, ne malĝoju, ne lamentu, jam antaŭe mi
ja diris, ke ĉio, kio estas al homo kara, devas perei, devas ĉesi, ne povas
persisti por eterne. Kiel povus okazi, ke tio, kio estiĝis, kio leviĝis, ne
disfalus? Tio ne eblas."

Post la morto de Gautama lia korpo estis bruligita sur ŝtiparumo kaj post la
bruligo de kadavro okazis disputo inter delegitaroj de diversaj ŝtatoj, kiuj
intertempe venis. Ĉiu el ili metis pretendon al la relikvoj en cindro, por ke ĝi
konstruu monumenton por ili. Unu el la ĉeestantaj brahmanoj, Drona, opiniis, ke
ne estas ĝuste disputi pri la ostoj de viro, kiu instruis pacamemon. Fine estis
decidite dividi la relikvojn kaj establi tombŝtonojn (stupaojn) omaĝe al la
memoro pri Gautama en diversaj regionoj.

Ŝariputro (sanskrite शारिपुत्र, Śāriputra aŭ palie सारिपुत्त, Sāriputta) kaj
Maŭdgaljajano (sanskrite Maudgalyāyana, palie Moggallāna), ankaŭ konata kiel
Mahāmaudgalyāyana aŭ Mahāmoggallāna, estis du el la du ĉefaj viraj disĉiploj de
la Budho.

La "Ĝatakoj" (sanskrite जातक, Jātaka, Rakontoj de naskiĝoj) estas vasta korpo de
literaturo el Barato, pri la pasintaj naskiĝoj de budho Gaŭtamo en kaj homa kaj
besta formo.

Laŭ Bhagavata purano 1.3.24 (Śrimad-Bhagavata) la Budho estas la naŭa avataro de
Viŝnuo, kiu volis forturni la hindan popolon de tiam tre ŝatataj bestaj oferoj.
Tial li instruis pri la nevundado (ahimsa) al la vivaj estuloj (tiu ĉi principo
estas jam konata el upaniŝadoj). La identeco de tiu ĉi Budho kun Siddhartha
Gautama estas disputebla. Pli verŝajne estas, ke temas pri la Budho el iu el
antaŭaj jugoj. Tiu ĉi purano (2.7.37) indikas ankoraŭ unu, pli antaŭan la
Budhon. Da avataroj estas laŭ ĝi (1.3.26) senfina kvanto kaj simila koncipo de
senfine multaj budhoj estas konata el mahajano. Ankaŭ la mahajana ikonografio
estas proksima al la veda (ekz. lotuso, sur kiu budhoj sidas kaj kiu prezentas
lian Ŝakti-n, vidu mantro om mani padme hum). En Nepalo la ikonografioj de ambaŭ
tradicioj estas preskaŭ identaj.

La similecoj de priskriboj de Buddoj en la buddismaj tekstoj kaj Kriŝno en
Bhagavad-gita ne eskapis al atentemo de sciencistoj. K.N. Upadhyaya skribas en
studo "The impact of the bhakti movement on the development of Mahayana
Buddhism" (Studies in History of Buddhism: Papers presented at the International
Conference on the History of Buddhism at the University of Wisconsin, Madison,
August, 19-21, 1976/edited by A.K. Narain. Reprint. First published in 1980.
Delhi, B.R., 2000. ISBN 81-7646-104-0, str. 349-358): "Miriganta pro sia
simileco kun Bhagavad-gita, la aspekto kaj atmosfero mem, en kiu la Budho aperas
en Sad dharma Pundarika, estas mirige supernatura. Tiel kiel kosma aspekto de
Kriŝno en Bhagavad-gita estas priskribata kiel tiu, kiu eldonas brileman brilon
briliganta treegan spacon de infero ĝis 18000 regionoj de la Budhoj"

Budhistoj ne konsideras la Budhon kiel Dion aŭ enkorpigon de ia diaro. Tiu ĉi
aliro de hinduismo estas iam prezentata kiel klopodo absorbi la budhismon, kiu
akiris en barato signifan postenon. Sed falo de budhismo en Barato ne estas
aljuĝata al tiu ĉi ensumigo de la Budho inter religiajn figurojn de la
hinduismo, sed disvastigado de neduala vedanta filozofio, kiu povis stariĝi
kontraŭ fajna kaj prilaborita filozofio de budhismo.

Kelkaj muslimoj kredas, ke Siddhartha Gautama estas la sama persono, kiu estas
priskribata en Korano kiel Dhul-Kifl, kaj do Gautama estis profeto de islamo. La
signifo de vorto Dhul-Kifl estas neklara, sed laŭ tiu ĉi opinio eblas ties
signifon traduki kiel viro el Kifl. Kifl estas transskribo de araba prononcado
de vorto Kapilavastu, kio estas urbo, kie Gautama vivis ĝis sia 29-a jaro. Sed
superanta opinio estas, ke Dhul-Kifl estis persono diferenca de Siddhartha
Gautama kaj ke entute ne temis pri la profeto, aŭ ke Dhul-Kifl estis profeto en
Biblio nomata kiel Ezeĥiel.



https://eo.wikipedia.org/wiki/Serba_lingvo

Serba (Turingio) estas komunumo de la distrikto Saale-Holzland en la federacia
lando Turingio de Germanio.

La serba lingvo (serbe: Srpski) kodo laŭ ISO 639: scc/srp, sr) estas normigita
versio de la serbokroata dialektaro. Ĝi estas oficiala lingvo en Serbio kaj
Montenegro kaj en Bosnio kaj Hercegovino. Normale ĝi estas skribata per cirila
alfabeto kaj latina alfabeto.

La serba lingvo tre parencas al la kroata kaj bosnia lingvoj. La parenco al la
ceteraj slavaj lingvoj estas malpli granda.

La plej parto de serboj parolas la serban lingvon, membro de la familio de la
sudaj slavaj lingvoj. Krom la fakto, ke la serba identeco estas pli malpli
ligita al la serba lingvo mem, se oni kromigas la fakton, ke de la serboj estas
uzataj alterne ambaŭ kaj la cirila alfabeto kaj la latina alfabeto, la serba
estas tre simila al la kroata kaj multaj fakuloj (ĉefe antaŭ la disigo de
Jugoslavio) konsideris ambaŭ kiel du variantoj de komuna lingvo serbo-kroata.

Ekzistas kelkaj variantoj de la serba; la plej komune parolata en Serbio estas
la varianto ekava. La varianto iekava, parolata de la serboj de Montenegro, de
Bosnio-Hercegovino kaj de Kroatio, diferenciĝas nur pro la prononco de kelkaj
vokaloj (ekzemple lakto oni diras mleko en serba ekava kaj mlijeko en serba
iekava). Krome ekzistas kelkaj regionaj diferencoj ĉe la nivelo de la prononco
kaj de la uzo de kelkaj vortoj. La plej antikvaj formoj de serba estas la
malnova serba kaj la ruso-serba, versio de la slavona lingvo, la liturgia lingvo
de la slavaj ortodoksaj eklezioj.

Inter la neserboj kiuj studis la serban, oni trovas elstarajn gravulojn kiel
Johann Wolfgang von Goethe aŭ J. R. R. Tolkien. vidu: cirila alfabeto



https://eo.wikipedia.org/wiki/Roterdamo

Roterdamo (nederlande Rotterdam) estas la dua plej granda urbo en Nederlando
(post Amsterdamo) kaj havas la plej gravan marhavenon de Eŭropo (la tria plej
uzata en la mondo). La urbo situas en la provinco de Suda Holando kaj havas ĉ.
600 000 loĝantojn, la urbaro Stadsregio Rotterdam ĉ. 1,2 milionojn (2006). Ĝi
situas averaĝe du metrojn sub la mar-surfaco.

Krom Amsterdamo kaj Hago Roterdamo estas unu el la kulturaj centroj de
Nederlando. Ĝi disponas pri universitato, pluraj fakaj altlernejoj, muzika
altlernejo kaj artakademio. Kiel industria kaj komerca urbo ĝi estas gvida en
Nederlando. Precipe impresa estas la roterdama silueto de nubskrapuloj, kiu
evoluis dum la pasintaj dudek jaroj.

Roterdamo situas en la okcidento de Nederlando en la provinco Suda Holando, je
la elfluo de Rejno en la Nordan Maron, kaj apartenas al la grandkunurbaro
"Randstad" la plej urbeciĝinta regiono de Nederlando kiu inkluzivas ankaŭ Hagon
kaj Amsterdamon. Al la urba regiono de Roterdamo apartenas grandaj najbaraj
urboj kiel Schiedam, Vlaardingen kaj Dordrecht.

La urbo situas plejparte sub marnivelo, protektata pere de digoj. Prins
Alexander Polder situas proksimume ses metrojn sub la amsterdama marsurfaco. La
plej malalta (loĝata) loko de Nederlando estas iomete oriente de la urba limo en
la komunumo Nieuwerkerk aan den IJssel. La plej alta punkto de la urbo situas
ses metrojn super la apudaj polderoj, sed ankaŭ nur du metrojn sub la
mar-surfaco. Roterdamon oni daŭre devas senakvigi pere de pumpiloj, ĉar alie la
natura grundakva surfaco situus super la stratoj de Roterdamo.

La rivero Nova Maso (Nieuwe Maas), ĉefa branĉo de la rejna delto, dividas la
urbon en nordan kaj sudan parton. Malsame ol la nomo de la rivero supozigas,
Nova Maso estas branĉo de Rejno. Ekde la lasta sudigo de Rejno kaj Maso apenaŭ
masa akvo fluas en ĝi. La vera urbocentro situas ĉe la norda riverbordo, la suda
parto estas konata pro haveno kaj eksaj loĝejoj de la havenaj laboristoj. Nur
dum la pasintaj du jardekoj la centro komencis etendiĝi ankaŭ sur la parton sude
de la rivero. Super la Novan Mason iras pluraj pontoj, kaj subiras pluraj
tuneloj. La plej fama estas la Ponto de Erasmo.

Inter la vera urbocentro kaj la Norda Maro oni trovas, laŭlonge de Nova Maso kaj
Nieuwe Waterweg la grandan havenan areon de la urbo, kiu etendiĝas ĝis Hoek van
Holland. La rivero Rotte, kiu donis la nomon, ne plu fluas en la Novan Mason.
Ekde la konstruo de la dua metroa linio en la 1980aj jaroj oni pumpas ĝin pere
de tuboj en la riveron, ĉar alie oni estus havinta problemojn pri la aranĝo de
la linioj.

Roterdamo havas dek unu urbopartojn (deelgemeenten, partajn komunumojn). Ĝi
estas krom Amsterdamo la sola nederlanda urbo kiu utiligis la eblon instali
tiajn partajn komunumojn. Cetere ekzistas du urbopartoj, Centro kaj Pernis, sen
statuso kiel oficiala urboparto.

Roterdamo fondiĝis en 1230, kiam oni konstruis digon ĉe la rivero Rotte. La
unuaj setlantoj supozeble estis fiŝistoj pri haringoj, kiuj transŝarĝis sian
kaptaĵon ĉi tie. Post la ricevo de urbaj rajtoj en 1340 la urbo rapide evoluis
al riĉa komerca urbo, danke al sia taŭga geografia situo. La unua urba fortikigo
originas el la jaro 1359. Dum la Okdekjara Milito kontraŭ Hispanio, dum la
1570aj jaroj Roterdamo estis unu el la malmultaj nederlandaj havenurboj kun
aliro al la maro.

La haveno plukreskis, ĉefe post la konstruo de la Nieuwe Waterweg (nova
akvovojo) en 1864. Tio estis senkluza malferma kanalo al Norda Maro. Roterdamo
rapide evoluis al la plej grava haveno por importo kaj eksporto por la rapide
kreskanta industrio en Ruhr-regiono en Germanio, supre je la Rejno.

En la urba politiko tiam dominis preskaŭ ekskluzive komercistoj, en la urba
konsilantaro ili konsistigis ĝis 1880 pli ol naŭdek procentojn de la membroj.

Komence la urbo etendiĝis per la distrikto Feijenoord al la suda flanko de Nova
Maso, sekvis Rijnhaven (rejna haveno), pro kiu estis detruitaj grandaj partoj de
la malnova vilaĝo Katendrecht (1894), cetere Maashaven (1905), kiu ebligis tute
novan dimension por grandaj havenaĵoj en Roterdamo,Waalhaven en 1919, por karbo,
erco kaj greno.. En 1923 aldoniĝis Merwehaven, en 1929 la unua haveno pri nafto.
Inter 1869 kaj 1913 la loĝantaro kvarobliĝis, de 116.000 al 462.000 homoj.

Per la pli bona alirebligo de Norda Maro, Roterdamo per la ekonomia kreskado de
Germanio kaj precipe de Rura regiono fariĝis centra por la eŭropa industrio. Dum
la industria revolucio la urbo situis je la rando de la areo de riĉiĝo, ekde la
1870aj jaroj ĝi eksituis en la centro de la komerca vojo inter Rura regiono kaj
Britio, kaj ĉe la grava transiro de la mara trafiko al rivera kaj fervoja.

Dum la Dua mondmilito la centro de Roterdamo detruiĝis je la 14-a de majo 1940
dum germana aera bombatako kaj la sekvaj fajroj. Proksimume okcent homoj mortis,
80.000 roterdamanoj fariĝis senhejmaj. Nur la pli masivaj konstruaĵoj de
urbodomo, poŝto, borso kaj preĝejo Sankta Laŭrencio restis, forte damaĝitaj.
Sekvis kelkaj malpli grandaj aer-atakoj, ĉi foje de la Aliancanoj, en oktobro
1942 kaj marto 1943, antaŭ ol la germanoj en 1944 detruis grandajn partojn de la
haveno.

La atako de la germana aerarmeo ankoraŭ nuntempe estas ankrita en la memoro de
la roterdamanoj. La malnova Roterdamo pli malpli foriĝis, la rekonstruo okazis
laŭ modernismaj planoj. La haveno post la rekonstruo fariĝis unu el la plej
modernaj havenoj de Eŭropo. La grandega projekto Europoort, 15 kilometrojn longa
haveno, disponigis la deziratajn areojn por la kemia industrio, kiu eksetlis en
Roterdamo. En 1962 Roterdamo forpuŝis Novjorkon kiel la plej grandan havenon de
la mondo. En 1972 fondiĝis la universitato. Ĝis tiam Roterdamo estis unu el la
plej grandaj okcidentaj urboj sen universitato.

La roterdama loĝantaro estas etne tre miksita. Roterdamo estas la sola urbo de
Nederlando, kies loĝantaro post 2000 fariĝis averaĝe pli juna. Kialo estas
precipe la almigrado el Turkio, Maroko kaj Surinamo.

En la areo de la urbo, la averaĝa enspezo estas kompare al resta Nederlando iom
malalta, sed en la ĉirkaŭaj komunumoj ĝi estas relative alta. En la urbo mem ĉ.
dek procentoj de la enloĝantoj ricevas pagojn de la bonfara ŝtato, kompare al
tri procentoj en la resto de Nederlando.

La plej fama filo de la urbo estas Erasmo de Roterdamo, kiu fakte apenaŭ kiel
plenkreskulo vivis tie. En la urbo mem John Locke verkis en la traktaton Essay
Concerning Human Understanding, kaj en Roterdamo instruis kaj publikigis ankaŭ
la franca protestanto Pierre Bayle. La denaska roterdamano Bernard Mandeville
kreis literaturtan monumenton al la komerca spirito de la urbo, en la abela
fabelo.

Grava kolekto de artaĵoj el ĉiuj epokoj videblas en la Muzeo Boijmans van
Beuningen; pli modernema estas la Kunsthal. Ekzistas interalie Nederlanda Muzeo
pri Fotado kaj la Nederlanda Instituto pri Arkitekturo. La Blankan Domon el 1900
oni konsideras la unuan nubskrapulon en la urbo. En la urbocentro aldoniĝis ekde
la 1980aj kelkaj grandegaj konstruaĵoj, donantaj al la urbo modernan
ĉiel-linion.

En Roterdamo ekzistas filharmonia orkestro, kaj la tuteŭrope grava North Sea
Jazz Festival. Pli ol cent mil homoj vizitas la festivalon pri monda muziko.
Okazas regule ankaŭ parado de tekno-muziko, la Heineken Dance Parade. Internacie
konatata en la eŭropa korusumado estas la roterdama knaba koruso.

Roterdamo havas universitaton Erasmus, en la jaro 2005 tie studis 20.545
studentoj en naŭ malsamaj fakultatoj. Plej grandas la ekonomia, sekve la jura
kaj post tio la medicina fakultatoj. Precipe en medicino la universitato havas
tutmondan reputacion, la manaĝera lernejo de la universitato tuteŭropan. El la
pluraj fakaj altlernejoj la plej gravaj estas la Hogeschool Rotterdam kaj
InHolland. Apude en Delft troviĝas teknika universitato.

Ekde novembro 1955 la Centra Oficejo de la Universala Esperanto-Asocio troviĝas
en Roterdamo. Ekzistas loka Esperanto-grupo, nomata Merkurio, ĉar unu el ĝiaj
radikoj estis grupo de komercistoj. Ĝi kunvenas en la Centra Oficejo.

Dufoje en la jaro la oficejo invitas al Malferma Tago, kiu altiras proksimume
cent esperantistojn el Nederlando, Belgio, Germanio kaj parte ankaŭ aliaj
landoj. Oni havas prelegojn kaj aliajn prezentojn.

En Roterdamo okazis la Universala Kongreso de 1967 (en la tiam nova
kongrescentro De Doelen), ĉar en Israelo la politika situacio estis tro streĉita
por okazigi la planitan kongreson. Ankaŭ la Universala Kongreso de 1988 venis al
Roterdamo, kiam la Asocio fariĝis okdek-jara. Trian fojon ankaŭ en somero 2008
la kongreso kunvenis en Roterdamo, en la Borso Monda Komerca Centro (Roterdamo).



https://eo.wikipedia.org/wiki/Romio

Romio estis la antikva regno, kies ĉefurbo estas Romo, kiu estris la Sudan
Eŭropon kaj la Nordan Afrikon dum 1000 jaroj. Ĝia historio konsistas el tri
grandaj epokoj:

Laŭ la Romia legendo, la urbon Romo fondis sur la Monteto Palatino en Latio du
ĝemelaj fratoj Romulo kaj Remo - laŭ la legendo temis pri la 21-a de aprilo
-753. Aparte famaj romianoj estis i.a. Julio Cezaro, Aŭgusto Cezaro, Aleksandro
Severo, Karakalo, Filipo la araba kaj Trajano.

Dum la unuaj kvar jarcentoj post Kristo, Romio regis grandan imperion ĉirkaŭ la
Mediteraneo, de Mezopotamio ĝis Hispanio, de Egipto ĝis Britio. Kvankam la
imperio fine disfalis, Romio metis la fundamenton de la Okcidento, kies bazo
estis tute romia: ties skribo, ciferoj, interlingvo, valuto, leĝo, religio,
kalendaro, mezuro, vort-provizo, literaturo, arkitekturo, ktp. estis esence
romiaj. Eĉ dum la 13-a jarcento, okcidentaj eŭropanoj nomis sin "latinoj" kaj la
grekoj "romianoj".

La prestiĝo de Romio kaŭzis, ke la Rusa Imperio regita de "caro" (= cezaro)
nomis sin "Tria Romo" kaj ankaŭ la Germana Regno regita de "Kaiser" (= cezaro)
pledis heredon de la mezepoka germana Sankta Romia Imperio (la "Dua Romo").

Ankaŭ revolucianoj usonaj kaj francaj ligis sin al la idealoj de la Romia
Respubliko.

En la antikvroma religio, sakrosankteco (latine: sacrosanctitas) estis
netuŝebleco kun religia puno por kontraŭantoj. Sankta (sanctus/sancta/sanctum)
estis tio, kies kontraŭadon oni punis; la puno estis plej ofte (nome en la kazo
de sakrosankteco) sakrigo (sacratio): tio signifas ke oni donis la punendulon al
la dioj, ofte al la inferaj dioj. Fakte, tio signifas, ke tiu ulo ne plu estis
ano de la respubliko (sed havaĵo de la dioj), kaj oni vidis tiun kiel timendan.



https://eo.wikipedia.org/wiki/Renesanco

Renesanco estas periodo de kultura kaj idea evoluo en Okcidenta Eŭropo, reviviĝo
de la beletro kaj artoj sub la influoj de la klasikaj antikvaj modeloj. Ĝi
ekestis en Italio kaj tie daŭris en la jarcentoj 14-a, 15-a kaj 16-a (vidu
Quattrocento). En aliaj landoj ĝi sin etendis ekde la fino de 15-a jarcento ĝis
la komenco de 17-a jarcento.

La pentraĵo de la itala renesanco grave evoluigis la bildan teknikon kaj
konceptadon (vidu detalojn en la artikolo Pentrado).

La literaturo de la Renesanco kreis tiajn altkvalitajn valoraĵojn, kiaj estas
"Gargantuo kaj Pantagruelo" de Rabelezo, dramoj de Ŝekspiro, romano "Don Kiĥoto"
de Cervantes, sonetoj de Francesco Petrarca, noveloj de Giovanni Boccaccio, k.a.

Legu ankaŭ en Klasika muziko pri renesanca muziko, kaj en Danco pri italaj kaj
francaj renesancaj dancoj.

Renesanco estis kultura movado, kiu profunde influis la kulturan kaj intelektan
vivon en la frua moderna periodo. Startinte en Italio, ĝi atingis la ceteran
Eŭropon antaŭ la 16-a jarcento kaj ĝia influo ampleksis literaturon, filozofion,
arton, politikon, sciencon, religion, kaj pliajn kampojn de la intelekta vivo.
La renesancaj akademiuloj uzis la humanismajn metodojn por siaj studoj. Ili
serĉis kaj aplikis la homan emocion en la arto.

Renesancaj pensuloj elserĉis en la monaĥaj bibliotekoj de Eŭropo kaj en la
diserigata Bizanca Imperio literaturajn, historiajn kaj oratorajn tekstojn de la
antikveco. Tiuj tekstoj kutime estis skribitaj en la latina lingvo aŭ en la
antikva greka lingvo. Multaj el ili estis forgesitaj kaj dum pluraj jarcentoj
neniu ilin legis. Per enfokusigo de la verkaĵoj literaturaj kaj historiaj, la
renesancaj intelektuloj konsiderinde diferenciĝis disde la mezepokaj de la 12-a
jarcento, kiuj centris la atenton en la studado de grekaj kaj la arabaj verkoj
pri natursciencoj, filozofio kaj matematiko, dum kulturaj verkoj ineresis ilin
malmulte. La humanistoj de Renesanco ne malakceptis kristanismon; sed tute male,
multaj el la plej bonegaj verkoj de la Renesanco estis dediĉitaj al ĝi, kaj la
eklezio sponsoris multajn verkojn de la Renesanco-arto. Tamen, inter la
intelektuloj okazis subtila ŝanĝo de la maniero kompreni la religion, kaj tiun
novan komprenon spegulis multaj kampoj de la kultura vivo. Krome, multaj grekaj
kristanaj verkaĵoj, inkluzive de la greka Nova Testamento, estis reenportita de
Bizanco al Okcidenta Eŭropo kaj unuafoje ekde la malfrua antikveco iĝas alirebla
por intelektuloj. La studado de grekaj kristanaj tekstoj, kaj precipe la reveno
al la origina greka versio de la Nova Testamento, iniciatita de la humanistoj
Lorenzo Valla kaj Erasmus, helpis prepari la vojon por Reformacio.

Artistoj kiel ekzemple Masaccio klopodis portreti la homan formon realisme,
evoluigante teknikojn por igi perspektivon kaj ŝalti pli nature. Politikaj
filozofoj, plej fame Niccolò Machiavelli, serĉis priskribi politikan vivon kiel
ĝi vere estis, tio devas kompreni ĝin racie. Kritika kontribuo al itala
Renesanco-humanismo Pico della Mirandola verkis la faman tekston "De
hominisdignitato" (1486), kiu konsistas el serio de tezoj pri filozofio, natura
penso, kredo kaj magio estis defenditaj kontraŭ ajna kontraŭulo ĉe la tereno de
la racio. Aldone al studado de klasika latina kaj greka lingvoj,
Renesanco-verkistoj ankaŭ komencis pli utiligi vulgarajn lingvojn (lingvoj de
ordinaraj homoj); kombinite kun la enkonduko de presado, tio permesis al multaj
pli amasan aliron al libroj, krom la Biblio.

Entute, oni povus vidi Renesancon kiel provon de intelektuloj studi kaj
plibonigi la sekularan kaj surteran, kaj per revivigo de ideoj el la klasika
antikvo kaj per renovigo de la manieroj de pensado. Kelkaj akademiuloj, kiel
ekzemple Rodney Stark, malgravigas la Renesancon favore al la pli fruaj inventoj
de la italaj urboŝtatoj en la Alta Mezepoko, kiu geedziĝis kun respondema
registaro, kristanismon kaj la naskiĝon de kapitalismo. Tiu analizo kverelas ke,
dum la grandaj eŭropaj ŝtatoj (Francio kaj Hispanio) estis absolutismaj, kaj
aliaj estis sub rekta eklezia kontrolo, la eksterdistrikta urbo-respublikoj de
Italio transprenis la principojn de kapitalismo inventita ĉe monaĥaj biendomoj
kaj ekigis vastan senprecedencan komercan revolucion kiu antaŭiris financita en
la Renesanco.

La plej multaj historiistoj konsentas ke la ideoj kiuj karakterizis la
Renesancon havis originon en malfrua 13-a jarcento en Florenco, aparte kun la
verkoj de Dante Alighieri (1265-1321) kaj Francesco Petrarca (1304-1374), same
kiel kun la pentraĵoj de Giotto (1267-1337). Kelkaj verkistoj datigas la
Renesancon tre ĝuste; unu el la proponitaj deirpunktoj estas la jaro 1401, kiam
la rivalaj geniuloj Lorenzo Ghiberti kaj Filippo Brunelleschi konkuris pro la
kontrakto por konstrui bronzajn pordojn por la Baptejo da la Katedralo Santa
Maria del Fiore (Ghiberti venkis). Aliaj vidas pli ĝeneralan konkuradon inter
artistoj kiel ekzemple Brunelleschi, Ghiberti, Donatello, kaj Masaccio por artaj
komisionoj kiel ekfunkciigado de la kreivo de la Renesanco. Ankoraŭ restas en
diskuto kial la Renesanco komenciĝis en Italio, kaj kial ĝi komenciĝis en
difinita dato. Sekve, pluraj teorioj estis prezentitaj por klarigi ĝiajn
originojn.

Dum Renesanco, mono kaj arto iris reciproke. Artistoj tute dependis de
mecenatoj. Riĉaĵo estis alportita al Italio en 14-a, 15-a kaj 16-a jarcento per
disvastigado de komerco en Azio kaj Eŭropo. Arĝenta minado en Tirolo pliigis la
monfluon. Luksoj de la Orienta mondo, alportita dum kampanjoj faris la prosperon
de Ĝenovo kaj Venecio.

Kontraste al la Alta Mezepoko, kiam latin-kleruloj preskaŭ fokusis sin tute al
studado de grekaj kaj arabaj verkoj de naturscienco, filozofio kaj matematiko,
Renesanco-kleruloj estis pli interesitaj pri renormaliĝado kaj studado de la
latinaj kaj grekaj literaturaj, historiaj, kaj oratoraj tekstoj. Larĝe
parolante, tio komenciĝis en la 14-a jarcento kun latinfazo, kiam
Renesanco-kleruloj kiel ekzemple Petrarko, Coluccio Salutati (1331-1406),
Niccolò la Nickoli (1364-1437) kaj Poggio Bracciolini (1380-1459) traserĉis la
bibliotekojn de Eŭropo en la serĉado de verkoj de tiaj latinaj verkintoj kiel
Cicero, Livio kaj Seneko. Antaŭ la frua 15-a jarcento, la amaso de tia
latinlingva literaturo estis reakirita; la greka fazo de Renesanco-humanismo nun
estis sub maniero, kiel okcidenteŭropaj kleruloj okazigis la renormaliĝadon de
malnovgrekaj literaturaj, historiaj, oratoraj kaj teologiaj tekstoj.

Male al la kazo de latinaj tekstoj, kiuj estis konservitaj kaj studitaj en
Okcidenta Eŭropo ekde malfrua antikvo, la studo de malnovgrekaj tekstoj estis
tre limigita en mezepoka Okcidenta Eŭropo. Malnovgrekaj verkoj pri scienco,
matematiko kaj filozofio estis studitaj ekde la Alta Mezepoko en Okcidenta
Eŭropo kaj en la mezepoka islama mondo, sed grekaj literaturaj, oratoraj kaj
historiaj verkoj, (kiel ekzemple Homero, la grekaj dramistoj, Demosthenes kaj
Thucydides kaj tiel plu), ne estis studitaj en la latina aŭ en mezepoka islama
mondo; en la Mezepoko tiuj specoj de tekstoj estis nur studitaj fare de Bizancaj
kleruloj. Unu el la plej grandaj atingoj de Renesanco-kleruloj estis alporti
tiun tutan klason de grekaj kulturaj verkoj reen en Okcidenteŭropon por la unua
fojo ekde malfrua antikvo.

Kun tiu movado reintegrigi la regulan studon de grekaj literaturaj, historiaj,
oratoraj kaj teologiaj tekstoj reen en la Okcidenteŭropa instruplano estas
kutime pro la amika invito de Coluccio Salutati al la Bizanca diplomato kaj
akademiulo Manuel Chrysoloras (co. 1355-1415) al Florenco instrui la grekan, lia
scio pri la greka lingvo gravegis. Alia greka Bizanca akademiulo de graveco
estis Demetrius Chalcondyles (1424-1511) kiu instruis Platonan filozofion kaj la
grekan lingvon en Italio por periodo de pli ol kvardek jaroj; ĉe Padovo,
Perugia, Milano kaj Florenco. Inter liaj lernantoj estis Johano Reuchlin, Johano
Laskaris, Poliziano, Leo la 10-a, Baldassare Castiglione, Lilio Gregorio
Giraldi, Stefano Negri, kaj Giovanni Maria Cattaneo.

La falo de la Bizanca Imperio en 1453, ankaŭ estis la filo de ĝiaj lernejoj kaj
pro tio ĝi alportis multajn aliajn grekajn akademiulojn al Italio kaj tiuj homoj
kunportis grekajn manuskriptojn, kaj scion de la klasika greka literaturo,
multaj el ili estis perditaj dum jarcentoj en la Okcidento.

La unikaj politikaj strukturoj antaŭ nelonge kiujn Mezepoko Italio gvidis
kelkajn por teoriadi ke ĝia nekutima socia klimato permesis la aperon de malofta
kultura florado. Italio ne ekzistis kiel politika unuo en la frua moderna
periodo. Anstataŭe, ĝi estis dividita en pli malgrandaj urboŝtatoj kaj
teritorioj: la Regno de Napolo kontrolis la sudon, la Respubliko de Florenco kaj
la Papa Ŝtato ĉe la centro, la Ĝenovano kaj la Milanaen la nordo kaj okcidento
respektive, kaj la venecianoj en la oriento. La Italio de la 15-a jarcento estis
unu el la plej urbigitaj areoj en Eŭropo. Multaj el ĝiaj grandaj urboj staris
inter la ruinoj de antikvaj romiaj konstruaĵoj; ŝajnas ke la klasika naturo de
la Renesanco estis ligita al ĝia origino en la koro de la Romia Imperio.

Historiisto kaj politika filozofo Quentin Skinner indikas tiun Otto de Distrikto
Freising (co. 1114 - 1158), germana episkopo vizitanta Nordan Italion dum la
12-a jarcento, rimarkis ĝeneraligitan novan formon de politika kaj socia
organizo, observante ke Italio ŝajnis esti elirinta de Feŭdismo tiel ke ĝia
socio estis bazita sur negocistoj kaj komerco. Ligite al tio estis
kontraŭ-monarĥa pensante, reprezentis en la fama frua Renesanco-fresko-ciklo
Alegorio de Varo kaj Bad Government en Siena fare de Ambrogio Lorenzetti
(pentrita 1338-1340) kies forta mesaĝo temas pri la virtoj de justeco, justeco,
respublikanismo kaj bona administracio. Aranĝante kaj preĝejon kaj Empiron ĉe
golfo, tiuj grandurbo-respublikoj estis dediĉitaj al nocioj de libereco.
Skinner-raportoj ke ekzistis multaj defendoj de libereco kiel ekzemple Matteo
Palmieri (1406-1475) festado de Florentina geniulo ne nur en arto, skulptaĵo kaj
arkitekturo, sed "la rimarkinda florado de moralo, socia kaj politika filozofio
kiuj okazis en Florenco en la sama tempo".

Longe estis demando pri debato kial la Renesanco komencis en Florenco, kaj ne
aliloke en Italio. Akademiuloj notis plurajn ecojn unikajn por Florenco. Multaj
emfazis la rolon de la familio Medici, banko-familio kaj poste duka domfamilio,
en apogante kaj stimulanta la artojn. Lorenzo de Mediĉo (1449-1492) estis la
katalizilo por grandega kvanto de arto-patroneco, instigante sian samlandanon
por komisii verkojn de la gvidaj artistoj de Florenco, inkluzive de, Sandro
Botticelli, kaj tiu de Michelangelo Buonarroti. [5 ]

Humanismaj akademiuloj formis la intelektan pejzaĝon ĝenerale en la frua moderna
periodo. Politikaj filozofoj kiel ekzemple Niccolò Machiavelli kaj Thomas More
(1478-1535) revivigis la ideojn de grekaj kaj romiaj pensuloj, kaj uzis ilin en
kritikoj de nuntempa registaro. La kontribuo de Machiavelli, en la vido de tiu
de Isaiah Berlin, estis decida paŭzo en vakera filmo-politika penso asigni
unikan rezonadon al politiko kaj kredo kaj eble kreado lin la patro de la socia
scienco. Pico della Mirandola kiu vivis al nur dudek tri jaroj skribis kio ofte
estas konsiderita la manifesto de la Renesanco, vigla defendo de pensado, la
Parol(ad)o sur la Digno de MAN. Matteo Palmieri (1406-1475), alia humanisto,
estas plej konata pro lia laboro De la vita civile ("Pri la Civila Vivo";
presita 1528) kiu rekomendis civitan humanismon, kaj lian influon en rafinado de
la toskana popollingvo al la sama nivelo kiel la latina. La skribaj verkoj de
Palmieri desegnitaj sur romiaj filozofoj kaj teoriuloj, aparte Cicero, kiuj,
kiel Palmieri, vivis aktivan la publikan vivon kiel civitano kaj oficialulon,
same kiel teoriulon kaj filozofon kaj ankaŭ Quintilian. Forte transigite al
profunda kaj larĝa eduko Palmieri kredis ke tio disponigus homojn al publika
engaĝiĝo kaj plibonigus la homan kapaciton fari bonfaroj kaj kontribui al la
komunumo. Kvankam plenumi oficon inter 1432 kaj 1475 li estas plej bone memorita
por tiuj skribaĵoj glorante la idealon de humanismo kiel kombinaĵo de lernado
kun civita aŭ politika ago. Eventuale la plej trafa esprimo de lia perspektivo
sur humanismo estas en 1465 poezia laboro Lcittàdivita, sed kun pli frue laboras
De la vita civile estas pli vasta. Kunmetite kiel serio el dialogoj metitaj en
kampara domo en la Mugello-kamparo ekster Florenco dum la pesto de 1430,
Palmieri pliprofundigas la kvalitojn de la ideala civitano. La dialogoj
koncernas kiel infanoj evoluas mense kaj fizike, kiel civitanoj povas konduki
sin morale, kiel civitanoj kaj ŝtatoj povas certigi kredindecon en la publika
vivo, kaj grava debato sur la diferenco inter tio kiu estas pragmate utila kaj
tio honestaj.

En arkitekturo, Filippo Brunelleschi estis plej antaŭa en studado de la restaĵoj
de antikvaj klasikaj konstruaĵoj, kaj kun retrovita scio de la
unua-jarcento-verkisto Vitruvius kaj la flora disciplino de matematiko,
formulita la renesanca stilo kiuj kopiis kaj plibonigis en klasikaj formoj. La
grava atingo de Brunelleschi de inĝenieristiko estis la konstruaĵo de la kupolo
de Katedralo Santa Maria del Fiore. [49 ] La unua konstruaĵo montri tion estas
asertita esti la Kirko de St. Andrew konstruita fare de Alberti en Mantua. La
elstara arkitektura laboro de la Maksimumo Renesanco estis la rekonstruado de la
Baziliko de St. Petro, kombinante la kapablojn de Bramante, Michelangelo,
Rafaelo, Sangallo kaj Maderno.

La novaj idealoj de humanismo, kvankam pli sekularaj en kelkaj aspektoj, evoluis
kontraŭ Kristana fono, precipe en la Norda Renesanco. Efektive, multo (se ne la
plej granda parto) de la nova arto estis komisiita per aŭ en dediĉo al la
eklezio. [14 ] Tamen, la Renesanco havis profundan efikon al nuntempa teologio,
precipe en la maniero-homoj perceptis la rilaton inter homo kaj dio. [14 ]
Multaj el la plej antaŭaj teologoj de la periodo estis anoj de la
humanisto-metodo, inkluzive de Erasmo, Zvinglo, Thomas More, tiu de Marteno
Lutero, kaj tiu de Kalvino.



https://eo.wikipedia.org/wiki/RMS_Titanic

RMS Titanic estis luksa vaporŝipo de la kompanio White Star Line, kiu frakasiĝis
dum sia unua navigacio dum nokto el la 14-a al la 15-a de aprilo 1912. Kun la
ŝipo pereis proksimume 1 500 vojaĝantoj kaj ŝipanoj. La pereo de Titanic restas
unu el la plej konataj surmaraj katastrofoj.

En la unua klaso estis 324 vojaĝantoj, en la dua klaso estis 285 vojaĝantoj kaj
en la tria klaso vojaĝis 708 pasaĝeroj. Pro tio loĝejoj de la 1-a klaso estis
okupitaj nur je 45 % de sia kapacito, kajutoj de la 2-a klaso je 40 % kaj de la
3-a klaso je 70 %.

Dum la unua navigacio de Titanic trans Atlantiko estis sur la ŝipo pli ol 900
skipanoj. Proksimume 340 el ili laboris subferdeke en maŝinejoj (maŝinistoj,
hejtistoj, elektrikistoj, kaldronistoj, fajroestingistoj). Daŭre sur la ŝipo
laboris 290 da stevardoj kaj stevardinoj. Sur la ŝipo ankaŭ laboris
fenestro-purigistoj, magazenistoj, stenografiistoj, kuiristoj, supistoj,
masaĝistinoj, glacifaristoj, purigistoj de kuirvazaro kaj italaj kaj francaj
kelneroj de restoracio "á la carte".

Dimanĉe la 14-an de aprilo la situacio aspektis pli esence pli grave. Jam je la
naŭa matene venis radiodepeŝo de Caronia, ŝipo de Cunard: "Al la kapitano de
Titanic. Vaporŝipoj celantaj okcidenten anoncas la 12-an de aprilo grandajn kaj
malgrandajn glacimontojn kaj glaciajn kampojn en regiono de 42° de la norda
latitudo kaj 49° ĝis 51° de la okcidenta longitudo. Salutante Baar." En la
tempo, kiam venis tiu ĉi averto, la pozicio de Titanic estis 43° 35' de la norda
latitudo kaj 43° 50' de la okcidenta longitudo.

Je la 12-a kaj tridek posttagmeze venis sur la ponteton Lightoller por alternigi
Murdoch-on, por ke la unua oficiro povu iri tagmanĝi. Proksimume je kvaronhoro
pli poste aperis kapitano Smith kaj donis al Lightoller radiotelegramon, kiu
venis matene de Caronia. Kiam je la unua horo Murdoch revenis sur la ponteton,
Lightoller diris al li pri la averto. Kiel li notis pli poste, li havis
impreson, ke Murdoch aŭdas pri ĝi unuafoje. Samtempe Titanic ricevis ĝin jam
antaŭ kvar horoj. Samtempe Lightoller informis Murdoch-on, ke en la kurso kaj la
rapideco okazis nenia ŝanĝo. Poste ankaŭ li foriris por tagmanĝi. Turnometro sur
la ponteto montris 75, Titanic superas ĉiun duan horon 45 surmarajn mejlojn,
proksimume 22 knotojn. La plej granda vaporŝipo en la mondo navigaciis en la
kurso 242 gradoj direkte al grandaj malprofundaĵoj kaj punkto de turniĝo, kiun
ĝi devis atingi je la posttagmezaj horoj. De tie ĝi devis daŭrigi en kurso 265
gradoj al Novjorko. Norde de tiu destinita vojdirekto kaj ĉimomente en distanco
proksimume 200 mejloj etendiĝis glaciaj kampoj kaj marglacimontoj, pri kiuj
parolis la depeŝo el Caronia.

Je unu horo kaj kvardek du minutoj la radiostacio de Titanic akceptis pluan
depeŝon, ĉifoje de vaporŝipo Baltic, antaŭ pozicio de Olympic kaj Titanic, unu
el kvaropo de la plej grandaj personaj ŝipoj de ŝipposedejo White Star Line. "Al
kapitano Smith, Titanic. Ekde la navigacio ni havas mildan, ŝanĝiĝeman venton
kaj klaran, bonan veteron. Greka vaporŝipo Athenai anoncas, ke ĝi preterpasis
glacimontojn kaj ampleksajn glaciajn kampojn en pozicio 41° 51' de la norda
latitudo kaj 49° de la okcidenta longitudo."

Kapitano Smith konfirmis la akcepton de radiotelegramo, lasis ĝin ĉe si, kaj
kiam li tagmanĝinte ekvidis sur la promeneja ferdeko de la 1-a klaso J. Bruce
Ismay, ĉefdirektoron, senvorte li transdonis ĝin al li. Tio ne surprizis
Ismay-on, la kapitano ofte sciigis lin pri diversaj informoj kaj mesaĝoj. Li
pase rigardis la radiotelegramon, enpoŝigis ĝin kaj denove elpoŝigis ĝin nur pli
poste posttagmeze; li montris ĝin al edzino de Arthur Ryerson, posedanto de
ŝtalfabriko, kaj al edzino de J. B. Thayer. Poste li denove enpoŝigis la paperon
kaj forgesis pri ĝi.

Do anstataŭ, por ke la radiotelegramo estu lokigita sur informa tabulo en la
mapejo, ĝi restis ĝis la 7-a horo kaj 15 minutoj vespere ĉe Bruce Ismay. La
kapitano rememoris pri la depeŝo nur mallongtempe antaŭ vespermanĝo, kiam li
ekvidis Ismay-on en la salono por fumantoj. "Preterpase sinjoro, ĉu vi havas
tiun telegramon, kiun mi donis al vi posttagmeze?" li demandis. "Jes," respondis
Ismay kaj momenton li serĉis, antaŭ ol li trovis la paperon en unu el siaj
poŝoj. Dum Smith klarigis: "Mi volas meti ĝin en la mapejon." Fine do la depeŝo,
el kiu videblis, ke Titanic plu alproksimiĝas rekte al la anoncita regiono,
aperis en la mapejo. Ja ankoraŭ sufiĉe longe antaŭ tio, ol la ŝipo povis atingi
la danĝeran spacon, sed malgraŭ tio la sinteno de kapitano Smith manipulante kun
tiel grava averto estis milde dirite nekutima.

Dum kvin minutoj post la akcepto de telegramo el Baltic, proksimume je unu horo
kaj 45 minutoj, ekregistris radiotelegrafisto Phillips mesaĝon sendita fare de
la germana vaporŝipo Amerika al Hidrografia oficejo en Washington, kiu enhavis
atentigon pri la glacimontoj. Rilate al tio, ke temis pri la informo enhavanta
indikojn signifaj por navigado, ĝi devus esti ĉiuokaze transdonita ankaŭ sur la
ponteton. Sed tiel ne okazis. Pli juna radisto Bridge, kiu supervivis la
frakasiĝon de Titanic, ne povis tiun ĉi miskonsideron kontentige klarigi.
Phillips evidente prokrastis la informon kaj pli poste li forgesis pri ĝi.

Je la dua horo posttagmeze ĉefoficiro Wilde transprenis el la ponteto gardan
deĵoron de la unua oficiro Murdoch. Dek minutoj antaŭ la sesa Boxhall
rememorigis al Wilde ŝanĝon de la kurso. La ĉefoficiro donis al stiristo
apartenantan ordonon, tiu turnis la stirilon maldekstren observante nadlon de
kompaso kaj tuj kiam la ŝipo fiksiĝis en kurso 289°, li liberigis mantenilojn de
la stirrado, kiu revenis en la devenan pozicion.

Je la sesa la oficiroj deneve ŝanĝiĝis en la ponteto. Wilde-on alternigis la dua
oficiro Lightoller, el pli junaj oficiroj venis H. G. Lowe kaj H. J. Pitman, la
lokon ĉe la stirrado prenis la dua stiristo Robert Hitchens. Dum la transpreno
de la deĵoro li estis informita, ke la ŝipo navigacias en kurso 289° kaj li
ricevis ordonon teni ĝin plu.

En la gvatnesto sur la antaŭa masto je la sesa alternigis Jewell kaj Symons
Hogg-on kaj Evans-on. La kvina oficiro Lowe mallongtempe post la komenco de
deĵoro haltis en la mapejo kaj sur la tablo li ekvidis paperon, sur kiu estis
per krajono skribite "glacio" kaj sub ĝi la poziciajn indikojn. Li parkere
rapide proksimume kalkulis, kaj kiam li konstatis, ke Titanic atingos la
markitan regionon nur post la finigo de lia deĵoro, li ĉesis interesiĝi pri la
mesaĝo.

Je la sepa venis sur la ponteton la unua oficiro Murdoch, por ke Lightoller povu
foriri vespermanĝi. Eble post kvaronhoro post tio maristo Samuel Hemming, kiu
sur Titanic zorgis pri priservado de poziciaj lumoj, anoncis al Murdoch, ke ĉiuj
lumoj estas lokigitaj ĝuste kaj lumigitaj. Kiam Hemming forlasis la ponteton,
Murdoch ankoraŭ vokis lin reen kaj postulis lin, por ke li aranĝu fermon de
fermilo de aerumŝakto sur la pruo, tra kiu el la subferdeko trapenetris lumo. Li
ne volis, ke io ajn distru elrigardon el la ponteto aŭ el la gvatnesto al la
mara surfaco antaŭ la pruo de ŝipo. Li diris eksplicite al Hemming: "Ĉar ni
estas proksime de la glacio, mi volas, por ke antaŭ la ponteto estu ĉio
malheligita." Hemming persone fermis la fermilon.

Je la sepa kaj tridek la radiostacio de Titanic kaptis pluan depeŝon. La brita
vaporŝipo Californian, navigacianta en okcidenta kurso kiel Titanic, informis
proksime troviĝantan vaporŝipon Antillian-on pri tri proksimaj glacimontoj. La
juna radiotelegrafisto Bride forportis la mesaĝon sur la ponteton. Titanic estis
ĉimomente malproksima de la glaciaj kampoj 45 mejloj. Ĝia tempo kliniĝis.

Je la oka venis sur lokoj de la pli junaj oficiroj Pitman kaj Lowe Boxhall kaj
Moody. Samtempe okazis alterno de gvatistoj en la gvatnesto kaj ankaŭ Robert
Hitchens forlasis la stirradon. Lightoller restadis sur la ponteto, ĉar lia
deĵoro devis fini nur je la deka horo. Li postulis la sesan oficiron Moody-on,
por ke li surbaze de la freŝe konstatita pozicio de ŝipo kaj la venintaj
informoj pri la trovo de glacio verkontrolu, kiam Titanic verŝajne atingos la
spacon, en kiu estis la glacio rimarkita. Moody foriris en la mapejon, faris
bezonatajn kalkulojn kaj revenis kun tio, ke tio estos antaŭ la dudektria horo.
Dum la tuta vespero la temperaturo rapide sinkis, antaŭ la naŭa vespere ĝi jam
estis sole unu grado super la punkto de frosto.

Ĉirkaŭ la naŭa horo venis sur la ponteto kapitano Smith kaj Lightoller
proksimume duonhoron interparolis kun li. Ili parolis pri la vetero kaj ebla
renkontiĝo kun la glacio. La kapitano rimarkis, ke estas malvarme. "Tre
malvarme, sinjoro," respondis Lightoller, "estas nur unu grado super nulo. Mi
sendis mesaĝon al ĉarpentisto kaj en la maŝinejon, ke jam frostas aŭ frostos
nokte." "Estas nenia vento," daŭrigis la kapitano. "Jes, la surfaco estas tute
trankvila, damaĝe, ke ne estas vento, kiam ni estos tranavigaciantaj tra la
regiono de glacio." Tie, kie minacas danĝero de renkontiĝo kun flosantaj
glacimontoj, la vento ludas gravan rolon. Kiel ĝi ondumas la surfacon, la ondoj
puŝas la mergiĝintan glacimonton kreante sur ties alventa flanko borderon de
fosforeskanta ŝaŭmo. Tiel ili povas ekvidi ankaŭ malhelan glacimonton.

Al la kapitano, kiu venis sur la ponteton el la lumigita salono, daŭris ian
tempon, antaŭ ol liaj okuloj alkutimiĝis al la mallumo. Poste li momenton
observis la firmamenton kaj la malproksiman horizonton kaj kontentigite li
diris: "Estas tute klare." "Jes," respondis Lightoller, "ĉiuokaze iom da lumo
rebriliĝos de glacimontoj." "Jes," konsentis la kapitano, "ni eĉ vidos ilin, eĉ
kiam ili estos turnigitaj al ni per la blua flanko." Eĉ ne Lightoller dubis pri
tio. La kapitano forlasis la ponteton kun vortoj: "Se ja nur aperus ia problemo,
tuj sciigu min." Kaj tra la mapejo, kie li markis en etendigitan mapon la
pozicion de ŝipo laŭ kalkuloj de la kvara oficiro Boxhall, faritaj antaŭ du
horoj, li foriris en sian kajuton.

Ĉimomente, mallonge post tio, kiam la kapitano Smith foriris el la ponteto kaj
kiam la gardista oficiro Lightoller ordonis al la gvatistoj atenteme observi la
surfacon de oceano, kiam restis al ili nur dudek minutojn ĝis la alternigo de
deĵoroj, Titanic ricevis pluan averton, la plej ravan el ĉiuj, kiujn ties
radiostacio ĝis nu akceptis.

Aparataron en la radiotelegrafia kajuto priservis pli aĝa radisto Jack Phillips.
Kiam Philips plenlaboris, je la 9-a kaj 40 minutoj aŭdiĝis proksimume du cent
mejloj oriente de Titanic navigacianta vaporŝipo Mesaba de kompanio Atlantic
Transport Co. kun averto: "De Mesaba al Titanic... Glacio en regiono 42° ĝis 41°
25' de la norda latitudo kaj 49° 30' de la okcidenta longitudo. Ni vidis multe
da akumuligitaj grandaj pecoj de glacio kaj grandan nombron de grandaj
glacimontoj. Ankaŭ glaciaj kampoj. La vetero estas bona, klara."

Mallongtempe post forsendo de la depeŝo S. H. Adams, radiotelegrafisto de Mesaba
ricevis koncizan respondon: "Akceptita, dankon." Adams ankoraŭ atendis, ke venos
plua respondo de la kapitano de Titanic. Sed li atendis vane, kapitano Smith ne
aŭdiĝis. Adams tial ekregistris en taglibro la tempon de forsendo kaj ankaŭ la
tempon, kiam Phillips konfirmis ties akcepton, kaj plu li sole aŭdis, kiel
Titanic daŭrigas en radia korespondado kun kabo Race.

Tiu ĉi depeŝo, eksterordinare grava, kun proporcie preciza markigo de la regiono
de trovo de la granda kvanto de glacio sude de Titanic kaj rekte tie, kien ĝi
celis, estis neniam transdonita sur la ponteton. Se tiel okazus, la kapitano kaj
la oficiroj devis tuj konscii, ke Titanic fakte jam atingis la spacon de akuta
danĝero. Ĝi restis kuŝanta sur la tablo en la radiotelegrafia kajuto. Sur ĉiuj
ŝipoj senescepte validas regulo, ke manipulado kun depeŝoj rilatantaj al la
navigacio havas unusignifan preferon, kaj tiu ĉi regulo estis sur Titanic
rompita en vive grava momento.

Dum tiu tago tio estis jam la tria averto - la unua venis antaŭ la tagmezo de
vaporŝipo Noordam kaj la dua en la posttagmezaj horoj de vaporŝipo Amerika - kiu
restis forgesita en radiotelegrafia kajuto. Estas verŝajne, ke trolaborinta Jack
Phillips entute ne konsciis la signifon de sciigo el Mesaba, tial li prokrastis
ties enmanigon sur la ponteton por tempo, kiam la plej granda impeto de laboro
pasos. Sed la fatala momento por Titanic venis pli baldaŭ, ol Phillips povis
sian forgeson ripari.

Je la deka horo vespere kvar ekbatoj de la ŝipa sonorilo anoncis la alterigon de
deĵoroj. Frederick Fleet kaj Reginald Robinson Lee el la gvatistaro ascendis sur
ŝtupetaro tra internejoj de la antaŭa masto al la gvatnesto, kie jam senpacience
atendis la frostumitaj Jewell kaj Symons. Al la nove venantaj viroj ili
transdonis la ordonon de la dua oficiro Lightoller serĉi kun la plej granda
atentemo la glacion, precipe malpli grandajn pecojn kaj malgrandajn
glacimontojn. Apenaŭ Fleet kun Lee ripetis la ordonon, Symons kun Jewell rapide
foriris en varmon de siaj kajutoj. Lee ekokupis lokon sur la dekstra flanko kaj
Fleet sur la maldekstra flanko de la gvatnesto.

La dua stiristo Robert Hitchens venis alternigi sur la ponteton stiriston Alfred
Olliver-on. "289 gradoj," anoncis Olliver, kiam li estis transdonanta la
stirradon. Hitchens ripetis la kurson. En la sama tempo sur la ponteto aperis
kun la koltuko ĉirkaŭ la kolo kaj en varma mantelo la unua oficiro W. M.
Murdoch. Liaj unuaj vortoj estis: "Estas bela malvarmego!" "Jes, estas,
frostas," respondis Lightoller. La temperaturo tiutempe sinkis je plua grado kaj
ĝi estis sur punkto de frosto. Lightoller sciigis al la nove venanta gardanta
oficiro la indikojn pri la nuntempa pozicio de ŝipo, ties kurso kaj rapideco,
pri veterkondiĉoj kaj la informoj rilatantaj al la glacio. Samtempe li rimarkis:
"Ĉiumomente ni nun povas veni inter la glacion."

Titanic nun navigaciis per rapideco proksimume 21 knotoj. Kaj sub paperpezigilo
sur la tablo en la telegrafia kajuto kuŝis la averto parolanta per klara parolo
pri tio, ke la plej granda kaj la plej moderna vaporŝipo en la mondo impetas per
la alta rapideco en la regionon de glacio.

Je la 22-a kaj 30 minutoj Titanic preterpasis de glacio damaĝigitan vaporŝipon
Rappahannoc. Lampo el ferdeko de Rappahannoc anoncis: "Ni ĵus tranavigaciis tra
glacia kampo kaj inter kelke da glacimontoj." El Titanic venis respondo: "Via
anonco akceptita. Ni dankas. Bonan nokton."

Rappahannoc estis malaperanta malantaŭ la pobo de Titanic, sed nenia ŝanĝo
okazis sur ĝi. Per nemalgrandigita rapideco ĝi navigaciis en la danĝeran
regionon, kiu nun troviĝis netutaj 25 mejloj antaŭ ties pruo. Murdoch tenis
senĉese la saman kurson difinita de la kapitano kaj konfidis pri tio, ke se li
renkontiĝos kun la glacio, li kapablos ĝustatempe eviti al ĝi.

En la sama tempo, kiam Titanic impetis plenvapore renkonte al la katastrofo,
nordokcidente celis de ĝi per rapideco proksimume 12 knotoj okcidenten al usona
Boston poŝtvaporŝipo Californian, kiu fornavigaciis la 5-an de aprilo el
Londono. Ĝi apartenis al brita ŝipposedejo Leyland Line, kiu same kiel White
Star Line estis parto de trusto IMM de Morgan. Sur ties ponteto staris kapitano
Stanley Lord.

Je la 18-a horo kaj 30 minutoj posttagmeze la 14-an de aprilo Californian
preterpasis en distanco de kvin mejloj tri grandajn glacimontojn. Laŭ ordono de
Lord je unu horo pli poste radiotelegrafisto informis pri ili vaporŝipon
Antillian-on kaj tiun ĉi averton registris ankaŭ la radiostacio de Titanic, kion
mallongtempe post tio radiotelegrafisto Phillips konfirmis al Californian. Je la
oka vespere kapitano Lord ordonis duobligi gvatistarojn: krom unu viro en
gvatnesto li starigis pluan sur la pruon.

Post du horoj, je la 20-a kaj 15 minutoj, Lord ekvidis sur la okcidenta
horizonto pli helan strion. Li akrigis lornon kaj baldaŭ li distingis, ke temas
pri ampleksa glacia kampo etendiĝanta maldekstre kaj dekstre antaŭ la pruo de
ŝipo. Tuj kiam li akiris certecon, li signalis per ŝipa telegrafo en maŝinjeon
ordonon "Haltu!" kaj tuj poste: "Plenvapore reen!" Samtempe li ordonis al la
stiristo: "Tute maldekstren!" Kiel komencis la pruo de ŝipo turniĝi, aŭdiĝis la
gvatistaro: "Glacio rekte antaŭ ni!" malgrandaj pecoj de glacio frotiĝis je la
pruo kaj post nelonge estis ĉirkaŭita de ĝi la tuta ŝipo. Kapitano Lord
transiris al la maldekstra alo de ponteto kaj nun li ekvidis la glacian kampon
tute klare en distanco kvarono ĝi duono de mejlo en direkto de la antaŭa kurso.
Post la farita turnigo li denove ordonis al la maŝinejo "Haltu!" La ŝipa pruo
ĉimomente direktis al orientnordoriento.

Ĉirkaŭ la dekunua horo vespere, kiam Lord foriris el la ponteto, li ekvidis en
la orienta horizonto lumon. Lord estis konvinkita, ke la lumo, kiun li vidis en
malproksimo, estas navigacianta vaporŝipo. Tial li ekcelis al la radiotelegrafia
kajuto, por ke li demandu radiotelegrafiston Cyril Furmston Evans-on, ĉu
proksime ne elsendas ia ŝipo, kaj se jes, do kia. Li eĉ ne ĝisiris tien, la
radiotelegrafisto ĝuste eliris al la ferdeko. Al la demando de la kapitano li
respondis, ke povus temi pri Titanic. Lord ordonis al la radiotelegrafisto, por
ke li atentigu lin, ke Californian haltis, ĉar ĝi estas ĉirkaŭita de glacio.
Antaŭ la dekunua horo vespere la nekonata ŝipo jam alproksimiĝis tiom, ke la
tria oficiro Groves iris en mapejon por anonci al kapitano Lord. La kapitano
ordonis al li: "Voku ĝin per lampo de Morse. Vi ekvidos, se ĝi respondos."
Groves revenis sur la ponteton kaj komencis elsendi. Sed la vaporŝipo ne reagis.

Sur Titanic dum Jack Phillips senĉese laboregis dum forsendado de telegramoj de
vojaĝantoj al la stacio sur kabo Race. Kiam aŭdiĝis sendostacio de Californian,
ĝi tute superbruigis senĉese ankoraŭ malfortan signalon el kabo Race. Antaŭ
vickomitato de senatoro Smith en Novjorko radiotelegrafisto Evans elparolis, ke
li forsendis: "Saluton, maljunulĉjo, ni haltis kaj glacio estas ĉirkaŭ ni." El
Titanic venis bruska respondo: "Silentiĝu, mi havas laboron. Mi estas en konekto
kun kabo Race kaj ci distras min!"

El la elparolo de la radiotelegrafisto de Californian estis evidenta unu signifa
fakto: rilate al la formulado de lia depeŝo, precipe al gaja alparolo, la
trolaborinta Phillips povis konsideri sole kiel amikan saluton de alia
kolego-radiotelegrafisto, kiu volas babili, kio okazis sur la nordatlantikaj
linioj kutime. Sed ekzistis kategorio de telegrafaj informoj nomataj "kapitanaj
deĵoraj depeŝoj". Temis pri gravaj mesaĝoj inter la kapitanoj. Kapitano Lord ne
elektis tiun ĉi formon kaj plie li neniel signis al Evans Phillips, ke temas pri
mesaĝo de la kapitano. Sekve de tio ne estis enmanigita sur la ponteton de
Titanic nek la kvara kaj el ĉiuj plej urĝa averto.

Ni povas rajtigite konstati, ke sur la ferdeko de Californian ĵus okazis la unua
el la fatalaj duboj. Evans devis ĉiuokaze anonci al Phillips, ke temas pri
mesaĝo de la kapitano, kaj li ne devis sendi ĝin pli baldaŭ, ol la
radiotelegrafisto de Titanic per preskribita maniero - tio estas per elsendo de
litero K - komprenigis lin, ke li estas preparita akcepti la depeŝon.

Je la 23-a horo kaj 30 minutoj Cyril Evans finis sian laboron. Li estis laca.
Kiel unusola radiisto sur la ŝipo li komencis en tiu tago sian deĵoron je la
sepa matene kaj post pli ol dek kvin horoj li ĝojis, ke li povas iri dormi.

Sed ĉu la ordono "Tute dekstren!" suferis de lingva konfuziĝo inter la tiama
velŝipa sistemo (kie "dekstren" = ŝipo iru baborden) kaj la moderna sistemo kiu
tiutempe ekuziĝis (kie "dekstren" = ŝipo iru triborden)? En 2010, Louise Patten,
nepino de Lightoller, asertis ke la stiristo aŭdante la alvokon "dekstren!" unue
ekturnis la stirilon dekstrume (do direkte al la glacimonto), kaj nur poste
kompreninte la eraron li turnis en la alia direkto (kontraŭ direkto de
hor-montriletoj, livume).

La kvara oficiro de Titanic Boxhall forpafis sume ok raketojn, laŭ ĝenerale
agnoskataj kutimoj anoncantaj, ke la ŝipo troviĝas en stato de la plej granda
endanĝerigo. Sed la nekonata ŝipo ne reagis al ili.

La fina nombro de la savitoj, kiujn Carpathia forveturigis el la loko de
tragedio, estis 706 personoj. Tio signifas, ke el la 1-a klaso de Titanic
saviĝis 60 % da vojaĝantoj (145 virinoj kaj infanoj kaj 54 viroj), el la 2-a
klaso 42 % (104 virinoj kaj infanoj kaj 15 viroj), el la 3-a klaso 25 % (105
virinoj kaj infanoj kaj 69 viroj) kaj 24 % da skipanoj saviĝis (20 virinoj kaj
194 viroj). Do proksimume du trionoj el tiuj, kiu troviĝis sur Titanic, dum ties
unua navigacio mortis, nur unu triono supervivis la katastrofon.

Sur la troplenigita Carpathia baldaŭ ekaperis aferoj, pro kiuj kapitano Rostron
neniel ĝojis. Disharmonioj kaj streĉoj evidentaj jam sur kelkaj savboatoj
reviviĝis kaj de tempo al tempo ili minacis superkreski en malfermitajn
konfliktojn. La kapitano kaj liaj oficiroj devis multe klopodi por malebligi
gravajn malagrablaĵojn. La esenco de problemo estis evidenta: post la unua ĝojo
pro savo, multaj el la savitaj virinoj, kiuj perdis siajn edzojn, fratojn aŭ
amikojn, komencis riproĉi al viroj, kiuj venis en la savboatojn, ke ili
supervivis. Ilia indigno ankoraŭ kreskis, kiam ili eksciis, kiom da virinoj kaj
infanoj, por kiuj jam ne estis loko en la savboatoj, dronis kun Titanic. La
streĉo atingis tian gradon, ke ekz. majoro A. G. Peuchen devis postuli de la dua
oficiro Lightoller, ke li preparu al li skribkonfirmon pri tio, ke li ordonis al
li enŝipiĝi en savboaton. Kelkaj atestintoj asertis, ke ili aŭdis, kiel Molly
Brown parolante pri Bruce Ismay uzis durajn vortojn pri tio, ke pro sia konduto
li estus ĉe ili en Colorado pendumita sur la plej proksima pino.

La situacio ankoraŭ malpliboniĝis, kiam merkrede la 17-an de aprilo matene
komencis tralikiĝi famoj pri avertoj antaŭ glacia danĝero, kiuj venis al
Titanic, sed ne estis dediĉita al ili atentemo, respektive ne estis faritaj
bezonataj disponoj. Kiam posttagmeze al rekta demando unu el la savitaj oficiroj
de Titanic konfirmis, ke tio vere estis tiel, ĉiujn atakis hororigo. Ne temis do
- kiel ĝis nun preskaŭ ĉiuj konjektis - pri tragika kaj nekulpigita malfeliĉo,
kiam ŝipo subite kaj neatendite troviĝis inter glacimontoj. Male, la kapitano
kaj la oficiroj respondecaj pri navigacio sciis pri la danĝero jam horojn antaŭ
la kolizio. Reago de la frakasiĝintoj je tiu ĉi malkovro estis tute komprenebla
ondo de indigno.

Instruisto Lawrence Beesley komencis skribi leteron destinitan al eldonisto de
la londona ĵurnalo The Times. Li decidis fari ĉion, por ke la angla publiko
eksciu tion, kio vere okazis, por ke en estonteco ne plu okazu tia tragedio.
Samtempe li preparis priskribon de la katastrofo kaj la cirkonstancoj, kiuj
akompanis ĝin, por la usonaj ĵurnaloj. Tuj elbordiĝinte en Novjorko li
transdonis tiujn ĉi materialojn al reprezentanto de la agentejo Associated
Press. Tuj poste ili estis publikigitaj kaj fariĝis la plej kompleta kaj la plej
serioza priskribo de la malfeliĉo, kiu estis en la unuaj tagoj plena de
histerio, suspektoj kaj elpensitaĵoj.

Merkrede la 17-an de aprilo Carpathia aperis en densa nebulo, tra kiu ĝi
trabaris sin fakte dum la tuta resto de la navigacio. Kapitano Rostron devis
malaltigi rapidecon kaj ĉiun duonminuton eksonis ŝipa hupo avertanta ĉiujn
ĉirkaŭajn navigaciilojn. Li bone konsciis, kiel la averta hupado devas efiki je
la nervoj de frakasiĝintoj. Sed tio estis neevitenda, la nebulo prezentis la
saman danĝeron kiel la glacimontoj. Ĵaŭde posttagmeze el la griza kurteno fine
aŭdiĝis hupo de lumtura ŝipo apud insulo Fire kaj poste je la sesa vespere
Carpathia alproksimiĝis al alia lumtura ŝipo, kie ĝi devis enŝipigi stiriston,
kiu kondukos ĝin tra novjorka golfo en havenon. Nur nun la laca kapitano Rostron
el la profundaĵo de la animo elspiris. La plej drama navigacio de lia vivo post
nelonge estis finiĝonta.

Kun la alveturo de Carpathia havis plenajn zorgojn ankaŭ novjorka urbestro kaj
policestro. Jam posttagmeze policaj kordonoj fermis stratojn kondukantaj al
albordiĝejo de ŝipoj de Cunard kaj la regiono de kajo, kie el Carpathia la
frakasiĝintoj devis elŝipiĝi, estis barita per barieroj. En tiun ĉi spacon estis
koncentrigitaj grandaj policaj fortoj inkluzive de rajdpolicanoj kaj detektivoj
en civilo. La tuta urbo Novjorko vivis en tiuj ĉi tagoj pro la atendado de
baldaŭa alveturo de ŝipo kun kelke de centoj da frakasiĝintoj. Institutoj kaj
privataj personoj proponis helpon. Irlandaj, italaj, judaj, germanaj kaj svedaj
almigrintaj kompanioj proponis loĝig-spacojn, urbo Novjorko donis 700 litojn,
YMCA kaj Armeo de savo pluajn. Magazeno Gimbel donis por dumtempa loĝigo de la
frakasiĝintoj je dispozicio 200 lokojn. Sume estis antaŭ la alveturo de
Carpathia certigita loĝigo por pli ol 5000 homoj, kio tre superis la verajn
bezonojn. Ĉiu malsanulejo en la urbo preparis sin por akcepti tiujn, kiuj
bezonos kuracistan helpon, medikamentojn kaj nutraĵojn proponis ankaŭ Ruĝa
Kruco. Samtempe alvenis mon-kontribuoj por la vojaĝantoj de la 3-a klaso, kiujn
la katastrofo senigis de ĉiu havaĵo. Organizadon de kolekto ekprenis edzino de
multimilionulo Vanderbildt kaj grandan sumon ŝi amasigis de membroj de novjorka
borso. Vincent Astor kontribuis 10000 dolarojn, Andrew Carnegie 5000, John
Rockefeller 2500 dolarojn. George M. Cohan, la konata figuro de novjorka teatra
mondo, kolektis inter siaj kolegoj preskaŭ 9000 dolarojn kaj al la frakasiĝintoj
el Titanic devis esti transdonita ankaŭ profito de aparta sabata prezento de unu
el teatroj en Broadway. Aliĝis ankaŭ sportistoj, prezidanto de fotbala klubo New
York Giants anoncis, ke profito el dimanĉa matĉo iros al la sama konto. La
gvidantaro de pensilvanaj fervojoj proponis, ke ĉiujn vojaĝontojn ĝis
Philadelphia kaj plu okcidenten transportos je siaj kostoj.

La amasiĝintaj homamasoj atendis, ke Carpathia ekcelos al la kajo de Cunard, sed
por surprizigi ĉiujn ĝi daŭrigis tra la golfo supren al albordiĝejo de
ŝipposedejo White Star Line kaj tie ĝi haltis. Ĉimomente ekpluvis, tondro
ŝtormis kaj fulmoj krucigis la firmamenton. En ties lumo homoj en
akompanig-ŝipoj kaj sur kajoj vidis, ke Carpathia malsuprenigas savboatojn. Tio
estis la savboatoj de Titanic, kiujn ĝi kolektis sur la loko de katastrofo kaj
antaŭ ankrigo estis necese forgi ilin el la ferdeko, por ke ili ne malebligu
manipuladon kun allig-ŝnuregoj. Ĉiun el ili nun priservis du el la savitaj
maristoj de Titanic. Tiujn ĉi dek tri boatoj prezentis ĉion, kio restis el la
plej granda kaj la plej perfekta ŝipo de sia tempo.

Kiam la lasta boato estis alligita al la kaja digo, Carpathia malrapide turniĝis
kaj revenis tien, kie atendis la dekmilaj homamasoj. Je la 9-a horo kaj 35
minutoj fortaj ŝtalŝnuregoj katenigis ĝin al la moleo. Kiam pontetoj estis
malsuprenigitaj, la unuaj homoj komencis veni al la kajo. Plua ĉagreno: tio ne
estis tiom atendataj frakasiĝintoj, sed la vojaĝantoj de Carpathia. Nur kiam
ĉiuj vojaĝantoj foriris el la ŝipo, aperis sur ŝtupetoj virino, kiu je la unua
ekvido diferenciĝis de la bone vestitaj kaj ordigitaj vojaĝantoj de Carpathia.
Ŝi estis blondhara, ŝi faris kelke da paŝoj kaj konfuzite ŝi haltis ekvidinte
milojn da vizaĝoj, kiuj turnis sin al ŝi. Ĉi tie jam ne povis okazi eraro - la
ferdekon de Carpathia forlasis la unua el 706 frakasiĝintoj, kiuj supervivis la
plej grandan surmaran katastrofon de ĉiuj tempoj. Post ŝi sekvis en rapida sekvo
pluaj, laŭ tio, en kiu klaso ili vojaĝis; la vojaĝantoj de la 1-a klaso estis
forirantaj plej baldaŭ. Plimulte atendis ilin aŭtomobiloj, kiuj rapide
forveturigis ilin el mandistanco de atakantaj raportistoj kaj el ĉirkaŭigo de la
scivolema homamaso.

Poste forlasis Carpathia-on vojaĝantoj de la 2-a klaso el Titanic. Ankaŭ
plimulto de ili estis atendata kaj pri tiuj, kiujn neniu venis bonvenigi, estis
prompte zorgite.

La vojaĝantoj de la 3-a klaso foriris el Carpathia kiel la lastaj. Ministro
Charles Nagel instruis almigrintajn oficejojn, por ke ili en tiu ĉi, tute
eksterordinara okazo forlasu kutimajn komplikajn kaj plurfoje degradigajn
procedurojn. Tiuj, kiujn atendis parencoj aŭ amikoj, povis foriri tuj, ĉe
ceteraj sep aparte destinitaj almigrintaj inspektistoj aranĝis formalaĵojn rekte
sur la ferdeko de Carpathia kaj poste ili estis transdonitaj en la zorgon de
ĥaritaj organizaĵoj.

D-ro Robert D. Ballard, gvidanto de laboratorio por profundeca mergiĝado de
oceanografia instituto de Woodsholes en ŝtato Massachusetts, prepariĝis por
ekspedicio al Titanic dek tri jarojn.



https://eo.wikipedia.org/wiki/Porto-Riko

Porto-Riko (hispana: Puerto Rico, laŭ la hispanlingva nomo Riĉa haveno), ankaŭ
esperantigita kiel Puerto-Riko, Puertoriko, Portoriko estas dependa teritorio de
Usono en Kariba Maro. Ĝi apartenas al la Grandaj Antiloj kaj situas oriente de
Hispanjolo.

Ĝi estis unue vizitata de eŭropanoj dum la dua vojaĝo de Kristoforo Kolumbo en
1493. De tiam, ĝi restis kolonio de la hispana monarkio.

Dum la 19-a jarcento, kune kun Kubo, kaj kontraŭe al la ceteraj iberamerikaj
landoj, ĝi restis ligita al Hispanio, sed fine de la jarcento komenciĝis
sendependista movado. En 1898, okaze de la hispana-usona milito, Porto-Riko
estis aligita al Usono.

En 1945 Luis Muñoz Marín venkis en la unuaj demokrataj balotoj, kaj en 1952
estas organizita aŭtonoma regado.

Porto-Riko sendas sian propran teamon al la Olimpiaj ludoj. La porto-rikanoj
estas liberaj de la impostoj de la usona registaro (sed pagas impostojn al sia
registaro).

La portorikanoj ne rajtas elekti la prezidenton de Usono. Ili elektas
reprezentanton al la Kongreso de Usono, sed ili ne havas rajton voĉdoni.

En Porto-Riko estas 78 diversaj komunumoj, ĉiu komunumo havas sian
komunumestron. La ĉefaj urboj estas: San-Juano (ĉefurbo), Guaynabo, Bayamón,
Carolina, Caguas, Mayagüez, Ponce, Cataño, Trujillo Alto kaj Arecibo.

Biogeografie la insulo apartenas al la kariba ekoprovinco de la neotropika
ekozono laŭ la tipologio de la Monda Natur-Fonduso ( WWF ). Ĝi entenas unuflanke
la portorikajn humidajn arbarojn, aliflanke la portorikajn sekajn arbarojn.
Biome temas pri ekoregionoj kiuj respektive apartenas al "tropikaj kaj
subtropikaj humidaj foliarbaroj" kaj al "tropikaj kaj subtropikaj sekaj
foliarbaroj".

Porto-rika kulturo estas miksaĵo de kvar kulturoj: Afrika (el sklavoj), Taína
(el Amerikaj indianoj), Hispana (el Eŭropo), kaj pli lastatempe, Nordamerika (el
Usono). El Hispanujo, ili ricevis la Hispanan lingvon, la katolikan religion,
kaj multe da pliaj tradicioj.



https://eo.wikipedia.org/wiki/Pensilvanio

Pensilvanio (angle Pennsylvania [pensilvejnja] pensilvanigermane, Pennsilfaani)
estis brita kolonio de Nordameriko (1682-1776) kaj nun estas unu el la 50 ŝtatoj
de Usono, havante 12,3 milionojn homojn kaj 119.290 km2 da areo. Ĝi estas en la
nordoriento de la lando, inter Nov-Jorkio kaj Marilando; kaj Nov-Ĵerzejo kaj
Ohio.

Pensilvanio havas du grandajn urbegojn: Filadelfio en la oriento kaj Pitsburgo
en la okcidento. La ĉefurbo estas malgranda urbo en la centro: Harrisburg. La
ŝtato estas plejparte montara kaj arbara.

Pensilvanio estis fondita de William Penn en 1682 kiel kolonio de la brita
imperio. PENN ricevis la nordamerikan terpecon de La Brita Reĝo kiel donacon,
sed li elektis krome pagi al la lokaj indianoj, al kiuj ĝi vere apartenis.
"Pensilvanio" en la latina signifas "la arbaro de Penn". La kolonio toleris
religiojn, eĉ judismon kaj katolikismon, kaj fariĝis loko de rifuĝejo interalie
de kvakeroj kaj de parolantoj de la pensilvanigermana lingvo (inkluzive amananoj
("amiŝoj") kaj menonanoj).

En 1776, Pensilvanio, kun 12 aliaj kolonioj, ribelis kontraŭ la reĝo por fondi
Usonon. Pensilvanio fariĝis la 2-a ŝtato de Usono je la 12-a de decembro 1787.
Antaŭ la konstruado de Vaŝingtono, Filadelfio estis la ĉefurbo de la nova nacio.
La batalo de Gettysburg okazis je Julio 1,2,3 1863 ĉe Gettysburg. Ĝi estis la
plej grava batalo de la Usona Enlanda Milito.

Dum 1850-1950, Pensilvanio produktis multe de la ŝtalo kaj karbo de Usono. Ĝi
estas fama kiel produktanto de la ĉokolado de Hershey's Chocolate (ĉokolado de
Hershey), kompanio fondita de la menonano Milton Hershey.



https://eo.wikipedia.org/wiki/Oro

Oro (latine: aurum) estas kemia elemento de la perioda tabelo kun la simbolo Au
kaj atomnumero 79.

Ĝi estas valorega flava metalo, konata ekde la prahistorio. Kiel la metaloj, ĝi
estas maleebla, duktila, kaj brila. Pura oro fandiĝas je 1063 °C, kaj bolas je
2966 °C. Sed ofte la oro estas en formo de alojo. Pura oro (je 24 karatoj) estas
tro mola por produkti uzeblajn objektojn. Oro de 18 karatoj havas 18 partojn de
pura oro kaj 6 partojn de alojaĵo.

Laŭ la prezoj de 2002 la valoro de unu gramo da oro estas ĉirkaŭ dek usonaj
dolaroj aŭ dek unu eŭroj, kio estas 12-oble la historia valoro de oro antaŭ
1900. Depost 1900, la monda ekonomio kreskis multe pli rapide ol la novaj
eltrovoj de oro.

Oni trovas oron en formo de buletoj en iuj riveretoj. Ekzemple tio okazis ofte
en la usona ŝtato de Kalifornio kaj en Jukonio en Kanado. Oni ankaŭ minas oron
en orminoj, kie la oro estas en erco. Estas ankaŭ 64,8 miligramoj da oro en unu
tuno da marakvo ($ 0,66 da oro en 2002).

La oro estas grava elemento en la elektroniko, juvelaro, kaj en moneroj. Orfolio
beligas multajn statuojn kaj altarojn. Maldika tegaĵo da oro sur la vitro de
ĉieloskrapantoj reduktas la varmon venantan de sunlumo.

Oro formas bazon de multaj monaj sistemoj. En la 19-a jarcento oro estis la bazo
de la monsistemo de la brita imperio – la tiel nomata ora normo, forlasita je
1931. Antaŭ la 19-a jarcento arĝento estis la ĉefa formo de mono. Post 1971 mono
estis sen iu ajn metala bazo, eĉ teorie. De -1000 ĝis 1900 oro estis 10-oble al
15-oble pli valora ol arĝento. Nun ĝi estas ĉirkaŭ 57-oble pli valora.

Oro estas grava por elektroniko, ĉar elektro fluas tra oro tre libere kaj
rapide: drato de oro estas pli bona konduktaĵo ol drato de kupro, sed ankaŭ
multe pli altekosta. Tial oro ja ekzistas en elektronikaĵoj, sed en malgrandaj
kvantoj.

Oro estas la plej duktila el ĉiuj metaloj; ununura gramo povas esti batita en
lamenon de 1 kvadrata metro, aŭ unco en 300 kvadratfutojn. Orfolio povas esti
batita sufiĉe maldika ĝis igi ĝin travidebla. La elsendita lumo prezentiĝas
verdete blua, ĉar oro forte reflektiĝas flave kaj ruĝe. Tiaj duontravideblaj
lamenoj ankaŭ forte reflektas infraruĝan lumon, igante ilin utilaj kiel
infraruĝaj (radivarmeco) ŝildoj en vidiloj de varmeltenaj procesoj, kaj en
sunŝirmiloj por kosmovestoj. Oro estas bona varmokonduktilo kaj
elektrokonduktilo kaj respegulas forte infraruĝan radiadon.

Krome, oro estas tre densa: kuba metro havas mason de 19,300 kg. Kompare, la
denseco de plumbo estas 11,340 kg/ m³, kaj tio de la plej densa elemento, osmio,
estas 22,588 ± 15 kg/ m³.

Oro troviĝas en multaj landoj de la Tero, sed en tre malsamaj kvantoj. Altaj
kvantoj povas konsistigi konsiderindan ekonomian faktoron. La apuda mapo montas
la ĉefajn landojn, kie oro estas nature trovebla.

Laŭ taksoj ĝis 2011 estis minitaj 171.300 tunoj da oro; tio estas kubo ĉirkaŭ
20,7 metrojn longa. Oni supozas, ke ankoraŭ 51.000 tunoj estas mineblaj je la
nuna prezo.

La monda konsumado de nova oro produktita estas de ĉirkaŭ 50% en juvelarto, 40%
en investado, kaj 10% en industrio.

Pro la moleco de pura (24k) oro, ĝi estas kutime alojita kun bazmetaloj por uzo
en juvelarto, ŝanĝante ĝian malmolecon kaj muldeblecon, frostopunkton, koloron
kaj aliajn trajtojn. Alojoj kun pli malalta karatrangigo, tipe 22k, 18k, 14k aŭ
10k, enhavas pli altajn procentojn de kupro aŭ aliaj bazmetaloj aŭ arĝento aŭ
paladio en la alojo. Kupro estas la plej ofte uzita bazmetalo, kiu donas pli
ruĝetan koloron.

Dekok-karata oro enhavanta 25% da kupro estas trovita en antikvaĵoj kaj rusa
juvelarto kaj havas klaran, kvankam ne domine, kupro nuancon, kreante rozkoloran
oron. Dek kvar-karata oro-kupra alojo estas preskaŭ identa en koloro al kelkaj
bronzalojoj, kaj ambaŭ povas esti uzitaj por produkti policajn kaj aliajn
insignojn. Blua oro povas esti farita per alojado kun fero kaj purpura oro povas
esti farita per alojado kun aluminio, kvankam malofte farite krom en specialeca
juvelarto. Blua oro estas pli fragila kaj tial pli malfacile plilaborebla dum
farado de juvelarto.

Dekkvar- kaj dekok-karataj oralojoj kun arĝento sole prezentiĝas verdflavaj kaj
estas referitaj kiel verda oro. Blank-or-alojoj povas esti faritaj kun paladio
aŭ nikelo. Blanka 18-karatoro enhavanta 17.3% da nikelo, 5.5% da zinko kaj 2.2%
da kupro estas arĝente brilaj en aspekto. Nikelo estas toksa, aliflanke, kaj ĝia
liberigo de nikela blankoro estas kontrolita per leĝaro en Eŭropo.

Alternativaj blankaj or-alojoj estas haveblaj surbaze de paladio, arĝento kaj
aliaj blankarĝentoj, sed la paladi-alojoj estas pli multekostaj ol tiuj uzantaj
nikelon. Alt-karataj blank-or-alojoj estas multe pli rezistemaj al korodo ol
estas ĉu pura arĝento aŭ sterling-arĝento. La japana metio Mokume-gane
ekspluatas la kolorkontrastojn inter lamenigitaj koloraj oralojoj por produkti
dekoraciajn lignoteksturajn efikojn.

Multaj posedantoj de oro stokas ĝin en formo de oretalonoj aŭ or-ingotoj kiel
heĝo kontraŭ inflacio aŭ aliaj ekonomiaj interrompoj. Tamen, ekonomikisto Martin
Feldstein ne kredas ke oro servas kiel heĝo kontraŭ inflacio aŭ valutdeprecado.

Modernaj or-etalonoj por investadaj aŭ kolektadaj celoj ne postulas bonajn
mekanikajn eluziĝotrajtojn; ili estas de tipe bona oro de 24k, kvankam la Usona
Oraglo kaj la brita orsuvereno daŭre estas stampitaj en 22k (0.92) metalo en
historia tradicio, kaj la sudafrika Krugerrando, unue eldonita en 1967, ankaŭ
estas 22k (0.92). La ekstra eldono de la Kanada Acerfolio enhavas la plej altan
puroron de iu oretalono, ĉe 99.999% aŭ 0.99999, dum la populara eldono de la
Kanada Acerfolio havas purecon de 99.99%.

Pluraj aliaj 99.99% puraj oretalonoj estas haveblaj. En 2006, la Usono Stampejo
komencis produkti la ormoneron de la Usona Bizono kun pureco de 99.99%. La
aŭstraliaj Orkanguruoj unue estis kreitaj en 1986 kiel la aŭstraliaj nugget
(or-grajno) sed ili ŝanĝis la reversdezajnon en 1989. Aliaj modernaj moneroj
estas la aŭstria Viena Filharmonia kaj la ĉina Or-Pando.

Nur 10% el la tutmonda konsumo de nova oro produktita iras al industrio, sed
klare la plej grava industria uzado por nova oro estas en la fabrikado de
kontraŭkorodaj konektiloj en komputiloj kaj aliaj elektraj aparatoj. Por
ekzemplo, laŭ la Monda Orkonsilio, tipa poŝtelefono povas enhavi 50 mg de oro,
valora ĉirkaŭ 50 dolarcentonoj. Sed ĉar oni produktas unu milon da milionoj da
poŝtelefonoj ĉiujare, la ora valoro de 50 centonoj en ĉiu telefono faras 500
milionoj da usonaj dolaroj en oro el nur tiu aplikaĵo.

Kvankam oro estas atakita per libera kloro, ĝia bona kondukteco kaj ĝenerala
rezisto al oksigenado kaj korodo en aliaj medioj (inkluzive de rezisto al
ne-klorumitaj acidoj) kaŭzis ĝian ĝeneraligitan industrian uzon en la
elektronika epoko kiel maldiktavola ŝirmilo en konektiloj, tiel certigante bonan
konekton. Ekzemple, oro estas uzita en la konektiloj de la pli multekostaj
elektronikaj kabloj, kiel ekzemple por aŭdio, vidbendo kaj USB. La avantaĝo de
uzado de oro super aliaj konektilaj metaloj kiel ekzemple stano en tiuj aplikoj
estis diskutita; orkonektiloj ofte estas kritikitaj fare de aŭdvidaj ekspertoj
kiel nenecesaj por la plej multaj konsumantoj kaj viditaj kiel simple
surmerkatiga ruzaĵo. Tamen, la uzado de oro en aliaj aplikoj en elektronikaj
glitaj kontaktoj en tre humidaj aŭ korodaj atmosferoj, kaj en uzado por
kontaktoj kun tre alta fiaskokosto (certaj komputiloj, komunika ekipaĵo,
kosmoŝipoj, motoroj por reagaviadiloj) restas tre ofta.

Krom glitaj elektraj kontaktiloj, oro ankaŭ estas uzita en elektraj kontaktiloj
pro sia rezisto al korodo, elektra rezistivo, duktileco kaj manko de tokseco.
Ŝaltilkontaktoj estas ĝenerale submetitaj al pli intensa korodstreso ol glitaj
elektraj kontaktiloj. Bonaj oraj fadenoj estas utiligitaj por ligi
duonkonduktilojn al siaj pakaĵoj tra proceso konata kiel dratligado.

La koncentriĝo de liberaj elektronoj en ormetalo estas 5.90 × 10²² cm −³. Oro
estas tre kondukta al elektro, kaj estis uzita por elektra drataro en kelkaj
alt-energiaj aplikoj (nur arĝento kaj kupro estas pli kondukta per volumeno, sed
oro havas la avantaĝon de korodrezisto). Ekzemple, eloraj elektraj dratoj estis
utiligitaj dum kelkaj el la atomeksperimentoj de la Projekto Manhattan, sed
grandaj altaj nunaj arĝentfadenoj estis utiligitaj en la kalutraj izotopaj
apartigilmagnetoj en la projekto.

Oro estas atakita de kaj dissolvita en alkalaj solvaĵoj de kalio aŭ
natriocianido, por formi la salan orcianidon - tekniko kiu estis uzita en
ekstraktado de metala oro el ercoj en la cianidproceso. Orcianido estas la
elektrolito uzita en komerca galvanizado de oro sur bazmetaloj kaj
elektro-formado.

Orkloridaj (kloroaŭra acido) solvoj estas utiligitaj por fari koloidan oron per
redukto el jonoj de citrato aŭ askorbato. Orklorido kaj oroksido kutimas fari
oksikokon aŭ ruĝkoloran vitron, kiu, kiel koloidaj orsuspensaĵoj, enhavas egale
grandajn sferajn nanajn orpartiklojn.

Metalaj kaj oraj komponaĵoj estis uzataj por medicinaj celoj historie kaj
ankoraŭe. La ŝajna paradokso de la fakta veneneco de la substanco sugestas la
eblo de gravaj truoj en la kompreno de la agado de oro en fiziologio.

Oro eble estas la plej antikva administrita kuracilo (ŝajne fare de ŝamanaj
kuracistoj) kaj konata de Dioskorido.

En mezepokaj tempoj, oro ofte estis vidita kiel utila por la sano, en la kredo
ke io tiel rara kaj bela ne povis esti io ajn sed saniga. Eĉ kelkaj modernaj
esoteristoj kaj formoj de alternativa medicino asignas al metala oro resanigan
kapablon.

En la 19-a jarcento oro havis reputacion kiel "nervine," nome terapio por nervaj
malsanoj. Deprimo, epilepsio, migreno, kaj glandaj problemoj kiaj amenoreo kaj
impotenteco estis traktitaj per oro, kaj ĉefe alkoholismo (Keeley, 1897).

Tamen, nur saloj kaj radioizotopoj de oro estas de farmakologia valoro, ĉar
elementa (metala) oro estas inerta al ĉiuj kemiaĵoj kiujn ĝi renkontas ene de la
korpo (ekzemple, englutita oro ne povas esti atakita de stomaka acido). Iom da
oraj saloj havas kontraŭinflamajn kpablojn kaj estas utiligitaj kiel
medikamentoj en la terapio de artrito kaj aliaj similaj kondiĉoj. Orbazitaj
injektoj estis esploritaj kiel rimedo por helpi redukti la doloron kaj ŝveladon
de reŭmatoida artrito kaj historie kontraŭ tuberkulozo kaj kelkaj parazitoj.

Oralojoj estas uzitaj en plifortiga dentokuracado, precipe en dentrestarigoj,
kiel ekzemple kronoj kaj permanentaj pontoj. La iometa maleabileco de la
oralojoj faciligas la kreadon de supra molara surfaco kun aliaj dentoj kaj
produktas rezultojn kiuj estas ĝenerale pli kontentigaj ol tiuj produktitaj per
la kreado de porcelanaj kronoj. La uzado de orkronoj en pli protrudaj dentoj
kiel ekzemple incizivoj estas preferita en kelkaj kulturoj kaj malinstigita en
aliaj.

Koloidaj or-preparoj (suspendoj de nanaj or-partikloj) en akvo estas intense
ruĝkoloraj, kaj povas esti faritaj kun malloze kontrolitaj partiklograndecoj
supren al kelkaj dekoj de nanometroj laŭlarĝe per redukto de orklorido kun jonoj
de citrato aŭ askorbato. Koloida oro estas uzita en esploraplikoj en medicino,
biologio kaj materiala scienco. La tekniko de imuna or-etikedado ekspluatas la
kapablon de la orpartikloj por adsorbi proteinajn molekulojn sur iliaj surfacoj.
Koloidaj orpartikloj kovritaj per specifaj antikorpoj povas esti utiligitaj kiel
enketoj por la ĉeesto kaj pozicio de antigenoj sur la surfacoj de ĉeloj. En
ultrafajnaj sekcioj de histoj rigarditaj per elektrona mikroskopo, la imunaj
or-etikedoj prezentiĝas kiel ekstreme densaj rondaj punktoj ĉe la pozicio de la
antigeno.

Oro, aŭ alojoj de oro kaj paladio, estas aplikitaj kiel kondukta ŝirmaĵo al
biologiaj specimenoj kaj aliaj izolivaj materialoj kiel ekzemple plastoj kaj
vitro por esti rigarditaj en skana elektrona mikroskopo. La sirmaĵo, kiu estas
kutime uzita per ŝprucetado per argona plasmo, havas trioblan rolon en tiu
aplikaĵo. La tre alta elektra konduktivo de oro drenas elektran ŝargon al tero,
kaj ĝia tre alta denseco disponigas ĉesantan potencon por elektronoj en la
elektronradio, helpante limigi la profundon al kiu la elektronradio penetras la
specimenon. Tio plibonigas difinon de la pozicio kaj topografion de la specimena
surfaco kaj pliigas la spacan rezolucion de la bildo. Oro ankaŭ produktas altan
produktadon de sekundaraj elektronoj kiam surradiite per elektronradio, kaj tiuj
malaltenergiaj elektronoj estas la plej ofte uzita signalfonto utiligita en la
skana elektrona mikroskopo.

La izotopo oro-198 (duoniĝa tempo de 2.7 tagoj) estas uzita, en atommedicino, en
kelkaj kontraŭkanceraj terapioj kaj por traktado de aliaj malsanoj.

Orartefaktoj trovitaj ĉe la Nahal Kana kaverntombejo datitaj en la 1980-aj
jaroj, montris ke tiuj estis el la Kalkolitiko, kaj estis konsideritaj la plej
frua trovaĵo de la Levantenio (Gopher et al. 1990). Ankaŭ orartefaktoj en
Balkanio ŝajnas de la 4-a jarmilo a.K., kiel ekzemple tiuj trovitaj en la Varna
Nekropolo proksime de la Lago Varna en Bulgario, pensita almenaŭ de unu fonto
(La Niece 2009) kiel la plej frua "bon-datita" trovaĵo de orartefaktoj.
Orartefaktoj kiel ekzemple la orĉapeloj kaj la Nebra disko prezentiĝis en
Mezeŭropo de la Bronzepoko de la dua jarmilo a.K.

Egiptaj hieroglifoj tiom fruaj kiom el 2600 a.K. priskribas oron, kiu laŭ reĝo
Tuŝrata de Mitano estus "pli abunda ol rubaĵo" en Egiptujo.. Egiptujo kaj aparte
Nubio havis la resursojn por igi ilin gravaj oro-produktantaj areoj por multo de
la historio. La plej frue konata mapo estas konata kiel la Torina Papirusmapo
kaj montras la planon de orminejo en Nubio kune kun indikoj de la loka geologio.
La primitivaj labormetodoj estis priskribitaj fare de kaj Strabo kaj Diodoro
Sicila, kaj inkluzivis fajrmetadon. Grandaj minejoj troviĝis ankaŭ trans Ruĝa
Maro en kio nun estas Saud-Arabio.

La legendo de la ora felo povas rilati al la uzo de lanugaĵoj por kapti oran
polvon el placerejoj en la praa mondo. Oro estas menciita ofte en la Malnova
Testamento, komencante kun Genezo 2:11 (ĉe Havilah), la rakonto de Ora bovido
kaj multaj partoj de la templo inkluzive de la Menorao kaj la ora altaro. En la
Nova Testamento, ĝi estas inkludita kun la donacoj de la Tri reĝoj en la unuaj
ĉapitroj de Mateo. La Apokalipso de Johano 21:21 priskribas la grandurbon de
Nova Jerusalemo kiel havanta stratojn "faritaj el pura oro, klara kiel
kristalo". Ekspluatado de oro en la sudorienta angulo de Nigra Maro estas dirita
ĝis nun de la tempo de Midaso, kaj tiu oro estis grava en la establado de kio
estas verŝajne la plej frua produktado de la mondo en Lidio ĉirkaŭ 610 a.K. De
la 6-a aŭ 5-a jarcento a.K., la ŝtato Ĉu cirkuligis la Jingjuanon, nome specon
de kvadrata oretalono (ormonero).

En romia metalurgio, novaj metodoj por ekstraktado de oro je granda skalo estis
evoluigitaj metante hidraŭlikajn minadmetodojn, precipe en Hispania de 25 a.K.
pluen kaj en Dakio de 106 p.K. pluen. Unu el iliaj plej grandaj minoj estis en
Las Medulas en Leono (Hispanio), kie sep longaj akveduktoj ebligis ilin lavi la
plej grandan parton de grandaj aluviaj deponejoj. Ankaŭ la minoj en Roşia
Montană en Transsilvanio estis tre grandaj, kaj ĝis tre lastatempe, daŭre
minizitaj per surfacminaj metodoj. Ili ankaŭ ekspluatis pli malgrandajn orejojn
en Britio, kiel ekzemple placerejoj kaj durrokejoj ĉe Dolaucothi. La diversaj
metodoj kiujn ili uzis estis bone priskribitaj fare de Plinio la Maljuna en lia
enciklopedio Naturalis Historia verkita ĉirkaŭ la fino de la 1-a jarcento p.K.

Dum la Haĝo de la reganto Mansa Musa (de la Imperio Malio de 1312 ĝis 1337) al
Mekao en 1324, li pasis tra Kairo en julio 1324, kaj estis laŭdire akompanita de
kamelkaravano kiu inkludis milojn da homoj kaj preskaŭ cent kamelojn kiu
kunportis tiom multe da oro ke ĝi deprimis la prezon en Egiptujo por pli ol unu
jardeko. Tiutempa araba historiisto rimarkis:

La portugala transoceana ekspansio komencis en 1415 kun la konkero de Ceŭto, por
kontroli la orkomercon trapasantan la dezerton. Kvankam la karavanaj komercvojoj
tiam estis deturnitaj, la portugaloj daŭrigis ekspansii suden laŭ la marbordo
kaj poste aĉetante la oron rekte (aŭ malpli nerekte) de la afrikanoj en la
Gvinea Golfo.

La eŭropa esplorado de Ameriko estis instigita en granda parto per raportoj de
la orornamaĵoj montritaj en granda abundego fare de indianoj, ĉeffe en
Mezameriko, Peruo, Ekvadoro kaj Kolombio. La aztekoj rigardis oron kiel
laŭlitere la produkton de la dioj, vokante ĝin "diofeko" (teokuitlatl en la
naŭatla), kaj post kiam Moktezumo la 2-a estis mortigita, la plej granda parto
de tiu oro estis ekspedita al Hispanio. Tamen, por la indiĝenaj popoloj de
Nordameriko oro estis konsiderita senutila kaj ili vidis multe pli grandan
valoron en aliaj mineraloj kiuj estis rekte rilatitaj al sia neceso, kiel
ekzemple obsidiano, siliko, kaj ardezo. Onidiroj de grandurboj plenigitaj je oro
instigis legendojn de Eldorado.

Oro ludis rolon en okcidenta kulturo, kiel kialo por deziro kaj de korupto, kiel
rakontite en la fabloj de infanoj kiel Rumpelstilzchen, kie la filino de la
kamparano igas fojnon oro, kontraŭ prirezignado de sia infano kiam ŝi iĝis
princino, kaj ŝtelado de la kokino kiu demetas orajn ovojn en Jack kaj la
fabtigo.

Ĉirkaŭ 75% de la tuta oro iam produktitaj estis elfositaj ekde 1910. Estis
ĉirkaŭkalkulite ke la tuta oro iam rafinita formus ununuran kubon de 20 m (66
ft) sur ĉiu flanko (ekvivalenta al 8,000 m³).

Unu ĉefa celo de la alkemiistoj estas produkti oron el aliaj substancoj, kiel
ekzemple plumbo - supozeble per la interagado kun mita substanco nomita la ŝtono
de la saĝuloj. Kvankam ili neniam sukcesis pri tiu provo, la alkemiistoj
reklamis intereson en kio povas esti farita el substancoj, kaj tio bazigis
fundamenton por la kemio de hodiaŭ. Ilia simbolo por oro estis la cirklo kun
punkto en ĝia centro (☉), kio ankaŭ estis la astrologia simbolo kaj la antikva
ĉina karaktro por la suno.

Oraj trezoroj estis disvastigitaj kiel trovitaj ĉe diversaj lokoj, post
tragedioj kiel ekzemple la judaj templotrezoroj en la Vatikano, sekve de la
detruo de la templo en 70 p.K., oro konservita ene de la Titanic, la nazioran
trajnon - sekve de la Dua Mondmilito.

La Kupolo de la Roko sur la Jerusalema templo estas kovrita per maldikega ora
lameno. La sika Ora templo, nome la Harmandir Sahib, estas konstruaĵo kovrita
per oro. Simile la smeraldbudha templo Wat Phra Kaew en Tajlando havas ornamajn
orajn statuomurojn kaj tegmentojn. La kronoj de kelkaj eŭropaj gereĝoj estis
faritaj el oro, kaj oro estis uzita por la nupta krono ekde antikvo. Antikva
talmuda teksto de ĉirkaŭ 100 p.K. priskribas Rakel, la edzino de Rabi Akiba
petanta "Jerusalemon de Oro" (krono). Greka tombokrono farita el oro estis
trovita en tombo de ĉirkaŭ 370 a.K.

Ĝanakoĉo estas ormino en la Departemento Kaĥamarkio de Nordaj Altaj Teroj, nome
la plej malriĉa provinco de Peruo. Konsiderita la kvara plej granda ormino en la
mondo, ĝi produktas 0.97 milionojn da uncojn de oro en 2014.

Ekzistas pluraj proverboj pri oro en la Proverbaro Esperanta de L. L. Zamenhof,
inter ili:



https://eo.wikipedia.org/wiki/Okcidentalo

Okcidentalo (en Okcidentalo: Occidental [okcidenTAL], ekde 1949: Interlingue
[interLINgŭe]) estas lingvo kreita de Edgar von Wahl kaj publikigita en 1922.
Post frua aktivado por Volapuko kaj Esperanto li dum kelkaj jardekoj en kontakto
kun aliaj interesitoj evoluigis sian projekton de Internacia Lingvo, kiu kombinu
plej eblan naturecon kun plej ebla reguleco.

La helplingvo Occidental (poste alinomita Interlingue) baldaŭ fariĝis serioza
defianto de Esperanto kaj Ido. Post ioma sukceso en la malfruaj 20-aj kaj fruaj
30-aj jaroj de la 20-a jarcento ĝi en la dua duono de la 20a jarcento perdadis
gravecon al Interlingvao. Post la morto de Wahl, oni en 1949 sanĝis ĝian nomon
al Interlingveo (en Okcidentalo: Interlingue).

Edgar de Wahl dum sia vivo ĉiam estis subtenanto de la planlingva ideo. Komence
volapukisto, li estis unu el la unuaj esperantistoj. Ne kontenta pri la lingvo,
li forte laboris por reformoj. Post la sensukcesa balotado de 1894 li forlasis
la esperanto-movadon kaj intencis krei pli taŭgan lingvon. Post kelkjara
laborado kaj prifajlado li publikigis en 1922 sian propran projekton Occidental
en gazeto, kiun li mem eldonis: "Kosmoglott" (Mondlingvo). Kosmoglott estis
malferma forumo por libera interŝanĝo de la kreantoj de diversaj novaj sistemoj.
Ĉiu rajtis publikigi ankaŭ en sia propra planlingvo por elprovi kaj propagandi
ĝin.

Post sep jaroj, en 1929, la redakton transprenis skipo apud Vieno. Oni decidis,
ke nun la nova lingvo Okcidentalo estis sufiĉe elprovita, kaj oni komence de tiu
jaro fermis la gazeton por aliaj lingvoprojektoj kaj uzis ĝin jam nur por
Okcidentalo. Jam en 1927 oni adaptis la nomon al okcidentala ortografio:
"Cosmoglotta".

En 1949, la tiama vicprezidanto de la Occidental-Union (Okcidental-Unuiĝo) Ric
Berger (kiu poste mem transiris al Interlingvao), konvinkis la Unuiĝon je
nomŝanĝo de la lingvo al Interlingue. Oni argumentis, ke la nomo Okcidentalo
malhelpas la propagandon de la lingvo en la komunismaj landoj de Orienta Eŭropo.

Ĝis la apero de Interlingvao de IALA en la 50-aj jaroj Okcidentalo estis
rigardata la pinto de la naturisma skolo. Tamen la Okcidentalistoj mem daŭre
substrekis la neceson de reguleco kaj de la "kristalklara" derivacia sistemo de
Okcidental. Poste tamen Okcidentalo perdadis siajn anojn al la pli ekstreme
naturisma Interlingvao. Meze de la 80-aj jaroj Cosmoglotta ĉesis aperadi. Ŝajne
restis nur modesta informilo en Ĉeĥoslovakio "Actualitás in Interlingue".
Cosmoglotta reaperis nur fine de la 90-aj jaroj.

Avantaĝo de Okcidentalo estas, ke ĝi por homoj kun konoj de internaciaj lingvoj
kiel la angla, la franca aŭ la hispana estas grandparte tuj komprenebla.
Samtempe ĝi estas multe pli regula ol tiuj lingvoj. Homoj kun antaŭkonoj pri la
angla, la franca ktp. ofte estas tiel frapitaj de la simileco de Okcidentalo al
tiuj lingvoj, ke ili kutime ne rimarkas kaj subtaksas la regulecon de
Okcidentalo.

Gaston Waringhien argumentas, ke la gramatika simpleco de Okcidentalo (kun nek
akuzativa finaĵo nek strikta vortordo) kaŭzas ambiguecojn, kiuj ne troviĝas en
Esperanto.

La senfinaĵan formon oni uzas kiel la esperantan as-formon kaj ankaŭ kiel la
u-formon: il ama - li amas; ama! - amu. Por la tre ofta verbo esser - esti
ekzistas mallonga senfinaĵa formo: es - estas, estu.

La nt-formo estas la aktiva participo. Ĝi pleje similas al la esperanta
ant-formo: amant - amanta. Ĉe verboj, kiuj finiĝas je -i, oni intermetas -e-
inter la radiko kaj la finaĵo: fini-e-nt.

La t-formo estas la pasiva participo. Sen pliaj tempmodifaj partikuloj ĝi pleje
similas al la esperanta at-formo: amat - amata. Kune kun la tempa partikulo ha
ĝi formas estintecon.

Patre nor, qui es in li cieles. Mey tui nómine esser sanctificat, mey tui regnia
venir. Mey tui vole esser fat qualmen in li cieles talmen anc sur li terre. Da
nos hodie nor pan omnidial, e pardona nor débites, qualmen anc noi pardona nor
debitores. E ne inducte nos in tentation, ma libera nos de lu mal.



https://eo.wikipedia.org/wiki/NATO

La Nord-Atlantika Traktat-Organizo (anglalingve, North Atlantic Treaty
Organisation - NATO; franclingve, l'Organisation du Traité de l'Atlantique Nord
- OTAN) estas interregistara internacia organizo por defenda kunlaboro,
starigita en 1949, por subteni la Nord-Atlantikan Traktaton, subskribita en
Vaŝingtono la 4-an de aprilo, 1949.

Ĉi tiu reguligo havis la celon, ke se Sovetunio atakus la eŭropajn aliancanojn
de Usono, tio estus traktata kiel atako kontraŭ Usono mem. Tamen, la timata
soveta invado de Okcidenta Eŭropo neniam okazis. Anstataŭe, oni uzis tiun
artikolon la unuan fojon dum la historio de la traktato la 12-an de septembro,
2001, responde al la terorisma atako de la 11-a de septembro 2001. Kontraste al
la Varsovia Kontrakto, kiu dissolviĝis post la fino de la Malvarma milito, NATO
ekzistas ĝis hodiaŭ.

La organizo konstituas sistemon de kolektiva defendo per kiu ties membroŝtatoj
interkonsentas por reciproka defendo reage al atako fare de iu ajn ekstera
partio. La sidejoj de NATO estas en Bruselo, Belgio, nome unu el la 28
membro-ŝtatoj tra Nordameriko kaj Eŭropo, el kiuj la plej novaj, Albanio kaj
Kroatio, aliĝis en Aprilo de 2009. Aldonaj 22 landoj partoprenas en la programo
de NATO nome Partnereco por Paco, kaj 15 aliaj landoj partoprenas en instituciaj
dialogaj programoj. La kombinita militista spezo de la membroj de NATO
konstituas ĉirkaŭ 70% el la tutmonda totalo. La speco por defendo de membroj
supozeble estas ĉirkaŭ 2% el Malneta enlanda produkto.

NATO estis malmulte pli ol politika asocio ĝis la Korea Milito movigis la
ŝtatojn membrojn de la organizo, kaj oni konstruis integritan militan strukturon
sub la regado de du usonaj supremaj komandantoj. La transiro de la Malvarma
Milito kondukis al rivaleco kun landoj de la Varsovia Pakto, kiu formiĝis en
1955, kiel memdefendo kontraŭ la milita strukturo dee NATO. Aperis ankaŭ duboj
pri la forto de la rilatoj inter la eŭropaj ŝtatoj kaj Usono, kaj duboj pri la
fidindeco de la defendo fare de NATO kontraŭ eventuala soveta invado — duboj
kiuj kondukis al disvolvigo de Franca sendependa nuklearmila strukturo kaj al
retiriĝo de Francio el la milita strukturo de NATO en 1966 dum 30 jaroj. Post la
falo de la Berlina Muro en 1989, la organizo dediĉis sin al la Disfalo de
Jugoslavio, kaj kondukis sian unuajn militajn intervenojn en Bosnio kaj
Hercegovino el 1992 al 1995 kaj poste en Jugoslavio en 1999. Politike, la
organizo klopodis pli bonajn rilatojn kun la landoj de la iama Varsovia Pakto,
kelkaj el kiuj aliĝis al la alianco en 1999 kaj 2004, tiele ĉirkaŭante Rusion,
la iaman ĉefan malamikon de Usono. Simile, la ĉefa tendenco de la NATO estas
kontroli la sinsekvajn malamikojn de Usono kaj de ties aliancoj, kies nombroj
pli kaj pli plialtiĝas.

Grekio kaj Turkio aliĝis al la organizo en Februaro 1952. Germanio aliĝis kiel
Okcidenta Germanio en 1955 kaj la germana unuiĝo en 1990 etendis membrecon al la
regionoj de la eksa Germana Demokratia Respubliko GDR. Oni enlasis Hispanion en
Februaro 1982 kaj la landoj de la eksa Varsovia Pakto, Pollando, Hungario, kaj
Ĉeĥio faris historion per aliĝo la 12-an de marto, 1999.

Francio ankoraŭ estas membro de NATO sed retiriĝis de la milita komando en 1966.
Islando, la ununura membro de NATO, kiu ne havas propran militan potencon,
aliĝis kun la kondiĉo, ke oni ne devigus ĝin partopreni en militado.

La 17-an de marto 1948 Benelukso, Francio, kaj la Unuiĝinta Reĝlando subskribis
la Traktaton de Bruselo, kiu estas antaŭanto al la akordo de NATO. La 4-an
de aprilo 1949 tiuj ĉi landoj kaj Danio, Islando, Italio, Kanado, Norvegio,
Portugalio kaj Usono ekkonsistigas NATOn.

Sovetunio kaj ĝiaj satelitaj ŝtatoj kuniĝis per la Varsovia Pakto en la 1955
jaro por kontraŭpezi NATO-on. Ambaŭ organizoj estis kontraŭaj unu al la alia dum
la malvarma milito. En la jaroj de 1952 al 1982 al NATO aliĝis Grekio, Turkio,
Federacia Respubliko Germanio kaj Hispanio.

Post la forfalo de la Ferkurteno en 1989, la Varsovia Pakto diseriĝis. Per la
Germana Reunuiĝo je la 3-a de oktobro 1990 la teritorioj de eksa GDR kaj de
Berlino aliĝis al NATO.

NATO la unuan fojon implikiĝis en milita agado dum la Kosova Milito, kiam ĝi
efektivigis 11-semajnan bomban kampanjon kontraŭ serbaj militfortoj ekde la 24-a
de marto 1999.

Tri ekskomunismaj landoj, Hungario, Ĉeĥio kaj Pollando, aliĝis al NATO en 1999.
Je la Praga konferenco de la 21-a/22-a de novembro 2002, sep landoj estas
invititaj eknegoci por aliĝi al la alianco: Estonio, Latvio, Litovio, Slovenio,
Slovakio, Bulgario kaj Rumanio. Al Albanio kaj Makedonio oni diris, ke ili ne
plenumis la ekonomiajn, politikajn kaj militajn kriteriojn de reformo kaj devas
atendi. Kroatio turnis sin al aliĝo en 2002 kaj komencis la procezon.

La decido de Charles de Gaulle forigi Francion de la milita komando de NATO en
1966, por ke ĝi sekvu sian propran nukledefendan programon, kaŭzis la alilokigon
de la stabejo de NATO de Parizo (Francio) al Bruselo (Belgio) ĝis la 16-a de
oktobro 1967. Dum la politika stabejo troviĝas en Bruselo, la milita stabejo, la
Supera Stabejo Aliancaj Potencoj Eŭropo, troviĝas tuj sude de Bruselo, en la
urbo Mons.

La 10-an de februaro 2003, NATO alfrontis seriozan krizon pro la rompo fare de
Francio kaj Belgio de la proceduro de silenta aprobo pri la tempo de protektaj
agoj por Turkio, en la kazo de eventuala milito kontraŭ Irako. Germanio ne uzis
sian rajton rompi la proceduron, sed diris, ke ĝi subtenas la vetoon. La 16-an
de aprilo 2003, NATO konsentis preni la komandon en aŭgusto de la Internacia
Sekureca Asista Taĉmento (ISAF) en Afganio. La decido venis pro la peto de
Germanio kaj Nederlando, la du nacioj, kiuj gvidis ISAF-on en la tempo de la
akordo. Ĉiuj 19 ambasadoroj de NATO aprobis ĝin unuanime. Tio estas la unua fojo
en la historio de NATO, ke ĝi ekgvidis mision ekster la nord-atlantika regiono.
Kanado originale estis elektita por ekgvidi ISAF-on en aŭgusto.

La 29-a de marto 2004 la sep ŝtatoj kandidatiĝintaj en 2002 aliĝis al NATO:
Bulgario, Estonio, Latvio, Litovio, Rumanio, Slovakio kaj Slovenio. Kroatio kaj
Albanio estis akceptitaj la 4-an de aprilo 2009. Ili estas ĝis nun la plej novaj
aliancanoj.



https://eo.wikipedia.org/wiki/Monda_Spiritisma_Asocio

Monda Spiritisma Asocio - MSA (portugale "Associação Mundo Espírita - AME")
estas faka neprofitocela Asocio fondita en Brazilo por nelimigita tempodaŭro la
15-an de decembro 1990. Laŭ ĝia statuto la estraranoj ne ricevas honorarion. Ĝia
sidejo estas en Braziljo, Brazilo kaj ĝiaj celoj estas: a) diskonigi spiritismon
ekster Brazilo per ĉiaj jure permesataj manieroj, precipe pere de spiritismaj
libroj; b) diskonigi Esperanton inter brazilaj spiritistoj.

Kvankam en la Kongresa Libro de la 99a Universala Kongreso de Esperanto MSA
aperas kiel Asocio Spiritisma Mondo (kiu cetere estas alia ebla traduko de ĝia
nomo), tamen en Esperantujo ĝi estas konata pli ofte kiel Monda Spiritisma
Asocio, laŭ tio, kion oni povas legi ekz. en la hungara gazeto Eventoj kaj en la
revuo Brazila Esperantisto. En la menciita numero de Eventoj aperas mallonga
anonco i.a. pri tio, ke MSA senpage disdonas librojn, kaj en la menciita numero
de Brazila Esperantisto aperas sciigo pri elekto de nova estraro. En ambaŭ
gazetoj, publikigitaj respektive en 1993 kaj 2001, la nomo de la Asocio estas
Monda Spiritisma Asocio.

Kelkaj spiritismaj libroj senditaj de MSA al aliaj landoj estas tradukitaj al
naciaj lingvoj. En la 90aj jaroj ekz. la Asocio sendis al Albanio ekzemplerojn
de la libro La Kialo de l' Vivo. Bahri Peraj, albana esperantisto, tradukis ĝin
al la albana. MSA eldonis ĝin (1000 ekzempleroj) kaj sendis al Albanio. La
enkondukon de La Libro de la Spiritoj tradukis bulgara esperantisto. Rilate la
tradukon MSA agis same, kiel okaze de la traduko de La Kialo de l’ Vivo. La
Asocio eldonis 1000 ekzemplerojn de la ‘’tradukita enkonduko’’ kaj sendis al
Bulgario.

La Asocio ankoraŭ ne havas propran retejon. Tamen eblas kontakti ĝin per la
retadreso kontakto.msa ĉe gmail.com

Laŭ interkonsento MSA volonte kontaktas/vizitas enlande kaj eksterlande
personojn, kiuj deziras:

MSA eldonis kelkajn spiritismajn librojn tradukitajn el Esperanto en naciajn
lingvojn. Ekzemple:

La Asocio partoprenis la 99an Universalan Kongreson de Esperanto en Bonaero,
Argentino. Tie MSA havis du prelegokazojn kaj ekhavis sian unuan alilandan
kotizantan membron. En 2013 MSA partoprenis la 1an Mondan CONCAFRAS-PSE
(prononci konkafras) en Tegucigalpo, Honduro, kaj la 2an en Manaus, Brazilo, en
2015, kadre de kiuj la Asocio aranĝis Esperanto-kurson por hispanlingvanoj kaj
disdonis entute kvindek kolektojn de hispanlingvaj lerniloj de Esperanto (ĉiu
kolekto enhavis spiritismajn librojn en Esperanto, unu diskon Esperanto
Elektronike, glumarkojn, poŝtkartojn, Esperantajn gazetojn kaj la hispanlingvan
gramatikon "Esperanto: un idioma para hacer amigos"). Krome MSA disdonis okaze
de ambaŭ menciitaj CONCAFRAS centojn da spiritismaj libroj en diversaj lingvoj
al kongresanoj de pluraj landoj.



https://eo.wikipedia.org/wiki/Mezoriento

Mezoriento aŭ Meza Oriento, ankaŭ Proksimoriento aŭ Proksima oriento (Araba
الشرق الأوسط, persa: خاورمیانه ، Hebrea המזרח התיכון, kurda: Rojhelatî Nawerast,
turka: Orta Doğu) laŭ vaste uzata tradicia eŭropcentra vidpunkto, estas regiono
de okcidenta Azio kaj nordorienta Afriko, inkluzivante krom arabaj landoj ankaŭ
Israelon kaj Iranon.

Foje Turkio kaj Israelo estas rigardataj en Proksima Oriento, foje en Meza
Oriento. Foje oni konsideras Meza Oriento ĉiuj landoj de sudokcidenta Azio,
sekve, oni inkluzivas en ĝi Afganion, Armenion, Azerbajĝanon, Kartvelion kaj
Pakistanon; tiusence eblas uzi ankaŭ la terminon de Okcidenta Azio, kvankam
rigardinte pli precize ankaŭ okcidenta Siberio estusparto de tiu koncepto.
Ĉiukaze Siberio estas tiom klara koncepto ke oni konsideras plej ofte aparte. En
multaj el tiuj konsideroj foje oni ne inkludas Egiption en la senco ke temas pri
afrika lando. Alifoje, oni inkluzivas en "Meza Oriento" nur arabajn landojn. Por
kompliki plie la aferon oni devas konstati, ke la geografio termino Palestino
povus inkludi kaj la aktualan ŝtaton Israelo kaj la okupitan araban landon
Palestino, krome estas ankoraŭ du aliaj geopolitikaj entoj pridisputitaj, nome
la Turka Respubliko Norda Kipro kaj Kurdio.

La populara uzado de la termino Meza Oriento estas tre asociita kun la
amaskomunikilaro kiuj plej ofte tradukas rekte de la angla Middle East. Jam dum
la Dua Mondmilito, la Aliancanoj inkludis ene de la nomigo Middle East ankaŭ
Egiption kaj Libion, kiuj estis tiam interesegajn militajn temojn kaj celojn.
Aktuale estas komuna, krom la menciitajn landojn inkludi ankaŭ tiujn kiuj
kunformas Nordafrikon, Sudanon kaj Somalion (vidu sube ĉe Bildaro), kio la
administrado Bush nomigis "Great Middle East" (Granda Mezoriento) kaj alifoje
ankaŭ la iamajn sovetajn respublikojn de Kaŭkazon kaj de Centra Azio kiuj estas
majoritate islamaj.

La angla Middle East (Mezoriento) respondas al la germana Naher Osten kaj la
franca Proche Orient (laŭvorte "Proksima Oriento"), dum la germana Mittlerer
Osten (Mezoriento) respondas al tio, kion la angloj antaŭe nomis Middle East,
kaj la Francoj Moyen Orient (Mezoriento). La situo de la angla Middle East kaj
de la franca Moyen Orient laŭgrade moviĝis okcidenten ĝis la nuna pozicio. Ekz-e
la sveda lingvo sekvis tiun evoluon, dum la germana restis ĉe la antaŭa uzo. La
tuta terminkomplekso "Proksima Oriento", "Meza Oriento" kaj "Malproksima
Oriento" (aŭ "Fora Oriento" ) klare spegulas eŭropocentran perspektivon.

Pro ĉio ĉi multaj opinias, ke oni prefere evitu la esprimon "Mezoriento", same
kiel "Proksima Oriento" kaj "Meza Oriento", preferante neŭtrale geografiajn
esprimojn kiel "okcidenta Azio", "centra Azio, "orienta Azio", "nordorienta
Afriko" k.s., laŭ la celita signifo.

La termino «Mezoriento» havus britan devenon, ĉar estas laŭvorta traduko de la
angla "Middle East", origine en la 1850-aj jaroj probable rilate al la British
India Office. Oni konsideras, ke estas termino eŭropcentrisma ĉar difinas
mondoregionon laŭ ties situo rilate al Eŭropo: nome je meza distanco kaj en
direkto al Oriento (inter proksima el kaj malproksima Oriento).

La termino iĝis amplekse konata kiam la usona mar-strategiisto Alfred Thayer
Mahan kiu uzis ĝin en 1902 por identigi la regionon inter Arabio kaj la Brita
Hindio. Ĉirkaŭ tiu epoko, la Brita Imperio kaj la Rusa disputis por meti sian
influon en Centra Azio, rivaleco kiu estis konata kiel la "Granda Ludo". Mahan
rimarkis ne nur la strategian gravon de la regiono, sed ankaŭ de ties kerno, la
Persa Golfo.

Manhan etikedis la areon ĉirkaŭ la Persa Golfo kiel «Mezoriento» kaj asertis,
ke, post la konstruo de la Sueza Kanalo, ĝi estas la teritorio plej grava por ke
Granda Britio povu kontroli (respektive bremsi) la rusan antaŭenitron al Hindio.
Li uzis la terminon en sia artikolo "The Persian Gulf and International
Relations" (La Persa Golfo kaj la internacia rilatoj), publikita en septembro de
1902 en la brita gazeto National Review.

"La Mezoriento, se mi rajtas adopti terminon kiun mi neniam vidis, iun tagon
bezonos sian Malton, sian Ĝibraltaron, tio estas, britan enklavon en la Persa
Golfo. La ŝiparmeo havas avantaĝon de la moveblo, kio kunportas la privilegion
de portempaj forestadoj; sed ĝi bezonas havi en ĉiu scenejo de operacoj bazojn
establitajn por riparadoj, provizoj kaj, kaze de katastrofo, por sekureco. La
Reĝa mararmeo devus havi la facilecon koncentri sian forton, se venas la okazo,
en Adeno, Hindio kaj la Parsa Golfo".

La artikolo estis represita en The Times kaj estis sekvata en oktobro de serio
de dudek artikoloj titolitaj "The Middle Eastern Question", verkitaj de Siro
Ignatius Valentine Chirol. En tiuj, Chirol etendis la difinon de «Mezoriento»
por inkludi «tiujn regionojn de Azio kiuj etendas ĝis la limoj de Hindio aŭ
alproksimiĝas al tiu». Ĉirkaŭ la fino de la serio, en 1903, The Times nuligis la
citilojn uzante la terminon, kio signifas, ke la termino estis jam konsolidita.

En la 1930-aj jaroj, la britoj establis kiel parto de ties armeo la "Komando de
Mezoriento" kun bazo en Kajro.

Ĝis la Dua Mondmilito, oftis uzi la terminon Mezoriento por la areoj proksimaj
al Turkio; kaj Proksima Oriento por la orientamarbordo de Mediteraneo (tradicie
Levantenio) kaj Malproksima Oriento al la proksimaĵoj de Ĉinio. En 1946 oni
fondis en Vaŝingtono la "Instituton de Mezoriento" kiel kultura centro por
aferoj arabaj, turkaj, hebreaj, persaj, afganaj kaj pakistanaj, inter aliaj, kaj
tiele akiris internacian disvastigon la terminon "Mezoriento".

Mezoriento estas naskoloko kaj spirita centro de la unudiismaj religioj nome
judismo, le kristanismo, islamo, babismo kaj bahaismo. Nombraj civilizoj kaj
landoj (selĝukidoj, araboj, otomanoj…) vivis ĉirkaŭ la nomita Fekunda duonluno,
kiu konstituas la unua zono loĝata en Mezoriento kaj probable la regiono kie
originiĝis agrikulturo de Afrik-Eŭrazio.

Nombraj kulturoj koincidis tie laŭ la paŝo de la jarcentoj; kaj indiĝenaj, kiaj
persoj aŭ araboj; kaj eksterlandaj, kiaj grekoj de Aleksandro de Makedonio, la
krucmilitistoj aŭ la koloniismaj imperioj eŭropaj el la 19a jarcento.

Koemce de la 20a jarcento, la malkovro de konsiderindaj kvantoj de nafto (pli ol
la duono de la mondaj kuŝo-rezervejoj el nafto troviĝas en la grundo de
Mezoriento) lokigis laareon en la kerno de la geopolitiko de la petrolo kaj
permesis la disvolvigon de la petrolaj emirlandoj (Unuiĝintaj Arabaj Emirlandoj,
Kataro…). Tiu mondoregiono estas ankaŭ scenejo de militoj pro teritoriaj aferoj
(Araba-israela konflikto, Iraka-irana milito) kaj de nombraj kontraŭstaroj
ligitaj kaj rekte kaj nerekte al elfosado de nafto kaj de krudmaterialoj en la
regiono (Golfa Milito).

La Mezoriento resta ankoraŭ spaco de malfacilaĵoj (foje nomita pulveja
Mezoriento ) sed kiu sukcesis disvolvigi la rilatojn inter la konstituantaj
landoj dum la lastaj 50 jaroj (OALEP, Araba Ligo, Granda Araba Liberkomerca
Areo…).

Pro ĵusa historio, tiu mondoregiono estis bedaŭrinde tre ofte citita rilate al
militoj, okupoj, kontraŭstaroj ktp., kies deveno rilatas almenaŭ el la historio
de la 20a jarcento kaj eĉ de antaŭe.

Iam estis arabaj emirlandoj aŭ kalifujoj (ĉe Damasko, Bagdado, ktp) kiuj
hegemoniis en la mondoregiono ekde Mezepoko. Dum la kvara jarmilduono de nia
erao estis la Otomana Imperio, kiu hegemoniis ekde Turkio ĝis Egiptio kaj
Nordafriko. Kiam ĉirkaŭ la Unua Mondmilito tiu imperio disfalis, venis la vico
de la teravidaj koloniaj potencoj, ĉefe Britio kaj Francio, sed ne nur, kiuj
konsciaj pri la strategia valoro jam menciita, rapidegis kontroli la diversajn
teritoriojn. Tamen tiuj koloniaj dividoj ne kongruis kun iamaj diferencoj
religiaj, lingvaj, sociekonomiaj ktp., same kiel okazis en aliaj lokoj de la
mondo, ĉefe en Afriko. Tiele en la areo vivis de jarcentoj kristanoj, islamanoj
de diversaj alfrontitaj tendencoj, arablingvanoj kaj nearablingvanoj, ktp. Eble
nur Irano pluhavis iel ioman unuanimecon tiusence.

Post la Dua Mondmilito tuj du aferoj komplikis la situacion. Unue la komentitaj
diferencoj aksplodis kiam la diversaj landoj, kiel okazis en aliaj
mondoregionoj, postulis sendependecon; tio okazis relative enorde kaze de la
tradiciaj landoj kun tradiciaj landlimoj, kiaj Egiptio aŭ Irano, sed aliaj
artefaritaj ŝtatoj kiaj Irako aŭ Kuvajto plusuferos problemojn. La dua afero
estis la kreo de la ŝtato Israelo, kiu de la komenco okazigis fortajn
malamikecojn inter la juda loĝantaro kaj ties ŝtato Israelo unuflanke kaj la
diversaj arabaj popoloj ĉirkaŭe aliflanke, nome palestinanoj, libananoj,
sirianoj, Egipto ktp. La militoj plusekvis unu la alian. Kaj malstabileco
kontaĝis al la tuta mondoregiono, ĉefe al Libano, kun malfacila malhomogeneco,
aŭ Sirio kaj Irako pro interveno de eksteraj potencoj kiam la lokaj diktatoroj
suferigis la respektivajn popolojn. Ĉio komplikiĝis je la komenco de la 21a
jarcento ankaŭ pro la diferencoj inter religiaj tendencoj, ĉefe ŝijaistoj kaj
sunaistoj, sed ne nur ankaŭ pro la diversaj gradoj de radikalismo en la
politikaj kaj ĉefe religiaj konceptoj.



https://eo.wikipedia.org/wiki/Marnivelo

La marnivelo estas la nivelo de la mara surfaco, al kiu oni kutime rilatas la
altecon de ĉiuj punktoj de la Tero. Oni uzas la averaĝan marnivelon por esprimi
la altecon de geografiaj punktoj ankaŭ en granda distanco de marbordoj -
ekzemple tiel difiniĝas la alteco de la mondaj montoj.

La marnivelo male al averaĝa marnivelo ne estas konstanto. Ĝi ŝanĝiĝas ĉefe laŭ
tajdocikloj, sed povas ŝanĝi, loke kaj malforte, ankaŭ pro vento kaj
temperaturo.

Ankaŭ la averaĝa marnivelo ne estas tute konstanta. Ĝi dependas, ekzemple, de la
variado de la gravitforto ĉe la surfaco de la Tero.

La averaĝa marnivelo dependas longtempe de klimataj ŝanĝiĝoj. Tiel nuntempe
altiĝas la marnivelo pro la degelo de Antarkto kaj de glacimontoj je efiko de la
tuttera klimata ŝanĝiĝo.

Por precizaj mezuroj konvenciaj marniveloj estas uzataj. Ekzemple, en Britio oni
uzas la averaĝan marnivelon mezuritan inter 1915 kaj 1921 en la urbo Newlyn en
Kornvalo; en Francio oni uzas averaĝan marnivelon de Marsejlo; ktp. Nuntempe en
Eŭropo ekzistas EVRS (European Vertical Reference System, Eŭropa Vertikala
Rilatsistemo), kiu iom post iom anstataŭas la konvenciojn de la individuaj
landoj.

Se tereno en la proksimeco de marbordo troviĝas sub la marnivelo, necesas aparte
fortaj digoj por protekti ĝin de inundoj - tio validas ekzemple por partoj de
Nederlando kaj la norda Germanio.



https://eo.wikipedia.org/wiki/Marilyn_Monroe

Marilyn MONROE (prononco [ˈmæɹɪlɪn mənˈɹoʊ], origine: Norma Jane MORTENSON aŭ
BAKER, naskiĝis la 1-an de junio 1926 en Losanĝeleso, Kalifornio, kaj mortis la
5-an de aŭgusto 1962 samloke) estis usona aktorino. Ŝi estis unu el plej
popularaj filmostelulinoj kaj seksaj simboloj de la 1950-aj jaroj, kaj estas
konsiderata unu el plej gravaj ikonoj de la popola kulturo de la 20-a jarcento.

Post naskiĝo kaj malriĉa infanaĝo en Losanĝeleso ĉefe en orfejoj, ŝi je la aĝo
de 16 jaroj edziniĝis kaj eklaboris en aviadilfabriko kiel parto de la militpeno
por la Dua Mondmilito. Tie ŝi ekkonis fotiston kiu fotis por armea gazetaro,
fariĝis fotomodelo kiel sukcesa afiŝulino, blondigis siajn harojn kaj baldaŭ
estis malkovrata de filmentreprenistoj. Sian artistnomon Marilyn Monroe ŝi
ekuzis en 1948, kiam ŝi unuafoje subskribis filmkontrakton. Ŝia populareco kiel
modelo kondukis ŝin al du nelongaj kinkontraktoj kun Twentieth Century-Fox
(1946–1947) kaj Columbia Pictures (1948), dum kiuj ŝi havis sian unuan stelrolon
en la malaltbuĝeta muzikalo Ladies of the Chorus (1948). Ŝi poste aperis en
malgrandaj roloj en The Asphalt Jungle (1950) kaj All About Eve (1950), kaj
subskribis novan kinkontrakton kun Fox en 1951. Laŭ tiu nova kontrakto, ŝi tuj
iĝis popola aktorino per ne tre gravaj roloj en kelkaj komedioj, kiaj As Young
as You Feel (1951) kaj Monkey Business (1952), kaj en dramoj Clash by Night
(1952) kaj Don't Bother to Knock (1952). Komence de 1952, ŝi estis ankaŭ ĉe la
centro de grava skandalo, kiam oni disvastigis ke ŝi estis pozinta por nudofotoj
antaŭ ol iĝi stelulino. Tiu skandalo fakte ne damaĝis ŝian karieron, sed male
plie popularigis ŝin.

Monroe iĝis unu el plej monproduktaj alteuloj de Holivudo kun protagonistaj
roloj en tri filmoj en 1953: la nigra filmo Niagara, kiu fokusiĝis al sia seksa
allogeco, kaj la komedioj Gentlemen Prefer Blondes kaj How to Marry a
Millionaire, kiu konfirmis sian bildon kiel "stulta blondulino". Spite sian
sukceson, ŝi malamis la kontrolon de la studio super sia kariero, inklude
stereotipecon kaj malaltan salajron, kaj estis maldungita de ili en Januaro de
1954 kiam ŝi malakceptis partopreni en sia venonta planita filmo por ŝi. La
disputo eksplodis en Marto, post kio ŝi aperis en unu el la plej grandaj
sukcesoj de sia kariero, The Seven Year Itch (1955). Kiam la studio estis
ankoraŭ malpreta ŝanĝi ŝian kontrakton, Monroe lasis Holivudon por la Orienta
marbordo fine de 1954, kie ŝi formis kinproduktoran kompanion, nome Marilyn
Monroe Productions, kun fotisto Milton Greene. Ŝi pasigis 1955 konstruante ŝian
kompanion kaj studante metodaktoradon ĉe Actors Studio, ĝis atingis setladon kun
la studio ĉe la fino de la jaro, kio garantiis ŝin pli da kontrolo kaj pli
grandan salajron. Ŝiaj venontaj filmoj, Bus Stop (1956), The Prince and the
Showgirl (1957), kaj Some Like It Hot (1959) havigis al ŝi aprezon pro ŝia
aktorado same kiel Premion Ora Globo kaj nomumon por BAFTA. Ŝia lasta kompletita
filmo estis la dramo The Misfits (1961).

La roloskemo ĉiam estis la sama: bela, naiva, sekse alloga. Tion atendis la
publiko, kaj kelkaj provoj, eskapi al pli postulemaj roloj (ekz. en The prince
and the Showgirl) ne estis vere akceptataj, tiel ke la aktorino rezignacie
revenis al sia kutima rolaro. Intertempe ŝi denove estis edziniĝinta: unue kun
la basbalisto Joe DiMaggio kaj poste kun la verkisto Arthur Miller. Ankaŭ la
edzeco kun Miller fiaskis: dum la laboroj por la filmo The Misfits, kies
scenaron li verkis, la paro disiĝis. The Misfits restis la lasta filmo de
Marilyn Monroe: en la aĝo de 36 jaroj ŝi mortis pro trodozo da dormigiloj en
Losanĝeleso.

Monroe estis naskita Norman Jeane Mortenson en la Distrikta Hospitalo de
Los-Anĝeleso la 1-an de junio 1926 kiel la tria infano de Gladys Pearl Monroe
(1902 —1984), tranĉistino de negativoj en Columbia Pictures. La pli aĝaj filoj
de Gladys, nome Roberto (1917-1933) kaj Berniece (1919), estis de ŝia unua
edziniĝo kun John Newton Baker en 1917-1923. Post kiam ŝi aliris por eksedziniĝo
en 1921, Baker kunportis la infanojn al sia indiĝena Kentukio. Al Monroe oni ne
rakontis ke ŝi havas fratinon ĝis ŝi estis 12jaraĝa, kaj ŝi renkontis ŝin por la
unua fojo kiel plenkreskulo. Gladys poste edziniĝis kun Martin Edward Mortensen
en 1924, sed ili apartiĝis post nur kelkaj monatoj kaj antaŭ ol ŝi iĝis graveda
por Monroe; ili divorcis en 1928. Tamen, en la baptoatesto de Monroe, Gladys
nomis Mortensen kiel la patro (kvankam la nomo estis misliterumita), verŝajne
por eviti la stigmaton de eksterleĝeco. La identeco de la patro de Monroe estas
nekonata. Dum ŝia infanaĝo, Mortenson, Mortensen kaj Baker estis ĉiuj utiligitaj
kiel ŝiaj familinomoj.

Gladys estis mense kaj finance nepreparita por zorgi filon, kaj tial portis
Monroe ĉe evangeliismaj kristanaj vartgepatroj Albert kaj Ida Bolender en
Hawthorne, Kalifornio, kiam ŝi estis nur kelkajn semajnojn aĝa. Komence, ŝi
vivis ĉe la Bolenders por zorgi la bebon mem, ĝis pli longdaŭraj laborŝanĝoj
devigis ŝin movi reen al Holivudo komence de 1927. Ŝi tiam komencis viziti sian
filinon dum la semajnfinoj kaj planis repreni ŝin reen post kiam ŝi sentiĝu pli
stabila. Ŝi estis preta fari tion en junio 1933, kaj post tiu somero ŝi aĉetis
dometon ĉe Arbol Drive proksime de la Holivuda Bovlo, kiun ili partumis kun
aliaj loĝantoj. Tamen, nur kelkajn monatojn poste, komence de 1934, Gladys havis
mensan kolapson kaj estis hospitaligita. Ŝi ricevis diagnozon de paranoja
skizofrenio kaj estis instituciigita ĉe la Ŝtata Hospitalo en Norwalk,
Kalifornio, en 1935. Ŝi pasigis la reston de sia vivo enire kaj elire de
hospitaloj, kaj estis nur foje en kontakto kun Monroe.

Sekvante la enhospitaligon de ŝia patrino, Monroe estis deklarita infano zorgota
de la ŝtato, kaj amikino de ŝia patrino, nome Grace McKee Goddard, transprenis
respondecon kaj pri ŝi kaj pri la aferoj de ŝia patrino; ŝi iĝis la laŭleĝa
kuratoro de Monroe en 1936. Ŝi estis tamen ofte nekapabla zorgi Monroe mem, kaj
metis ŝin ĉe aliajn familiojn, la plej granda parto de ili siaj amikoj kaj
familianoj, kvankam ŝi vizitus ŝin ofte. Kiel plenkreska, Monroe deklaros
publike ke ŝi estis sekse fitraktita kiel infano, sed estas neklare kiu la
kriminto estis kaj ĉu tio okazis ĵus antaŭ la enhospitaligo de Gladys aŭ en la
sekvaj jaroj.

En septembro 1935, Monroe estis metita en la Los-Anĝelesan Orfejan Hejman Socion
kaj komencis ĉeesti proksiman Bazlernejon de Vine Street. Biografiistoj
malkonsentas pri kiom longe ŝi vivis en la orfejo, kun raportoj variantaj de naŭ
monatoj al du jaroj. Spoto kaj Banner konsentas ke post nelonga restado kun
Grace kaj ŝia edzo Erwin "Doc" Goddard, ŝi vivis dum pluraj monatoj de novembro
1937 pluen kun la edzino de sia patrinflanka onklo Olive Monroe kaj iliajn
infanojn en Norda Holivudo, kaj por pli ol du jaroj de septembro 1938 pluen kun
la onklino de Grace, Ana Atchinson Lower, en Okcidenta Los-Anĝeleso. Vivante kun
Lower, Monroe komencis partopreni semajnajn Kristansciencajn servojn kun ŝi. Ŝi
estis aligita en Mezlernejo Emerson, kie ŝi skribis por la gazeto de la lernejo
kaj estis elektita "la Oomph Knabino" fare de siaj samklasanoj. Pro la
sanproblemoj de maljuna Lower, Monroe revenis por vivi kun Goddards en Van Nuys
en fino de 1940 aŭ komenco de 1941. Post studentado ĉe Emerson, ŝi komencis
ĉeesti en Altlernejo Van Nuys.

Komence de 1942, la firmao por kiu Doc Goddard laboris postulis lin por
translokiĝo al Okcidenta Virginio. Kaliforniaj leĝoj malhelpis la prenadon de
Monroe fare de Goddards el la kalifornia ŝtato, kaj ŝi renkontis la eblecon devi
reveni al la orfejo. Kiel solvo, estis decidite ke ŝi edziniĝus kun la 21-jaraĝa
filo de la najbaroj, nome James "Jim" Dougherty, nome laboristo ĉe Lockheed.
Biografiistoj malkonsentas ĉu ili jam estis amikiĝintaj aŭ ĉu la geedziĝo estis
totale fiksita de Grace. Ili geedziĝis la 19-an de junio 1942, tuj post kiam
Monroe fariĝis 16jaraĝa, kaj ŝi poste eliris el mezlernejo. Ŝi malŝatis esti
dommastrino kaj poste deklaris ke la "geedziĝo ne igis min malĝoja, sed ĝi ankaŭ
ne igis min feliĉa. Mia edzo kaj mi apenaŭ parolis unu la alian. Tio ne estis
ĉar ni estis koleraj. Ni havis nenion direnda. Mi mortis pro enuo." En 1943,
Dougherty membriĝis en la usona komerca ŝiparo. Li estis komence postenigita sur
la Insulo Santa Catalina ĉe la marbordo de Kalifornio, kie ŝi vivis kun li dum
pluraj monatoj ĝis li estis ekspedita eksteren al la Pacifiko en aprilo 1944,
kie li estus restinta por la plej multo el la venontaj du jaroj. Monroe tiam
translokiĝis ĉe la gepatroj de Dougherty, kaj komencis labori pri la fabriko
Radioplane de senpilotaj aviadiloj kiel parto de la militklopodoj.

Fine de 1944, Monroe renkontis fotiston David Conover, kiu estis sendita fare de
la kinservo First Motion Picture Unit (FMPU) de la Usona Aerarmeo (U. S. Army
Air Forces) al la fabriko por foti laboristinojn por plifortigado la
militmoralo. Kvankam neniu el ŝiaj fotoj estis uzitaj fare de la FMPU, ŝi ĉesis
labori en la fabriko en januaro 1945 kaj komencis modeligadon por Conover kaj
liaj amikoj. Li ankaŭ instigis ŝin por aliĝi al la modelagentejo Blue Book Model
Agency, prizorgita fare de Emmeline Snively, al kiu ŝi aliĝis en aŭgusto 1945.
Ŝi komencis foje utiligi la nomon Jean Norman dum laborado, kaj ŝanĝis ŝian
buklan brunulinhararon al rektiĝo kaj blondigo. Ĉar ŝia figuro estis rigardita
kiel pli taŭga por nudafiŝo ol por modmodeligado, ŝi estis dungita plejparte por
anoncoj kaj virrevuoj. Laŭ Snively, Monroe estis unu el la plej ambiciaj kaj
laboremaj fotomodeloj de la agentejo; proksime de printempo 1946, ŝi estis
aperinta en 33 gazetkovrilpaĝoj por publikaĵoj kiaj Pageant, U.S. Camera, Laff,
kaj Peek.

Impresita de ŝia sukceso, Snively aranĝis kontrakton por Monroe kun aktorada
agentejo en junio 1946. Tra ili, ŝi renkontis Ben Lyon, oficulon de 20th
Century-Fox, kiu aranĝis kinteston por ŝi. La estro de la studio administranto
Darryl F. Zanuck estis malentuziasma pri ŝi. Li estis persvadita por doni al ŝi
normigitan ses-monatan kontrakton por eviti ke ŝi estu dungita de rivala studio
RKO Pictures, kies posedanto Howard Hughes esprimis intereson en ŝi post vidado
de ŝi sur revua kovrilpaĝo. Monroe komencis sian kontraktitan laboron en aŭgusto
1946, kaj kune kun Lyon selektis por ŝi la ekrannomon de "Marilyn Monroe". La
antaŭnomo estis elektita fare de Lyon, kiu estis memorigita pri Broadvaja
stelulino Marilyn Miller; la familia nomo estis elektita fare de Monroe laŭ la
fraŭla aŭ nasko nomo de ŝia patrino. En septembro 1946, al ŝi estis havigita
eksedziniĝo de Dougherty, permesante al ŝi koncentriĝi plene pri sia aktorada
kariero.

Monroe havis neniujn filmrolojn en la unuaj monatoj de sia kontrakto kaj
anstataŭe dediĉis siajn tagojn al aktoradaj, kantadaj kaj dancadaj klasoj.
Entuziasma por lerni plie koncerne la filmkomercon kaj promocii sin, ŝi ankaŭ
pasigis tempon ĉe la studio multe por observi aliajn labori. Ŝia kontrakto estis
renovigita en februaro 1947, kaj dum tiu printempo ŝi ricevis siajn unuajn du
filmrolojn: nome unu-linia prezentiĝo en la komedio Scudda Hoo! Scudda Hay!
(1948), kaj naŭ linioj de dialogo kiel servistino en la dramo Dangerous Years
(1947). La studio ankaŭ rekrutis ŝin en la Actors' Laboratory Theatre, aktorada
lernejo kie oni instruis la teknikojn de la Grupteatro Group Theatre de
Novjorko. Tamen, ŝia kontrakto ne estis renovigita por dua fojo kaj ŝi estis
lasita foriri en aŭgusto 1947.

Sekvante sian malakcepton, Monroe revenis al modeligado. Ŝi daŭre ricevis
klasojn ĉe la Laboratorio de la Aktoroj, kaj en Oktobro aperis kiel blondulina
delogistino en la mallongdaŭra teatraĵo Glamour Preferred ĉe la Teatro Lernejo
Beverly Hills Playhouse, sed ĝi ne estis reviziita fare de iu grava publikaĵo.

Monroe akiris sian duan filmkontrakton en marto 1948, tiun fojon kun Columbia
Pictures. Laŭ Spoto, Summers kaj Banner, ĝi estis aranĝita de Fox-administranto
Joseph M. Schenck, kies amantino ŝi estis tiutempe, kaj kiu estis amiko de la
estro de Columbia, Harry Cohn. En Columbia, Monroe komencis labori kun la
ĉef-dramtrejnisto de la studio, Natasha Lytess, kiu restus ŝia mentoro ĝis 1955,
kaj faris kelkajn modifojn al ŝia aspekto: ŝia harlinio estis kreskigita per
elektrolizo kaj ŝia hararo estis blankigitaj eĉ pli hela, al plateno blonda. Ŝia
nura filmo en la studio estis la malalt-buĝeta muzika Ladies of the Chorus
(1948), en kiu ŝi havis sian unuan ĉefan rolon kiel korusknabino kiu estas
flatita fare de riĉa viro. Dum la produktorado, ŝi komencis amaferon kun sia
voĉa trejnisto, Frederick M. Karger, kiuj ankaŭ pagis por ke ŝi havu sian
iometan elstaran supran makzelon korektita. Malgraŭ la ĉefa rolo, la kontrakto
de Monroe ne estis renovigita en septembro 1948. Ladies of the Chorus
(Sinjorinoj de la koruso) estis publikigita la sekvan monaton kaj ne estis
sukceso.

Post forlasado de Columbia, Monroe iĝis protektita de Johnny Hyde, vicprezidanto
de la Agentejo William Morris. Li komencis reprezenti ŝin kaj ilia rilato baldaŭ
iĝis seksa, kvankam ŝi rifuzis liajn edziĝproponojn. Por avanci ŝian karieron,
li pagis por ke ŝi havu silikonprotezon enplantita en sia makzelo kaj eventuale
rinoplastion, kaj aranĝis por ŝi iometan rolon en la filmo de la Fratoj Marx
nome Love Happy (1949). Monroe ankaŭ daŭrigis modeligadon, kaj en majo 1949
pozis por nudfotoj filmitaj fare de fotisto Tom Kelley. Kvankam ŝia rolo en Love
Happy estis tre malgranda, ŝi estis elektita por partopreni en la varba turneo
de la filmo en Novjorko la someron.

Monroe aperis en ses filmoj publikigitaj en 1950. Kvar el ili - Love Happy, A
Ticket to Tomahawk, Right Cross kaj The Fireball - estis ordinaraj filmoj en
kiuj ŝi havis nur etajn rolojn, sed ŝi ankaŭ faris negravajn prezentiĝojn en du
de kritikistoj aklamitaj filmoj: tiu de John Huston krimfilmo The Asphalt Jungle
kaj la dramo All About Eve de Joseph Mankiewicz. En la unua, Monroe ludis kiel
Angela, la juna amantino de maljuna krimulo. Kvankam ŝia surekrana tempo estis
nur kvin minutoj, ŝi akiris mencion en gazeto Photoplay kaj laŭ Spoto "ŝi
ŝanĝiĝis efike de filmmodelo al gravmiena aktorino". En ĉi-lasta, Monroe ludis
Miss Caswell, naiva juna aktorino.

Post la sukceso de Monroe en tiuj roloj, Hyde negocis sep-jaran kontrakton kun
20th Century-Fox en decembro 1950. Li mortis pro koratako nur tagojn poste,
forlasante ŝin detruita. Malgraŭ ŝia funebra peno, 1951 montriĝis kiel jaro en
kiu ŝi komencis akiri pli da videbleco. En marto, ŝi estis prezentistino ĉe la
23-a ceremonio de la Oskar-premioj kaj en septembro, Collier's iĝis la unua
nacia revuo kiu publikigis plenlongan profilon de ŝi. Ŝi havis duarangajn rolojn
en kvar malalt-buĝetaj filmoj publikigitaj en 1951, en la dramo Home Town Story,
kiun ŝi filmis por MGM antaŭ sia nova kontrakto, kaj en tri modere sukcesaj
komedioj por Fox, nome As Young as You Feel, Love Nest, kaj Let's Make It Legal.
Kvankam ĉiuj kvar filmoj havis ŝin "esence [kiel] sekseca ornamaĵo", ŝi ricevis
kelkajn bonajn pritaksojn de la kritikistoj, kiel Bosley Crowther de The New
York Times priskribanta ŝin kiel "elstara" en As Young As You Feel kaj Ezra
Goodman de Los Angeles Daily News nomanta ŝin "unu el la plej lertaj esperigaj
[aktorinoj]" pro Love Nest. Por formiĝi ŝiajn aktoradajn kapablojn, ŝi komencis
preni klasojn kun Miĥail Ĉeĥov. Ŝia populareco ĉe la spektantaroj kreskis: ŝi
ricevis plurmil leterojn de adoranta poŝto ĉiusemajne, kaj estis deklarita "Miss
Cheesecake de 1951" fare de la armea gazeto Stars and Stripes, reflektante la
preferojn de soldatoj en la Korea milito. Ŝia populareco pliiĝis ankaŭ ekster
Usono, rezultante en la ricevo de la premio Henrietta kiel la "best new box
office personality" nome "plej bona nova biletvenda personeco" fare de la
Foreign Press Association de Holivudo (Fremda Gazetaro-Unuiĝo). En ŝia privata
vivo, Monroe estis en rilato kun direktoro Elia Kazan, kaj ankaŭ dumnelonge
rendevuis plurajn aliajn virojn, kiaj reĝisoro Nicholas Ray same kiel aktoroj
Yul Brynner kaj Peter Lawford.

La dua jaro de la kontrakto vidis Monroe iĝi pint-listigita aktorino. Komence de
1952, ŝi komencis tre diskonigitan amaferon kun retiriĝinta ludanto de la teamo
New York Yankees nome Joe DiMaggio, unu el la plej famaj sportaj personoj de la
epoko. En marto, skandalo krevis kiam ŝi rivelis en intervjuo ke ŝi prezentiĝis
en 1949 por nudbildoj, kiuj estis prezentitaj en popularaj kalendaroj. La studio
eksciis pri la fotoj kelkajn semajnojn pli frue, kaj por bremsi la eble
katastrofajn efikojn al ŝia kariero, ili kaj Monroe decidis paroli pri ili
malkaŝe, emfazante ke ŝi pozis por ili nur en serioza financa situacio. La
strategio sukcesis pri akirado de ŝia publika simpatio same kiel pliigado de ŝia
populareco: la sekvan monaton, ŝi estis prezentita sur la kovrilpaĝo de Life
kiel "The Talk of Hollywood" (La Babilado de Holivudo). Monroe aldonis al sia
reputacio kiel nova seksosimbolo aliajn reklamaĵojn tiun jaron, kiel ekzemple
per portado de malkaŝanta robo dum funkciado kiel Grand Marshal ĉe la parado de
Miss America, kaj per deklarado al klaĉa ĵurnalisto Earl Wilson ke ŝi kutime
portis neniujn subvestojn.

La nudfota skandalo certigis ke ĉiuj kvin filmoj en kiuj Monroe aperis en 1952
iĝis popularaj ĉe publiko. La unua el tiuj estis la dramo Clash by Night,
reĝisorita fare de Fritz Lang kaj publikigita en junio. Monroe estis
pruntedonita al RKO por la filmo, en kiu ŝi estis prezentita en maltipa rolo
kiel fiŝkapta laboristo, permesante al ŝi montri pli de sia aktorada gamo. La
prezento atingis pozitivajn recenzojn; la The Hollywood Reporter (Holivuda
Raportisto) deklaris ke "ŝi meritas ĉefrolan statuson pro sia elstara
interpreto", kaj la Daily Variety skribis ke ŝi "havas facilecon montri tion kio
igas ŝin certigilo por populareco." En julio, Monroe ĉefrolis en du filmoj, kiel
belec-konkursanto en la komedio We're Not Married! kaj kiel mense ĝenita
infanvartistino en la suspensfilmo Don't Bother to Knock. Laŭ ĝia verkisto,
Nunnally Johnson, la antaŭe menciita rolo estis kreita sole por "prezenti
Marilyn en du naĝkostumoj", sed ĉi-lasta filmo estis intencita kiel vehiklo por
ke ŝi montru ke ŝi povas aktoradi en pli pezaj dramecaj roloj. Ĝi ricevis
miksitajn recenzojn de kritikistoj, inter kiuj Bosley Crowther opiniis ŝin tro
nesperta por la malfacila rolo, kaj Variety riproĉis la scenaron pri la
problemoj de la filmo. Ŝia venonta rolo kiel alloga sekretariino ĉe Cary Grant
en la frenezkomedio de Howard Hawks nome Monkey Business estis unu el la unua
filmo kiu havis ŝin kiel "stulta, infaneca blondulino, senkulpe nekonscia pri la
ĥaoso kiun ŝia seks-allogo kaŭzas ĉirkaŭ ŝi", markante la komencon de
pintoroligo en ŝia kariero. La fina filmo de Monroe de la jaro estis O. Henry's
Full House, en kiu ŝi aperis en negrava rolo kiel prostituitino.

Estis dum tiu periodo kiam Monroe ankaŭ akiris reputacion kiel malfacile
traktebla dum filmado, kio iĝus nur pli forta dum ŝia kariero progresis: ŝi ofte
alvenis malfrue aŭ ne aperis entute, ne povis memori siajn liniojn, kaj postulis
ke pluraj filmeraĵoj estu faritaj antaŭ ol ŝi estis kontentigita kun sia
aktorada efikeco. Ŝia dependeco el la agado de aktoradaj trejnistoj, unue
Natasha Lytess kaj poste, Paula Strasberg, ankaŭ agacis ŝiajn reĝisorojn, kaj
biografiistoj malkonsentas ĉu iliaj konsiloj plibonigis ŝian aktoradon. La
problemoj kaj bezono de Monroe de subteno klariĝis kiel kombinaĵo de perfektemo,
malalta memfido, publikotimo, kaj ŝia iom post iom eskaladanta uzo de
barbituratoj kaj amfetaminoj, kio plej verŝajne komenciĝis dum tiu periodo,
komence por helpi kontraŭ ŝia ĝenerala timemo kaj kronika sendormeco. La uzado
de farmaciaĵoj por helpi dormi kaj disponigi energion ne estis malkutima en la
1950-aj jaroj, kaj estis tre ofta en la kinindustrio. Ili tamen havigis nur
provizoran helpon kaj ĉar ŝia uzo da ili pliiĝis, ŝia sendormeco, timemo kaj
deprimiĝemaj kondutoj plimalboniĝis. Ŝi ankaŭ foje uzus alkoholaĵojn por trakti
siajn problemojn, ofte kombinante ilin kun farmaciaĵoj, kvankam ŝi estis kapabla
kontroli sian drinkadon dum pluraj jaroj.

Monroe ĉefrolis en tri filmoj publikigitaj en 1953, kaj aperis kiel unu el la
plej monfaraj Holivudaj steluloj same kiel unu el la plej grandaj seksosimboloj
de la 1950-aj jaroj. La unua el tiuj estis la teknikolora nigra filmo Niagara,
en kiu ŝi ludis rolulon de fatala virino kiu intrigadas por murdi sian edzon,
ludita de Joseph Cotten. Ĉirkaŭ tiam, Monroe kaj ŝia ŝminkisto nome Allan
"Whitey" Snyder evoluigis la ikonecan ŝminkaspekton kiu ekde tiam estos asociita
kun ŝi. Niagara estis unu el la plej malkaŝe seksaj filmoj de ŝia kariero, kaj
la filmo inkludis scenojn en kiuj ŝia korpo estis kovrita nur per littuko aŭ
bantuko, konsiderita ŝoka fare de tiutempaj spektantaroj. Tamen, ĝia plej fama
sceno estas 30-sekunda longdaŭra filmero de Monroe montrita piedirante de
malantaŭe balancigante ŝiajn koksojn kiu estis uzita ege multe en la merkatigo
de la filmo. Niagara iĝis monfara sukceso ekde sia publikigo en Januaro.
Recenzoj de la filmo notigis ties sekse sugestian efikecon, kaj la kluboj de
virinoj oponis kontraŭ ĝi kiel malmorala. Monroe ankaŭ daŭre altiris atenton
pere de ŝiaj rivelaj kostumoj en diskonigaj okazaĵoj, plej fame ĉe la Photoplay
premioj en Januaro 1953, kie ŝi gajnis la premion "Fastest Rising Star". Ŝi
portis striktan oran metalfadenŝtofan robon, kiu instigis veteranan stelon Joan
Crawford priskribi ŝian konduton kiel "malkonvena por aktorino kaj sinjorino" al
la gazetaro.

Se Niagara faris Monroe unu el la plej grandaj Holivudaj seksosimboloj kaj
establis ŝian "aspekton", ŝia dua filmo de la jaro, nome muzikalo Gentlemen
Prefer Blondes, establis ŝian stelbildon kiel "stulta blondulino". Surbaze de la
plejbonvendita romano de Anita Loos kaj de ĝia Broadvaja versio, la filmo temas
pri du monserĉaj spektakloknabinoj nome Lorelei Lee kaj Dorothy Shaw, luditaj
fare de Monroe kaj Jane Russell. La rolo de Loreley estis origine destinita por
Betty Grable, kiu estis la plej populara "belblondulino" de 20th Century-Fox en
la 1940-aj jaroj; Monroe rapide superbrilis ŝin kiel stelo kiu povis allogi kaj
virajn kaj inajn spektantarojn. La filmo inkludis unu el la plej famaj scenoj de
ŝia kariero, nome kantdanca prezento de la kanto "Diamantoj estas la plejbona
amiko de knabino" en ŝok-rozkolora robo. Kiel parto de la reklama kampanjo de la
filmo, ŝi kaj Russell premis ilian man- kaj pied-signojn en malseka betono en la
antaŭkorto de la Ĉina Teatro Grauman en junio. Gentlemen Prefer Blondes estis
publikigita tuj poste kaj iĝis unu el la plej grandaj biletvendaj sukcesoj de la
jaro, gajnante pli ol duoblo de ĝiaj produktokostoj.

En septembro, Monroe faris ŝian televiddebuton en la Jack Benny Show, pozante
kiel la fantazivirino de Jack en la epizodo "Honolulu Trip". Ŝia tria filmo de
la jaro, How to Marry a Millionaire (Kiel geedziĝi kun milionulo), kunaktorita
kun Betty Grable kaj Lauren Bacall estis publikigita en novembro. Ĝi havis
Monroe en la rolo de naiva modelo kiu formas teamon kun ŝiaj amikinoj por trovi
riĉajn edzojn, tiel ripetante la sukcesan formulon de Gentlemen Prefer Blondes.
Ĝi estis la dua filmo iam publikigita en Cinemaskopo, larĝekrana formato el kiu
Fox esperis ke ĝi tirus spektantarojn reen al la teatroj ĉar televido estis
komencanta kaŭzi perdojn al kinstudioj. La filmo estis la plej granda biletvenda
sukceso de Monroe ĝis tiam, gajnante eĉ pli ol Blondes kaj ekigante la deklaron
ke "en 1953, la du plej grandaj aktivaĵoj de Fox estis Cinemaskopo kaj Marilyn
Monroe, en tiu sinsekvo". En kaj 1953 kaj 1954, ŝi estis listigita en la ĉiujara
listo Top Ten Money Making Stars Poll (Plej Monfaraj Steluloj).

La pozicio de Monroe kiel gvida sekssimbolo estis plue fortigita en decembro,
kiam Hugh Hefner montris ŝin en la kovrilpaĝo kaj kiel centra faldebla paĝaro en
la unua numero de la gazeto Playboy. La kovrilbildo estis foto de ŝi ĉe la
parado por la beleckonkurso Miss America en 1952, kaj la centrobildo estis unu
el ŝiaj nudaĵoj de 1949.

Kvankam Monroe estis fariĝinta unu el la plej grandaj steloj de 20th
Century-Fox, ŝia kontrakto ne ŝanĝiĝis ekde 1950, signifante ke ŝi estis pagita
multe malpli ol aliaj steloj de ŝia statuso kaj ne povis elekti siajn projektojn
aŭ homojn kun kiu ŝi laboru. Ŝi ankaŭ estis laca esti arkeotipigita, kaj ŝiaj
provoj esti elektita por filmoj krom komedioj aŭ muzikaloj estis malsukcesigitaj
fare de Zanuck. En decembro 1953, ŝi estis proponita por komenci filmadon de
alia muzikala komedio, nome The Girl in Pink Tights (La knabino en rozkoloraj
ŝtrumpoj), kun Frank Sinatra. Kiel protesto, ŝi ne venis al filmejo, kio
rezultis en tio ke la studio devis suspendi ŝin la 4-an de januaro 1954.

La suspendo estis frontnovaĵo kaj Monroe tuj komencis kampanjon de mem-reklamo
por rebati ajnan negativan diskonigon kaj por fortigi ŝian pozicion en la
konflikto. La 14-an de januaro, ŝi kaj Joe DiMaggio, kies rilato estis
atentigita de konstanta atento de amaskomunikiloj ekde 1952, estis geedzitaj ĉe
la Sanfranciska Urbodomo. Ili poste vojaĝis al Japanio, kombinante mielmonaton
kun lia negocvojaĝo. De tie, ŝi vojaĝis sola al Koreio, kie ŝi prezentis kantojn
de siaj filmoj kiel parton de USO spektaklo por 60-70,000 usonaj marsoldatoj dum
kvartaga periodo. Post revenado al Holivudo en februaro, ŝi ricevis la premion
"Most Popular Female Star" ("Plej Populara Stelulino") de Photoplay. Ŝi atingis
kompromison kun la studio en marto: inkludis novan kontrakton kiu estos farita
pli poste en la jaro, kaj ĉefrolan rolon en la kina versio da teatraĵo de
Broadvajo nome The Seven Year Itch, pro kio ŝi devis ricevi gratifikon de
100,000 usonaj dolaroj.

La sekva monato vidis la liberigon de la vakera filmo River of No Return (Rivero
senrevena), en kiu Monroe ekaperis ĉe Robert Mitchum. Ŝi nomis ĝin "Z-grada
vakera filmo en kiu aktorado iĝis duaranga post la pejzaĝo kaj la CinemaScope
procezo", kvankam ĝi estis populara ĉe la spektantaroj. La unua filmo kiun ŝi
faris post revenado al la studio estis la muzikalo There's No Business Like Show
Business (Ne estas negoco kiel la spektakla), kiun ŝi forte malŝatis sed kiun la
studio devigis ŝin fari kiel interŝanĝo kontraŭ faligado de The Girl in Pink
Tights (La knabino en rozkoloraj ŝtrumpetoj). Dum la filmigo, ŝi havis amaferon
kun sia voĉa trejnisto, Hal Schaefer. La muzikalo malsukcesis post sia apero en
decembro. La duaranga rolo de Monroe en la filmo estis aparte elektita por
negativaj novaĵoj.

En septembro 1954, Monroe komencis filmi la komedion The Seven Year Itch de
Billy Wilder, pozante kiel knabino kiu iĝas la objekto de la seksaj fantazioj de
ŝia edziĝinta najbaro (Tom Ewell). Kvankam la filmo estis filmita en Holivudo,
la studio decidis generi antaŭreklamon enscenigante la filmigon de unu sceno pri
Lexington Avenue en Novjorko. En ĝi, Monroe staras sur metroa krado kaj la
eliranta aero blovas la jupon de ŝia blanka robo; ĝi iĝis unu el la plej famaj
scenoj de ŝia kariero. La filmado de tiu sceno daŭris plurajn horojn ĉar ĝi
estis ripetita multoble, kaj altiris homamason de preskaŭ 2,000 spektantoj,
inkluzive de profesiaj fotistoj.

Dum la reklamada febro metis Monroe sur la kovrilpaĝojn de gazetoj ĉie en la
mondo, tio ankaŭ markis la finon de ŝia geedziĝo al DiMaggio, kiu estis kolerega
pri tio. Ilia unio estis turmentita de la komenco. Li estis ĵaluza kaj
kontrolema, malŝatis ke ŝi laboras aŭ estas pli populara ol li kaj indigniĝis
pri ŝia uzado de montrantaj vestaĵoj. Spoto kaj Banner ankaŭ asertis ke li estis
fizike perfortema. Post revenado al Holivudo, ŝi dungis faman defendadvokaton
Jerry Giesler kaj sciigis ke ŝi prepariĝis por eksgeedziĝo, citante "seriozan
mensan suferon kaj patoson", en novaĵaŭdienco la 5-an de oktobro 1954. La
eksgeedziĝo ricevis kroman atenton el la amaskomunikiloj post DiMaggio kaj lia
amiko Frank Sinatra estis jurpersekutita fare de virino en kies loĝejon ili
enrompis prove kapti Monroe kaj Schaefer kune.

Post filmado finis en novembro, Monroe komencis novan batalon por kontrolo de
ŝia kariero kaj forlasis Holivudon por la Orienta Marbordo, kie ŝi fondis sian
propran produktentreprenon, Marilyn Monroe Productions (MMP), kun fotisto Milton
Greene - ago kiu poste estis nomita "instrumenta" en la kolapso de la
studiosistemo. Ili asertis ke ŝi jam ne estis sub kontrakto al Fox, ĉar la
studio ne plenumis siajn devontigon, kiel ekzemple pagado al ŝi de la promesita
gratifiko por The Seven Year Itch (La Sepjara Juko). Tio komencigis multjaran
juran batalon inter ŝi kaj la studio. La gazetaro plejparte ridindigis Monroe
pro ŝiaj agoj kaj ŝi ankaŭ estis parodiita en la scensukceso de la verkisto de
Itch nome George Axelrod kiu nomiĝis sursceneje Will Success Spoil Rock Hunter?
(1955), en kiu ŝia aspektsimila Jayne Mansfield ludis stultan aktorinon kiu
komencas sian propran produktentreprenon.

Monroe dediĉis 1955 al studado de siaj metioj. Ŝi translokiĝis al Novjorko
komence de 1955 kaj komencis preni aktoradajn klasojn kun Constance Collier kaj
partopreni laborrenkontiĝojn pri Aktormetodo ĉe la Aktoroj-Studio, prizorgita
fare de Lee Strasberg. Ŝi iĝis proksima al Strasberg kaj lia edzino Paula,
ricevis lecionojn ĉe ilia hejmo pro sia timideco, kaj baldaŭ iĝis "kiel
familiano". Ŝi forsendis sian iaman dramtrejniston, Natasha Lytess, kaj
anstataŭigis ŝin per Paula, kiu devis resti grava influo por la resto de ŝia
kariero. Monroe ankaŭ komencis sperti psikanalizon, ĉar metodaktoro devas
konstrui sian efikecon uzante siajn proprajn vivospertojn.

Por resti en la publikatento, Monroe organizis reklamadon por ŝi mem la tutan
jaron. The Seven Year Itch (La Sepjara Juko) estis publikigita en junio, kaj
iĝis unu el la plej alt-atingantaj filmoj de la somero. Malgraŭ la
divorcprocesoj, Monroe kaj DiMaggio daŭrigis sian rilaton, kaj li akompanis ŝin
al la premiero. Ŝi foje geamikis ankaŭ kun aktoro Marlon Brando kaj komencis
amaferon kun dramisto Arthur Miller, al kiu ŝi unue estis prezentita fare de
Kazan en la komenco de la 1950-aj jaroj. Kiam ŝia eksgeedziĝo iĝis fina en
Oktobro 1955, Miller forlasis sian edzinon kaj ilia rilato iĝis grava. La studio
instigis Monroe por fini la aferon, kiam li estis esplorita fare de la FBI por
akuzoj de komunismo kaj estis alvokita fare de la Kontraŭmalusona Komitato House
Un-American Activities Committee (HUAC), kaj tiel ŝi riskis iĝi nigralistita. La
FBI malfermis dosieron ankaŭ pri ŝi. Malgraŭ la risko al ŝia kariero, Monroe
rifuzis fini la rilaton, kaj poste nomigis la studiestrojn "denaske
malkuraĝuloj".

Ĉirkaŭ la fino de la jaro, Monroe kaj Fox venis al interkonsento pri nova
sep-jara kontrakto. Estis klare ke MMP ne povus financi filmojn sole, kaj la
studio volis havi Monroe laborante denove. La kontrakto devigis ŝin fari kvar
filmojn por Fox dum la sep jaroj. La studio pagus 100,000 usonajn dolarojn por
ĉiu filmo, kaj donus al ŝi la rajton elekti siajn proprajn projektojn,
reĝisorojn kaj kinfaristojn. Ŝi ankaŭ estus libera fari unu filmon kun MMP per
ĉiu finita filmo por Fox.

Monroe komencis 1956 sciigante ŝian venkon super 20-a Century-Fox, kio kondukis
la gazeton Time nomigi ŝin "ruza negocistino". Ŝi ankaŭ ŝanĝis sian nomon
oficiale al Marilyn Monroe en marto. Ŝia rilato kun Miller iĝis publika kaj
ekigis kelkajn negativajn komentojn de la gazetaro, kiel ekzempligite per la
deklaro de Walter Winchell ke "la plej konata blonda kortuŝa kinstelulino de
Usono nun estas la koramikino de la maldekstrema intelektularo." Ili estis
geedzitaj ĉe la Westchester Distrikta Tribunalo en White Plains, Novjorko, la
29-an de junio, kaj du tagojn poste ili havis duan, judan ceremonion ĉe la domo
de lia agento proksime de Katonah, Novjorko. Kun la geedziĝo, Monroe konvertiĝis
al judismo, kio igis Egiptujon malpermesi ĉiujn ŝiajn filmojn. La
amaskomunikilaro vidis la union kiel misagordita surbaze de ŝia stelbildo kiel
"stulta blondulino" kaj lia pozicio kiel intelektulo, kiel montrite per la
fraptitolo de Variety laŭvorte "Egghead Weds Hourglass" (Ovokapul' edziĝas al
Vespotali'.).

La unua filmo kiun Monroe faris laŭ la nova kontrakto estis Bus Stop,
publikigita en Aŭgusto 1956. Ŝi ludis la rolon de Chérie, sentalenta drinkeja
kantisto kies sonĝoj por steluleco estas malfaciligitaj fare de naiva vakero
(Don Murray) kiu enamiĝas al ŝi. Por la rolo, ŝi lernis Ozark-akĉenton, elektis
kostumojn kaj ŝminkon al kiuj mankis la ŝikeco de siaj pli fruaj filmoj, kaj
disponigis konscie mezbonan kantadon kaj dancadon. Reĝisoro de Broadvajo Joshua
Logan estis dungita por reĝisori, malgraŭ siaj komencaj dubo pri ŝia kapablo
aktoradi kaj scio pri ŝia reputacio por esti malfacila sur la filmejoj. La
filmigo okazis en Idaho kaj Arizono en printempo 1956, kaj daŭriĝis multe post
kiam Logan adaptiĝis al ŝia konstanta malfrueco kaj perfektismo, kaj permesis al
ŝi kontroli la produktaĵon laŭ la maniero kiun ŝi deziris. Bus Stop iĝis
biletvenda sukceso, kaj ricevis plejparte favorajn recenzojn, inter kiuj Bosley
Crowther de The New York Times proklamis: "Alkroĉiĝu al viaj seĝoj, ĉiuj, kaj
estu atentaj por bonega surprizo. Marilyn Monroe finfine pruvis sin aktorino."
Ŝi ankaŭ ricevis nomumon por Premion Ora Globo pro sia aktorado.

En aŭgusto 1956, Monroe komencis la unuan sendependan produktadon de filmo por
MMP, nome The Prince and the Showgirl (La princo kaj la korusanino), en Studioj
Pinewood en Anglio. Ĝi estis bazita sur la teatraĵo The Sleeping Prince (La
dormanta princo) de Terrence Rattigan pri afero inter spektaklojunulino kaj
princo en la 1910-aj jaroj. La ĉefroloj unue estis luditaj sur scenejo fare de
Laurence Olivier kaj Vivien Leigh; li ripetis sian rolon kaj reĝisoris kaj
kun-produktoris la filmon. La produktado estis malfaciligita per konfliktoj
inter li kaj Monroe. Li indignigis ŝin per la aroganta deklaro- "Ĉio kion vi
devas fari estas esti sekseca", kaj volante ke ŝi reproduktu la ludadon de
Leigh. Li ankaŭ malŝatis la konstantan ĉeeston de Paula Strasberg, ŝia portempa
trejnisto, sur la filmejo. En reprezalio, Monroe komencis alveni malfrue kaj
iĝis malfacila la kunlaborado. Ŝia drogmanio pliiĝis kaj laŭ Spoto, ŝi suferis
naturan aborton. Ŝi ankaŭ diskutis kun Greene pri la funkciado de MMP kaj ĉu
Miller devus aligi ĝin. Malgraŭ la malfacilaĵoj, la filmo estis kompletigita
akurate antaŭ la fino de la jaro. Ĝi estis publikigita en junio 1957 kaj ricevis
diferencajn recenzojn, kaj pruviĝis nepopulara ĉe usonaj spektantaroj. Ĝi estis
tamen pli bona ricevita en Eŭropo, kie al ŝi estis atribuita la itala Premio
David di Donatello kaj la franca Kristala Stelo, kaj estis nomumita por premio
de BAFTA.

Post revenado de Anglio, Monroe prenis 18-monatan ĉesadon de laboro por
koncentriĝi sur geedzeco sur la Orienta marbordo. Ŝi kaj Miller disfendas ilian
tempon inter Novjorko kaj Roxbury, (Konektikuto), kaj pasigis la someron en
Amagansett, Long Island. Ŝi iĝis graveda en la somero de 1957, sed ĝi montriĝis
ektopa kaj devis esti finita. Ŝiaj ginekologiaj problemoj estis plej verŝajne
kaŭzitaj de endometriozo, kronika malsano kiun ŝi suferis dum sia plenkreskula
vivo. Dum la laborĉeso, ŝi forpelis Greene de MMP kaj aĉetis lian parton de la
firmao ĉar ili ne povis elteni siajn malkonsentojn.

Monroe revenis al Holivudo en julio 1958 por ludi la virinan parton kontraŭ Jack
Lemmon kaj Tony Curtis en la komedio Some Like It Hot de Billy Wilder. En la
filmo, ŝi kantis unu el siaj plej famaj kantoj, "I Wanna Be Loved by You".
Kvankam la rolo de Sugar Kane estis alia "stulta blondulino", ŝi akceptis ĝin
pro la instigo de Miller kaj la oferto de ricevado de 10% de ĝiaj profitoj
aldone al sia norma salajro.

La malfacilaĵoj de la produktado de la filmo poste fariĝis "legendaj". Wilder,
Curtis kaj Lemmon trovis malfacilege labori kun ŝi: ŝi postulis dekduojn de
refilmaĵoj, kaj ne povis memori siajn liniojn aŭ aktoradon kiel oni reĝisoris al
ŝi - Curtis fame deklaris ke kisi ŝin estis "kiel kisi Hitleron" pro la nombro
de refilmaĵoj (rekonkeroj). Multaj el la problemoj devenis de konflikto inter
Wilder, kiu ankaŭ havis reputacion esti malfacila, kaj Monroe pri kiel ŝi devus
ludi la rolon, kies stultecon ŝi malŝatis. Banner deklaris ke ŝi ekigis la
koleron de Wilder petante al li ŝanĝi multajn el siaj scenoj, kiuj en victurno
igis ŝian publikotimon pli malbona, kaj Churchwell indikis ke ŝi konscie detruis
plurajn scenojn por aktoradi laŭ sia maniero. Finfine, li estis feliĉa kun ŝia
efikeco, kaj deklaris: "Iu ajn povas memori liniojn, sed necesas esti reala
artisto por veni sur la aktorejon kaj ne scii siajn liniojn kaj tamen aktoradi
kiel ŝi faris!" Monroe ankaŭ renkontis malfacilaĵojn en sia privata vivo tiun
aŭtunon, ĉar ŝi iĝis graveda denove dum la produktado sed baldaŭ abortis post
filmado finiĝis en novembro. Malgraŭ la malfacilaĵoj de ĝia produktado, kiam
Some Like It Hot estis publikigita en marto 1959, ĝi iĝis unu el la plej
sukcesaj filmoj de la 1950-aj jaroj, kaj havigis al Monroe Oran Globon. Ĝi estis
voĉdonita unu el la plej bonaj komedifilmoj iam faritaj en balotenketoj fare de
la American Film Institute kaj Sight & Sound.

Post Some Like It Hot, Monroe faris alian laborĉeson ĝis fino de 1959, kiam ŝi
revenis al Holivudo por ĉefroli en la muzikala komedio Let's Make Love, pri
aktorino kaj milionulo kiuj enamiĝis kiel rezulto de ludado en satira teatraĵo.
Monroe elektis George Cukor por reĝisori kaj Miller reskribis partojn de la
scenaro, kiun ŝi konsideris malforta; ŝi akceptis la partoprenon nur ĉar ŝi ĝis
nun nur faris unu filmon de la kvar interkonsentitaj en la kontrakto kun 20-th
Century-Fox. La filmigo denove estis malfaciligita per la konduto de Monroe, kaj
ŝiaj forestoj kaŭzis prokrastojn en ĝia produktada planita kalendaro. Laborante
pri la filmo, ŝi havis amaferon kun sia kunstelulo, Yves Montand, kiu estis
vaste raportita fare de la gazetaro kaj uzita fare de la studio en la reklama
kampanjo de la filmo. Let's Make Love malsukcesis je sia publikigo en septembro
1960. Truman Capote celvarbis por ke ŝi ludu la rolon de Holly Golightly en la
filmadaptigo de Paramount de sia verko Breakfast at Tiffany, sed la rolo iris al
Audrey Hepburn ĉar la studio timis ke Monroe malfaciligus ĝian produktadon.

La lasta filmo kiun Monroe kompletigis estis The Misfits, surbaze de novelo kiun
Miller evoluigis en filmon kun la ideo havigi al ŝi per rolo en dramo. Direktita
fare de John Huston, ĝi estis filmita en la Nevada dezerto, kaj temis pri la
amikeco inter ĵus divorcita virino (Monroe) kaj tri aĝaj vakeroj, luditaj fare
de Clark Gable, Eli Wallach kaj Montgomery Clift, kiuj kaptas mustangojn por
vivteni sin. Ĝia filmigo inter julio kaj novembro 1960 denove estis malfacila.
La kvarjara geedzeco de Monroe kaj Miller estis fininta, kaj li komencis rilaton
kun fotistino Inge Morath. Monroe bedaŭris sian rolon, kiu laŭ ŝi pensis estis
"malpli nuancita" ol la masklaj roloj, kaj malŝatis ke li estis inkludinta
elementojn de ŝia vivo en ĝi. Ŝi ankaŭ luktis kun sia kutimo reskribi scenojn la
nokton antaŭ la filmado, devigante ŝin ekzerci tra la tuta nokto. Krome, ŝia
sano malsukcesis: ŝi havis doloron pro galŝtonoj, kaj ŝia droga dependeco estis
severa proksime al punkto, ke ŝia ŝminko devis kutime esti farita dum ŝi daŭre
estis endorme sub la influo de barbituratoj. En aŭgusto, filmado estis haltita
por ke ŝi pasigus semajnon sendrogigante en Los-Anĝelesa hospitalo. Monroe kaj
Miller apartiĝis post filmado estis finita, kaj al ŝi estis koncedita rapida
eksgeedziĝo en Meksiko en januaro 1961. The Misfits estis publikigita la sekvan
monaton, ricevante miksitajn recenzojn (kaj bonajn kaj malbonajn) kaj
malsukcesante ĉe la biletvendejo. Tamen en la jardekoj post la morto de Monroe
ĝi fariĝis klasikaĵo.

Ekzistis planoj por Monroe por iĝi la venonta stelulino en televidadaptaĵo de la
novelo Rain (Pluvo) de W. Somerset Maugham por la NBC, sed la projekto forfalis
kiel la kanalo ne volis dungi ŝian elekton de reĝisoro, nome Lee Strasberg.
Anstataŭe de novaj filmprojektoj, ŝi foruzis grandan parton de 1961
maltrankviligite zorgante sanproblemojn, spertante kirurgion por sia
endometriozo kaj kolecistektomion, kaj pasigante kvar semajnojn en hospitalo
klopodante venki sian deprimon. Laŭ la sugesto de ŝia psikiatro Marianne Kris,
ŝi unue eniris en la Psikiatria Kliniko Payne Whitney en Novjorko. Kris poste
deklaris ke ŝia elekto de hospitalo estis eraro: Monroe estis poziciigita en
hospitalan sekcion organizitan por grave mensmalsanaj homoj kun psikozo, kie ŝi
estis ŝlosita en remburita ĉelo kaj ne estis permesita moviĝi al pli taŭga
hospitala sekcio aŭ forlasi la hospitalon. En malespero, ŝi kontaktis kun la
Strasbergoj, sed ili estis nekapablaj atingi ŝian liberigon ĉar ili ne estis
familianoj. Finfine, post pasigado de tri tagoj ĉe la hospitala sekcio, ŝi estis
liberigita kun la helpo de sia eksedzo Joe DiMaggio kaj proponita al la pli
taŭga Medicina Centro de la Kolumbia Universitato, kie ŝi pasigis la venontajn
23 tagojn. Ili ne estis en kontakto ekde la finigo de sia eksgeedzeco en 1955,
sed nun ili revivigis sian amikecon. En printempo 1961, Monroe moviĝis reen al
Los-Anĝeleso, kie ŝi komencis rilaton kun Frank Sinatra, kaj komence de 1962
aĉetis domon sur 12305 Fifth Helena Drive en la losanĝelesa kvartalo Brentwood.

Monroe revenis al la publikatento en 1962; ŝi ricevis premion Ora Globo "World
Film Favorite" (monda kinfavorito) en marto kaj komencis filmi novan filmon por
20-th Century-Fox, nome Something's Got to Give (Io venas doni), reversio de My
Favorite Wife (1940), fine de aprilo. Ĝi estis kun-produktota fare de MMP,
reĝisorita fare de George Cukor kaj kunaktorita de Dean Martin kaj Cyd Charisse.
Monroe estis forestanta dum la unuaj du semajnoj de filmigo pro la gripo;
biografoj atribuis ŝian foreston ankaŭ al sinusito aŭ al ŝia daŭranta droga
dependeco. La 19-an de majo, ŝi faris paŭzon de filmigo por kanti "Feliĉan
Naskiĝtagon" sur scenejo ĉe la naskiĝtagfesto de prezidento John F. Kennedy ĉe
la Madison Square Garden en Novjorko. Ŝi tiris atenton per sia robo: flavgriza,
haŭtkolora kovrita de strasoj, kiuj ŝajnigis ŝin prezentiĝi nuda. La plej multaj
biografoj konsentas ke ŝi havis amaferon kun Kennedy iam en la lastaj du jaroj
da sia vivo, kvankam ili disputas sur ĝia longo kaj tempigo. Ekzistas tamen
neniu interkonsento pri ĉu ŝi estis implikita ankaŭ kun lia frato,
ŝtatkonsilanto Robert F. Kennedy.

Post revenado por labori, Monroe filmis scenon en kiu ŝi naĝis nuda en naĝejo.
Por generi antaŭreklamadon, la gazetaro estis invitita por preni fotojn de la
sceno, kiuj poste estis publikigitaj en Life; tio estis la unua fojo ke grava
stelulino prezentiĝis nuda ĉe la pintalteco de sia kariero. Kiam ŝi denove estis
forestanta de la filmejo dum pluraj tagoj, la studio maldungis ŝin la 7-an de
junio kaj jurpersekutis ŝin pro neglekto, kaj postulis 750,000 usonajn dolarojn
kiel kompenso. Ŝi estis anstataŭigita per Lee Remick, sed poste Martin rifuzis
fari la filmon kun iu ajn krom Monroe, kaj Fox jurpersekutis ankaŭ lin kaj
fermis la produktadon.

La studio publike kulpigis la drogan dependecon de Monroe kaj asertis mankon da
profesieco pro la forpaso de la filmo, eĉ asertante ke ŝi estis mense malsana.
Ilia versio restis plejparte nekontestita ĝis 1990, kiam la pluviva filmaĵo de
Something's Got to Give estis publikigita, montrante ke male al ili postulis,
kiam Monroe venis sur filmejo, ŝi estis kohera kaj povis filmi plurajn scenojn.
Laŭ pli posta deklaro de la produktoro de la filmo Henry Weinstein, ŝia
malakcepto estis ligita al la severaj financaj problemoj de 20th Century-Fox kaj
al la malsperteco de ĉeadministranto Peter Levathes, prefere ol sole kaŭzita de
la malfacilo labori kun ŝi.

Por kontraŭstari la negativan diskonigon, Monroe okupiĝis pri pluraj
reklamprojektoj en siaj lastaj semajnoj. Ili inkludis intervjuon kun Richard
Meryman por Life, fotosesion kun George Barris por Cosmopolitan, kaj ŝia unua
fotado por Vogue. Por Vogue, Monroe kaj fotisto Bert Stern kunlaboris por du
serioj de fotoj, unu por kutima moda artikolo, kaj alia prezentante ŝin nuda,
kiuj estis ambaŭ poste publikigitaj postmorte kun la titolo The Last Sitting. Ŝi
estis aŭ en intertraktadoj por esti redungita aŭ jam faris novan traktadon kun
la studio por Something's Got to Give por la finaj semajnoj da sia vivo, kaj
estis ankaŭ en negocadoj pri aliaj eblaj filmroloj.

Monroe pasigis la lastan tagon de sia vivo, la 4-an de aŭgusto, ĉe sia hejmo en
Brentwood. En la mateno, ŝi estis renkontiĝinta kun fotisto Lawrence Schiller
por diskuti la eblecon ke Playboy publikigu la naĝejfotojn de Something's Got to
Give. Ŝia publicisto Patricia Newcomb disputis kun Monroe, kiu estis iom agacita
pro sendormeco. En la posttagmezo, ŝia psikiatro Dro. Ralph Greenson venis al la
domo por konduki terapiosesion kun ŝi kaj restis tie ĝis la 7a p.m. Li petis al
ŝia mastrumisto, Eunice Murray, tranokti kaj akompani ŝin. Monroe iris al sia
dormoĉambro poste, kaj je 7:15 ricevis alvokon de Joe DiMaggio, Jr. Li rakontis
al ŝi ke li rompis kun amatino kiun ŝi ne ŝatis, kaj detektis nenion alarman en
sia konduto. Ŝi poste telefonis Greenson kaj al aktoro Peter Lawford. Laŭ
Lawford, ŝi alvokis lin denove je 8:15, kaj ŝajne ŝi jam estis sub la influo de
medikamentoj.

Monroe estis trovita mortinta ĉe sia dormoĉambro fare de sia psikiatro Dro.
Ralph Greenson frumatene de la 5a de Aŭgusto, 1962. Ĉe proksimume 3 a.m., la
mastrumisto vekiĝis "sentante ke io estis malĝusta", kaj vidis lumon de sub la
dormĉambra pordo de Monroe, sed ne povis ricevi respondon kaj trovis la pordon
ŝlosita. Ŝi telefonis Greenson, laŭ kies konsiloj ŝi trarigardis trafenestre kaj
vidis Monroe kuŝi vizaĝ-malsupren sur sia lito, kovrita per tuko kaj tenanta
telefonon. Li alvenis baldaŭ poste kaj eniris la ĉambron per rompado de
fenestro, trovante Monroe mortinta. Li telefonis al ŝia kuracisto, Dro. Hyman
Engelberg, kiu alvenis ĉe la domo je proksimume 3:50 a.m. kaj oficiale konfirmis
la morton. Je 4:25 a.m., ili sciigis la aferon al la losanĝelesa polico.

Ŝia nekropsio estis farita poste tiun matenon fare de krimpatologo Dro. Thomas
Noguchi. La Losanĝelesaj funkciuloj estis helpitaj fare de teamo de ekspertoj de
la Losanĝelesa Memmortigevita Centro, kiuj intervjuis la kuracistojn kaj
psikiatrojn de Monroe pri ŝia mensa stato. Surbaze de ŝia progresinta stato de
mortrigoro kiam ŝi estis trovita, estis taksite ke ŝi mortis inter 8:30-10:30
p.m. La toksologia analizo konfirmis ke la mortokaŭzo estis akuta perbarbiturata
veneniĝo, ĉae ŝi havis 8 mg da klora hidrato kaj 4.5 mg da pentobarbitalo
(Nembutal) en sia sango, kaj pli malpli 13 mg da pentobarbital en sia hepato -
dozoj plurajn fojojn super la mortiga limo. Malplenaj boteloj enhavantaj tiujn
medikamentojn estis trovitaj plej proksime al ŝia lito fare de la polico. La
kuracistoj kaj psikiatroj de Monroe deklaris ke ŝi estis ema al deprimo, kaj ŝi
jam estis superdozinte plurajn fojojn en la pasinteco, eventuale intencite. Pro
tiuj faktoj kaj la manko de iu indiko de perfido, ŝia morto estis klasita kiel
verŝajna memmortigo.

La morto de Monroe estis kovrilpaĝa materialo en Usono kaj Eŭropo. Laŭ Lois
Banner, "estas dirite ke la sinmortigo-ofteco en Los-Anĝeleso duobliĝis la
monaton post kiam ŝi mortis; la cirkuladofteco da la plej multaj gazetoj
disetendiĝis tiun monaton", kaj la Chicago Daily Tribune informis ke ili estis
ricevintaj centojn da telefonalvokoj el la publiko demandante informon pri ŝia
morto. La franca artisto Jean Cocteau komentis ke ŝia morto "utilu kiel terura
lekcio al ĉiuj tiuj, kies ĉefa okupo konsistas el spionado kaj turmentado de
kinsteluloj", ŝia iama kunaktoro Laurence Olivier bedaŭris ŝin kiel "la kompleta
viktimo de pandemonio kaj sensaciklaĉado", kaj la reĝisoro de Bus Stop nome
Joshua Logan asertis ke ŝi estis "unu el plej neaprezata persono en la mondo".

Ŝia entombigo estis okazigita ĉe la tombejo Westwood Village Memorial Park
Cemetery, kie ankaŭ ŝiaj vartgepatroj Ana Lower kaj Grace McKee Goddard estis
entombigitaj, la 8-an de aŭgusto. Ĝi estis aranĝita fare de Joe DiMaggio kaj ŝia
afergvidanto Inez Melson, kiuj decidis inviti nur proksimume tridek el ŝiaj plej
proksimaj familianoj kaj amikoj, ekskludante la plej grandan parton de Holivudo.
Polico ankaŭ ĉeestis por teni la gazetaron for kaj kontroli la plurajn centojn
da spektantoj kiuj superplenigis la stratojn ĉirkaŭ la tombejo. Monroe poste
estis enterigita ĉe kripto Nº 24 ĉe la Koridoro de Memoroj.

Pluraj konspiraj teorioj pri la morto de Monroe estis proponitaj en la postaj
jardekoj, inkluzive de murdo, miskuraco, kaj hazarda superdozo. La murdkonjektoj
unue akiris ĉefan atenton pro la publikigo de la verko de Norman Mailer nome
Marilyn: A Biography en 1973, kaj en la sekvaj jaroj iĝis sufiĉe ĝeneraligita
por ke la alta funkciulo John Van de Kamp faru "sojlenketon" en 1982 por vidi ĉu
krima enketo devus esti malfermita. Tamen, neniuj signoj de perfido estis
trovitaj.

En tiu ĉi artikolo estas uzita traduko de teksto el la artikolo Marilyn Monroe
en la angla Vikipedio.



https://eo.wikipedia.org/wiki/Mao_Zedong

MÁO Zédōng (ĉine 毛澤東 [maŭ cetung]) aŭ MAO Ce-tung (naskiĝis la 26-an
de decembro 1893, mortis la 9-an de septembro 1976) estis ĉina komunista
revoluciulo kaj la prezidento (proparolanto) de la Komunista Partio de Ĉinio de
1935 ĝis sia morto kaj tiele la fakta suprema reganto de Ĉinio. Sub lia estreco,
ĝi fariĝis la reganta partio de Ĉinio pro ĝia venko dum la Ĉina Enlanda Milito
kaj la establado de la Ĉina Popola Respubliko, kies fondinto li estis, en 1949.

Mao prilaboris specon de ĉinigita marksismo-leninismo, konata simple kiel
maoismo, sed ankaŭ kiel marksismo-leninismo-maoismo aŭ pensaro Mao Zedong, kaj
dum sia regado, li kolektivigis la agrikulturon sub la kampanjo nomita Saltego
Antaŭen. Li forĝis, kaj pli malfrue rompis, aliancon kun Sovetunio kaj lanĉis la
Kulturan Revolucion. Mao estas vaste rekonita por krei plejparte unuiĝitan
Ĉinion, kiu estis unuafoje libera de fremda dominado post la Opia milito, dum
oni samtempe kritikis lin pro la malsatego de 1958–1961 kaj la violento de la
Kultura Revolucio. Oni kutime nomis lin Prezidanto Mao (毛主席, Mao Zhu-xi). Ĉe la
apogeo de lia personeca kulto, Mao estis kutime konata kiel la "Kvar Grandaj":
"Granda Instruisto, Granda Estro, Granda Ĉefkomandanto, Granda Stiristo
(伟大导师，伟大领袖，伟大统帅，伟大舵手)".

Li naskiĝis kiel la filo de riĉa farmisto en Ŝaoŝan, Hunano, Mao adoptis jam
frue tendencon de ĉina naciismo kaj kontraŭ-imperiismo, ĉefe influta de la
okazaĵoj de la Revolucio Hsin-hai de 1911 kaj de la Movado de Kvara de Majo de
1919. Mao konvertiĝis al Marksismo-Leninismo dum laborado ĉe la Pekina
Universitato kaj iĝis fonda membro de la Komunista Partio de Ĉinio (KPĈ),
konduke al Insurekcio de la Aŭtuna Rikolto en 1927. Dum la Ĉina Enlanda Milito
inter la Kuomintango (KMT) kaj la KPĈ, Mao helpis fondi la Ruĝan Armeon, konduke
al Soveto Jiangksi de radikala terpolitko kaj laste li iĝis estro de la KPĈ dum
la Longa Marŝado. Kvankam la KPĈ provizore alianciĝis kun la KMT laŭ la
Unuiĝinta Fronto dum la Dua Ĉin-Japana Milito (1937–45), post la venko super
Japanio en la Dua Mondmilito la Ĉina Enlanda Milito pluis kaj en 1949 la trupoj
de Mao venkis super la Naciistoj kiuj retiriĝis al Tajvano.

La 1-a de oktobro de 1949 Mao proklamis la fondon de la Popola Respubliko Ĉinio
(PRĈ), unupartia ŝtato kontrolita de la KPĈ. En la venontaj jaroj Mao solidigis
sian kontrolon pere de agrara reformo kaj danke al psikologia venko en la Korea
Milito, kaj pere de kampanjoj kontraŭ la terposedantoj, kiujn li konsideris
"kontraŭ-revoluciuloj", kaj aliaj supozitaj malamikoj de la ŝtato. En 1957 li
lanĉis kampanjon konatan kiel Granda Salto Antaŭen kiu celis rapide transformi
la ekonomion de Ĉinio el tiu propra de agrikulturo al alia novapropra de
industrio. Tiu kampanjo, komplikita pro naturaj katastrofoj kiuj okazis tiame,
kondukis al la plej mortiga malsatego en la historio. En 1966, li iniciatis la
ekon de la Granda Proletara Kultura Revolucio, nome programo por forigi la
menciitajn "kontraŭ-revoluciulajn" elementojn el la ĉina socio kio daŭris 10
jarojn kaj kiu estis markita de violenta klasbatalo, disvastiga detruo de
kulturaj artefaktoj kaj senantaŭaĵa altigo de Mao al personeca kulto kaj kiu
estas oficiale konsiderita kiel "drasta problemo" por la PRĈ.

En 1972, Mao Zedong [ricevis la viziton en Ĉinio de la usona prezidento Richard
Nixon en Pekino, markante la ekon de la politiko de la malferma pordo, kiu pluis
dum la posta regado de Deng Xiaoping en Ĉinio.

Polemika figuro, Mao estas konsiderata unu el plej gravaj individuoj en la
historio de la moderna mondo. Mao estas oficiale en alta konsidero en la Popola
Respubliko Ĉinio. Sekvantoj rigardas lin kiel granda estro kiu plenumis atingojn
kiaj modernigo de Ĉinio kaj konstruo en ĝi de tutmonda povo, altigante la
statuson de virinoj, plibonigante la edukadon kaj la sansistemon, havigante
universalan loĝadon, kaj altigante la vivesperon dum la loĝantaro de Ĉinio
kreskis el ĉirkaŭ 550 al super 900 milionoj dum la periodo de sia estreco.
Maoistoj krome emfazas lian rolon kiel teoriulo, ŝtatestro, poeto, kaj viziulo.
Male, kritikantoj kaj historiistoj vidis lin kiel diktatoro kiu preteratentis
sisteme la respekton al la homaj rajtoj, kaj kies regado ŝajne kontribuis al
morto de 40–70 milionoj da personoj pro malsatego, deviga nelibera laboro kaj
ekzekutoj, vidante lian regadon kiel la plej suprena kazo de democido en la homa
historio.

Mao naskiĝis en la 26-a de decembro 1893 en vilaĝo Ŝaoŝan, Hunana Provinco,
Ĉinio. Lia patro, Mao Jiĉang, estis malriĉa kamparano kiu fariĝis unu el la plej
riĉaj farmistoj en Ŝaoŝan. Zedong priskribis sian patron kiel severan
disciplinulon, kiu batis lin kaj liajn tri gefratojn, la knabojn Zemin kaj
Zetan, kaj adoptitan knabinon, Zejian. La edzino de Jiĉang, nome Ŭen Kimei,
estis devota budhano kiu provis moderigi la striktan sintenon de ŝia edzo. Ankaŭ
Zedong iĝis budhano, sed forlasis tiun kredon en siaj mez-adoleskaj jaroj. En
aĝo de 8, Mao estis sendita al la Ŝaoŝana Bazlernejo. Lerninte la valorsistemojn
de Konfuceismo, li poste koncedis ke li ne ĝuis la klasikajn ĉinajn tekstojn
anoncante konfucean moralon, kaj anstataŭe preferis popularajn romanojn kiel la
Tri Regnoj kaj Ĉe akvorando. En aĝo de 13, Mao finis bazinstruadon, kaj lia
patro edzigis lin al la 17-jaraĝa Luo Jigu, unuigante iliajn terposedantajn
familiojn. Mao rifuzis rekoni ŝin kiel sia edzino, iĝante furioza kritikisto de
fiksita geedziĝo kaj provizore moviĝante foren. Luo estis loke malhonorita kaj
mortis en 1910.

Laborante ĉe la bieno de lia patro, Mao legis voreme, evoluigante "politikan
konscion" el la broŝuro de Zheng Guanying kiu priploris la malplibonigon de ĉina
potenco kaj argumentis por la adopto de reprezenta demokratio. Interesita pri
historio, Mao estis inspirita per la armea lerteco kaj naciisma fervoro de
George Washington kaj Napoleono Bonaparte. Liaj politikaj opinioj estis formitaj
per la protestoj gviditaj de Gelaohui kiuj erupciis post malsatega katastrofo en
Hunana ĉefurbo Ĉangŝa; Mao apogis la postulojn de la manifestaciantoj, sed la
armitaj armetrupoj subpremis la malkonsentulojn kaj ekzekutis siajn gvidantojn.
La malsatega katastrofo atingis Ŝaoŝan, kie malsatantaj kamparanoj konfiskis la
grenon de lia patro; malaprobante iliajn agojn kiel morale malĝustaj, Mao tamen
postulis simpation por ilia situacio. En aĝo de 16, Mao translokiĝis al pli alta
lernejo en proksima Dongŝan, kie li estis ĉikanita pro sia kamparana deveno.

La Ĉina Soveta Respubliko (ĈSR; ĉine 中華蘇維埃共和國 aŭ 中华苏维埃共和国 transkribe Zhōnghuá
Sūwéi'āi Gònghéguó), konata ankaŭ kiel Soveta Respubliko Ĉinio aŭ la Ĉina Soveta
Respubliko, estas ofte aludita en historiaj fontoj kiel Jiangksi Sovjet (laŭ
ties plej granda komponanta teritorio, nome la Soveto Ĝjangŝio-Fuĝjano). Ĝi
estis establita en Novembro 1931 fare de la estontaj estroj de la Komunisma
Partio de Ĉinio nome Mao Zedong, generalo Ĵu De kaj aliaj, kaj ĝi daŭris ĝis
1937.



https://eo.wikipedia.org/wiki/Malaja_lingvo

La malaja lingvo (malaje: Bahasa Melayu) estas parolata en Malajzio, kie la
norma formo nomiĝas la malajzia (Bahasa Malaysia).

La malaja lingvo estas aglutina lingvo, formanta novajn vortojn per tri metodoj:
aldonado de afiksoj al la radiko, formado de kunmetitaj vortoj aŭ ripetado de
vortoj aŭ partoj de vortoj.

Vortoj-radikoj povas esti substantivoj aŭ verboj, kiuj povas esti afiksitaj por
derivi novajn vortojn, ekzemple el masak (kuiri) oni formas memasak (kuiri),
memasakkan (kuiri ion por), dimasak (esti kuirata), pemasak (kuiristo), masakan
(manĝo, kuiraĵo). Pluraj komencaj konsonantoj mutacias kiam prefiksoj aldoniĝas:
sapu (viŝi) iĝas penyapu (ŝvabrilo); panggil (voki) iĝas memanggil, tapis
(kribri) iĝas menapis.

Estas 4 tipoj de afiksoj, nome prefiksoj (awalan), sufiksoj (akhiran), konfiksoj
(apitan) kaj infiksoj (sisipan). Tiuj afiksoj estas dividataj al substantivaj
afiksoj, verbaj afiksoj kaj adjektivaj afiksoj.

Substantivaj afiksoj estas afiksoj, kiuj formas substantivojn el bazaj vortoj.
Ekzemploj estas:



https://eo.wikipedia.org/wiki/Libera_programaro

Libera programaro estas programaro kiu estas libere uzebla, distribuebla kaj
ŝanĝebla laŭ la sekvaj specoj :

Liberan programaron subtenas kaj stimulas la libera programaro-movado. La
iniciatinto de tiu movado estas Richard Stallman, kiu fondis organizon Fondaĵo
por Libera Programaro (Free Software Foundation) por antaŭenigi ĝin. Ili
promesas al ni ke Libera Programaro konservas la kvar suprajn specojn de
libereco, por la uzantoj de la programaro.

Ĉi tiuj liberecoj estis ekde la komenco de la 1960-aj jaroj ĝis la 1980-aj jaroj
la regulo en komputiko, ne la escepto. Eĉ la kodo de iuj operaciumoj estis
havebla senpage, kaj kun la rajto ŝanĝi, kiu estis malimplicite skribita. Neniu
firmao aĉetus komputilon – ili kostis tiam pli ol 20 jaran salajron – akceptante
dependon de unu sola fabrikanto.

En 1983, Richard Stallman, anoncis la projekton GNU, dirante ke lin frustris la
ŝanĝoj en la kulturo de la komputila industrio kaj inter ties uzantoj.
Programara evoluigado por la GNU-mastruma sistemo komencis en januaro 1984, kaj
la Free Software Foundation (FSF) fondiĝis en oktobro 1985. La GNU-manifesto
klarigas la filozofion de la GNU, la difinon de Libera Programaro, kaj ideojn
pri Rajtocedo.

La FSF rekomendas utiligi la esprimon libera programaro prefere ol malfermfonta
programaro ĉar, kiel ili deklaras en artikolo pri la filozofio de libera
programaro, la dua esprimo kaj la rilata enmerkatiga kampanjo temas pri teknikaj
aferoj, evitante la temon pri libereco de uzantoj. La FSF ankaŭ notas ke
Malfermfonteco havas ekzakte unu specifan signifon, nome ke vi povas rigardi la
fontkodon. Stallman deklaras ke dum la esprimo Libera programaro povas konduki
al du malsamaj interpretoj, unu el ili estas kongrua kun la FSF-difino de Libera
programaro, do ekzistas almenaŭ ŝanco ke ĝi povus esti ĝuste komprenita, male al
la esprimo Malfermfonteco. Stallman ankaŭ deklaris ke pripensi la praktikajn
avantaĝojn de libera programaro similas al pripensi la praktikajn avantaĝojn de
ne esti mankatenita, en tio ke ne necesas ke individuo pripensu praktikajn
kialojn por realigi ke esti mankatenita limigas lian liberecon. Oni iam uzas la
francan vorton libre en la angla, por eviti la ambiguecon de la angla vorto free
(libera/senpaga).

La FSF publikigis la unuan difinon de libera programaro en 1986. Richard
Stallman verkis la difinon, kaj ĝi estas ankoraŭ bontenata. (La nombroj komencas
je nulo ĉar multaj komputilaj sistemoj uzas nulobazitan numeradon).

En la 1990-aj jaroj, aliaj grupoj publikigis siajn proprajn difinojn, kiuj
priskribas similan aron de programaroj. Notindas la gvidlinioj pri liberaj
programaroj de Debian en 1997.

La BSD-bazitaj mastrumaj sistemoj ne havas siajn proprajn difinojn de libera
programaro. Uzantoj de tiuj sistemoj ĝenerale trovas la saman aron akceptinda,
sed iam trovas rajtocedon tro limiga. Ili preferas eĉ pli liberan permesilon,
kiu permesas al aliaj uzi la programarojn laŭdezire, sen la devo disdoni la
fontokodon. La permesiloj de Kerberos, X11 kaj Apache estas esence similaj laŭ
intenco kaj realigo.

Laŭ la sama ideo, oni parolas pri libera verko (ekzemple dokumento aŭ muzikaĵo),
kiu estas libere videbla, kopiebla, kaj aliigebla de ĉiuj posedantoj de kopio,
kiel la teksto en Vikipedio.

En la kunteksto de libera programaro, duuma malliberumo (angle binary blob)
estas fermit-fonta nur-duumkoda programo sen publike havebla fontkodo. La
esprimo kutime rilatas al fermit-fonta kernmodulo ŝarĝita en la kerno de libera
operaciumo, kaj estas foje ankaŭ uzita por kodaĵo funkciante ekster la kerno,
kiel ekzemple sistemaj mikroprogramaraj bildoj, mikrokodaj ĝisdatigoj, aŭ
uzantlandaj programoj.



https://eo.wikipedia.org/wiki/Kontra%C5%ADrasismo

Kontraŭrasismo estas la kredo, la movadoj, kaj la politikoj adoptitaj aŭ
disvolvigitaj por kontraŭi la rasismon Ĝi baziĝas sur la kredo ke ĉiuj homoj
estas egalaj kaj havas la samajn rajtojn. Ĝenerale, la kontraŭrasismo intencas
helpi la starigon kaj pliformigon de socio egaleca kie la personoj ne
kontraŭstaru la diskriminaciadon pro atento al raso. Pro sia naturo, la
kontraŭrasismo tendencas apogi la rigardon ke la rasismo en preciza socio estas
domaĝa, kaj ke la ŝanĝoj partikularaj en politikaj, ekonomiaj aŭ sociaj etosoj
necesas por forigi ĝin. Evidente kontraŭrasismo aperas ĉefe en socioj kie
ekzistas rasismo, kaj ĉefe kie pli supera raso aŭ parto el ĝi, ekzemple de
blankuloj, ĝuas pli privilegian statuson ol alia, ekzemple de nigruloj, ekzemple
en Usono, kie fakte funkciis (kaj funkcias) dum jardekoj tiaj tensioj (vidu
Afrikusona Civilrajta Movado aŭ Martin Luther King).

Kritika ras-teorio (KRT) estas teoria kadro en la sociaj sciencoj, kiu
koncentras sin al la aplikado de kritika teorio, t.e. kritika ekzamenado de la
socio kaj kulturo, al la intersekciĝo de raso, juro, kaj povo.



https://eo.wikipedia.org/wiki/Kameruno

Kameruno (aŭ Kamerunio) oficiale la Respubliko de Kameruno (france République du
Cameroun) estas lando en okcidenta Centra Afriko. Ĝi havas landlimon kun Niĝerio
okcidente, Ĉado nordoriente, Centr-Afrika Respubliko oriente kaj Ekvatora
Gvineo, Gabono kaj Kongo Brazavila sude. La marbordo de Kameruno konsistas el la
Biafra Golfo, parto de la Gvinea Golfo kaj la Atlantiko. La lando kelkfoje estas
kromnomata "miniatura Afriko" pro sia geologia kaj kultura diversecoj. Inter la
ĉefaj geografiaĵoj de la lando estas multaj strandoj, dezertoj, montoj,
pluvarbaroj kaj vastaj savanoj. Monto Kameruno estas la plej alta punkto de
Kameruno. Dualao, Jaundeo kaj Garoua viciĝas inter la ĉefaj urboj de la lando,
kie vivas pli ol 200 malsamaj lingvaj grupoj. Kameruno famas pro siaj lokaj
muzikaj stiloj, precipe makoso kaj bikutso, sed ankaŭ pro sia sukcesa nacia
teamo de futbalo. La du oficialaj lingvoj restas la angla kaj la franca.

Plej frutempaj homaj loĝantoj de tiu teritorio estis interalie la
Sao-civilizacio ĉirkaŭ la lago Ĉado kaj la Bakaoj, kiuj estis ĉasantoj-plukantoj
en la sudorientaj pluvarbaroj. Esploristoj el Portugalio atingis la lokan
marbordon en la 15-a jarcento kaj nomis la regionon Rio dos Camarões ("Rivero de
salikokoj") : de tiu origina esprimo devenas la nomo de Kameruno. Militistoj de
la fulba etno fondis la Adamavan Emirlandon en la nordo en la 19-a jarcento, kaj
variaj etnaj grupoj de la okcidenta kaj nordokcidenta regionoj establis
potencajn sinjorlandojn kaj fon-landojn. Kameruno fariĝis germana kolonio en
1884.

Post la Unua Mondmilito, la teritorio estis dividita inter Francio kaj Britio
kadre de mandato de la Ligo de Nacioj. La Unuiĝo de la Popoloj de Kameruno,
aperinta politika partio, subtenis sendependecon de la lando sed estis
malpermesita de Francio en la 1950-aj jaroj. En 1960, la parto de la lando
administrita de Francio sendependiĝis kiel la Respubliko de Kameruno, estrita de
prezidanto Ahmadou Ahidjo. La suda, brita parto fine unuiĝis kun la respubliko
en 1961 : tiel naskiĝis la Federacia Respubliko de Kameruno. La lando sekve
estis renomigita Unuiĝinta Respubliko de Kameruno en 1972, kaj pli simple
Respubliko de Kameruno en 1984.

Kompare kun aliaj afrikaj landoj, Kameruno ĝuas relative altan nivelon de
politika kaj socia stabilecoj. Tio ebligis la disvolviĝon de agrikulturo,
ŝoseoj, fervojoj, kaj de gravaj industrioj de petrolo kaj ligno. Granda nombro
da kamerunanoj tamen daŭre spertas la malriĉegajn vivkondiĉojn de memsubtenantaj
farmistoj. Ŝtatpotenco estas entute konservata depost 1982 de despota prezidanto
Paul Biya kaj ties Demokrata Kunveno de la Kameruna Popolo. La anglalingvaj
regionoj ŝajne pli kaj pli malproksimiĝas el la registaro : lokaj politikistoj
petis pli gravan aŭtonomion aŭ eĉ secesion de la eksaj brite administritaj
teritorioj.

Kameruno estas en la preciza angulo de la Golfo de Gvineo kaj havas preskaŭ
triangulan formon kun pli longigita pinto al la Lago Ĉado. Ĝiaj limoj laŭ la
horloĝa direkto estas kun la menciita golfo de Gvineo, Niĝerio, Ĉado,
Centrafrika Respubliko, Respubliko de Kongolo, Gabono kaj Ekvatora Gvineo.
Trairas la landon centre la rivero Sanaga, norde la rivero Benue kaj sude la
rivero Ngoko. Tre proksime de la marbordo kaj en la norda duno de tiu estas la
Monto Kameruno (4,070 m), kiu estas la plej alta monto de la lando kaj de la
tuta Okcidenta Afriko. En la nordo estas kelkaj naciaj parkoj kiel tiu de Waza.

Vidu artikolojn pri ŝtatestroj Ahmadou Ahidjo kaj Paul Biya. Same pri politikaj
partioj Unuiĝo de Afrikaj Popoloj, Alianco por Demokratio kaj Disvolviĝo,
Demokrata Unuiĝo de Kameruno, Kameruna Unuiĝo, Kameruna Nacia Demokrata Partio,
Nacia Konsilio de Nigerio kaj Kameruno kaj Kameruna Nacia Unuiĝo.

En Kameruno loĝas multaj etnoj kaj tipoj de civilizacioj. Norde estas hegemonia
Islamo, sude estas ĝangala pejzaĝo kaj proksime vivas pigmeoj (ĉ. 50,000), kiuj
vivas multe pli proksimaj al natura vivo. Inter naciaj tradicioj aŭ kutimoj
estas piedpilko, lukto kaj kurkonkurenco de 3 km al la pinto de la Monto
Kameruno. Estas tradicio manĝi viandon de simioj, eĉ grandaj simioj, kiu
malhelpas eĉ ekzistadon de gravaj specioj.

Kameruno apartenas al la AKP-ŝtatoj, internacia organizaĵo de momente 77 nacioj
el la regionoj Afriko, Karibio kaj la Pacifiko.

En Kameruno estas Asocio pri Esperanto en Kameruno kun neformalaj rilatoj al
Universala Esperanto-Asocio.



https://eo.wikipedia.org/wiki/ISO_4217

ISO 4217 estas internacia normo establita de la Internacia Organizo por
Normigado aŭ ISO, kiu fiksas triliterajn kodojn por mondaj valutoj. La unuaj du
literoj de la kodo prezentas la landokodon laŭ ISO 3166, kaj la tria ofte estas
la inicialo de la valuto. Do la valutokodo de la alĝeria dinaro estas DZD — DZ
por Alĝerio kaj D por dinaro.

Tiu sistemo eliminas la problemon, kiun prezentas la nomoj dolaro, franko kaj
pundo, kiuj estas uzataj en multaj landoj kaj kiuj ne valoregalas. La normo
ankaŭ difinas la parencecon inter la ĉefa monunuo kaj ĉia malĉefa monunuo. Ofte
la malĉefa monunuo valoregalas 1/100 de la ĉefa unuo, sed 1/10 aŭ 1/1000 ankaŭ
troviĝas. Iuj valutoj ne havas malĉefan monunuon. Maŭritanio ne havas dekuman
dividaĵon — unu uguijao (ouguiya) egalas al kvin ĥumoj (khoum).

ISO 4217 inkluzivas kodojn, ne nure por valutoj, sed ankaŭ por noblaj metaloj
(oro, arĝento, paladio kaj plateno; kutime mezuritaj per troja unco) kaj iaj
aliaj unuoj uzataj en internacia financo. Ankaŭ ekzistas specialaj kodoj
asignitaj por provoj (XTS), kaj por indiki neniun spezon (XXX). Ĉiuj tiuj kodoj
komencas per la litero ikso (X).

La kodo de la eŭro estas EUR, malgraŭ ke EU ne estis ISO-3166-kodo. La antaŭulo
de la eŭro, la Eŭropa valuta unuo, havis la kodon XEU.

Dum tempo, novaj valutoj estas kreitaj kaj malnovaj valutoj estas ĉesigitaj.
Sekve, oni devas ĝisdatigi la kodoliston kelkfoje. La British Standards
Institution havas la respondecon teni la liston aktuala.



https://eo.wikipedia.org/wiki/Hipopotamo_de_Allenton

La Hipopotamo de Allenton estas konsiderinda skeleto de Hipopotamo (Hippopotamus
amphibius) trovita en Allenton (Derby), Anglio en 1895. La skeleto estas
ekspoziciata en Muzeo kaj artgalerio de Derby kaj estas 3 metrojn (9.8 futojn)
longa. Ĝi estas solenita hodiaŭ per skulptaĵo apud la loko kie la skeleto estis
trovita.

La suburbo de Derby nomita Allenton estis vilaĝo 5 km-ojn for de Derby. Fosado
de nova puto ĉe Crown Inn en la vilaĝo estis entreprenita en marto 1895, sed la
laboro haltis kiam la fosantoj malkovris unue malbonodoron kaj poste longajn kaj
nekutimajn ostojn. Kelkaj altranguloj konsentis financi pliajn sondojn kaj estis
konsentite ke la trovaĵoj estu partigitaj kun la komunumo. La truo estis
pligrandigita ĝis areo de 4.5 m² (48 kv. futoj) kvankam la profundo estis kaŝita
de akvo, kiu leviĝis ĝis 1.8 m (6 futoj) de la surfaco. Pumpiloj estis havigitaj
kaj homoj estis dungitaj por funkciigi ilin por ebligi ke la truo estu plue
fosata. Tiuj procedoj estis observitaj de H.H. Bemrose kaj R.M. Deeley kiuj
poste skribis raporton pri la fosado. Kiel konsentite kun la homoj kiuj financis
ĝin la ostoj estis transdonitaj al Muzeo de Derby kiu tiam estis malfermita jam
de dek ses jaroj. Ili fine malkovris 127 ostojn kiuj venis plejparte el la
hipopotamo, kun kelkaj apartenantaj al rinocero kaj elefanto. Arnold Bemrose
prenis tiujn ostojn kiel subtenan pruvon ke Britio havis surteran ponton al
Eŭropo, tial ke ĝi estis la plej evidenta klarigo al la trovo de tiuj ostoj en
Anglio, Eŭropo kaj sub la Norda Maro.

La hipopotamo de Allenton kaj aliaj animalaj restaĵoj de Boulton Moor ĉiuj
devenis de elstaraĵo konata kiel "Allenton Terrace" - deponaĵo de riveraj gruzoj
ĉ. 6 m-ojn (20 futojn) super la nivelo de la nuna Rivero Derwent. La deponaĵoj
estis datitaj de la interglacia epoko de Ipswich, de antaŭ ĉ. 120,000 jaroj. La
ĉeesto de hipopotamo indikas ke la klimato estis pli varma ol hodiaŭ. La vintroj
ne havis longajn periodojn de frosto kaj la averaĝa somera temperaturo superis
dek ok gradojn celsiajn.

En julio 1973 laboristoj malkovris aliajn fragmentojn de ostoj dum fosado apud
Boulton Moor - kelkaj el ili estas ankaŭ ekspoziciataj en Muzeo kaj artgalerio
de Derby. Tiuj fosaĵoj, por kloako, malkaŝis ostojn de urso, cervo, bovo kaj
pliajn ostojn de hipopotamo, rinocero kaj elefantoj. Tiuj trovaĵoj estis nur unu
aŭ du ostoj - la plej bona malkovro estis unu el la plej longaj dentoj de
hipopotamo trovitaj en Britio.

En 2006 Michael Dan Archer estis komisiita por krei skulptaĵon por Allenton,
Derby. Diskutoj en Allenton rivelis deziron en la komunumo havi ion kiu
respegulu la historion de la areo. Skulptaĵo de Archer konsistas el tri sekcioj
de rompita ringo el nigra granito de sufiĉa grandeco por formi sidlokon. Super
la polurita granita surfaco estas lokitaj kopioj el giso de ostoj el la skeleto
de la hipopotamo. Krom la malsupra makzelo, kiu estis fandita el argila muldaĵo,
sortimento de aliaj ostoj estis elprenitaj el Muzeo de Derby al Universitato de
Loughborough kie ili estis laser-skanitaj por krei 3D komputilan modelon. Tiu
modelo tiam ebligis fari ekzaktajn kopiojn de la ostoj elektitaj de Archer por
esti fanditaj en feron.



https://eo.wikipedia.org/wiki/Feroa_lingvo

La feroa lingvo (feroe: føroyskt mál [FE-rist MO-al]) estas parolata de la
proksimume 41.000 loĝantoj de Ferooj.

La bazon por la feroa literaturlingvo kreis la teologo kaj lingvisto Venceslaus
Ulricus Hammershaimb (1819-1909). En la jaro 1846 li kunigis la diversajn
feroajn dialektojn per komuna ortografio.

En la malfrua 19a jarcento, nacia reviviĝo komenciĝis kune kun la evoluo de la
skriba lingvo. En 1888, ĉe fama Kristnaska renkontiĝo en Torshavn, estis
ellaborita programo por la refortigo kaj evoluigo de la lingvo. Baldaŭ poste
ekeldoniĝis la unua gazeto presita en la feroa, Føringatiðindi, kaj la movado
daŭrigis la kampanjon por enkonduki la feroan en lernejoj, en la eklezio, kaj en
administrado. Post longa periodo de akra disputado kun la regantaj danoj, en
1938 la feroa estis oficiale agnoskita kiel la lingvo de instruado sur la
insuloj.

Fine, per la Akto de Aŭtonomio en 1948 la feroa fariĝis la oficiala lingvo de la
insuloj. Kvankam tio estis granda atingo, multaj homoj daŭris labori por fortigi
la pozicion de la feroa lingvo en ĉiuj socitavoloj. En la 1960aj jaroj
establiĝis la Fróðskaparsetur Føroya (Feroa Akademio) kun la celo krei
strukturon por la esploro kaj instruado de la feroaj lingvo kaj literaturo ĉe la
plej altaj universitataj niveloj.

Faðir okkara, Tú, sum ert í Himli! Heilagt verði navn Títt! Komi ríki Títt!
Verði vilji Tín, sum í Himli, so á jørðini við! Gev okkum í dag dagliga breyð
okkara! Fyrigev okkum skuldir okkara, sum eisini vit fyrigeva skuldarum okkara.
Leið okkum ikki í freistingar, men frels okkum frá illum! (Tí Títt er ríkið og
valdið, Tín er heiðurin, í allar ævir.) Amen.



https://eo.wikipedia.org/wiki/Esperanta_literaturo

La Esperanta literaturo estas la literaturo skribita en la lingvo Esperanto. Oni
uzas la esprimon ĉefe pri la originala literaturo, kiu inkludas prozon, poezion
kaj ankaŭ aliajn ĝenrojn kiel teatro aŭ eseo. Oni foje inkludas ankaŭ la
literaturon tradukitan el aliaj lingvoj, kvankam specifaj artikoloj, eseoj aŭ
libroj pri la "Esperanta literaturo" kutime traktas nur la literaturon
originalan, ne la tradukojn.

La literaturo en Esperanto tamen ja pruvas la vivantecon kaj disvolviĝantan
naturecon de la lingvo. Nur en tiu ĉi planlingvo estiĝis tiom grava literaturo,
kun aŭtoroj kiel inter aliaj Kálmán Kalocsay, Julio Baghy kaj William Auld. Ĝi
estas ankaŭ la plej riĉa literaturtradicio el ĉiuj planlingvoj rilate tradukojn.
Krome, la literaturo de Esperanto montriĝas grava ne nur koncerne beletron sed
ankaŭ sciencon kaj komunikadon.

Diversaj aŭtoroj proponis malsamajn dividojn en periodojn de la Esperanta
literaturo, ekzemple Vilmos Benczik (en Studoj pri la Esperanta literaturo,
Takasago-si: La Kritikanto, 1980), Lariko Golden (en Ĉu la kvara periodo?
Originala Esperanta literaturo en la naŭdekaj jaroj, Budapest, 2002) aŭ Jukka
Pietiläinen (en La kvara periodo en Esperanta literaturo, en Fonto 277 (2004),
p. 9–12). Tamen la plej funde kaj detale bazitajn proponojn oni trovas unue ĉe
William Auld kaj jarojn poste ĉe Geoffrey Sutton:

En Esperanta antologio. Poemoj 1887-1981, Auld dividas la ĝistiaman historion de
Esperanto-literaturo en 4 periodojn:

Laŭ Sutton en la BK-premiita eseo Pri la periodoj de la Esperanta literaturo (en
BA1) kaj en Concise Encyclopedia of the Original Literature of Esperanto
1887-2007, oni povas distingi 5 periodojn:

Alia maniero grupigi la verkojn kaj verkistojn estas la klasigo per Skoloj. Jen
kelkaj el la kutime referencitaj:

Estas memkompreneble, ke dum la fruaj jaroj la verkistoj ne tiom aktivis sur la
kampo de originala literaturo kiom sur tiu de la tradukita; por tiaj tradukoj,
kiaj eliris tiuepoke, oni ne ĉiam konsideris necesa la verkistan talenton:
bezonata estis nur iagrada posedo de la lingvo kaj iom da libera tempo. La unuaj
provoj de originala verkado estis tiuj de Ludwik Lejzer Zamenhof mem, kiu en sia
Unua Libro (1887) publikigis siajn poemojn Mia penso kaj Ho, mia kor'!, el kiuj
la unua estas gemo de nia poezio. En la fruaj numeroj de La Esperantisto
presiĝis originalaĵoj de Ludwig Emil Meier, Nikolaj Afrikanoviĉ Borovko, Grohn,
Fez (Felikso Zamenhof), kaj Martin Goldberg. En 1896 aperis la unua aparte
presita poemo: Nevola mortiginto de Vasilij Devjatnin. En la serio Biblioteko de
la Lingvo Internacia sekvis la prozaj verkoj Kraljeviĉ Marko (M. Abesgus), El la
vivo de esperantistoj (V. Stankiević), En la brikejo (Józef Waśniewski), kaj Du
mirrakontoj (Otto W. Zeidlitz). La Fundamenta krestomatio unue eldonita en 1903,
enhavis krom originalaj poemoj de Z, ankaŭ verkojn de aliaj esperantistoj; la
materialo grandaparte jam aperis dise en la kajeroj de La Esperantisto kaj ĝia
anstataŭinto Lingvo Internacia.

La unua Universala Kongreso en Bulonjo (1905) donis gravan antaŭenpuŝon al la
literaturo originala; aperis Du rakontoj (D. de Rothau), Urso - En montoj (Henri
Sentis); Sep Rakontoj (Ivan Malfeliĉulo), kaj la poemaroj Versaĵareto (Adomas
Jakštas), Verdaj fajreroj (Roman Frenkel). Al franca kuracisto, doktoro Henri
Vallienne, ŝuldiĝas la unua originala esperantlingva romano, Kastelo de Prelongo
(1907); ĝi temas pri la rilatoj inter la membroj de franca nobela familio kaj
ĝiaj servistoj. En la sekvanta jaro Vallienne, kiu devis forlasi sian profesian
karieron pro malbona sanstato, aperigis duan romanon Ĉu li? en kiu li okupiĝis
pri la tortureco de identeco kaj kontrasta adulteco. Ambaŭ romanoj estas
gravegaj por la esperanta karaktero de la literaturo. Lingvan neperfektecon de
Vallienne oni devas ne tro atenti, ĉar memorendas, ke li estis pionira verkisto
en periodo, kiam la ĝenerala lingva nivelo estis ankoraŭ malalta.

Al la kresko de la antaŭmilita poezio kontribuis precipe poloj Wiktor Elski kaj
Eska (Unuaj agordoj, 1910), ĉeĥo Stanislav Schulhof (Per espero al despero, Kion
la vivo alportis, 1911; Aŭtunaj floroj, 1912), sviso Edmond Privat (Tra l'
Silento, 1912), polo Juljusz Kriss (Melodioj de l' Nokto, 1914) kaj Clarence
Bicknell, anglo loĝinta longe en Italio, kiu kontribuadis per poemoj al pluraj
gazetoj. Tiuj ĉi poetoj ofte montris sin alte inspiritaj, sed la teknikaj mankoj
de iliaj verkoj kelkfoje iom deprenas de ilia poezia efiko.

Marie Hankel kaj Jeanne Flourens (Roksano), du el la malmultaj esperantistaj
verkistinoj, aperigis respektive Sableroj (1911) kaj La senlaca sinofero (1912);
ĉi tiuj verkoj tamen havas intereson sole historian. Post la romanoj de
Vallienne sekvis du verkoj de Heinrich August Luyken, Paŭlo Debenham kaj Mirinda
amo: ili atestas pri verkisto kompetenta, sed tro ema krude propagandi en siaj
literaturaj kreaĵoj tiajn ideojn, kiaj malplaĉas al nekristanaj legantoj. Tute
malsimilan humoron naskas la sprita rakonto de John Merchant Tri angloj
alilande, kiu, pretendante nenian literaturan valoron, konvene prezentis al la
mondo la kernon de angla humuro. Tria anglo, Richard Sharpe, aperigis en 1913
aŭtobiografian verkon Travivaĵo de Ro Ŝo.

La unuaj provoj traduki literaturaĵojn en Esperanton havis plej ofte la
karakteron de lernejekzerco; la verkintoj sendis siajn manuskriptojn al Zamenhof
(tiam ĉefredaktoro de La Esperantisto) kiu, antaŭ ol aperigi ilin en la gazeto,
korektis erarojn stilajn kaj gramatikajn. Multaj el la regulaj kontribuantoj al
la gazeto dum tiu periodo (1889-95) iĝis ĝenerale konataj pro sia tradukagado;
inter ili troviĝis Antoni Grabowski, Edgar von Wahl, Vasilij Devjatnin, Abram
Kofman kaj Ludwig Emil Meier.

Ĝis 1904 aperis libroforme nur malmultaj tradukoj, ĉar la Esperanto-publiko
estis tro malgranda. Plej interesaj el la ĝis tiam aperintaj verkoj estas: La
gefratoj (Goethe) kaj La neĝa blovado (Puŝkin) de Antoni Grabowski; Hamleto
(Shakespeare) de Ludwik Lejzer Zamenhof; Demono (Lermontov) kaj Boris Godunov
(Puŝkin) de Vasilij Devjatnin; Iliado (Homero) kaj Kain (George Byron) de Abram
Kofman; Princino Mary (Lermontov) de Edgar von Wahl. En tiu tempo oni plej ofte
tradukis el la lingvoj rusa, pola kaj germana: afero klarigebla per tio, ke tiuj
estis la gepatraj lingvoj de la plimulto de Esperantistoj.

Kun la plivastiĝado de la Esperanto-movado kaj la sekva plioftiĝo de internaciaj
renkontiĝoj, plivastiĝis kaj plioftiĝis ankaŭ la tradukoj el la naciaj
literaturoj. Sur la titolpaĝoj aperis novaj nomoj: Frederic Pujulà i Vallès,
Vicente Inglada Ors, Clarence Bicknell, Boris Kotzin, Paŭlo Lengyel, Hector
Hodler, Samuel Meyer, Eugène Noël, Achille Motteau, Roksano (Jeanne Flourens),
Hilda Thisell, Henri Vallienne. Plimultiĝis klasikaj verkoj el la
okcidenteŭropaj literaturoj; reprezentiĝis Shakespeare per La Ventego (tradukis
Achille Motteau), Julio Cezaro (Daniel Henry Lambert), Makbeto (Lambert);
Macaulay - Horacio (Bicknell) - Tennyson - Gvinevero (Bicknell); Molière - L'
Avarulo (Meyer), Edziĝo Kontraŭvola (Dufeutrel), Don Juan (Boirac), Georgo
Dandin (Z); Blinda Rozo (Hendrik Consciece/Van Melckebeke-Van Hove),
Rike-Tikke-Tak (Maria Elworthy-Posenaer), Kion patrino povas suferi (Frans
Schoofs); Racine - Athalie kaj Esther (Noei), Prévost - Manon Lescaut
(Vallienne); Goethe - Ifigenio en Taŭrido (Z); Schiller - La Rabistoj (Z),
Wilhelm Tell (L. E. Meier); Grimm - Elektitaj fabeloj (Kabe). Krome aperis
pluraj verkoj (verketoj) de Musset, Maupassant, Balzac, Vigny , kaj aliaj tiaj
mondkonataj verkistoj.

Malgraŭ la plivastiĝo de la Esperantistaro, ankoraŭ persistis en tiuj rondoj la
ĝenerale malaprobinda kutimo traduki el lingvoj fremdaj al la tradukantoj. En la
fruaj tagoj tiu kutimo estis almenaŭ tolerinda, ĉar kondiĉita de la eksteraj
cirkonstancoj, sed oni rajtas bedaŭri, ke ankaŭ post aliiĝo de la cirkonstancoj,
kelkaj personoj ne limigis sian laboron al tiu kampo, sur kiu ili estis
nedubeble plej fidindaj. El la malmultaj, kiuj sukcese kontraŭagis tiun
principon, Grabowski elstaras pro sia poemaro El Parnaso de l' popoloj, kiu
enhavas krom poemoj originalaj ankaŭ tradukojn el tridek lingvoj.

Antaŭ la eksplodo de la unua mondmilito aperis la jenaj verkoj diverskiale
interesaj:

En sia eseo Sutton "emas vidi la komencon de la Dua Periodo je la apero de Mondo
kaj Koro de Kolomano Kalocsay en 1921, ĉar li eksterdube estas la plej granda el
la verkistoj, kiuj debutis komence de ĉi tiu jardeko".

Dum la unua mondmilito preskaŭ ĉesis la verkado en Esperanto; solaj atentindaj
verkoj de tiu periodo estis la poemaro La dorna karesilo de Bela manto (Boris
Mirski) kaj, pli grave, la filozofia romano Nova Sento de Tagulo (H. B. Hyams).
En ĉi lasta verko utopia, la aŭtoro eksponis sian vivfilozofion, konsistantan el
ideoj socialismaj, teozofiaj, vegetaranaj.

Baldaŭ post la militfino denove laboris la originalaj verkistoj; kaj al iliaj
vicoj aliĝis ankoraŭ novaj figuroj. En Moskvo ekpoetis ruso Eŭgeno Miĥalski sub
la standardo de la klasbatalantaj esperantistoj en La nova epoko kaj daŭrigis en
la verko Prologo. En Budapeŝto du hungaroj, Kalman Kalocsay kaj Julio Baghy,
ekpaŝis sur vojon, kiu kondukis al ŝatinda plivaloriĝo de la poezio
esperantlingva.

En 1921 aperis la unua poemaro de Kalocsay: Mondo kaj Koro; jam en tiu verketo
evidentis, ke sur la kampon venis poeto, kiu pli ol liaj antaŭuloj zorgos pri la
tekniko poezia; tamen oni sentas kelkfoje deziron, ke li ne estus repolurinta
du-tri el la gemoj de tiu unua kolekto por ilin konformigi al siaj plej lastaj
teorioj. Dum dek jaroj aperadis en diversaj gazetoj multaj poemoj de Kalocsay;
en 1931 eldoniĝis la plena kolekto El streĉita kordo. Kio ajn venos estonte por
pliriĉigi nian poetntrezoron, ne estas antaŭvideble, ke El streĉita kordo per
tio perdos sian rajtan lokon ĉe la kapo. En ĝi oni trovas poemojn kantantajn la
esperantismon, la seuiluziiĝon de la maturiĝo, la amon, la naturon, la
malfeliĉon; vere rimarkinda estas la alta nivelo de tiom ampleksa verko.

Preter la Vivo (1923) kaj Pilgrimo (1926) konigis al la esperantistaro Julion
Baghy, la amatan vagabondon, la poeton de la esperantista popolo, la "kavaliron
de l' tutmonda paco". Konfesendas, ke ne ĉiam li atingas same altan gradon; kaj
oni trovas en liaj poemoj pli romantikan esprimon de la emocioj ol en tiuj de
lia samurbano. Liajn verkojn distingas lia profunda kompato kaj kunsento por
ĉiuj viktimoj de la premanta vivo. Lian profundan sentemon, lian melankolion,
lian romantikon, ĉion ĉi oni povas atribui al lia heredo kaj al la medioj en
kiuj li vivis; precipe lia profesio - la dramaktora - kaj lia militista vivo
lasis nepre rekoneblajn impresojn sur liaj poemoj kaj prozaj verkoj. Lia unua
romano Viktimoj estas bazita sur liaj spertoj en Siberio dum la mondmilito; ĉi
tiu verko iĝis eksterordinare populara ĉe la esperantistoj, por kiuj ĝi okupas
rolon iom similan al la rolo de la verkoj de Charles Dickens ĉe la angla popolo.
En kelkaj el la noveloj de Baghy montriĝas satirtendenco, kiu iugrade kompensas
la troan sentimentalecon de aliaj verkoj. Tiu maliceta flanko de lia karaktero
naskis ankaŭ la longan romanon Hura! (1931), kiun la aŭtoro mem nomis grimaco;
kaj en la sama jaro aperis Printempo en la Aŭtuno, verko prezentanta en alta
grado lian romantikon.

Aliaj debutantaj poetoj de la postmilitaj jaroj estis: Julio Mangada Rosenörn
(Versaĵaro, 1922), Jaume Grau Casas (Amaj poemoj, 1924; Novaj amaj poemoj,
1927), Imanuel Olŝvanger (Eterna sopiro, 1925), Teodor Jung (La Alta Kanto de la
Amo, 1927), Jan van Schoor (Amo kaj Poezio, 1928), Nikolao Hohlov (La tajdo,
1928). El ĉi tiuj verkoj elstaras tiu de Hohlov, poste forlasinta la originalan
lirikon por helpi al la progresigo de la revolucia literaturo; La tajdo rajtas
lokon sur la sama breto kun Streĉita kordo kaj Preter la Vivo. La poezion de
Hohlov oni povas plej trafe nomi rava; oni sentas ke la poeto same estras
materialon kaj esprimteknikon.

En la epoko de postmilita reorientiĝo ankaŭ la proza literaturo akiris novajn
trezorojn. Heinrich August Luyken, verkinta jam antaŭmilite, nun laboris sur pli
alta nivelo, por produkti la romanojn Stranga Heredaĵo kaj Pro Iŝtar. El la
plumo de la senlaca nederlandano Hendrik Bulthuis fluis la trankviletosaj verkoj
Idoj de Orfeo, Jozef kaj la Edzino de Potifar, kaj La Vila Mano. Jean Forge,
pola filmscenaristo, aperigis Abismoj kaj Saltego trans Jarmiloj pliriĉigante
tiumaniere la distran literaturon laŭ la ekzemplo establita en 1920 de Argus (F.
Ellersiek) per la kriminalromano Pro Kio. Post senfrukta periodo de ok jaroj
Forge eldonis trian verkon Mr. Tot Aĉetas Mil Okulojn.

La poemaro Verdkata testamento (1926) de Raymond Schwartz, por la unua fojo
kontentige reprezentis en la literaturo de Esperanto tiun tipe francan
spritecon, kiu baziĝas sur la epikura filozofio kaj la trankvilanima akcepto de
la homoj tiaj, kiaj ili estas. La fakto, ke la verkoj de Schwartz ofendas
multajn personojn, kiuj ne partoprenas tiun filozofion neniom povas depreni de
la majstreco de la verkisto en tiu fako, kiun li elektis sia. Lia genio ne
limiĝas al la elekto de temoj kaj situacioj, sed trovas respeguligon ankaŭ en la
brila maniero, laŭ kiu Schwartz servigas al si lingvan ilon tute ne intencitan
funkcii kiel komunikilo por spritaj sentencoj kaj verdiktoj, por vortludoj kaj
malicaj parodioj. Trafinte per sia unua verko sukcesan vejnon, li eldonis en
1928 samhumoran novelaron Prozo Ridetanta kaj en 1932 sian duan poemaron La
Stranga Butiko, "honore al la granda krizo". En ĉiuj tri verkoj Schwartz dediĉis
grandan parton por priridi la esperantistojn kaj iliajn instituciojn; oni ne
povas dubi, ke tio estas por la mensa saneco de la popolo bona afero, precipe se
oni partoprenas la opinion de Gilbert Keith Chesterton, ke "kelkaj aferoj en la
vivo estas tiel gravaj, ke oni ne rilatu serioze al ili". Rimarkinda trajto ĉe
Schwartz estas lia kapablo krei per kelkaj plumstrekoj tute kompletan kaj
koncepteblan bildon pri sceno al li familiara; tiu trajto videblas altgrade en
lia romano Anni kaj Montmartre.

En 1930 aperis sur la horizonto du novaj kaj atentindaj figuroj: Stellan Engholm
kaj Kenelm Robinson. La unua, svedo, eternigis sur la paĝoj de sia novelo Al
torento la idilian amaferon de juna sveda lignohakisto kun knabino de najbara
vilaĝo. Flanke de la centra temo de la rakonto, Engholm lerte kaj konvinke tuŝas
tiujn gravajn aferojn, kiuj de tempo al tempo frontas la maturiĝantan junulon.
En Homoj sur la Tero, la sama verkisto pentras similan bildon pli grandskale,
sed ne pli sukcese.

Se Grenereto... de Kenelm Robinson, kelkajn jarojn pseŭdonimo de anglo, antaŭe
eldoninta nur kelkajn novelojn en la gazetoj, vekis intereson samjare en multaj
literaturaj rondoj, ĉar ĝi alportis ion novan al la internacia kulturo
konstruata de la esperantistaj verkistoj. Dediĉita "al la majstro, André Gide",
ĝi enhavas dekon da noveloj kaj eseoj kun pli longa novelo La fremda knabo, en
kiu la aŭtoro prezentas kun akuta observado la vivon de knaboj en angla
pensionlernejo. Robinson verkis ankaŭ Vol. II. dulingva kolekto de noveloj kaj
poemoj, kaj la drameton Homarisma laboro, morda atako kontraŭ la moralo de la
brita burĝa klaso. Pri lia valoro estis granda diskuto en nia literaturo, ĉar
liaj verkoj vekis fortan indignon ĉe iuj.

Dum la unua mondmilito la agado sur la literatura kampo preskaŭ tute ĉesis; kaj
post 1918 ĝi revigliĝis nur malrapide. Rekomencis labori kelkaj el la pioniroj,
sed pliparte novaj elementoj koniĝis al la Esperantistaj legantoj. El la
antaŭmilitaj tradukistoj plej grava estis Grabowski; pro sia majstra traduko de
la fama pola epopeo Sinjoro Tadeo de Mickiewicz; jam de jaroj Grabowski revis
traduki tiun verkon tiel karan al la pola popolo, sed la grandeco de la tasko
longe fortenis lin de la provo. Efektivigante fine sian malnovan revon, li devis
multe eksperimenti pri la lingvo; preskaŭ neatentate li iris tiun vojon, kiun
post lia morto la hungara poeto Kalocsay sekvis tiom atentveke. Aliaj jam
konataj figuroj, kiuj reaperis, estis L. E. Meier (Fabloj - Lessing),
Ŝidlovskaja (La senlingvulo kaj La Sonĝo de Makaro de Vladimir Korolenko; La
Kapitanfilino de Aleksandr Puŝkin), kaj Fiŝer (Tri rakontoj de Aleksandr
Puŝkin).

Baldaŭ evidentiĝis, ke la novuloj estas tute kompetentaj repreni la plumojn de
tiuj, kiuj ne plu laboras ĉe la tradukado. Sur la unua rango staras: Hilda
Dresen, estonino; Hendrik Bulthuis, nederlandano; Tiberio Morariu, rumano;
Kálmán Kalocsay kaj Károly Bodó, hungaroj. Hilda Dresen konigis al la internacia
legantaro poemarojn de Marie Under (Elektitaj versaĵoj) kaj de Johannes Vares
(Horizontoj), kaj ŝi kunredaktis la unuan volumon de la Estona antologio.
Skribante pri estona literaturo en Esperanto oni devas ne forgesi la novelaron
Kvin Noveloj (de Friedebert Tuglas), bonege tradukitan de Henrik Seppik. Ankoraŭ
malgrandas la rumana kontribuo al nia literaturo; sed tio kion ni jam havas en
la tradukoj de Tiberio Morariu (Niĉjo Mensogulo, de Ioan Alexandru
Brătescu-Voineşti, kaj Nobela peko, de Mihail Sadoveanu) sopirigas al
pliampleksigo de tiu fako. Kvankam Hendrik Bulthuis jam antaŭmilite faris
tradukojn (Salome de Oscar Wilde, kaj plurajn francajn verkojn en kunlaboro kun
Toucheboeuf), li tamen apartenas pli ĝuste al la postmilita periodo. Pri lia
tradukkapablo atestas precipe La Malgranda Johano, alegoria historio de Frederik
van Eeden, laŭdire unu el la plej popularaj verkoj en la nederlanda literaturo,
La Leono de Flandrujo, tradukita el la flandra de Hendrik Bulthuis, Imperiestro
kaj Galileano el la norvega de Henrik Ibsen kaj Taglibro de vilaĝpedelo el la
dana de Steen Steensen Blichersr.

El la hungara, Kalocsay tradukis la dramon La Tragedio de l' Homo (Madách), la
popolfabelon Johano la Brava (Petöfi) kaj Morgaŭ Matene (Karinthy); Karlo Bodó
atingis egale altan nivelon per siaj tradukoj de la novelaro Norda Vento
(Karinthy) kaj la romano La Cikoni-kalifo (Babits). Se iu jam leginta la
cititajn verkojn ankoraŭ ne konvinkiĝis pri la alta rango de la hungara
literaturo, kroman ateston oni povas prezenti per la poem- kaj prozkolekto
Hungara Antologio, kompilita de Kalocsay kunlabore kun Bodó, Szilágyi, Totsche,
Halka kaj Baghy.

Jam supre ni atentigis pri simileco inter la laboroj de Grabowski kaj Kalocsay
en la sfero de lingvo-eksperimentoj; plia simileco troveblas en tio, ke ankaŭ
Kalocsay aperigis kolekton de poemtradukoj el multaj lingvoj: la verko Eterna
bukedo enhavas ĉefverkojn poeziajn el dudek lingvoj, prezentitajn en tiu brila
maniero, kiun oni atendas de la plej sukcesa vivanta Esperanto-poeto. Kaj lia
traduko de la Infero de Dante Alighieri estas plej nova, kaj plej granda triumfo
de la poezia lingvo Esperanto.

Nur post la morto de Ludwik Zamenhof aperis ties traduko de la Fabeloj de
Andersen, en tri volumoj (1923, 1926, 1931). R.U.R. (Karel Čapek) kaj Tridek
jarojn en la Ora Nordo (Jan Welzl), modernaj verkoj el la ĉeĥa, aperis en
Esperanto danke al la tradukistoj de Moraviaj Esperanto-Pioniroj. El Bulgario
venis la interesaj novelaroj: Nuntempaj Rakontoj (verkis Georgi Stamatov,
tradukis Ivan Krestanov) kaj Novaj Bulgaraj Rakontoj (verkis Ivan Vazov,
tradukis Atanas D. Atanasov); Krestanoff preparis ankaŭ la Bulgaran antologion
aperintan en 1925. La katalunan literaturon vaste konigis la Kataluna Antologio
en la redakto de Jaume Grau Casas, la belgan literaturon la Belga antologio
(Flandra kaj Franca Partoj), la litovan la Litova Almanako.

Forlasante dum iom da tempo la eŭropan kampon, ni esploru la laboron sur aliaj
kontinentoj. En la malproksima oriento ni trafas plurajn mezepokajn teatraĵojn
kaj modernajn kriminalromanojn el la japana lingvo; sur pli alta nivelo staras
la aŭtobiografiaj verkoj de Takeo Arishima: Deklaracio kaj Senbedaŭre Amo
Rabasen, en la tradukoj de Tooguu Tojosato. Ĝis nun Ĉinio preskaŭ nenion
kontribuis al la Esperanta literaturo; escepto estas la moderna dramo Ribelemaj
virinoj de M. Ĉ. Kuo, tradukita de Ŝ. M. Chun.

Post vojaĝo mensa trans la Pacifikan Oceanon kaj Amerikon, ni atingas la
laborejon de la usonano Edward S. Payson, kiu dum la lastaj jaroj de sia vivo
tre fervore tradukis el la angla lingvo: La rozujo ĉiumiljara kaj Palaco de
Danĝero (The Palace of Danger) de Mabel Wagnalls, Mimi de John Ulrich Giesyy,
Luno de Izrael (Moon of Israel) de Henry Rider Haggard (kunlabore kun Montagu
Christie Butler) kaj plurajn aliajn verkojn.

Sutton skribas en sia eseo: "Estas tre malfacile ne vidi transiron al nova
periodo komence de la 30aj jaroj, eble unuavice pro la apero de tiom da ŝlosilaj
verkoj, kiuj ankoraŭ hodiaŭ resonas tra la literaturo. Ĉi tiu aro da gravaj
eldonaĵoj estas i.a.: Plena vortaro de Esperanto (1930), Streĉita kordo (1931),
Parnasa gvidlibro kaj De paĝo al paĝo (1932), la traduka antologio Eterna bukedo
fare de Kalocsay, la traduko de Infero de Dante fare de Kalocsay (1933) kaj
Plena gramatiko de Esperanto (1935)."

Dum la dua mondmilito la Esperantista literaturo draste haltis. Post la
militfino, tamen, ĝi spertis rapidan floradon; la fenomeno unuafoje ampleksis ne
nur Eŭropon (kie plu floradis la budapeŝta skolo kaj estiĝis la skota skolo),
sed ankaŭ la aliajn kontinentojn, kaj ĉefe Azion, kie ekeldoniĝis multenombraj
revuoj kaj notindaj beletraj verkoj.

Laŭ Sutton, Auld mem en sia posta eseo Evoluo de la poezia lingvaĵo en
Esperanto, en Facetoj de Esperanto (1976; p. 22), agnoskas, ke Kvaropo (1952)
komencis la novan periodon kaj iniciatis la ŝanĝojn al la Postparnasismo. Gravan
rolon havis la samjara ekesto de Eldonejo Stafeto, kiu produktis libroserion,
sub la gvido de Juan Régulo Pérez de 1952 ĝis 1975, kun alta kvalitpostulo.

La budapeŝta skolo estis grava nabo de la postmilita renaskiĝo de esperantlingva
literaturo. Unu el ĝiaj ĉefaj anoj estis Ferenc Szilágyi, redaktisto de la
literatura revuo Norda Prismo (de 1955 ĝis 1967) kaj verkinto de La granda
aventuro (kolekto de romanoj, 1945), Inter sudo kaj nordo (1950), Koko krias
jam! (1955), Mistero minora (krimfikcia verko, 1958). Alia gravulo estis Sándor
Szathmári, aŭtoro de pluraj sciencfikciaj romanoj, plejparte verkitaj antaŭ la
dua mondmilito sed eldonitaj poste: menciindas, inter tiuj, Vojaĝo al Kazohinio
(malutopia kritiko al tro racia socio, 1958), Maŝinmondo (novelaro, 1964), Kain
kaj Abel (1977). Fine, kadre de la budapeŝta skolo ankaŭ notindas Imre Baranyai,
ankaŭ konata kiel Emba; jam antaŭ la milito li publikigis la romanon Maria kaj
la grupo (1936), kiu rakontis pri la vivo de Esperanto-grupo; post la milito, li
rimarkinde pruvis siajn poeziajn kapablojn per Ekzilo kaj azilo (1962).

La plej elstaraj anoj de la skota skolo estis John Dinwoodie, Reto Rossetti,
John Islay Francis kaj William Auld. Ili kunpublikigis la poeziaron Kvaropo
(1952). Inter ili plej rimarkindas William Auld, aŭtoro de la majstroverko La
Infana Raso (1958), poemo en dudek kvin ĉapitroj, kaj de Unufingraj melodioj. De
Reto Rossetti ĉefe memorindas El la maniko (prozaĵo kun brila lingvo, 1955) kaj
Pinta krajono (kolekto de spritaj poeziaĵoj, 1959). John Islay Francis, kies
stilo estis malpli rafinita, famiĝis per novelaro kun aparte drama etoso kaj
kompleksa simbolaro, Vitralo (1960); li ankaŭ aŭtoris kelkajn mejloŝtonajn
romanojn, kiel ekzemple La granda kaldrono (1978) kaj Misio sen alveno (1982).

La skotan skolon partoprenis ankaŭ Marjorie Boulton, verkistino aktiva en pluraj
stiloj. En la fako de poezio, menciindas ŝiaj verkoj Kontralte (1955), Cent
ĝojkantoj (1957) kaj Eroj (1959); tamen memorindas ankaŭ ŝiaj teatraĵoj, ŝia
biografio de Zamenhof (1962) kaj la kolektoj Okuloj (novelaro, 1967) kaj Dekdu
piedetoj (rakontaro, 1964).

Dum la periodo 1952-1974 agadis du pliaj verkistoj el anglalingvaj landoj, kiuj
tamen ne ligiĝis al la skota skolo. La unua estis Brendon Clark, novzelandano,
kies eseo Kien la poezio? (1957) kontraŭis la enkondukon de novaj vortoj kaj de
aparta poezia terminaro, kion male deziris la skotskolanoj. La dua estis Bertram
Potts, ankaŭ novzelandano, kiu aŭtoris humurajn kaj dramajn novelojn: Nokto de
timo (1971), La nova butikisto de Nukugaia (1978) kaj Kaverno apud la maro
(1985).

Krom la anoj de la jam menciitaj skoloj, ankaŭ pluraj aliaj verkistoj eldonis
novelojn kaj rakontojn. Jean Forge, kiu jam agadis antaŭ la dua mondmilito, plej
famiĝis pro siaj ĉitiamaj novelaroj La Verda Raketo (1961) kaj Mia verda
breviero (1974); ambaŭ verkoj ĵetas satirecan rigardon al la Esperanto-movado.
Aliflanke, drameco kaj kunigo de emocieco kaj racieco estis la ĉefaj
karakterizoj de la norvega verkisto Johan Hammond Rosbach, de kiu menciindas
Bagatelaro (1951), Homoj kaj riveroj (1957), La mirinda eliksiro (1967) kaj
Disko (1970).

Interesajn rakontojn verkis aŭtoroj el pluraj landoj, kion atestas, ekzemple, la
kolektoj de noveloj publikigitaj de Rossetti kaj Szilagyi en 1964 kaj de
Rossetti kaj Vatré en 1990.

Dum la periodo multe kreskis la produktado de originalaj teatraĵoj, kies kvalito
tamen ne sufiĉis por konkurenci al teatraĵoj tradukitaj el naciaj lingvoj. La
ĉefaj aŭtoroj en tiu ĉi fako, krom la jam menciita Marjorie Boulton, estis Julio
Baghy, Jakob David Applebaum, Giorgio Silfer, Zora Heide, E. V. Tvarožek,
Emilija Lapenna, Karl Minor, Vittorio Dall'Acqua, J. kaj K. Filip, Stefan
MacGill kaj Bukar kaj Lorjak.

Ankaŭ menciindas la du parodioj Specimene (1963), de Henri Baupierre, kaj Kruko
kaj Baniko el Bervalo (1970) (amuzaj seksaj rakontoj el la lando Bervalo), de
Louis Beaucaire.

Dum la periodo ekfloris la fako de eseoj pri Esperanto kaj pri la plej
diskutataj temoj kadre de la Esperanto-movado. Aparte notindas kelkaj verkoj de
Gaston Waringhien, ankaŭ konata per la plumnimo Maura: Beletro, Lingvo kaj Vivo,
Ni kaj ĝi, 1887 kaj la sekvo, Kaj la ceter - nur literaturo.

Ankaŭ menciindas la paroladoj kaj Retoriko de Ivo Lapenna kaj la eseoj de Werner
Bormann.

La ĉefaj aŭtoroj de sciencaj eseoj en Esperanto dum la periodo estis Paul
Neergaard, Alberto Fernández, Sin'itiro Kawamura, Detlev Blanke, Tibor Sekelj,
Atanas D. Atanasov, John C. Wells kaj István Szerdahelyi.

Sutton skribas: "Kaj Verloren van Themaat kaj Pietiläinen tamen elektas la
aperon de Neologisme de Lorjak en 1975 kiel la decidan faktoron, komencantan
novan periodon. La romano en si estas modesta, sed ili argumentas, ke ĝi grave
rolas pro sia unuaeco en longa vico da romanoj post jaroj da manko. Ekde la
1970aj jaroj denove ekmultiĝas literaturaj eldonaĵoj."

En 1984, Klaŭdo Roux kun Georges Clauzade skribis Likenoj de okcidenta Eŭropo.
Ilustrita determinlibro.

Laŭ Lariko Golden (en Ĉu la kvara periodo? Originala Esperanta literaturo en la
naŭdekaj jaroj, Budapest, 2002, citita de Sutton en Concise Encyclopedia of the
Original Literature of Esperanto 1887-2007, p. 414), nova periodo ekestas per la
apero de postmodernismo kun la publikigo de la rakontaro Sur la linio (1991) de
Jorge Camacho, sekvata de aliaj komunaj verkoj de anoj de la Ibera Skolo kiel la
poemaro Ibere libere (1993).

Gersi Alfredo Bays, Gerrit Berveling, Mikaelo Bronŝtejn, Christian Declerck,
Sten Johansson, Anna Löwenstein, Paula Mährti, István Nemere, Marco Picasso,
Manuel de Seabra, Eugène de Zilah

En Kroatio aktivas Spomenka Štimec kiu verkis Tilla (2002) kaj Hodler en Mostar
(2006).

Ulrich Becker, Ibera Skolo (Ekstremoj; Abel Montagut), Jean Codjo, Sten
Johansson, Gbeglo Koffi, Lena Karpunina, Manuel de Seabra, Tim Westover

Ulrich Becker, Gerrit Berveling, Peter Browne, Tim Carr, Christian Declerck,
István Ertl, Ibera Skolo (Ibere libere; Jorge Camacho, Miguel Fernández, Abel
Montagut, Gonçalo Neves), Mao Zifu, Moskva Skolo (Mikaelo Giŝpling), Mauro
Nervi, Baldur Ragnarsson, Nicola Ruggiero

Krom la jam menciitaj Literatura Foiro, Fonto (ĝis 2006) aŭ La Gazeto, aperas
ankaŭ la libroforma revuo Beletra Almanako (de 2007)



https://eo.wikipedia.org/wiki/Diman%C4%89o

Dimanĉo estas la sepa tago de la semajno laŭ internacia normo ISO 8601. Verŝajne
ne ĉiuj homoj konscias pri tio. Por la eklezioj ĝi kompreneble restas ĉie la
unua tago de la semajno.

En Esperanto, la nomo venas el la franca dimanche, kiu siavice venas de la
latina [dies] dominicalis, [tago] sinjora aŭ tago de la Sinjoro (dominus estas
sinjoro en la latina). El tiu latina adjektivo venas ankaŭ la vortoj domingo kaj
domenica.

Pli malnova nomo por la tago estis dies solis, tago de la suno, el kiu venis la
vortoj Sunday kaj Sonntag.

Dimanĉo estas la ripoztago en la plejparto de kristanaj tradicioj. Tio
komenciĝis en la frua epoko kiam la plejparto de kristanoj estis konvertintaj
nejudoj, do ili plu festis la biblian judan ŝabaton en sabato kaj la nejudan
[nehebrean] ripoztagon en la "oka tago", dimanĉo. La judoj kaj la judaj
kristanoj plu observis la ŝabaton en sabato.

En la 2-a jarcento, kristanoj plejparte Diservis dimanĉe kaj ne observis la
judan ŝabaton, kiun ili rigardis kiel parton de la Leĝo de Moseo: kristanoj
fidis al Jesuo Kristo, ne al la Leĝo de Moseo, por esti savitaj. Sed en la 2-a
jarcento, dimanĉo ne klare estis tago de ripozo: anstataŭ, dimanĉo ŝajne
laŭgrade fariĝis tago de ripozo dum la periodo de 200-500. Kristanoj diservis
dimanĉe, ĉar tiu estis la tago de la releviĝo de Kristo el la mortintoj. La rusa
vorto por dimanĉo estas воскресенье, esperante "releviĝo".

En pluraj plejparte kristanaj landoj kaj urboj, negoco estas limigata aŭ
malpermesata dimanĉe pro observo de la ripoztago. Dimanĉo estas la ripoztago de
la kristana majoritato kaj sabato (aŭ la ŝabato) estas la ripoztago de la
kristana minoritato. En anglalingvaj landoj iuj personoj neekzakte nomas
dimanĉon "ŝabato" aŭ "kristana ŝabato". Tiu ĉi etikedo por la dimanĉa kult- kaj
ripoztago estas historia misnomigo. Etimologie la du vortoj "sabato" (Saturday
en la angla, Samstag/Sonnabend en la germana, samedi en la franca) kaj "ŝabato"
(Sabbath en la angla, Sabbat en la germana, sabbat en la franca) havas la saman
originon (el hebrea ŝabbat). En la itala lingvo "sabato" signifas aŭ ŝabato aŭ
sabato, neniam dimanĉo.

En Nordameriko dimanĉo estas la unua kalendara tago de la semajno (la dua tago
de la semajnfino). En kontinenta Eŭropo (Francujo, Germanujo) kaj en aliaj
mondpartoj, dimanĉo estas la sepa kalendara tago de la semajno.



https://eo.wikipedia.org/wiki/Danubo

Danubo estas la dua plej longa eŭropa rivero (post Volgo) kaj la plej longa en
Eŭropa Unio. Ĝia fonto estas en Germanio (ĉe Ingolstadt kaj Regensburg), poste
ĝi transiras Aŭstrion (ĉe Linz [Linc] kaj Vieno, Viena Pordo), Slovakion (ĉe
Bratislava), kaj Hungarion (Budapeŝto), kaj Kroation (Vukovar). Poste ĝi fluas
tra Serbio (ĉe Beogrado). La rivero estas la landlimo inter Rumanio norde kaj
Bulgario sude. Jen ĝi eniras en Rumanion, tie ĝi estas parto de la ukrajna
landlimo kaj sin ĵetas en la Nigran Maron pere de granda delto, kiu estas vasta
natura protektejo.

Ĝi estas la sola grava eŭropa rivero, kiu fluas de okcidento al oriento. Ĝi
fontas en Germanio, en la Nigra Arbaro el kuniĝo de du riveretoj Brigach kaj
Breg ĉe Donaueschingen, kaj de tie ĝi fluas 2 850 km sudorienten al la Nigra
Maro. Ĝi trafluas 10 landojn: Rumanio (29.0% de la basena areo), Hungario
(11.6%), Serbio (10.2%), Aŭstrio (10.0%), Germanio (7.0%), Bulgario (5.9%),
Slovakio (5.9%), Kroatio (4.4%), Ukrainio (3.8%), kaj Moldavio (1.6%). sed la
akvokolekta areo tuŝas pliajn 9 landojn.

Ĝi estas grava internacia ŝipvojo. La tutmaso de la liveritaj varoj sur Danubo
en 1987 superis 100 milionojn da tunoj. Ekde 1990 la liverado iĝis pli
malfacila, ĉar la NATO bomb-detruis 3 pontojn en Serbio. Oni forigis la
detruaĵojn tute nur en 2002. (Komisiono de Danubo)

La nomo Dānuvius estas supozeble ŝuldo el lingvo de Skitoj, aŭ eble el Gaŭla. Ĝi
estas unu el nombraj nomoj por riveroj derivaj el Hindeŭropa vorto *dānu, ŝajne
termino por "rivero", sed eble ankaŭ por praa koncepto pri kosma rivero, kaj de
veda riverdiino (Danu), eble el radiko *dā "flui/rapidi, rapida, violenta,
nedisciplinita." Aliaj rivernomoj kun sama aŭ simila etimologio estus Don,
Donec, Dnepro kaj Dnestro. Dnepro (el praslava Danapir laŭ prigota historiisto
Jordanes) kaj Dnestro, el Danapris kaj Danastius, estas supozeble el lingvo de
iranaj Skitoj *Dānu apara "rivero for" kaj *Dānu nazdya- "rivero ĉe",
respektive.

Danubo estis konata en Latino kiel Danubius, Danuvius, Ister, en Greka kiel
Ἴστρος (Istros). La nomo por la Daka lingvo kaj Trakoj estis Donaris/Donaris (el
kio Τάναις en Greka, supra Danubo) kaj Istros (supra Danubo). Ties Traka-Friga
nomo estis Matoas, "sortoportanto". La Greka Istros estis ŝuldo el la Traka/Daka
signife "forta, rapida", proksima al la sanskrita iṣiras "rapida".

La rivero enfluas la basenon en Divin (hungare Dévény), kie estis la landolimo
de Hungara Reĝlando. Simbole Divin estas pordo de Hungarlando. La hungara poeto
Ady kantas: Ĉu mi rajtas frapi pordon de Dévény? Post Bratislavo estas
akvocentralo ĉe Gabĉikovo, ĉe Paks atomcentralo. Pontoj estas averaĝe po 50 km,
aparte menciindaj estas: Bratislavo, Esztergom, Budapeŝto, Dunaújváros
(=Danub-nov-urbo), Szekszárd, Baja, Novi Sad, Beograd (blanka urbo).

La rivero elfluas en Ferpordego, kie dum la historio estis danĝera pro la rifoj.
En la 19a jarcento la riveroparto estis reguligita kaj iĝis ŝipebla. Fine de la
20a jarcento oni konstruis akvocentralon.

La termino Danubokurbiĝo (hungare Dunakanyar, germane Donauknie, "danuba genuo")
estas parto de la rivero Danubo proksime de la urboj Vác kaj Visegrád,
proksimume 30 kilometrojn norde de Budapeŝto, en norda Hungario. La rivero jen
fosis sian vojon per preskaŭ ortangula kurbiĝo kaj sekva plia ĉirkaŭnavigo de
monto tra la montaro Visegrád. Krom la tiel pejzaĝe interesaj riverbordaj
deklivoj aparte la multe de feriantoj vizitataj urboj Esztergom, Visegrád kaj
Szentendre en tiu parto de la rivero estas kulture interesaj.

Estas plano pri kanalo, kiu interligos Danubon de Vukovar, al rivero Sava, ne
tro for al Drina.

Akvonivelaj indikiloj en la Karpat-basena parto: Divin, Bratislava, Gabĉikovo,
Rajka, Gönyü, Dunaremete, Nagybajcs, Komárom, Esztergom, Nagymaros, Budapeŝto,
Dunaújváros, Dunaföldvár, Paks, Baja, Mohács, Apatin, Novi Sad, Orşova.

La Riverdelto de Danubo (Delta Dunării en la rumana lingvo) en Dobroĝo, Rumanio,
kaj en Odesa provinco, Ukrainio, estas la plej granda kaj bone konservita el
eŭropaj deltoj, kaj grandas 3.446 kvadratajn kilometrojn. La delto troviĝas, kie
la rivero Danubo fluas en la Nigran maron. Biogeografie la Danubo-delto estas
unu el la 53 dolĉakvo-unuoj de la Tutmondaj 200. Ĝi troviĝas en la
Eŭropa-siberia ekoprovinco de la Palearkta ekozono. Tiuj unuoj estas nombro da
ekoregionoj elektitaj far la Monda Natur-Fonduso (WWF) kaj la Nacia Geografia
Societo pro sia graveco pri la naturprotekto.

Danubo. 1. Organo de la rumanaj kaj bulgaraj E-istoj. Bucureşti. Red. D-ro.
Robin. Nur skribita en E. Ĝi estis la kunigo de Lumo kaj Rumana E-isto, 1-a jaro
okt. 1910 - aŭg sept. 1911-11 kajeroj (12 n-roj) 11xIV+360 p.; 2-a jaro dec.
1911 - julio 1912-6 kajeroj, (7 n-roj.) 6xIV.+200 p. 24x16. Krom propagando,
kroniko, organizaj kaj lingvaj demandoj D. enhavis modetajn proz- kaj
literaturaĵojn. - 2. De majo-junio 1931 aperis ankaŭ D monata gazeto por org.
kaj prop. eld. ES "Solidareco", Red. D. Ivanov. 3 kaj po 8 p. 24x16. P. TARNOW.



https://eo.wikipedia.org/wiki/Dana_lingvo

Oni skribas ĝin per latina alfabeto kun kelkaj kromsignoj: Æ, æ; Ø, ø; Å, å). La
dana lege tre similas al la norvega kaj la sveda, sed pro ĝia stranga son-evoluo
la dana kutime kaŭzas problemojn por aliaj skandinavoj - kaj inverse - se
parolata rapide.

Unu el la plej trafaj trajtoj de la dana estas ties stød [ˈsd̥øð] ("ekpuŝeto")
je vokaloj en certaj pozicioj: La ununura prononc-malsamo inter mand "viro" kaj
man "oni" estas, ke la unua eldiratas kun forta kunpremo de la laringo, aŭ
raŭkigo de la gorĝa aer-fluo, simila al, sed pli forta ol, tiu trovata en
nord-anglaj dialektoj (ekzemple en butter [ba?a]). La dana estas tre vokal-riĉa
lingvo, kaj montras la naŭ vokal-signoj de ĝia alfabeto (a, e, i, o, u, y, æ, ø,
å) nur malbone la realon: Pluraj vokalsonoj ne havas propran literon, ekzemple a
povas reprezenti kaj e-ecan sonon similan al angla a en man, kaj esperantan a en
"galapaga". Aldone, ĉiu vokalo povas esti longa aŭ mallonga, kun-puŝeta aŭ
sen-puŝeta, kaj formi parton de diftongo aŭ eĉ triftongo* (ekzemple færge
[faoŭe]). Kiam la signoj g aŭ r troviĝas postvokale, ili iĝas parto de diftongo,
aŭ tute malaperas: og [oŭ] "kaj", flag [flej] "flago", bar [bao] "nuda", Norge
[noŭ] "Norvegio". Preskaŭ ĉiuj vortolastaj, senakcentaj vokaloj de la
praskandinava lingvo havis evoluon en la dana jene: [vokalo] > e > ŝuvao (>
[nenio]). Notu la prononcon [tre malferma] o por -er(-). Tiu fina e restas
ortografie, sed en multaj dialektoj jam malaperis, samkiel en la angla: angle
take [tejk], dane tage [ta], ambaŭ "preni".

La gramatiko similas al tiuj de la aliaj skandinavaj lingvoj, kaj ankaŭ iom al
tiu de Esperanto: Kazoj malaperis, krom en la pronomaro; personaj formoj de la
verboj malaperis; subjunktivo arkaikas. La vortordo estas S-V-O, iom fiksa pro
la kazoforesto. Genitivecon donas al substantivoj -s: Manden "La viro"; Mandens
hus "La domo de la viro". La substantivoj apartenas al komuna (pli fruaj ina kaj
malina kunfandiĝis) aŭ neŭtra seksoj; kaj la-a kaj mal-la-a artikoloj troviĝas,
la la-aj aldoniĝas al la vortradikoj sufikse:

Ankaŭ pronomoj kaj adjektivoj flekseblas: gul "flava" - en gul hest - gule
heste; et gult træ - gule træer; min, mit, mine "mia(j(n))"

La verboj falas en du grupojn, fortaj aŭ malfortaj. La malfortaj formas
pasintecon per sufikso, dum la fortaj per vokalŝanĝo je la radiko aŭ per nura
redono de la radiko: løbe "kuri" - løber "kuras" - løb "kuris" - er løbet
"kurintas" (forta) skyde "pafi" - skyder "pafas" - skød "pafis" - har skudt
"pafintas" (forta) ae "man-karesi" - aer "man-karesas" - aede "man-karesis" -
har aet "man-karesintas" (malforta)

Simile al la aliaj skandinavaj lingvoj kaj al Esperanto, sed malsimile al la
germana kaj la angla, la dana havas refleksivajn aŭ iĝajn verbojn. Ili formatas
per -(e)s: møde "renkonti" - mødes "renkontiĝi".

Pro la interponta funkcio de Danio, la dana enhavas pli da fremdvortoj ol ĝiaj
skandinavaj kuzoj. Tamen la kernon konsistigas praĝermanaj vortoj parencaj al
germanaj, nederlandaj ktp:

mand "viro", kvinde "virino", hund "hundo", hjem "hejmo", gård "bieno", rød
"ruĝa"

Ĵustempe, la amasa influo de la angla lingvo forte minacis la koheron kaj
danecon de la dana vortprovizo.

Malgraŭ la eteco de la Dana reĝlando, antaŭ cent jaroj estis centoj da dialektoj
en Danio; tiugrade, ke la nordaj loĝantoj de insuleto Samsø malbone komprenis la
saminsulajn sudulojn! Hodiaŭ la Kopenhagiĝo de la lando preskaŭ forigis la
verajn dialektojn, kaj en la norma dana lingvo restas nur regionaj diferencoj je
vortomelodio ktp, tiel, ke oni facile aŭdas, ĉu persono devenas de Jutlando aŭ
Fyn, ekzemple. En kelkaj kamparaj areoj sudaj kaj okcidentaj en Jutlando restas
iuj puraj dialektoj kiuj ankoraŭ tre malsamas al la ĉefurba lingvo. Interalie
ili havas tute alian artikolan sistemon kaj prononcmanieron, kia plisimiligas
ilin al la angla:

Kelkaj famaj aŭtoroj jutlandaj de la 19-a kaj frua 20-a jarcentoj parte verkis
dialekte.

Multaj vortoj en Esperanto simil(et)as al danaj (flagostango - flagstang; hundo
- hund; hejme - hjemme, ks.) , sed tion kaŭzis la germana, unu el la ĉef-fontoj
de Zamenhof. La ĉefaj similoj kuŝas en la gramatiko. Cetere, alia internacia
lingvo preskaŭ morta pluvivas en la dana vortprovizo, nome Volapuko: La frazo
Det er det rene volapyk. (laŭvorte "tio estas pura volapuko") signifas "tio
estas sensencaĵo/volapukaĵo".

Hans Christian Andersen, Karen Blixen, Johannes V. Jensen, Piet Hein, Adam
Oehlenschläger, N. F. S. Grundtvig



https://eo.wikipedia.org/wiki/Dako

Dako aŭ malnove Dakko (bengale: ঢাকা, Ḍhākā; antaŭe en la angla Dakka, Dacca)
estas la ĉefurbo kaj grava universitata urbo de Bangladeŝo. Ĝi enhavas
proksimume 15 milionojn da loĝantoj, pro kio ĝi estas la plej loĝata urbo de la
lando kaj unu el la plej loĝataj en la mondo. Ĝi estas la ĉefa urbo de Daka
Distrikto kaj de Daka Regiono. La aglomeraĵo Granda Dakareo enhavas loĝantaron
de 17 milionoj de personoj. La historia kvartalo de Dako staras ĉe la orienta
bordo de la rivero Buriganga. Ĝi situantas en la centra parto de la Bengala
Delto. Bengalaj islamanoj formas la majoritaton de la loĝantaro, sekvataj de la
komunumoj de Bengal-hinduoj, Bengal-budhistoj, Bengal-kristanoj kaj Bahaanoj.

Dum la Mogola Imperio la urbo estis konata kiel Jahangir Nagar nome Urbo de
Jahangir, nome en la 17a jarcento. Ĝi estis la ĉefurbo de la Mogola Bengalio dum
175 jaroj; kaj fluris en komerco kaj kulturo kiel kosmopolita komerca ĉefurbo
kaj la kerno de la tutmonda komerco de muslina kotono, teo, kruda juto kaj
silko. La urbo estis hejmo de du gravaj karavanserajoj de la subkontinento: nome
la Bara Katra kaj la Ĉoto Katra, situantaj ĉe la riverbordoj de Buriganga. La
Mogoloj ornamis la urbon per prilaboritaj ĝardenoj, tombejoj, moskeoj, palacoj
kaj fortikaĵoj. Dako iĝis konata kiel Urbo de Moskeoj en Bengala. Ĝi estis
priskribita ankaŭ kiel Venecio de Oriento. La malnova urbo estis hejmo al variaj
komercistaj grupoj el Eŭrazio. Je la pinto de sia mezepoka hegemonio, Dako estis
konsiderita kiel unu el plej riĉaj kaj prosperaj urboj en la mondo. Ĝi estis
centra por la ekonomio de la Mogola Imperio, kio generis 50% el la Mogola
Malneta enlanda produkto.

La moderna urbo grandparte estis disvolvigita dum la epoko de la Brita Hindio
kaj tuj estis la dua urbo plej granda de Bengalo, post Kolkato. En 1793, Dako
estis cedita al la Brita Orienthinda Kompanio. Brita Dako disvolviĝis en la fino
de la 19a kaj komenco de la 20a jarcentoj, per la establado de fervojoj,
jutokomerco kaj variaj edukaj kaj kulturaj institucioj. Ĝi estis la ĉefurbo de
Brita Orienta Bengalo kaj Asamo inter 1905 kaj 1912.

Pro sendependiĝo el Britio kaj poste disde Barato, Dako iĝis la administra
ĉefurbo de la Orienta Pakistano, antaŭ iĝi ĉefurbo de Bangladeŝo post ties
siavica sendependiĝo en 1972. Dum tiu periodo Dako suferis same kiel la tuta
lando teruran politikan konfuzon, inklude multajn periodojn de militista
interveno kaj detruo fare de militoj kaj naturaj katastrofoj kiaj inundoj. Post
sendependeco, Daka vidis rapidan urban kreskon kiel centro de politika, ekonomia
kaj kultura vivo en Bangladeŝo.

La moderna Dako ĝuas la plej altan lokon de Bangladeŝo pri alfabetigo kaj
diversaflankan ekonomion. Krome, la urba infrastrukturo estas la plej evoluinta
en la lando. Ĝi estas unu el la du ĝemelaj ekonomiaj centroj de la lando, kun
Chittagong, al kiu ĝi estas konektata pere de la Grand Trunk Road (grandatruka
ŝoseo) kaj la Bangladeŝa Fervojo. La urbo estis en 2012 ISESCO Azia Ĉefurbo de
Kulturo. Ĝi ricevas la servon de la Ŝahjalal Internacia Flughaveno. Kiel unu el
plej dense loĝataj kaj unu el plej rapide kreskantaj urbegoj en la mondo, Ĝi
ankaŭ alfrontas grandajn problemojn kiel poluado, grandaj trafikaj obstrukcoj,
malabundeco de provizado, malriĉeco kaj deliktado. Kun ĉiutaga trafiko de ĉirkaŭ
600,000 ciklotaksioj, Dako estas kromnomita kiel Rikiŝa (ciklotaksia) Ĉefurbo de
la Mondo.

En la lastaj jardekoj Dako spertis modernigon de la transportoj, konektoj kaj
publikaj vorkoj de la urbo. La ĉefurbo de Bangladeŝo ankaŭ altiras multnombrajn
turistojn kaj grandajn entreprenojn.

La originoj de la nomo de Dako estas necerta. Iam la arbo dako nome Butea
monosperma estis tre ofta en la areo kaj la nomo de la urbo eble devenas el tio.
Alternative, tiu nomo povus aludi al la kaŝita diino Dakesŭari, kies adorejo
estas situanta en la sudokcidenta parto de la urbo. Alia populara teorio asertas
ke Dako aludas al granda membranofona muzikinstrumento, nome dhak aŭ dako kiu
estis ludita pro ordono de Subahdar Islam Ĥan la 1-a dum la inaŭgurado de la
Bengala ĉefurbo en 1610. Kelkaj referencoj diras ankaŭ ke la nomo derivas el
prakrita dialekta vorto nomita Daka Basa; aŭ Dakka, uzata en la verko
Rajtarangini por horloĝa stacio; aŭ ĝi estas same kiel Davaka, menciita en
piliera surskribaĵo de la reganto Samudragupta en urbo Allahabad kiel orienta
landlima regno.

Dako estas urbo situa en la centro de Bangladeŝo. Ĉi tiu urbo havas koordinatojn
23°42′0″N 90°22′30″E﻿ ﻿ / ﻿ ﻿23.7°N, 90.375°O﻿ / 23.7; 90.375﻿ (Dako) kaj
troviĝas ĉe la rivero Buriganga. La urbo estas situa ĉe la Delto de Gango kaj
okupas totalan areon de 815.85 km².

Dako havas varman, malsekan kaj humidan tropikan klimaton kun musono. Jare
pluvas po 1800 milimetroj precipe inter majo kaj septembro. La jara
averaĝtemperaturo estas 25 °C. La seka vintro komenciĝas en novembro kaj finiĝas
ĝis marto. Januare estas nur 18 °C. Poste varma printempo alvenas sen pluvo kaj
kun temperaturo 29 °C. Somere musono alvenas, kiu faras inundojn.

Kiel la plej loĝata urbo de Bangladeŝo, Dako havas viglan kulturan vivon.
Ĉiujaraj festoj por Bangladeŝa Sendependeca Tago (26-a de marto), Tago de la
Lingva Movado (21-a de februaro) kaj Venka Tago (16-a de decembro) estas alte
festataj tra la urbo. La loĝantaro de Dako kolektiĝas ĉe la Ŝahid Minar kaj la
Jatijo Smriti Soudho por memori la naciajn heroojn de la liberiga milito. Ĉi
tiuj okazoj estas observataj per publikaj ceremonioj kaj amaskunvenoj en
publikaj terenoj. Multaj lernejoj kaj altlernejoj organizas foirojn, festojn kaj
koncertojn en kiuj civitanoj de ĉiuj niveloj de socio partoprenas.

Pohela Baiŝaĥ, la bengala Nova Jaro, okazas je la 14-a de aprilo kaj estas
popole festata tra la urbo. Grandaj amasoj da loĝantaro kolektiĝas sur la
stratoj de Ŝahbag, Ramna Parko kaj la sidejo de la Universitato de Dako por
festoj. La plej populara vestostilo por virinoj estas sario aŭ ŝaravaro, dum
viroj kutime preferas okcidentan vestaĵon al la tradicia lungi. La islamaj
festoj de Eid ul-Fitr kaj Eid ul-Adha estas vaste festataj en la tuta urbo.

Dako estas konata, kiel ĉefurbo de rikiŝoj, kie cirkaŭ 400,000 rikiŝoj funkcias.
Ankaŭ la etaĝaj aŭtobusoj liveras la pasaĝerojn. Dako havas kontaktojn aŭtovoje
kun Kolkata kaj Agartala. La ĉefurbo havas stacidomon, internacian flughavenon
kaj riverbordan havenon.



https://eo.wikipedia.org/wiki/Apro

La apro estas sovaĝa porko, precipe (Sus scrofa), antaŭulo al la endomigita
porko, kun kiu ĝi povas interfekundiĝi. La nomo devenas de la latina aper, apri.

Tre simila al la porko, sed kun la postaj gamboj pli mallongaj ol ties, la korpo
pli svelta kaj nazego taŭga por fosi. La felo estas grizebruna krom ĉe la
novnaskitoj, striaj. La inoj pezas ĝis 60 kg dum la maskloj povas atingi
120 kg-ojn.

La apro originis en Eŭropo, norda Afriko kaj suda Azio kaj estis de tie
enkondukita ankaŭ aliloke, ekz. en Usono por ĉasado. Alimaniere dirite, temas
pri palearktisa kaj orientalisa specio kiun la homo disvastigis en aliajn
ekozonojn. Oni trovas la specion i.a. en jenaj ekoregionoj : la borneaj
malaltaĵaj pluvarbaroj, la egeaj kaj okcident-turkaj sklerofilaj kaj miksaj
arbaroj, la kopetdagaj duonarbaroj kaj arbarstepo, la luzonaj tropikaj pinaroj,
la nordorient-barataj kaj birmaj pinaroj, la orient-siberia tajgo kaj la
zagros-montara arbarstepo.

La apro estas besto societa, kiu vivas en grupoj kies kerno estas la familia
nukleo, patrino kun gefiloj. La maskloj plenaĝaj emas soleci. Ĝi estas
malmigrema kaj ĉionvora. La idoj povas esti kaptataj de vulpoj (sed tio ne
certas); ĝia sola natura malamiko estas la lupo.

La apro difektas la grundon fosante, kaj rikoltojn, precipe maizajn. Nerektaj
certaj signoj de ĉeesto estas la renversigo de la herba radikaro en kampoj,
kotaj flakoj kun kotkovritaj arboŝeloj ĉirkaŭe, piedsignoj kvarungaj (du
grandaj, du malgrandaj, ĉi lastaj ne ofte videblaj). Por ĝin kontroli oni devas
sin turni al la junuloj ĉar la ĉaso al plenaĝuloj, kiuj regas la grupojn, kaŭzas
disgrupiĝon kun pliaj damaĝoj al kultivoj kaj forta multnombriĝo. Almenaŭ en
Mezeŭropo la nombro de aproj plue forte kreskas, ekzemple en Germanio de 2008
ĝis la fino de 2013 je 26 procentaĵoj, kaj tio kvankam ĉasistoj ĉiujare mortigas
kompare grandan kvanton de aproj: laŭ statistiko publikigita la 15-an de januaro
2014, en Germanio en 2013 ĉasiĝis iom pli ol 640 000 aproj, kaj taksiĝas ke sen
tiu ĉasado la populacio en tiu lando dum du jaroj kreskus al 3 milionoj da
bestoj. Kialo por la ekologie favoraj vivkondiĉoj aparte en la modera klimata
zono de Mezeŭropo estas la dum la lastaj jaroj kompare varmaj vintroj kaj la
grandkvanta kultivo de maizo kaj kolzo, el kies kampoj la aproj dumnokte
amplekse nutras sin. La tendenco estas tutmonda: Dum en Germanio la nombro de
ĉase mortigitaj aproj inter la jaroj 1975 kaj 2014 kreskis je kvinoblo kaj en
Aŭstrio eĉ je dekoblo, kompare ankaŭ en Japanio ĝi kreskis je kvaroblo, kaj
malgraŭ tiu kresko je ĉasado la apraj populacioj plukreskas en ĉiuj tutmondaj
vivregionoj, kaj en Eŭropo, Azio, Ameriko kaj Oceanio.



https://eo.wikipedia.org/wiki/Angle

La angla lingvo (angle: English [IN-gliŝ]) estas ĝermana lingvo kun granda
influo de latinidaj vortoj, kiu evoluis en Anglio de la anglosaksa lingvo al la
meza angla lingvo por finfine formi la modernan anglan lingvon. Ĝi estas la
gepatra lingvo de 309 ĝis 380 milionoj da parolantoj, precipe loĝantaj en Britio
(Brita angla) kaj ties eksaj kolonioj kiel Usono (Usona angla), Irlando, Kanado,
Aŭstralio, Nov-Zelando kaj multaj landoj en Karibio. Ĝi estas oficiala lingvo de
71 landoj tutmonde, kiel Barato, Pakistano aŭ Sud-Afriko, kie la angla estas
uzata kiel unua aŭ dua lingvo.

La angla ankaŭ estas la plej uzata "lingvafrankao" kaj la plej lernita kaj
lernata fremdlingvo tutmonde. Tiun fenomenon kaŭzis ĉefe la disvastiĝo de la
brita imperio, kaj poste la kreskinta ekonomia kaj kultura influo de Usono
depost la Dua Mondmilito. En 2000, oni taksis, ke la angla estas lernita kaj
parolata de pli ol unu miliardo da homoj. Ĝi estas la ĉefa lingvo de la
interreto.

La angla estas la internacia lingvo de scienco, komputiko, komerco, popmuziko
kaj aviado, inter aliaj. Ĝi estas laborlingvo de UN kaj ASEAN kaj, praktike, la
ĉefa laborlingvo de EU: kvankam multaj dokumentoj de EU estas haveblaj en la
franca kaj la germana kaj, iafoje, aliaj el la 20 oficialaj lingvoj, nur en la
angla estas ĉiuj dokumentoj haveblaj. La angla ankaŭ estas la ĉefa laborlingvo
de multaj transnaciaj entreprenoj.

Aliflanke, ĝi estas malfacile lernebla, ĉar la ortografio estas nefonetika kaj
arĥaika (moderna ortografio reflektas la prononcon de la mezepoka angla, kiam la
veno de la presilo konformigis la literumadon, ĉefe laŭ la tiama Londona
dialekto, ekzemple laugh [laf], daughter [DO:-ta], though [foŭ], thought [fo:t],
cough [kof], rough [raf], island [AJ-lnd], nation [NEJ-ŝn], national [NE-ŝnel])
kaj la lingvo enhavas multe da idiotismoj. La angla ankaŭ havas sonojn ne ofte
uzatajn en aliaj lingvoj, ekzemple la sonoj reprezentataj de "th" angle, do [θ]
kiel thought (penso), thin (maldika), maths (matematiko) (proksimigata per [f],
do thought [fot], thin [fin], maths [mafs]) kaj [ð] kiel the (la), then (tiam),
brother (frato) (proksimigata per [v] aŭ [d] vortkomence, do the [di], then
[den], brother [BRA-ver]).

La angla estas hindeŭropa lingvo de la okcidenta ĝermana grupo. Tamen pro la
sociolingvistikaj aspektoj de la Brita Insularo el la vikingaj invadoj kaj la
posta normana invado, ĝi ricevis gravajn pruntojn el la nordĝermanaj lingvoj kaj
de la franca, kaj granda parto de ties vortotrezoro estis prilaborita pere de
kultismoj el la latino. Tiuj du lastaj influoj faras ke la angla estas eble unu
el la ĝermanaj lingvoj plej maltipaj kaj laŭ vortotrezoro kaj laŭ gramatiko.

La lingva parenco vivanta plej simila al la angla estas sendube la frisa, nome
lingvo parolata de proksimume duonmiliono da personoj en la nederlanda provinco
Frislando, proksima al Germanio, kaj en kelkaj insuloj en la Norda Maro. La
simileco inter la frisa kaj la angla estas pli klara kiam oni komparas la
malnovfrisan lingvon kun la malnovangla, ĉar la restrukturigo de la angla pro la
eksterlandaj influoj faris la modernan anglan lingvo rimarkinde malpli simila al
la frisa ol tio kio ĝi estis en antikvaj epokoj.

La fonemoj montrantaj asteriskon (*) estas nur en kelkaj variaĵoj de angla (ĉefe
ĉe la skotangla kaj ĉe kelkaj variaĵoj de Usono kaj Kanado), dum la cetero estas
tutlokaj kaj aperas en ĉiuj variaĵoj. Ĉiu el tiuj fonemoj povas prezenti
alofonajn variaĵojn laŭ la fonetika kunteksto. Por ekzemplo:

La ortografio de la angla fiksiĝis proksimume ĉirkaŭ la 15a jarcento. Tamen ekde
tiam la lingvo suferis gravajn fonetikajn ŝanĝojn, ĉefe ĉe la vokaloj, kio faras
ke la ortografio ne estas certa gvidilo por la prononco. Kiel ekzemplo oni povas
konsideri la serion -ea-, kiu havas ĝis ok malsamajn prononceblojn nur parte
antaŭdireblaj el la fonetika kunteksto:

La angla prezentas multajn el la tipaj trajtoj de la lingvoj de Eŭropo. La
substantivo prezentas diferencon inter singularo kaj pluralo. En moderna angla,
diference disde ties antaŭaĵo, nome la antikva angla, la substantivo ne faras
distingojn de genro aŭ kazo. La kazaj diferencoj limiĝas en moderna angla al la
pronomo, kiel okazas por ekzemplo en la latinidaj lingvoj.

En la verba sistemo la angla, same kiel ĉe la germana kaj ĉe la latinidaj
lingvoj, suferis similan evoluon. Oni kreis "pasintecajn komponitajn formojn"
por esprimi la finitan aspekton kaj "perifrazajn formojn" kun la verbo esti por
esprimi la progresan aŭ kontinuan aspekton. Alia similaĵo estas la disvolvigo de
-os formoj el helpoverboj. Grava diferenco inter la angla kaj aliaj ĝermanaj kaj
latinidaj lingvoj estas la malfortigo de la subjunktivo. Simile la angla, same
kiel la germana, la nederlanda aŭ la latinidaj lingvoj, estis kreinta difinajn
artikolojn proprajn el la indikaj pronomoj.

La vortotrezoro de la angla aktuale estas formita de kerno de propraj vortoj
rekte hereditaj de la antikva angla, inter kiuj troviĝas la plej granda parto de
vortoj pure gramatikaj same kiel la plej granda parto de la plej oftaj vortoj.
Tamen, inter la ne tiom oftaj vortoj hegemonias la pruntoj de la latina kaj de
la franca, kiuj ofte estas kultismoj, kvankam ili estas ofte uzataj ankaŭ en la
populara konversacinivelo.

Fakte inter la dek mil vortoj plej oftaj iom pli ol unu triono estas vortoj de
ĝermana deveno, dum pli ol 60 % estas vortoj de latina aŭ latinida deveno. La
jena tabelo montras la hegemonion de diversaj devenoj de la vortotrezoro laŭ
proporcioj de ofteco.

La vortoj derivitaj de la antikva angla, populare nomataj "ĝermanaj", plej ofte
esprimas seriozecon kaj dediĉon. Kiam Winston Churchill diris, en sia unua
diskurso kiel Ĉefministro de la Unuiĝinta Reĝlando (1940), ke li povas proponi
al sia popolo dum milito nur "blood, toil, tears, and sweat" (sango, laboro,
larmoj kaj svito), la seriozeco de la situacio videblas en lia uzo de vortoj nur
ĝermandevenaj. Male, abunda uzado de latiniddevenaj vortoj, ĝenerale derivitaj
el la franca, indikas bagatelojn aŭ burokratecon. En juraj dokumentoj de la
pasinteco estis ofta la uzado de paroj de sinonimoj, unu de anglosaksa kaj alia
de latinida devenoj, kiel "last will and testament" (lasta testamento), por
eviti miskomprenojn. La deveno de la vortoj en angla povas havigi antropologiajn
konkludojn: la bestoj sheep, pig, kaj cow (ŝafo, porko, bovino) estas
ĝermandevenaj, dum la nomoj de la viandoj el tiuj bestoj estas latiniddevenaj:
mutton (ne uzata en Usono), pork, beef (ŝafaĵo, porkaĵo, bovaĵo). Kio indikas la
socian klason kiu bredozorgis la animalojn – la anglosaksaj konkeritoj – kaj
kiuj ĝuis ties viandojn: nome la normanaj konkerintoj (francoj).

La angla uzas la latinan alfabeton sen aldono, escepte en la vortoj rekte
prenitaj el aliaj lingvoj kun diferencaj alfabetoj. Tamen historie la antikva
angla estis uzinta specialajn signojn por kelkaj el ties sonoj: < Ā, Æ, Ǣ, Ǽ, Ċ,
Ð, Ē, Ġ, Ī, Ō, Ū, Ƿ, Ȳ. Þ, Ȝ > kaj la korespondajn minusklojn < ā, æ, ǣ, ǽ, ċ,
ð, ē, ġ, ī, ō, ū, ƿ, ȳ, þ, ȝ >.

La plej frua versio de la angla estas la anglosaksa. Post la normanda konkero de
Anglio, parte pro la influo de la anglo-normanda, la anglosaksa evoluis en la
mezan anglan, kiu enhavis multajn vortojn de franca deveno. Plua granda evoluo
okazis dum la 15‑a kaj 16‑a jarcentoj, kiam la gramatiko iĝis malpli kompleksa
kaj aldoniĝis multaj vortoj de latina kaj franca devenoj, kaj la moderna angla
estiĝis.

En la 18‑a jarcento eldoniĝis la unuaj vortaroj (ekzemple tiu de Samuel
Johnson), kiuj ludis gravan rolon rilate la normigon de la literumado de la
angla.

La angla estas la tria lingvo de la mondo laŭ nombro de parolantoj kiuj havas
ĝin kiel gepatra lingvo (inter 300 kaj 400 milionoj de personoj), same kiel la
tria plej parolata, post la mandarena kaj la hispanal, kaj se oni enkalkulas
ankaŭ tiujn kiuj havas ĝin kiel dua lingvo, kiuj estas 200 milionoj da personoj
plie.

La angla, ĉar etendis Anglio sian lingvon tra la tuta mondo (Brita Imperio), kaj
ĉar iĝis Usono la plej granda potenco kaj ekonomia kaj milita, ĝi iĝis de facto
la lingua franca nuntempa.

Spite la ekziston de aliaj internaciaj lingoj (kiaj la franca, germana, rusa,
ĉina, araba, hispana ktp.) kaj de internaciaj planlingvoj, kiaj Esperanto aŭ
malpli grave interlingua kiuj estas neŭtralaj frankalingvaoj kvankam kun malpli
da parolantoj, la angla konstituas nuntempe la ĉefan lingvon por internacia
komunikado. Tio rilatas al la hegemonio de la dominanta civilizacio, kiu
ĝenerale ne ŝatas adopti alian lingvon, sed male, trudas la anglan kun la
koncernaj privilegioj kiujn ĝuas parolantoj de la angla kiel gepatra kaj eĉ ties
landoj, kontraŭ la 96 % de la tutmonda loĝantaro en la aktualo, kiu ne havas la
anglan kiel gepatra. Pro simila tialo en multaj eŭropaj landoj oni parolas
lingvojn derivatajn el la latino, kiu estis la oficiala (aŭ ĉefa) lingvo de la
Romia Imperio. Kaj pro tiaj tendencoj, ĉefe la intelektaj elitoj pasis de la
latino al la franca, poste al la angla post la dua mondmilito kaj oni antaŭvidas
ke la angla suferos malpliigon en la venontaj jardekoj kontraŭ aliaj lingvoj de
forta hegemonio ĉu loĝantara ĉu ekonomia ĉu milit-politika kiaj la hispana, la
araba aŭ la mandarena, inter aliaj.

Aktuale ekzistas milionoj da personoj kiuj ankaŭ uzas kiel alternativo neŭtralan
internacian helplingvon, simplan laŭ desegno kaj nekondiĉatan al ŝanĝoj de la
mondaj potencoj. Tamen, laŭ la Raporto Grin, kiu konkludas ke la uzado de
Esperanto estus la plej bona solvo je meza kaj longa tempolimo por la Eŭropa
Unio kaj ties civitanoj, estas certe ke je mallonga tempolimo tio necesigus
grandan investon aŭ koston en informaj kampanjoj kaj en ŝanĝoj de la procezo de
instruado kaj lernado.

Estas multaj dialektoj de la angla. En Britio la diversaj dialektoj devenas de
regionaj varioj de la anglosaksa kaj meza angla. La skota estas tute aparta
lingvo.

En diversaj landoj estas diversaj varioj de la lingvo, kun gramatikaj kaj
leksikaj diferencoj. Pro tiaj diferencoj, estas diraĵo ke Usono kaj Anglio estas
apartigataj per komuna lingvo.

Anglish aŭ Engla lingvo estas tipo de lingva purismo aplikata al la angla
lingvo, en kiu la vortoj devenaj de la greka, la latina, kaj la latinidaj
lingvoj estis anstataŭigitaj per ĝermandevenaj vortoj. En tiuj okazoj, temas pri
uzado de sinonimoj kaj aliokaze neologismoj.

Laŭ Encyclopædia Britannica, almenaŭ dek ses ŝtatoj enhavis pli ol unu milionon
da anglalingvanoj en 1990:

Aktuale la angla lingvo plu disvastiĝas. Estas tamen indikoj, ke en la venontaj
jardekoj aliaj lingvoj gajnos pli kaj pli da tereno, ĉefe la ĉina, la hispana
kaj la araba. "Kvankam la nombro de parolantoj de la angla pligrandiĝas, estas
signoj ke la tutmonda superregado de la lingvo eble malgrandiĝos en la
antaŭvidebla estonteco", skribis Neil Kinnock, ĉefo de British Council, en 2006.

Studo dividas la malnetan enlandan produkton en la tuta mondo laŭ la diversaj
lingvoj kaj aplikas prognozojn. Oni taksas, ke fine de 2002 proksimume 29,3 % de
la tutmondaj enspezoj estas produktataj de anglaparolantoj, ĉ. 12,5 % de
ĉinaparolantoj. (Fakte oni uzas por la divido la aĉetpovon.) Laŭ la prognozo tiu
rilato ŝanĝiĝos al 28,2 % por la angla lingvo kaj 22,8 % por la ĉina lingvo en
2010. Se la kresko de la ĉina ekonomio restos simila, estas atendeble, ke la
ĉina tiurilate superos la anglan antaŭ la jaro 2020. Oni nepre konsideru, ke la
studo esploras la lingvojn nur rilate al la produktado kaj ne konsideras la
superregan rolon de la angla en la internacia komerco.

Sufiĉe multe da angla literaturo estis esperantigita, sed ne multaj verkoj
originale skribitaj en Esperanto estis ĝis nun eldonitaj en angla traduko. La
aŭtorino Anna Löwenstein verkis siajn romanojn kaj en la angla kaj en Esperanto.
Kelkaj anglalingvaj versioj de poemoj de Kálmán Kalocsay estas inkluditaj en la
kompilaĵo En nacia vesto de Ada Csiszár, Budapesto 2004.



https://eo.wikipedia.org/wiki/Alemana_lingvo

La alemana lingvo (ISO-Kodo 639-3: gsw) estas dialektaro de la germana lingvo,
parolata de alemanoj en suda Germanio, orienta Francio (Alzaco), Svislando,
Liĥtenŝtejno kaj en Vorarlberg, la plej okcidenta federacia lando de Aŭstrio.
Ĝiaj regionaj formoj estas tre malsimilaj kaj ne ĉiuj reciproke kompreneblaj.

Dum ĝis la komenciĝo de la industriiĝo praktike ĉiu valo, vilaĝo kaj urbo havis
sian propran kaj tipan dialekton, oni nuntempe observas, en Svislando kaj
Aŭstrio, ke en certaj grandregionoj la dialektoj alproksimiĝas. Tio signifas
unuflanke, ke la nombro de alemanaj dialekt-variaĵoj en la lastaj jaroj draste
malpliiĝis, dum aliflanke la grandregionaj variaĵoj fortiĝis. Oni do hodiaŭ (sen
postulo esti kompleta) trovas la jenajn ĉefdialektregionojn en Alemanujo:
Alzaco, Baden-Virtembergo, Bazelo, Berno, Forarlbergo, Grizono, Sankt Galo,
Ŝvabio, Valezo kaj Zuriko. En kelkaj geografie protektitaj valoj krome
konserviĝas apartaj variantoj kiel ekzemple la valeza aŭ la togenburga.

La alemanajn dialektojn en Svislando oni ofte grupigas sub la termino
"svisgermana lingvo": Kvankam lingvistike ne ekzistas klara limo inter tiuj kaj
la aliregionaj alemanaj dialektoj, ekzistas pragmatika diferenco: La
svisgermanaj dialektoj uziĝas en preskaŭ ĉiuj konversaciaj situacioj prefere ol
la altgermana lingvo, dum en la cetera teritorio de la alemana lingvo la norma
germana lingvo en tre multaj situacioj estas preferata al la loka alemana
dialekto kaj en multaj lokoj preskaŭ formortigis la alemanajn dialektojn.

En la historia respektive la hodiaŭa alemana lingvoregiono, kiu konincidas kun
la sudokcidento de la germana lingvoteritorio loĝas ĉirkaŭ 10 milionoj da homoj.
Alemanujo (tio estas la teritorio, kie vivas la alemanoj - ne temas pri politika
unuo, kio ja ne ekzistas, ja fakte de post la malapero de la Duklando Alemanio
konsistas el alemana Svislando, Liĥtenŝtejno, Vorarlberg, Alzaco, Ŝvabio kaj
Baden-Virtembergo. La rolo de la alemana dialekto estas tre malsama en la
diversaj alemanaj regionoj. En Germanio precipe en la plej nordaj partoj de
Alemanujo la lingvo estas kvazaŭ nur sublingvo, kion oni parolas nur inter
kamparanoj aŭ inter apartaj sociaj grupoj kaj precipe en familio. Ju pli suden
oni venas, despli vivas la dialekto tamen kiel socie grava lingvo. En Svislando,
Liĥtenŝtejno kaj Vorarlberg la alemana estas la ĉiutage uzata ĉefidiomo. En
Svislando kaj Liĥtenŝtejno la alemana estas la plej uzata lingvo en radio,
televido kaj ankaŭ en la oficejo. En plej multaj svisaj lernejoj malgraŭ la
oficiala ordono utiligi en la instruado la germanan, la plej multaj lecionoj
okazas en la alemana, kaj tio validas eĉ ĝis la universitata nivelo. La kutima
interkonsento estas, ke oni en tiaj rondoj utiligu la alemanan dum neniu
protestas, respektive ne ĉeestas homoj, kiuj evidente ne komprenas ĝin. En
Alzaco la alemana estas la historia teritoria lingvo, sed pro la enmigro de
franclingvanoj en Alzaco la alemanoj en tiu historie alemana provinco fariĝis
minoritato. En Alzaco la alemana estas hodiaŭ akute minacita. Tio ŝuldiĝas
unuflanke al la eksploda kresko de la alzacaj ĉefurboj kiuj allogis amason da
francaj laboristoj kaj aliflanke al la plurjardeka subprema kaj centrisma
politiko de Parizo. Krom kelkaj maljunuloj en Alzaco fakte en tuta Alemanujo ne
ekzistas homoj, kiuj parolas nur la alemanan. Plej multaj samtempe parolas la
germanan kaj laŭ situacio saltas de la alemana al la germana kaj reciproke.
Fakte nur tial eblas kun germanoj la interkompreniĝo. Kiam svisoj (kio ĝis antaŭ
malmultaj jaroj estis konsiderata malĝentila ago, sed en la nuna tempo pli kaj
pli disvastiĝas) parolas ne modifitan aŭ al fremduloj adaptitan alemanan
dialekton, tiam germanoj sen konoj de la alemana restas absolute sen ŝanco al
kompreno. La fenomenon de tiu kvazaŭ dulingveco en Alemanujo oni nomas en la
faka lingvo diglosion.

La kompreneblo de alemana por altgermanparolantoj estas divers(mal)facila
depende de la dialekto. Tial kelkaj lingvistoj kiu diferencigas la lingvojn ĉefe
laŭ la reciproka kompreneblo, konsideras la alemanan kiel memstara lingvo.

Oni povas fakte observi, ke kutime la loĝantoj de la najbaraj dialektregionoj
povas reciproke interkompreniĝi, dum ju pli granda estas la distanco, des malpi
interkompreniĝo eblas. Profesoro Meinrad Scheller en prelegserio pri ĝenerala
lingvistiko[mankas fonto] en la Universitato Zuriko kreis por ĉi-tiu fenomeno la
nocion "dialekta kontinuo". Dum zurikanoj kaj ŝvaboj aŭ ŝvaboj kaj hesoj
unuflanke kaj nederlandanoj kaj platgermanoj aliflanke bone interkompreniĝas,
interkompreniĝo inter hesoj kaj zurikanoj aŭ hesoj kaj holandlandanoj
malfacilas, kaj interkompreniĝo inter holandlandanoj kaj zurikanoj praktike
maleblas.

Do, laŭ Meinrad Scheller en la supre menciita prelego: "El politika vidpunkto la
alemana estas germana dialekto, el lingvistika vidpunkto temas pri du
sendependaj lingvoj, dum ĉe la itala, hispana, kataluna kaj portugala estas
ekzakte inverse."[mankas fonto]

Se oni prenas cinikan citaĵon de studento de Max Weinreich "Lingvo estas
dialekto kun armeo kaj militŝiparo", tiam oni devas konstati, ke ni havas en la
kazo de la alemana la escepton de la regulo. La alemana ja kvazaŭ estas la nacia
ĉeflingvo de Svislando kaj tie parolata de proksimume du trionoj de la
loĝantaro. Kaj Svislando ja disponas fakte post Rusio kaj Francio pri la tria
plej granda kaj forte armita armeo de Eŭropo[mankas fonto]. La alemana (almenaŭ
la svisgermana) do estas la dialekto kun armeo ...

Tamen, en Svislando ekzistas granda nombro da dialektaj variaĵoj de la alemana.
Se oni volus oficialigi la alemanan anstataŭ la germanan kiel oficlingvon, tio
kaŭzus grandan konflikton. Ĉu oni adoptu la bernan aŭ ĉu la zurikan variaĵon ĉar
tiuj du kun proksimume po 1,5 milionoj da parolantoj estas certe la plej gravaj.
Sed tion apencelanoj, bazelanoj aŭ valezanoj certe neniam akceptus. La germana
lingvo do rolas kvazaŭ la rolon de la skriba Esperanto de alemana Svislando.
Parolata la germana lingvo en Svislando ja praktike ne estas.



https://eo.wikipedia.org/wiki/A%C5%ADtomobilo

Aŭto aŭ aŭtomobilo (el la greka autos [mem] kaj latina mobilis [mobila]) estas
krom biciklo unu el la plej ofte uzataj veturiloj de la persona kaj
ŝarĝotransporto. Aŭtomobilo estas difinebla kiel memmova veturilo, kiu memstare
movas sin per helpo de propra movilo - sen helpo de tirbestoj - sur stratoj,
vojoj (sendepende de reloj).

La verŝajne unua aŭtomobilo estis konstruita kaj ekuzita en 1678 de la jezuita
pastro Ferdinand Verbiest (1623–1688) en la ĉina kortego. Temis pri memmova
vapormaŝino.

La piŝta motoro, laŭ kies skemo funkcias ankaŭ la hodiaŭaj motoroj, estas la
elpensaĵo de la nederlanda fizikisto Christiaan Huygens (1629–1695). Temis pri
eksploda motoro, kies eksplodaĵo estis verŝajne pulvo.

Jam en 1768 estis konstruita fare de Nicolas-Joseph Cugnot por la franca armeo
vapormaŝino por transporto de kanonoj, sed ĝi funkciis nur tre hazarde.

En la 19-a jarcento estis konstruitaj multnombraj vaporaŭtomobiloj. Jam en 1828
okazis pli-malpli regula naveda trafiko de vaporbuso inter London kaj Bath. En
la 20-a jarcento estis konstruita sukcesa vapor-aŭto, la t.n. Sentinel.

La evoluo de la hodiaŭa aŭtomobilo komenciĝis en 1886 en Germanio. Ĝi estis
inventita la 3-an de julio 1886 en Mannheim fare de Carl Benz. Iom poste sekvis
lin – sendepende de tio – en Cannstatt ĉe Stuttgart Gottlieb Daimler kaj Wilhelm
Maybach kaj en Vieno Siegfried Marcus.

La unuan longdistancan veturon entreprenis la edzino de Carl Benz, Bertha Benz
la 5-an de aŭgusto 1888 de Mannheim al Pforzheim.

La usonano Henry Ford disvolvigis sian praaŭton Kvarciklo Ford aŭ en angla Ford
Quadricycle kiel la unua vehiklo disvolvigita de Henry Ford. La unua aŭto de
Ford estis simpla kadro kun etanol-energia motoro kaj kvar biciklaj radoj
muntitaj sur ĝi. La unuaj aŭtoj estis estintaj mankonstruitaj, unu post alia,
kaj tre multekostaj. Tiuj pekuliaraj maŝinoj estis vidataj preskaŭ ludiloj por
riĉuloj. En la 1890-aj jaroj, la "senĉevala veturilo" estis relative nova ideo,
kaj neniu havis fiksan, universalan ideon pri kiel aŭto devas aspekti aŭ
funkcii. Plej el la unuaj aŭtokonstruantoj estis inventistoj, pli ol negocistoj,
kaj laboris per sia imagopovo kaj pri la elementoj kiujn ili havis disponeblaj.
Tiele, la invento de la Quadricycle markis gravan plinovigon kiel pra-aŭtomobilo
kiu metos la fundamenton por la futuro, kie venos pli praktikaj desegnoj.

Henry Ford en 1903 en Detroit (Usono) malfermis aŭtomobilan produktejon kaj dum
la unua jardeko de sia firmao sisteme enkondukis la tempo-ŝparan
produktoprocezon de muntoĉeno. La furora Modelo T de firmao Ford tial
produkteblis en pli grandaj kvantoj ol iu antaŭa aŭto, kaj la aliaj produktejoj
iom post iom transprenantaj la muntoĉenan produktadon (ekzemple firmao Opel en
Germanio dum 1924) kune kontribuis, ke la aŭtomobilo iĝis amasprodukto, kiu
ŝanĝis la konduton kaj ĉiutagon de la homoj kiel neniu alia produkto.

Ankaŭ hodiaŭ ekzistas malgrandaj entreprenoj, kiuj muntas ekskluzivajn aŭtojn
ĉefe permane; ekz. la firmaoj Stutz (Usono) kaj Morgan (Britio).

La plej ofte produktitaj aŭtomobiloj baziĝas sur la baza konstruo de Mercedes
Simplex (1906 – vidu supran foton, la t. n. simpleks-konstruaĵon): en tiu modelo
la motoro troviĝas antaŭe. La nocio Simpleks originas de la germana imperiestro
Vilhelmo la 2-a, kiu nomis en 1906 dum aŭtomobila ekspozicio en Berlino
ekveturon kaj la 10-minutan veturon kun Mercedesa aŭto "Simplex". La germana
imperiestra familio estis tre aŭtomobil-ravita, la frato de la Imperiestro
Vilhelmo la 2-a, princo Heinrich, inventis glacoviŝilon du jarojn post la
usonanino Mary Anderson kiel unua germano kaj anoncis la inventaĵon en 1905 por
patento.

La aŭtoj hodiaŭ havas ĝenerale eksplodan motoron. Pelaĵoj estas antaŭ ĉio
benzino (karbura motoro) kaj dizeloleo (dizelmotoro), en kelkaj landoj oni uzas
ankaŭ alkoholon. Pro emisiaj kaŭzoj aŭ por doni alternativon al la fosiliaj
brulaĵoj, iuj firmaoj evoluigis modelojn kun pelaĵoj kiel tergaso, likva gaso,
plantoleo (ekz. kolzoleo, biodizeloleo) aŭ hidrogeno. Nuntempe pliiĝas la
aŭtomobiloj kun elektromotoroj. La energio venas tiuokaze kiel ŝarĝita energio
de akumulatoro aŭ brulaĵ-ĉeloj, kiuj povas funkcii per hidrogeno aŭ alkoholo. Ĉe
hibridmovo de du japanaj produktantoj, la aŭtoj havas kaj karburan motoron kaj
elektromotoron. La karbura motoro ŝargas normalkaze la pilon por la
elektromotoro, kiu eluzas la avantaĝon de granda turnomomanto en la tuta
turnonombra amplekso. Aliaj tipoj estas la aŭtoj kun pura elektromovo aŭ
enŝaltado de karbura motoro ĉe granda povobezono (vidu ankaŭ Toyota Prius kaj
Honda).

Ekzistas ankaŭ malavantaĝoj de la aŭtouzado por la socio, unuopaj homoj, pro
kiuj unu konsideras aŭtomobilon kiel riskon por la homo kaj medio:



https://eo.wikipedia.org/wiki/%C4%88ina_lingvo

La ĉinaj lingvoj (中文 Pinyin: Zhōngwén, 汉语 (simpligita) /漢語 (tradicia) Hànyǔ,
华语/華語 Huáyǔ) estas unu el du ĉefaj subgrupoj de la ĉinotibeta lingvaro, kies
alia ĉefa subgrupo estas la tibetobirma lingvaro. Se oni konsideras la ĉinajn
lingvojn kiel unu lingvon, ĝi estas sendube la plej parolata lingvo: proksimume
1,2 miliardoj da homoj parolas ĉinan lingvon, do unu kvinono de la homaro.

La debato, ĉu oni devas paroli pri unu nura lingvo aŭ pri aro da malsimilaj
lingvoj, havas politikan signifon kaj estas foje afero de forta debato. La plej
parolata ĉina lingvo, la norma ĉina (nome mandarena) lingvo, estas ankaŭ la
oficiala lingvo de Ĉinio. La centra registaro donas specialan eminentecon al la
norma ĉina en ĉiuj niveloj de registarado kaj en la pedagogia sistemo, kaj eĉ
patronas la eksterlandan instruadon de la norma ĉina. Pli ol duoble da ĉinoj
parolas ĉi tiun ĉinan varianton ol ĉiujn aliajn lingvon, lingvaĵojn aŭ
dialektojn kombinite. Tial, iuj ofte nomas la norman ĉinan simple "ĉina lingvo".
Tamen, 360 milionoj de ĉinoj parolas almenaŭ naŭ aliajn ĉefajn variantojn de la
ĉinaj lingvoj &dash; el kiuj ĉiuj uzas la saman skriblingvon sed kies
parolmanieroj estas preskaŭ reciproke nekompreneblaj, kio indikus diversajn
lingvojn.

La parolantoj loĝas ĉefe en la kontinenta Ĉinio kaj la regionoj Tajvano,
Hongkongo kaj Makao. Ankaŭ pli ol 70% de singapuranoj uzas la simpligitan ĉinan
lingvon. Krome, ĉinaj fortaj minoritatoj ekzistas en kelkaj sud-orient-aziaj
landoj kiel ne tiom fortaj dise en la tuta mondo.

Multaj homoj diras "ĉina lingvo" kiam ili intencas la nordĉinan dialektaron aŭ
la norman ĉinan lingvon, kiu apartenas al tiu dialektaro (la esprimo "Mandarena
lingvo" povas signifi kaj la nordĉinan dialektaron kaj la norman ĉinan).

Oni kutimas konsideri la ĉinajn lingvojn unu lingvo, kiu enhavas multajn
dialektojn. Fakte, la diferenco inter la ĉinaj dialektoj kelkfoje estas kvazaŭ
la diferenco inter latinidaj lingvoj, kaj parolantoj de diversaj ĉinaj dialektoj
apenaŭ povas kompreni unu la alian. Ili tamen povas uzi ĉinan skribon por
interkompreniĝi. Kiam vorto bezonas klarigon, oni skribas ĝin per fingro en la
alian manon.

北方话 (nova), 北方話 (tradicia), pinyin : Běifānghuà Ili estas la bazo de la nuntempa
normlingvo pǔtōnghuà. Subgrupoj de la nordaj dialektoj estas la nord-orienta
dialekto (Pekino) kaj la nord-okcidenta dialekto.

Unu vasta suda dialekto estas ekzemple la kantona, kiu estas parolata en
Honkongo, Makao, kaj la provinco de Guangdong. Estas 52.000.000 homoj en Ĉinio,
kiuj ĝin parolas, kaj 71.000.000 en la tuta mondo. Homo de Kantono ne povas
kompreni la lingvon de homoj de Pekino. Oni aŭdas pli la kantonan ol la
normĉinan en Nordameriko, pro tio ke la plimulto de ĉinaj enmigrintoj venis el
pli riĉaj regionoj kiel Honkongo.

Aliaj ĉinaj lingvoj estas la vua (regiono de Ŝanhajo) 85.000.000; hunana (Xiāng,
ĉine) 35.000.000; la hakaa, 33.000.000; ĝjangŝia (Gan, ĉine) 32.000.000; ĝina
(Jinyu, ĉine) 45,000,000; kaj la sudmina 45.000.000.

La ĉina skribo havas ideogramojn, ne alfabeton. Unu ideogramo estas legata kiel
unu silabo kaj havas unu signifon. La vortoj ne ŝanĝiĝas (ekzemple laŭ
vortspeco), sed la gramatika rilato inter la vortoj estas decidita per la
sinsekvo ene de la frazo.

Por la mandarena lingvo (pǔtōnghuà) ekzistas norma latinlitera transskribo, kiu
estas uzata ĉefe en vortaroj kaj en komunikado kun ne-ĉinoj. Certaj el la aliaj
ĉinaj lingvoj (ekzemple la sudmina) ankaŭ estas foje skribataj per la latina
alfabeto kun aldonoj.

La tradicia ĉina skribo aŭ tradiciaj ĉinaj karaktroj (ĉine tradicie 正體字/繁體字;
simpligite 正体字/繁体字; pinjine Zhèngtǐzì/Fántĭzì) estas ĉinaj karaktroj en ajna
signaro kiuj ne enhavas karaktrojn aŭ karaktrajn anstataŭaĵojn nove kreitajn
post 1946. Ili estas plej ofte la karaktroj en la normigitaj signaroj de
Tajvano, Honkongo kaj Makao aŭ en la Kangxi-Vortaro.

Xu Daorong en sia eseo Kiom da ĉina en Esperanto? [1979] rememorigas, ke ĉina
kaj Esperanto estas du tre apartaj lingvoj, ĉar supozeble Zamenhof baziĝis ĉefe
sur hindeŭropaj lingvoj, krom la ne superebla geografia baro Kiel escepto estus
la vorto teo, de nedudebla ĉina deveno kune kun alia radiko samsignifa kaj
samdevena ofta en hindeŭropaj lingvoj, kia estas ĉa. La eseisto ordigas sian
tezon laŭ tri kategorioj, nome vortotrezoro, numerala sistemo kaj "transglito"
de unu vortospeco al la alia en ambaŭ lingvoj por konkludi, ke eĉ se Zamenhof
mem ne uzis aŭ eĉ ne konis la ĉinan, estas nedudeblaj similaĵoj inter la apartaj
lingvoj, kiuj konfirmas ties logikecojn. Pri la vortotrezoro la analizo de
sinjoro Daorong konsistas ĉefe en proponoj kaj bedaŭro ke jam ne eniris en
Esperanton pli da ĉinismoj kongrue kun la pezo kaj gravo de la ĉina kulturo.
Ekzemple Daorong propronas eniron de pli el la 56 ĉinaj naciecoj, el kiuj
dekomence eniris nur la sep internaciaj kazaĥo, koreo, mongolo, ruso, taĝiko,
tajo kaj uzbeko, krom kiuj en PIV eniris almenaŭ kvar nome hano, manĉuro,
tibetano kaj ujguro. Partikulare li bedaŭras la mankon de hujino. Ĉefa kontribuo
de la eseo estas listo de 83 ĉinismoj rilataj al la ĉina kulturo, el kiuj
majoritatoj estas mezurunuoj, muzikiloj, manĝaĵoj, nobelaj titoloj, kaj aliaj,
el kiuj eniris en PIV nur dabingo, huntuno, lio kaj maĝango, kaj li bedaŭras
ekzemple la mankon de fano, muo, juano, ĝiao, feno, ĝino kaj aliaj. Pri ties
ofteco kaj gravo li aludas al la traktado de tiuj vortoj kaj konceptoj en la
ĉina gazeto El Popola Ĉinio. La dua kontribuo temas pri la numerala sistemo kiu
en Esperanto, escepte pri la deveno de la radikoj, estas absolute same logika
kiel en la ĉina dum komparo kun la angla, germana, franca kaj rusa konstatigas,
ke en tiuj estas multaj neregulaĵoj, kiuj ne videblas en Esperanto, kaj same
okazis rilate al la ordaj numeraloj. La tria regulareco komuna al ambaŭ lingvoj
estas la "transglito" de unu vortospeco al la alia en ambaŭ lingvoj kies granda
fleksebleco estas unu el le plaj utilaj avantaĝoj en Esperanto.



https://eo.wikipedia.org/wiki/Voltaire

Voltero, france Voltaire [volTER], pseŭdonimo de François Marie Arouet [franSŬA
maRI arŬE] (naskiĝis la 21-an de novembro 1694(nun 1694-11-21) en Parizo, mortis
la 30-an de majo 1778, 83-jara, samloke) estis franca verkisto kaj filozofo. Li
estis unu el la plej elstaraj figuroj de la 18-a jarcento por Francio kaj ankaŭ
por la tuta Eŭropo kaj aparte por la movado de la Klerismo.

Li iĝis simbola figuro de la movado nomita filozofio de la Lumoj, plej elstara
reprezentanto de la filozofa partio, dum lia nomo restis ligita al lia luktado
kontraŭ la religia fanatikismo, kion li nomigis «Fifama», por la toleremo kaj la
liberpenso. Diisto ekster religioj jam konstituitaj, lia politika celo estis por
monarkio kaj modera kaj liberala, lumigita de la «filozofoj». Intelektulo
engaĝita je la servo de la vero kaj de la justeco, li entreprenis sola kaj
helpate de sia enorma elstareco, la defendon de viktimoj de la religia
maltoleremo kaj de la malracio en aferoj kiujn li igis famaj: kiaj tiuj de Jean
Calas, Pierre-Paul Sirven, kavaliro de La Barre, aŭ la grafo de Lally.

Lia literatura verkaro estas varia: lia teatro, lia eposa poezio, liaj historiaj
verkoj, faris el li unu de la francaj verkistoj la plej famaj en la 18a
jarcento; tiu verkaro enhavas ankaŭ rakontojn kaj romanojn, la Lettres
philosophiques, la Dictionnaire philosophique kaj gravan leteraron, nome de
ĉirkaŭ 21 000 trovitaj leteroj.

Laŭlonge de sia vivo, Voltaire ĉeestis ĉe la Grands (granduloj) kaj amikiĝis kun
reĝoj, sen kaŝi sian malemon por la popolo, sed li ankaŭ luktas kontraŭ la
intervenoj de la povo, kiu enprizonigis lin en la Bastilo kaj devigis lin
ekziliĝi en Anglion aŭ malproksimiĝi el Parizo. En 1749, post la morto de Émilie
du Châtelet, kun kiu li havis maltrankvilan rilaton dum dekkvin jaroj, li
foriris al la kortego de Prusio, sed, seniluziiĝinta ĉe siaj esperoj ludi gravan
rolon ĉe Frederiko la 2-a en Berlino, li malamikiĝis al tiu dum tri jaroj kaj
forlasis Berlinon en 1753. Li rifuĝiĝis iom poste ĉe Délices, proksime de
Ĝenevo, antaŭ akiri en 1759 bienon ĉe Ferney, ĉe la limo inter Francio kaj
Ĝenevo, ŝirme de povuloj. Li ne revenos al Parizo ĝis 1778, laŭdata de la popolo
post foresto de preskaŭ 28 jaroj. Li mortiĝis 83jaraĝa.

Voltaire emis komforton, la plezurojn de la manĝado kaj de la babilado, kion li
konsideris, kun la teatro, kiel unu de la plej taŭgaj formoj de la vivo en
socio. Zorge de sia materia bonfarto, kiu garantiis lian liberecon kaj lian
sendependon, li akiris konsiderindan riĉon en spekuloperacioj kiuj antaŭvidas la
spekuladon en borso de la fino de la reĝado de Ludoviko la 16-a kaj per la
vendado de siaj verkoj, kio permesislin instaliĝi en 1759 ĉe la kastelo de
Ferney kaj loĝi tie sufiĉe komforte kaj invitante proksimulojn. La pilgrimado al
Ferney formis parton en 1770-1775 de la edukveturado de la eŭropa elito
klerisma. Per investado de sia kapitalo, li faris la malriĉan vilaĝon Ferney
malgrandan prosperan urbeton. Malavara, bonhumora, li estis tamen ĉikanema kaj
foje feroca kaj malnobla ĉe siaj kontraŭuloj kiaj Jean-Jacques Rousseau aŭ
Crébillon.

Konsiderata de la Franca Revolucio — kun Jean-Jacques Rousseau, sia malamika
frato — kiel pioniro, li eniris en la Panteono en 1791, la dua post Mirabeau. Je
tiu periodo, je iniciato de la markizo de Villette kiu gastigis lin, la "Quai
des Théatins" kie la verkisto loĝis en Parizo je la momento de sia morto estos
renomita "Quai Voltaire". Honorita de la Tria Respubliko de Francio (ekde 1870,
en Parizo, kaj bolevardo kaj placo portas lian nomon), li nutris, en la 19a
jarcento, la luktantajn pasiojn de kontraŭloj kaj partianoj de la laikeco de la
Ŝtato kaj de la publika eduksistemo, kaj trans tio, de la spirito de la Lumoj.

François-Marie Arouet naskiĝis oficiale la 21an de novembro 1694 en Parizo kaj
estis baptita la venontan tagon en la tiama preĝejo (jam ne plu ekzistanta) de
Sankta Andreo de la Artoj aŭ de Arkoj. Sed Voltaire asertis foje ke vere li
naskiĝis la 20an de februaro 1694 en Châtenay-Malabry. Li ankaŭ pridisputis sian
patrecon, konvikita ke lia vera patro estis iu Rochebrune:

. Voltaire defendis ke la honoro de sia patrino konsistis je prefero de bravulo
kiel Roquebrune, «mousquetaire, officier, auteur et homme d'esprit» (musketisto,
oficiro, verkisto kaj geniulo) al sia patro, la notario Arouet kies kliento
estis Roquebrune, ĉar Arouet estis, laŭ Voltaire, homo tro komuna. La bapto ĉe
Parizo celus kaŝi la fakton de la ekstergeedza nasko kaj la malmultan esperon de
survivado de la infano. Ne ekzistas certeco sed nur la ideo ke ekstergeedza
nasko kaj sangorilato kun la militista nobelaro plaĉis al Voltero.

El patra flanko (oficiale), la familio Arouet estis origina el malgranda vilaĝo
de la nordo de Poitou, nome Saint-Loup, proksime de Airvault, kie ili dediĉis
sin el la 15a kaj 16a jarcentoj al agado de tanado. La familo Arouet estus
ekzemplo de la socia ascendo de la burĝaro en la 17a jarcento. La unua Arouet
kiu lasis sian provincon instaliĝis en Parizo en 1625 kie li malfermis vendejon
de tolaĵoj kaj silko. Li edzinigis filinon de riĉa komercisto pritola kaj
pliriĉiĝis sufiĉe por aĉeti por sia filo, François, nome la patro de Voltaire,
postenon de notario ĉe Châtelet en 1675, certigante por la postenulo la aliron
al la malalta jura nobelaro. Tiu lasta, laborema kaj honesta, kreskigis ankoraŭ
la familian riĉon, edziĝis la 7an de junio 1683 al la filino de krim-aktuaro ĉe
la Parlamento. Arouet la patro volis doni al sia filo intelektan edukadon
kongrua kun la alto de la montritaj ebloj.

Kun Marguerite d’Aumard, Arouet la patro kreskas kvin gefilojn (el kiuj tri
atingas la plenkreskan aĝon), kaj revendas sian postenon en 1696 por akiri
postenon de reĝa konsilisto, kontrolisto de spicoj ĉe la Trezortribunalo.
Voltaire perdis sian patrinon je sia aĝo de sep jaroj. Li havis ĉefe pliaĝan
fraton, nome Armand, advokato ĉe la Parlamento, rigora katoliko (jansenisto),
kaj fratinon, nome Marie, unika samfamiliano kiu inspiris al li amon. Edzino de
Pierre François Mignot, korektisto ĉe la Trezortribunalo, ŝi estos la patrino de
la abato Mignot, kiu ludos gravan rolon je la morto de Voltaire, kaj de Marie
Louise Mignot, la futura «Madame Denis», kiu kunhavos kun Voltero parton de sia
vivo.

Diference de sia pli aĝa frato ĉe la jansenistoj, François-Marie eniris
dekjaraĝa internulo en la lernejo Louis-le-Grand ĉe la Jezuitoj,, kie lernis
ekzemple 10 % de filoj de eksterlandaj nobeloj de Mezoriento kaj ankaŭ kelkaj
ĉinoj. Tie François-Marie restis dum sep jaroj. La jezuitoj intruis latinon kaj
retorikon, sed ili volis ĉefe formadi homojn de mondo kaj iniciatigis la
lernantojn al la sociaj artoj: retorikaj konkurencoj, politikaj polemikoj,
konkursoj de versigo, kaj teatro. Oni organizis spektaklojn, plej ofte en latino
el kiuj laŭprincipe oni forigis la amajn scenojn, kaj kies virinaj roloj estis
ludataj de knaboj, kiuj estis prezentataj kursofine dum la distribuado de
premioj.

Arouet estis brila lernanto, tuj fama pro sia versig-kapablo: lia entute unua
publikaĵo estas Ode à sainte Geneviève. Presita de la Pastro, tiu odo estis
disvastigita eĉ ekster la muroj de Louis-le-Grand. Li lernis en la lernejo
Louis-le-Grand interagadi egalece kun gefiloj de gravuloj, kies amikeco estos
por la juna Arouet ege utila dum sia tuta vivo: inter multaj aliaj, la fratoj
Argenson, René-Louis kaj Marc-Pierre, estontaj ministroj de Ludoviko la 15-a kaj
la estonta duko de Richelieu. Kvankam li estos tre kritikema pri tio kio
koncernas la religion ĝenerale kaj la ekleziulojn partikulare, li konservos dum
sia tuta vivo grandan respekton por sia jezuita instruisto Charles Porée.
Voltaire verkis en 1746:

Arouet forlasis la lernejon en 1711 kiam li estis 17jaraĝa kaj anoncis al sia
patro ke li volas esti beletristo, kaj ne advokato aŭ postenulo kiel konsilisto
ĉe la antikvreĝima Parlamento, investo sufiĉe konsiderinda kiun la patro estis
preta fari por li. Pro la patra kontraŭstaro, li eniris en la altlernejo de juro
kaj ĉeestas ĉe la societo de la Maison du Temple (Domo de la Templanoj), laŭ kiu
kunvenis en la hejmo de Philippe de Vendôme membroj de la alta nobelaro kaj
poetoj (el kiuj Chaulieu), kleraj epikuristoj konataj pro sia genio, sia ateismo
kaj sia skeptikismo. La abato de Châteauneuf, lia baptopatro, estis prezentinta
lin ekde 1708. En lia akompano, li konvinkiĝis ke li estis naskiĝinta el granda
senjoro ateisto kaj neniel rilatis kun la familio Arouet kaj komunaj stirpoj.
Tio estis por li ankaŭ lernejo de poezio; li lernis ankaŭ fari versojn

Lia patro apartigis lin provizore el tiu etoso sendante lin al Caen, poste fidis
lin al frato de sia baptopatro, nome la markizo de Châteauneuf, kiu ĵus estis
nomumita ambasadoro ĉe Hago kaj akceptis iĝi lia privata sekretario. Sed tiu
malproksimigo ne daŭris. Kristnaske de 1713, li estis reveninta, elpostenigita
kaj elnederlandigita pro nelicaj rilatoj kun fraŭlino Furia, lia patro volis
sendi lin en Amerikon sed fine situis lin en la studio de pariza magistro. Li
estis savita de iama kliento de Arouet, klera kaj riĉa, nome M. de Caumartin,
markizo de Saint-Ange, kiu konvinkis lin fidi je sia filo por testi la poezian
talenton de la juna ribelulo. Arouet la filo ankaŭ feriis ĉe la kastelo de
Saint-Ange ĉe Fontainebleau kaj dume li legis, verkis kaj aŭskultis rakontojn de
sia gastiganto, kio utilis al li por la verkado de La Henriade kaj Le Siècle de
Louis XIV.

En 1715, je la komenco de la Regenteco, Arouet estas 21jaraĝa. Li estas tiom
brila kaj amuza ke la alta socio petegas lian ĉeeston. Li estus povinta iĝi
amiko de la Regento sed li troviĝas en la kampo de liaj malamikoj. Invitita al
la kastelo de Sceaux, centro de opozicio plej aktiva kontraŭ la nova povo, kie
la dukino de Maine, edzino de la duko de Maine, eksterleĝa legitimita filo de
Ludoviko la 14-a, tenas brilan kortegon, li ne povas eviti fari insultajn
versojn pri la amaj rilatoj de la Regento kaj de lia filino, la dukino de Berry,
kiu ĵus naskis sekrete.

La 4an de majo 1716, li ekziliĝis al Tulle. Lia patro uzis influon ĉe iamaj
klientoj por moligi la Regenton kiu anstataŭigis Tulle per Sully-sur-Loire, kie
Arouet la filo instaliĝis en la kastelo de la juna duko de Sully, konatulo de la
movado ĉirkaŭ Temple, kiu vivis kun siaj proksimuloj ĉe serioj de dancoj,
festenoj kaj diversaj spektakloj. Proksime de la vintro, li petis favoron
(pardonon) de la Regento, kion li ricevis. La juna Arouet tiam rekomencis sian
turbulan vivon en Saint-Ange kaj ĉe Sceaux, profite de la gastemo de la riĉuloj
kaj de la komforto de iliaj kasteloj. Sed, kaptita de la medio, kelkajn
semajnojn poste, li refiagis. Amikiĝinte kun iu Beauregard (belrigardo), reale
informanto de la polico instrukciita por paroligi lin, li konfesas esti la
aŭtoro de novaj verkoj de satiraj versoj kontraŭ la Regento kaj lia filino. La
16an de majo 1717, li estis sendita al la Bastila Prizono per lettre de cachet.
Arouet estis tiam 23jaraĝa kaj restos enbastiligita dum dekunu monatoj.

Je sia unua eliro de la prizono de la Bastilo, konscia esti malŝparinta sian
tempon kaj sian talenton, li volis ŝanĝi sian vivon, kaj famiĝi en la ĝenroj la
plej nobelaj de la tiama literaturo: nome la tragedio kaj la eposo.

Por rompi el sia pasinto, kaj ĉefe el sia familio, por forviŝi nomon enhavantan
vulgarajn konsiderojn, li kreis nomon belsonan: nome Voltaire. Oni ne scias el
kiuj elementoj li prilaboris tiun pseŭdonimon. Oni starigis nombrajn hipotezojn,
ĉiuj verŝajnaj sed neniam pruvitaj: inversigo de la silaboj de la urbeto
Airvault (proksima de la vilaĝo el kiu estis origina la familio Arouet),
anagramo de Arouet l.j. (la juna) aŭ eĉ estas referenco al iu rolulo de teatro
nomita Voltare.

La 18an de novembro 1718 lia unua verko sub la pseŭdonimo Voltaire, Edipo,
atingis enorman sukceson. La publiko, kiu vidis en li novan Racine, ŝatis liajn
versojn kun formo de sentencoj kaj liajn insolentajn aludojn al la mortinta reĝo
kaj al la religio. Liaj talentoj de poeto de moderna socio sukcesegis en la
salonoj kaj kasteloj. Li iĝis intima amiko de la familio Villars, kiu ricevis
lin en sia kastelo de Vaux, kaj la amanto de Madame de Bernières, edzino de la
président à mortier de la parlamento de Rouen.

Post la malsukceso de dua tragedio, li konis novan sukceson en 1723 per La
Henriade, poemo de 4,300 aleksandroj reference al la klasikaj modeloj (Iliado de
Homero, Eneado de Vergilio) kies temo estis la sieĝo de Parizo fare de Henriko
la 4-a kaj kiu skizas la portreton de ideala monarko, malamiko de ĉia
fanatikismo: oni vendis 4,000 ekzeemplerojn en kelkaj semajnoj, kaj tiele tiu
poemo konoj sesdek eldonojn sinsekvajn dum la vivo de ties aŭtoro. Por siaj
samtempaj admirantoj, Voltaire estos dumlonge la aŭtoro de La Henriade, la
«franca Vergilio», la unua kiu verkis nacian eposon, sed tiu ne pasis al la
futuro kaj estis forgesigita fare de la romantismo en la 19a jarcento.

En januaro de 1726, li suferis humiligon kiu markos lin sian tutan vivon. La
kavaliro Guy-Auguste de Rohan-Chabot, juna aroganta nobelo, apartenanta al unu
de la plej elstaraj familioj de la regno, alparolis lin ĉe la Franca Komedio:

Voltaire volis venĝi sian honoron per armoj, sed lia ardo voli fari justicon per
si mem maltrafis ĉiujn. La familio Rohan sukcesis eĉ atingi ke oni arestu
Voltaire, kiu estis enkarcerigita en la Bastilo la 17an de aprilo. Li estos
liberigita, du semajnojn poste, nur kondiĉe ke li ekziliĝu.

Voltaire estis 32jaraĝa kiam li foriris al Anglio. Tiu esperto markos lin per
neforviŝebla memoro. Li iĝis profonde impresita de la spirito de libereco de la
angla socio (kio ne evitis, ke li konstatu la ombrojn de la bildo, ĉefe ĉirkaŭ
la fino de sia estado tie). Dum en Francio estis la regado de la lettre de
cachet, en Anglio la leĝo de Habeas corpus de 1679 (neniu povas resti arestita
sen decido de juĝisto) kaj la Deklaro de rajtoj de 1689 protektas la anglajn
civitanojn kontraŭ la povo de la reĝo. Anglio, tiu «lando de filozofoj», havigas
justicon al la veraj granduloj kiuj estis tiuj de la genio. Kiam li ĉeestis en
1727 en la solena funebro de Newton en la Abatejo Westminster, li faris la
komparon: supozinte ke Descartes mortiĝu en Parizo, certe oni ne estus
interkonsentinte ke li estu entombigita en la Baziliko de Saint-Denis, ĉe la
reĝaj tomboj. Ankaŭ la materia sukceso de la popolo de Anglio okazigas sian
admiradon. Li rilatigas la malprogreson de Francio en la ekonomia tereno kun la
arkaismo de ties institucioj. Li ĉirkaŭkalkulas ke, tie kie kreskas la intenso
de la komercaj kaj intelektaj interŝanĝoj, pligrandiĝas proporcie la deziro de
la popoloj al plia libero kaj tolero.

Li bezonis malmultan tempon por akiri elstaran regadon de la angla lingvo. En
novembro de 1726, li instaliĝis en Londono. Li renkontiĝas kun verkistoj,
filozofoj, saĝuloj (fizikistoj, matematikistoj, naturalistoj) kaj iniciatis al
konfakoj kiujn li malkonis ĝis tiam. Lia estado en Anglio donas al li la okazon
malkovri Newton kies verkon li ĉiam disvastigos. Tiele oni povas skizi la
mutacion de la beletristo en «filozofo», kio kondukos lin al investado en ĝenroj
ĝis tiam konsideritaj kiel malmulte prestiĝaj: nome historio, politika eseo kaj
poste la romano. En Anglio li ekverkis en angla la verkon per kiu li montras
sian observadon pri Anglio, kiun li aperigos en 1733 en Londono sub la titolo
Letters Concerning the English Nation kies franca versio estas la Lettres
philosophiques.

Li alproksimiĝis al la kortego de Georgo la 1-a poste de Georgo la 2-a kaj
preparis eldonon de la Henriade por abono akompanata de du eseoj en angla kiu
havigis grandan sukceson (343 abonantoj) kaj rekuperigis liajn financojn. Simila
abonkampanjo malfermita en Francio fare de lia amiko Thériot atingis nur 80
abonantojn kaj iĝos celo de nombraj konfiskoj fare de la polico.

Aŭtune de 1728, li estis permesita reveni en Francion kondiĉe le li restu
malproksime de la ĉefurbo. La afero Rohan eksdatiĝis jam de tri jaroj. Voltaire
kondutis prudente, kaj loĝis plurajn monatojn ĉe Dieppe kie li ŝajnigas sin
anglo. Li ricevis en aprilo la permeson veni en Parizon, sed Versajlo restis al
li malpermesita.

Voltaire voli iĝi riĉa por iĝi sendependan verkisto. Je sia reveno el Anglio, li
havas nur malmultan havaĵon kiujn li uzas aktive por fari ilin fruktigi. Li
akiras gravan kapitalon (kun aliaj kaj laŭ ideo de la matematikisto La
Condamine) partoprenante en ŝtata loterio malbone ideita. Poste, li foriris al
Nancy por spekuli per akcioj eldonitaj de la nova duko de Lorraine, operaco en
kiu li eble «triobligis sian oron». Li ricevis ankaŭ en marto 1730 sian parton
de la patra heredo. Tiuj fondusoj estis racie investitaj en komerco, «la aferoj
de Berberio», vendado de tritiko de Nordafriko al Hispanio kaj Italio kie ĝi
estis plej enspeziga ol ĉe Marsejlo kaj la «transakcioj de Kadizo», nome
interŝanĝo de produktoj de la francaj kolonioj kontraŭ oro kaj arĝento el Peruo
kaj Meksiko. En 1734, li fidis siajn kapitaloj al la fratoj Pâris en ilia
entrepreno de provizoj al la armeoj. Fine, el 1736, Voltaire ekpruntedonis monon
al gravaj personoj kaj al tuteŭropaj princoj, tuj transformita en enspezoj laŭ
ofta tiama praktiko.

En 1730, okazaĵo, kiun li memoros je la horo de sia morto, kortuŝis kaj
skandalis lin. Li estis kun Adrienne Lecouvreur, nome aktorino kiu estis ludanta
liajn teatraĵojn kaj kun kiu li estis havante rilaton, kiam ŝi mortiĝis. La
pastro de la paroĥo de Saint-Sulpice malakceptis entombigi ŝin (Francio estis
tiam la nura katolika lando kie la aktoroj suferis pro ekskomuniko). La kadavro
devis esti metita sur ĉaro ĝis malgrava tereno ĉe la limo de la urbo kie ŝi
estis enterigita sen ajn monumento por marki ŝian tombon. Kelkajn monatojn poste
mortiĝis en Londono aktorino, Sino. Oldfield, kaj estis enterigita en la Abatejo
Westminster. Denove Voltaire faris la komparon.

Voltaire revenis literature al Parizo per teatro (sed li laboras laŭ sia kutimo
je kelkaj verkoj samtempe). Sen multa sukceso per Brutus, La mort de César kaj
Eriphyle. Sed Zaïre en 1732 havigas al li sukceson kompareblan al tiu de Edipo
kaj ĝi estis ludita en la tota Eŭropo (la 488a ludo okazis en 1936).

La famigo de Voltaire per la Lettres philosophiques aŭ la Lettres anglaises,
publikigitaj en 1734 ŝajnas la unua majstroverko de la epoko de la Klerismo.
Dudek kvin leteroj pritraktas temojn tre variajn: la religio, la sciencoj, la
artoj, la politiko aŭ la filozofio (ĉefe de Pascal). La verko estis direktita al
popolo pli malpli klera, kapabla legi sed sufiĉe necesa de ia edukado. Ili estas
malfermaj leteroj, destinitaj esti legataj de plej granda nombro da legantoj
ebla danka al ties apero laŭ formo de libro.

Post monatoj, ne tre sana, Voltaire vivis sen amatino. En 1733, li iĝis la
amanto de S-ino du Châtelet, nome Émilie du Châtelet 27jaraĝa, 12 malpli ol
Voltaire. Filino de sia antikva protektanto, nome la barono de Breteuil, ŝi
decidis dum dekses jaroj pri la orientado de sia vivo, en situacio preskaŭ
geedza (ŝia edzo, militisto kiu postenis tra Eŭropo kun sia reĝimento, ne
postulis el ŝi fidelecon, kondiĉe ke oni ŝajnigu normalecon, regulon kiun
Voltaire «amiko de la familio» sciis respekti). Ili havis komunan entuziasmon
por la studo kaj sub la influo de sia amikino, Voltaire enpasiigis por la
sciencoj. Li

diris li. Ŝi ludis gravan rolon en la metamorfozo de la ĝistiama beletristo en
«filozofon». Ŝi lernigis al li la arton de la diplomatio, bremsis sian senordan
ardon. Ili konos dek jarojn de feliĉo kaj komuna vivo. La pasio malvarmiĝis
poste. La malfideleco estis reciproka (la nevino de Voltaire, S-ino Denis, iĝis
lia amatino fine de 1745, sekreto tre kaŝita dumvive; S-ino du Châtelet enamiĝis
pasie de Saint-Lambert en 1748), sed ili ne separiĝos dume, male la rilato inter
ambaŭ spiritoj eĉ plifortiĝis. Je ŝia morto, en 1749, ŝi neniam estos
anstataŭata. S-ino Denis, kiun Voltaire amos tenere, zorgos pri hejmaj aferoj
(pri kiuj ne zorgis Sino. du Châtelet), sed ŝi neniam estos la konfidenculino
kaj konsilistino de liaj laboroj.

Émilie estis vera scienculino. La etendo de ŝiaj konoj en matematiko kaj en
fiziko faris el ŝi escepton en tiu jarcento. Ŝi estas ankaŭ monduma virino kiu
vivas modernan vivon krom siaj studoj. Ŝi amis la amon (ŝi jam estis havinta
plurajn amantojn, el kiuj la duko de Richelieu; ŝi iĝis en 1734 la amatino de
sia profesoro de matematiko, Maupertuis, kiun prezentis al ŝi Voltaire) kaj la
vetludon, pro kio ŝi perdis multon da mono. Ŝi serĉis viron je sia mezuro por
atingi sian intelektan sukceson: Voltaire estis elstara verkisto, de eŭropa
famo, same deziranta sukceson ankaŭ li mem.

1734 estis la jaro de la eksterleĝa publikigo de la Lettres philosophiques, foje
nomita la «manifesto de la Lumoj», granda kaj polemika intelekta eseo pri la
moderneco angla, publikigita en la tuta Eŭropo je 20,000 ekzempleroj, laŭ
ĉirkaŭkalkulo de René Pomeau, cifero partikulare alta por la epoko. La elstarigo
de la libereco kaj de la toleremo angla estis konsiderita en Parizo kiel atako
kontraŭ la registaro kaj la religio. La libro estis kondamnita de la Parlamento
de majoritato de jansenistoj kaj bruligita ĉe la granda ŝtuparo de la Palaco.
Oni proklamis lettre de cachet kontraŭ Voltaire kiu fuĝis al la kastelo de
Cirey, nome la kastelo ĉampanja kiun posedis la familio Châtelet. Post unu jaro,
kaj post lettre de désaveu (senkulpiga deklaro) per kiu li «proklamas sian tutan
submeton al la religio de liaj gepatroj», li ricevos permeson reveni al Parizo
se necese, sed ĉiukaze la lettre de cachet ne estis nuligita.

Dum la venontaj dek jaroj pasitaj ĉefe ĉe Cirey, Voltaire ludos duoblan ludon:
trankviligi siajn kontraŭulojn por eviti la Bastilon, pluigante sian filozofian
verkaron por gajni la koron de la dubemuloj. Ĉiaj rimedoj estas bonaj:
eksterleĝaj publikaĵoj malkonfesitaj, manuskriptoj el kiuj oni sciigas ke temas
pri privataj fantaziaĵoj ne destinitaj al publikigo kaj kiujn oni legas nur al
amikoj kaj vizitantoj kiuj disvastigas la plej ardajn erojn (ekzemple La Pucelle
kiu primokas la figuron de Johanino de Arko). Lia engaĝiĝo estas neseparebla de
kontraŭreliga militemo. La religia maltoleremo, kiu laŭ li respondecas pro
malprogreso de civilizo, estas por li unu de la arkaismoj el kiuj oni devus
purigi Francion.

Voltaire restaŭris Cirey danke al sia mono. La tagoj iĝas studemaj: komunaj
diskutoj, legadoj kaj laboroj, personaj taskoj, temantaj pri scienco kaj
religio. Voltaire faris sciencajn eksperimentojn ĉe la laboratorio de Émilie por
la konkurso de la Akademio de Sciencoj. Helpita de Émilie du Châtelet, li estis
unu de la unuaj kiuj popularigis en Francion la ideojn de Newton pri la
universala gravito publikigante Épitre sur Newton (1736) kaj Éléments de la
philosophie de Newton (1738). Li komencis La Pucelle (por amuziĝi, diris li) kaj
Le Siècle de Louis XIV (por konvinki sian amikinon kiu ne amis historion),
preparis L’Essai sur les mœurs, ĝenerala historio de la kristana Okcidento kie
li nombrigas la hororojn fare de la fanatikismo. Li verkis ankaŭ teatron per
Alzire (kiu faris «perdi la spiradon» al la juna Rousseau) kaj Mérope kiu estis
granda sukceso. Poemo, per kiu li defendas la lukson («Le superflu, chose très
nécessaire»), nome Le Mondain, kaj kiu alvokas la vivon de Adamo, skandalas
Parizon ĉefe ĉe la jansenismaj etosoj. Avertita, li fuĝis en Nederlandon
timiĝinte reprezaliojn. En 1742, lia teatraĵo Mahomet estis plaŭdita en Parizo.
Sed la samaj etosoj akuzas Voltaire akuzi, trompe tra kritiko al Islamo, la
kristanismon. Tiu etosoj akiris tiom reĝajn apogojn, kiuj dekomence ne volis
malpermesi la teatraĵon, ke Voltaire, ankoraŭ sub la minaco de la lettre de
cachet de 1734, devis retiri la teatraĵon post la 3a ludado. Ĝi ne estos
reludata ĝis 1751. Voltaire aperis pli kaj pli kiel kontraŭanto de la religio.

En 1736, Voltaire ricevis la unuan leteron de la estonta reĝo de Prusio.
Komencis tiam korespondado kiu daŭros ĝis la morto de Voltaire (interrompita en
1754, post la ofendo de Frankfurto, ĝi rekomencos en 1757).

skribis al li Frederiko kiu volis ligi lin al sia kortego ĉiarimede. Voltaire
vizitos lin plurajn fojojn, sed li malakceptis instaliĝi en Berlino dum vivo de
S-ino du Châtelet kiu malfidis de la filozofa reĝo.

Eble pro tiu tialo, Madamo du Châtelet pelis Voltaire serĉi revenon al la gracio
de Ludoviko la 15-a. Siaflanke, Voltaire ne vidas estontecon por siaj ideoj sen
la konsento de la reĝo. En 1744, li estis helpata de la situacio: la nova
ministro de Eksterlandaj Aferoj estas d’Argenson, lia iama kundisĉiplo de
Louis-le-Grand kaj krome kaj ĉefe li havas la apogon de la nova favoratino
Madamo de Pompadour, kiu miras lin. Lia amikeco kun la reĝo de Prusio estas
favora kromaĵo. Li sonĝis iĝi peranto de alianco inter ambaŭ reĝoj kaj akceptis
diplomatian mision, kiu malsukcesis. Danke al liaj apogantoj, li akiris la
postenon de historiografiisto de Francio, la titolon de «gentilhomme ordinaire
de la chambre du roi» (ordinara servisto de la reĝa ĉambro) kaj de la enirado en
lia ĉambro. Kadre de liaj funkcioj, li komponis lirikan poeziaĵon, nome La
Bataille de Fontenoy kaj operon, kun Rameau, por la glorio de la reĝo. Sed
Ludoviko la 15-a ne amas lin kaj Voltaire neniam estos kortegano.

Krome, la konkero de la Franca Akademio ŝajnas al li «absolument nécessaire»
(absolute necesa). Li volis protektiĝi kontraŭ siaj kontraŭuloj kaj revenigis
tien siajn amikojn (je lia morto, ĝi ja estos majoritate voltereca kaj havos
kiel estro d'Alembert kiu estis tute lia sekvanto). Post du malsukcesoj kaj
multa hipokriteco (laŭdaĵo de la Jezuitoj kaj la onidiro de la papa beno), li
sukcesis esti reelektita la 2an de majo 1746.

La saman jaron, Zadig, malgranda libro publikigita eksterleĝe en Amsterdamo
estis malkonfesita de Voltaire :

Krom ties filozofiaj aspektoj, Zadig aperas kiel memkritika bilanco kiu starigas
Voltaire kiam li estis 50jaraĝa, asertis Pierre Lepape. La glorio estas akirita
nur laŭ la kosto de la ridindigo kaj de la honto esti kortegano, la feliĉo estas
detruita de la persekutado kiun oni devas sufero, la amo estas malsukceso, la
scienco maniero kaŝi la absurdecon de la vivo. La historio de la homaro estas
tiu de la vojo de la konscio spite la barojn: malkono, superstiĉo, netoleremo,
nejusteco, senracio. Zadig estas kiu luktas kontraŭ tiu malhelo de la konscio:

En septembro 1749, S-ino du Châtelet, graveda el Saint-Lambert, oficiro de la
kortego de la reĝoi Stanislas kaj poeto, mortiĝis dum la tagoj post la nasko.

Post la morto de Madamo du Châtelet, kun kiu Voltero estis kredinta fari sian
vivon ĝis la fino de siaj tagoj spite iliajn kverelojn kaj reciproka
malfideleco, Voltaire estis senespera kaj suferis pro depresio, la nura vera
sufero de mia vivo, diros li. Li estis 56jaraĝa. Li restis nur ses monatojn en
Parizo. La malamikeco de Ludoviko la 15-a kaj la malsukceso de sia tragedio
Oreste pelis lin akcepti la ripetitajn invitojn fare de Frederiko la 2-a.

Li foriris en junio 1750 al la kortego de Prusio. La 27an de julio, li estis en
Berlino. Li sentis ĉarmon. Komfortege loĝata ĉe la apartamento de la marŝalo de
Saksio, li laboris du horojn ĉiutage kun la reĝo kiun li helpis por prepari
liajn verkojn. Vespere okazis ves permanĝoj ĉe la malgranda kortego francigita
de Pocdamo kie li renkontiĝas kun Maupertuis, prezidento de Berlina Akademio, La
Mettrie, d’Argens. Li havis sian ĉambron ĉe la kastelo Sans-Souci kaj
apartamento en la urbo ĉe la palaco de la Rezidejo. En aŭgusto, li ricevis la
dignecon de Ĉambelano, kun la ordono de la Merito.

Voltaire pasis pli ol du jaroj kaj duono en Prusio (li finigis tie Le Siècle de
Louis XIV kaj verkis Micromégas). sed post la komenca entuziasmo, liaj rilatoj
kun Frederiko malboniĝis, la kvereloj oftiĝis, foje provokitaj de la malprudento
de Voltaire (afero Hirschel).

Unu pamfleto de Voltaire kontraŭ Maupertuis (tiu lasta estis fifarinta, kiel
prezidanto de la Scienca Akademio, misuzon de povo kontraŭ la iama guvernisto de
Madamo du Châtelet, König, akademiano li mem) provokis la rompon. La pamfleto,
La Diatribe du docteur Akakia, estis presita de Voltaire sen la konsento de la
reĝo kaj uzante permeson konsentita por alia verko. Sentinte sin trompita, furia
ke oni ataku sian Akademion, Frederiko konfiskigis la ekzemplerojn kiuj estis
bruligitaj sur la publika placo fare de la ekzekutisto. Voltaire petis sian
maldungon.

Li forlasis Prusion la 26an de marto 1753 kun la permeso de la reĝo. Li ne
direktas sin tuje al Francio, sed haltas dumlonge ĉe Leipzig, Gotha kaj Kassel
kie li estis aklamita, sed ĉe Frankfurto, urbo libera el la Imperio, Frederiko
arestigis lin la 31an de majo fare de sia tie loĝanto la barono von Freytag, por
rekuperi libron de poeziaĵoj verkitan de li mem kaj donitan al Voltaire, pri kiu
li temis ke la franco faru malbonan uzadon (Voltaire faris sian rakonton pri la
afero «la verko de poezio de la reĝo mia majstro»). Dum pli ol unu monato,
Voltaire, akompanate de Madamo Denis veninta kuniĝi, estis humiligita, rabita,
minacita kaj ĉantaĝita per serio de scenoj absurdaj kaj ubuecaj. Finfine
liberigita, li povis forlasi Frankfurton la 8an de julio.

Ĝis la fino de la jaro, li atendis en Colmar la permeson reveni al Parizo, sed
la 27an de januaro 1754, oni komunikis al li malpermeson alproksimiĝi al la
ĉefurbo. Li direktis sin tiam, tra Liono, al Ĝenevo. Li pensis trovi havenon de
libereco en tiu respubliko kalvinisma de elstaruloj kaj kleraj bankistoj
interkiuj li enkalkulis nombrajn admirantojn kaj partianojn.

Danke al sia amiko François Tronchin, Voltaire aĉetis pere de pajlhomo (la
katolikoj ne povis iĝi posedantoj en Ĝenevo) la belan biendomon de Délices kaj
luis alian ĉe la kantono Vaud por pasi tie la sezonon vintran. La hejmo Délices
anoncis Ferney. Voltaire plibeligis la domon, kaj komfortiĝis, ricevis
vizitantojn ofte (la vizito al tiu grandulo, kerne de la propagando voltera,
iĝis modo), ludigis private teatraĵojn (la teatro estas ankoraŭ malpermesita en
la urbo de Kalvino). Tuje, la ĝenevaj pastoroj «konsilis» lin nenion publikigi
kontraŭ la religio dum li loĝas inter ili.

Li multe laboris: teatro, preparado de Kandido, sep volumoj de la Essai sur les
mœurs (Eseo pri moroj) aperiginta je 7,000 ekzempleroj, Poème sur le désastre de
Lisbonne, revizio de la dek unuaj volumoj de siaj Œuvres complètes (kompleta
verkaro) ĉe Gabriel Cramer sia nova eldonisto, kiu havas reton de korespondantoj
tuteŭrope kiu permesas al li disvastigi malpermesitajn librojn.

Voltaire kunlaboris ankaŭ ĉe l’Encyclopédie de Diderot kaj d’Alembert (125
recenzitaj aŭtoroj). Tiu granda vortaro vendita en la tuta Eŭropo (la abono
multekostis) defendis ankaŭ la liberecon pensi kaj verki, la separadon de povoj
kaj atakis la monarkion de dia rajtigo. Voltaire redaktis tridekon de artikoloj,
sed li malkonsentis pri la taktiko («Je voudrais bien savoir quel mal peut faire
un livre qui coûte cent écus. Jamais vingt volumes in-folio ne feront de
révolution; ce sont les petits livres portatifs à trente sous qui sont à
craindre (la grandaj multekostaj libroj ne faros revolucion, sed la malgrandaj
faicle porteblaj libroj) »). Li volus meti sian markon, fari de la Encyclopédie
la organo de la kontraŭkristana luktado, presi ĝin ekster Francio, sed, se
d'Alembert esits forta aliancano, li ne povis allogi Diderot al siajn
vidpunktoj.

Tre inspirita de Voltaire, la artikolo «Genève» de d’Alembert aperinta en la
volumo VII en 1757 skandalis la ĝenevan pastraron.

En Francio, post la atenco de Damiens kontraŭ Ludoviko la 15-a, disvolviĝis
kontraŭfilozofan atakon: post la libro de Helvétius, De l’Esprit, malpermesita
en aŭgusto 1758, la Encyclopédie estis malpermesita siavice la 8an de marto
1759, per reĝa dekreto.

Por sekurigi sian sendependon kaj eskapi el la ĉikanado fare de la pastoroj de
Ĝenevo, Voltaire aĉetis la kastelon de Ferney (kaj tiun de Tourney kiu formas
kun la antaŭa vastan aron de unusola posedanto) kaj instaliĝis tie en oktobro de
1758. Ferney estas en la Lando Gex, en franca teritorio, sed malproksime de
Versajlo kaj je kvar kilometroj de la respubliko ĝeneva kie li povus trovi
rifuĝon kaj kie situiĝas sia eldonisto Cramer kaj granda nombro de siaj
partianoj en la regantaj medioj.

skribis li al sia bankisto en 1761. Lia riĉo permesis al li rekonstrui la
kastelon plibeligi la ĉirkaŭojn, konstrui teatron, fari dum sia vivo el la povra
vilaĝo Ferney prosperan urbeton kaj ankaŭ havi tablon kaj malferman pordon, ĝis
la alvenego de vizitantoj kaj la laco devigis lin limigi la akceptemon. Estas la
nevino kaj kompanino de Voltaire, nome Madame Denis, kiu ricevis kiel
dommastrino. Li montriĝis nur dum manĝo, rezervante sin al neantaŭvidita apero
se tio konvenis al li, ĉa li dediĉis sin al longaj horoj de laboro

La 22an de marto 1761, Voltaire estis informita ke, laŭ ordono de la parlamento
de Tuluzo, maljuna komercisto protestanta, nomata Calas, ĵus estis surradigita,
strangolita kaj bruligita. Laŭdire li estus murdinta sian filon, kiu volis
konvertiĝi al la katolikismo. Voltaire tuj eksciis ke reale Calas estis
kondamnita senpruve. Atestantoj konvinkis lin pri lia senkulpeco. Certigita ke
temas pri alia tragedio fare de la maltoleremo, ke la ĵugistoj estis influitaj
de la fanatikismo de la medio, li entreprenis la rehabilitadon de la torturito
kaj la akiron de la absolvon de la aliaj familianoj Calas kiuj restis
kulpigitaj. Dum tri jaroj (1762-1765), li faris intensan kampanjon: skribaĵoj,
leteroj, movigis ĉion kiu povus esti influa kaj en Francio kaj en Eŭropo. El la
eko de la afero Calas la moto «Écrasez l'Infâme» (forviŝu la fiulon aŭ la
fiagon, tio estas ĉe Voltaire, la superstiĉo, la fanatikismo kaj la
maltoleremo), mallongigita poruzade kiel Ecr.linf., aperis en sia korespondado
je la fino de liaj leteroj. Li levigis la debaton per sia verko Traité sur la
tolérance (1763). Verdikto de parlamento ne estis atakebla per apelacio, kaj
tiele la nura rimedo estus la Reĝa Konsilio, prezidita de la reĝo. Nur Voltaire
havis sufiĉan prestiĝon por turni sin al tia instanco. El Ferney, havante nur
skribilaron kaj paperon, li sukcesis nuligi la verdikton de la Parlamento kaj
fari monkompensi la familion. René Pomeau verkis

Li same sukcesis fari rehabiliti Sirven, nome alia protestanto kondamnita pro
kontumaco la 20an de marto 1764 je pendumado, kun sia edzino, pro la murdo de
ilia freneza filino kiu estis trovita droniĝinta en puto. Oni akuzis siajn
gepatrojn de la murdo supozeble fifarita por eviti ŝian konverton al
katolikismo. La du gepatroj petis Voltaire ke li atingu ilian senkulpigon post
longa proceso.

La afero La Barre superis per hororo tiujn de Calas kaj de Sirven. En Abbeville,
la 9an de aŭgusto 1765, oni malkovris ĉe la Nova Ponto krucuman bildon
malhonorita. Oni malfermis esploradon. La supozoj kondukis sur grupo de junuloj
kiuj altiris atenton pro ne humiligi (senĉapeliĝi) antaŭ la religia procesio de
Sanktigo de Komunio, pro kantado de fiaj kantoj kaj pro fierado esti lagante la
verkon de Voltaire nome Dictionnaire philosophique. Du kulpitoj fuĝis. La
kavaliro de La Barre, 19jaraĝa, estis kondamnita al langotranĉo, senkapigo kaj
bruligado. La Parlamento de Parizo konfirmis la verdikton. La ekzekuto okazis la
1an de julio 1766. Ankaŭ ekzemplero de la Dictionnaire philosophique estis
bruligita samtempe kiel la korpo kaj la kapo de la kondamnito. Voltaire redaktis
detalan priskribon de la afero, faris rekomenci la skandalon, okazigis ŝanĝon de
la publika opinio. La juĝisto de Abbeville estis elpostenigita, la kunkulpuloj
senkulpigitaj. Voltaire verkis

al d’Argental. Lia engaĝiĝo por lukti kontraŭ la senjustico daŭros certe ĝis sia
morto (postmorta rehabilitado de Lally-Tollendal, aferoj Morangiés, Monbailli,
servistoj de Mont-Jura). Li deklaris en 1775

Ĉe Ferney, Voltaire konfirmiĝis kiel ĉampiono de la «filozofio», nome tiu
pensaro de Lumoj portita de multnombraj unuopuloj – ses disaj kaj konstante
engaĝitaj inter si por aspraj diskutoj. Lia presproduktado dum tiuj jaroj estos
konsiderinda. Li mem asertis

Male al la Encyclopédie kun ties dikegaj volumojn facile blokitajn ĉe la
eldonisto, li preferis broŝurojn de nur kelkaj paĝoj kiuj povas facile esti
kaŝitaj, netrovitaj de la persekutado de la doganistoj kaj de la polico kaj
vendeblaj kontraŭ nur kelkaj groŝoj.

En Parizo, li povis enkalkuli kun teamo de fideluloj, unualoke d’Alembert,
futura sekretario de la Franca Akademio, kies sociaj kaj literaturaj rilatoj
estis ege utilaj al li, kaj kiu ne dubis averti lin aŭ eĉ korekti liajn erarojn,
sed ankaŭ Grimm, Mme d’Épinay, Helvétius, Marmontel, Mme du Deffand, kaj ankaŭ
politikajn apogojn kiaj Richelieu aŭ Choiseul (kiuj estis nek filozofoj, nek
liberaluloj sed al kiuj Voltaire plaĉis).

Kiam li instaliĝis en Ferney, la eksterleĝa disvastigo de Candide, lia
majstroverko, estis komencinta.

verkis René Pomeau, kiu kalkulis ke li devis vendi en 1759 ĉirkaŭ 20,000
ekzemplerojn de Kandido, enorma kvanto por la epoko kiam eĉ la Encyclopédie ne
superis 4,000 ekzemplerojn.

En Francio, la povo kaj la konservativaj medioj estis lanĉinta kampanjon kontraŭ
la novaj ideoj: malpermeso de la Encyclopédie, diskurso de Le Franc de Pompignan
ĉe la Akademio, komedio de Palissot kontraŭ la filozofoj ĉe la Franca Teatro,
atakoj de Fréron, granda ĵurnalisto kaj timiga polemikisto. El Ferney, Voltaire
organizis la kontraŭ-atakon: artikoloj, broŝuroj, poeziaĵetoj (la epigramo
kontraŭ Fréron estis restinta fama: L’autre jour au fond d’un vallon,/Un serpent
piqua Jean Fréron;/Que croyez-vous qu’il arriva?/Ce fut le serpent qui creva.
(Iun tagon ĉe valo/serpento pikis JF/Kio okazis?/La serpento krevis), komedioj,
teatraĵoj, ĉio bonis por silentigi la malamikojn de la filozofoj.

En 1764, la Dictionnaire philosophique portebla, bilanco de la filozofia
meditado de Voltaire, samtempe pedagogia ilo destinita al la klera publiko,
disvastiĝis, ankoraŭ eksterleĝe, en Eŭropo. Konsiderita malpia, ĝi estis
kondamnita en Francio fare de la Parlamento la 19an de marto 1765 (Ludoviko la
15-a, post ekscii pri la libro estus demandinta:

sed ankaŭ en Ĝenevo kaj en Berno kie ĝi estis bruligita. Manifesto de la Lumoj
aŭ Klerismo (Voltaire faris kvar novajn eldonojn el 1764 al 1769 ĉiun fojon
pliriĉigitaj per novaj artikoloj), la Dictionnaire estis komponita de tekstoj
mallongaj kaj viglaj, ordigitaj laŭ alfabeta ordo. Voltaire verkis dekomence

Voltaire verkis J’ai été pendant 14 ans l’aubergiste de l’Europe (Mi estis dum
14 jaroj la gastigisto de Eŭropo) al la Madame du Deffand. Ferney troviĝis ĉe la
akso de komuniko de Norda Eŭropo al Italio, itinero de la Granda Veturo de la
eŭropaj nobelaro kaj riĉularo ĉe la 18a jarcento. La vizitantoj venas por vidi
kaj aŭskulti lin. La plej nombraj estas angloj kiuj scias ke la filozofo amas
Anglion (tri aŭ kvar centoj laŭ Voltaire), sed estas ankaŭ francoj, germanoj,
italoj, rusoj. Tiuj atestantoj permesas koni la ĉiutagan vivon ĉe Ferney.

En Ferney, la ĝeneva artisto Jean Huber, jam familiarulo de la hejmo, faris
sennombrajn skizojn kaj akvarelojn de Voltaire, samtempe komedie kaj familiare,
en la ĉiutageco. En 1768, la imperiestrino Katerina la 2-a mendis al li serion
de volteraj pentraĵoj el kiuj naŭ tolaĵoj estis konservitaj ĉe la Muzeo
Ermitejo.

La kapitaloj kiujn Voltaire investis elirigis Ferney for de la malriĉo. Ekde lia
alveno, li plibonigis la agrikulturan produktadon, drenigis la marĉojn, plantis
arbojn, aĉetis novaĵon el kiu li estas fiera, la semoplugilo, kaj donis
ekzemplon laborante li mem ĉiujare unu de siaj kampoj. Li konstruigis domojn por
kiel hejmoj por novaj loĝantoj, disvolvigis ekonomiajn aktivecojn, silkejojn,
horloĝeriojn ĉefe. Un repaire de 40 sauvages est devenu une petite ville
opulente habitée par 1 200 personnes utiles (Trukaŝejo de 40 sovaĝuloj iĝis riĉa
urbeto loĝata de 1 200 personoj utilaj), skribis li en 1777.

Je la fino de la 1990-aj jaroj, la franca ŝtato aĉetis la kastelon de
Ferney-Voltaire kiu estas administrata de la Centro de Naciaj Monumentoj.
Restaŭrata, ĝi estas malfermita al la vizitantoj.

Multe antaŭ la morto de Ludoviko la 15-a, Voltaire deziris reveni al Parizo post
foresto de ĉirkaŭ 28 jaroj.

Ekde la komenco de februaro 1773, Voltaire suferis pro kancero de la prostato
(postmorta diagnozo nuntempa danke al la informo de la nekropsio praktikata la
tagon post lia morto). La disurio pligrandiĝis, oftis febro kaj perdoj de
konscio. La ŝvelaj kruroj paroligis pri hidropso (malsano pro kio eble lia
biologia patro estus mortinta en 1719). La 8an de majo, li informis al
d'Alembert: Mi vidas la morton ĉe mia nazo. La pisado malfaciliĝis. La somero de
1773, forto revenis, sed la krizo de forta pismanko de februaro 1773, revenis en
marto 1774. En majo 1774, li perdis sian plej junan nevinon pro tuberkulozo,
Élisabeth, markizino de Florian (eksa Mme de Fontaine, naske Mignot). Sekvis,
malpli triste por Voltaire, la morto de Ludoviko la 15-a pro variolo la 10an de
majo 1774.

La novaj aŭtoritatoj komprenigas al liaj amikoj ke oni fermos la okulojn se oni
ripetas la farojn de lia lasta tragedio. Post multaj duboj, li decidiĝis en
februaro 1778 okaze de la ludo de Irène en la Franca Komedio. Li alvenis la 10an
de februaro kaj instaliĝis en bela apartamento de la kosntruaĵo de la markizo de
Villette (kiu edziĝis en 1777 sian adoptitan filinon, Mlle de Varicourt
kromnomita «Belle et Bonne» (bela kaj bona)) angule de la stratoj Beaune kaj
Teatinoj (nuntempe quai Voltaire).

La tagon post sia alveno, Voltaire havis la surprizon vidi dekojn de vizitantoj
invadi la loĝejon de la markizo de Villette kiu iĝis dum la tuta lia estado loko
de rendevuo de la Tout-Paris (la tuta Parizo) «filozofa».

La 30a de marto 1778 estis la tago de lia triumfo ĉe la Akademio, ĉe la Franca
Komedio kaj sur la stratoj de Parizo. Je lia alpaŝo, enorma homamaso ĉirkaŭis
kaj plaŭdis lin. La tuta Akademio venis akcepti lin en la unua ĉambro. Li
ĉeestis la ludon, side ĉe la loko de la reĝisoro. Je la eliro, la sama homamaso
atendis lin kaj sekvis lian veturilon. Oni venis sur ĝi, oni volis vidi lin,
tuŝi lin. Ĉe la Franca Komedio, la entuziasmo duobliĝis. La publiko venis pro la
aŭtoro, ne pro la teatraĵo. La ludado de Irène estis konstante interrompita per
krioj. Je la fino, oni alportis al li kronon de laŭro al lia loĝio kaj lia busto
estis lokigita sur piedestalo meze de la scenejo. Je la eliro, li estis retenita
dumlonge ĉe la pordo fare de la homamaso kiu petas troĉojn por vidi lin plej
bone. Oni kriis :«Vive le défenseur des Calas!» (Vivu la defendinto de la
Calas).

Voltaire havis nur 6 semajnojn vivontajn. Sed li kondutis kvazaŭ li estas
nedetruebla. Li ne sentas sin bone, kvankam lia sanstato kaj lia humoro ŝanĝas
de unu tago al alia. Li konsideris sian revenon al Ferney por Pasko, sed li
sentis sin tiom bone en Parizo ke li pensis serioze setliĝi tie. Madame Denis,
plezurege, ekserĉis domon. Li volis eviti malakcepton de entombigo. Ekde la 2-a
de marto, li faris veni obskuran pastron de la paroĥo de Saint-Sulpice, nome
abato Gaultier, al kiu li donas minimuman konfeson de fido(kiu iĝos publika ekde
la 11-an de marto) ŝanĝe por sia absolvo.

El la 10-a de majo 1778, spite la asistadon fare de la doktoro Théodore
Tronchin, liaj suferoj iĝis netolereblaj. Por malgrandigi siajn dolorojn, li
uzis fortajn dozojn de opio kiuj faligis lin en dormemo interrompita de fazoj de
deliro. Sed kiam paŝis la efiko de la opio, la malsano vekiĝis eĉ pli malbone.

La konverto de Voltaire, pinte de sia glorio, estus konstituanta grandan venkon
de la Eklezio sur la «filozofia sekto». La pastro de Saint-Sulpice kaj la
ĉefepiskopo de Parizo, kontraŭdirante la abaton Gaultier, sciigis ke la mortanto
devas subskribi klaran forĵuron se li volas akiri enterigon en kristanigita
tero. Sed Voltaire malakceptis forĵuri. Oni komencis negocadon inter la familio
kaj la aŭtoritatoj kiuj intencis eviti skandalon. Oni trovis aranĝon. Post la
morto de Voltaire oni transportos lin «kiel malsanulo» al Ferney. Se li mortiĝas
dum la vojaĝo, lia korpo estos portata al destino.

Voltaire mortiĝis la 30-an de majo en la hejmo de sia amiko la markizo de
Villette, dans de grandes douleurs, excepté les quatre derniers jours, où il a
fini comme une chandelle (ene de grandaj doloroj, escepte la kvar lastaj tagoj,
kiam li finiĝis kiel kandelo), verkis Mme Denis. La 31-an de majo, laŭ lia volo,
M. Try, kirurgo, helpita de iu M. Burard, faris lian nekropsion. La korpo estis
tuje enbalzamigita de M. Mitouart, la najbara apotekisto kiu atingis la rajton
konservi la cerbon, dum la koro revenis al Villèle.

La nevo de Voltaire, nome la abato Mignot, ne volis suferi la riskon de
transporto al Ferney. Li havis la ideon enterigi lin provizore en la malgranda
abatejo de Sellières proksime de Troyes, kies abato duaranga li estas. La 31-an
de majo, la korpo de Voltaire enbalzamigita estis instalita side, vestita kaj
ligita, kun servisto, en kaleŝo kiu alvenis al Scellières la venontan
posttagmezon. Danke al la atestilo pri konfeso subskribita de la abato Gaultier,
li estis enterigita religie en kavo de la preĝejo antaŭ la episkopo de Troyes,
avertita de la ĉefepiskopo de Parizo Christophe de Beaumont, havu tempon ordoni
al la prioro de Scellières prokrasti la enterigon.

Post la morto de Voltaire, Mme Denis, universala heredanto, vendis Ferney al
Villette (la biblioteko, akirita de Katerina la 2-a, estis sendita al
Sankt-Peterburgo fare de Wagnière). Villette, konstatinte ke la bieno estis ege
malspeza, revendis ĝin en 1785. La transoprto de la tombo al Ferney iĝis
malebla. La abato Mignot volis mendi maŭzoleon por ornami la sennoman
tombo-ŝtonon sub kiu ripozis la restaĵojn de Voltaire, sed la aŭtoritatoj
malkonsentis.

En 1789, la konstitucifara asembleo voĉdonis por la naciigo (ŝtatigo) de la
havaĵoj de la pastraro. La abatejo de Sellières estos vendota. Necesas trovi
solvon. Villette kampanjis por transporti al Parizo la restojn de la granda homo
(li jam estis renominta per sia propra aŭtoritato la iaman straton de Teatinoj
surmetante tabulon: «Quai Voltaire»). Estis li kiu lanĉis la nomon de la
Panteono kaj elektis lokon, nome la baziliko de Sankta Ĝenoveva.

La 30an de majo 1791, jariĝo de lia morto, la Asembleo, spite fortajn kontraŭojn
(la membroj de la pastraro konstituis kvaronon de la deputitoj) decidis
transmeti ĝin. La 4an de aprilo, post la morto de Mirabeau okazinta la 2an, la
Asembleo dekretis, ke la nova konstruaĵo de Sankta Ĝenoveva estos destinita al
ricevo de la cindrojn de la granduloj. Mirabeau estis la unua «panteonigita».
Voltaire sekvis la 11an de julio. Ĉar la korpo de Mirabeau estis retirita el tiu
monumento je la sekvoj de la malkovro de la fera kaŝejo (kun sekreta
korespondado inter la reĝo kaj Mirabeau inter aliaj), Voltaire iĝis la plej
antikva gasto de la Panteono.

La funebra parado konsistis el militistaj formaĵoj, poste delegitaroj de
infanoj. Poste statuo de Voltaire fare de Houdon, portita de studentoj de
Belartoj kostumitaj antikve, venis ankaŭ la akademianoj kaj beletristoj,
akompanataj de la 70 volumoj de la eldono de Kehl de la volteraj verkoj,
proponitaj de Beaumarchais. Sur la ĉerko oni legis skribaĵon: Li venĝis Calas,
La Barre, Sirven kaj Monbailli. Poeto, filozofo, historiisto, ege levigis la
homan spiriton, kaj preparis nin esti liberaj.

La produktado literatura de Voltaire estas enorma. Ĝi enhavas teatron,
historion, filozofion, poezion, polemikajn tekstojn publikigitajn pri ĉio kaj
konstante, fabelojn, rakontojn, kaj kortuŝajn korespondaĵojn. Dum lia vivo, liaj
Œuvres complètes (kompletaj verkoj) komponis jam 40 volumojn in-8° (eldono de
Ĝenevo de 1775). Post lia morto, la eldono de Kehl (1783-1790) de Beaumarchais
inkludanta la korespondadon (sed nombraj posedantoj de leteroj malakceptis
komuniki ilin) enhavis 70 volumojn in-8°. La eldono publikota en Oksfordo
enhavos pli ol 200.

Voltaire atribuis al siaj rakontoj nur malfortan gravon, sed tiu estas sendube
nuntempe la parto de lia verkaro plej eldonita kaj plej legata. Tie oni trovas,
tiom libere kiom ĉe lia korespondado, la spiriton de Voltaire,verkis René
Pomeau. Ili formas parton de la neeviteblaj tekstoj de la 18a jarcento kaj
okupas elstaran lokon en la franca kulturo. Tiuj estas, inter aliaj, la Songe de
Platon, Micromégas, Le Monde comme il va, Zadig, Les Deux Consolés, Candide,
Histoire d'un bon bramin, Jeannot et Colin, L'Ingénu, L'Homme aux quarante écus,
Le Taureau blanc.

Ekzilita en Ferney, Voltaire korespondis kun ĉiu grava en Eŭropo. La abundo de
lia korespondado (ĉirkaŭ 23,000 leteroj retrovitaj, 13 volumoj en la Biblioteko
de la Plejado) igas necesa la publikigon de elektitaj leteroj.

Oni citu, inter aliaj, la korespondado kun Madame du Deffand, aĝa kaj blinda,
skeptikisma kaj klera kiu kunsidigis en sia salono la tutan grandularon parizan
(kun Voltaire, en prozo, la plej pura klasikulo de tiu epoko laŭ Sainte-Beuve).
La pesimismo de Mme du Deffand estas tiom absoluta, skribas Benedetta Craveri,ke
ĝi devigas sian korespondanton esprimiĝi pri la destino de la homo, kun
precizeco kiun oni ne trovas en la resto de lia verko. Laŭ vortoj de alia
fakulo: Estas en liaj leteroj kie oni devas serĉi la esprimon la plej intiman de
la filozofio de Voltaire; lian manieron akcepti la vivon kaj fronti la morton,
liajn ideojn metafizikajn kaj lian skeptikismon, liajn pasiajn luktojn je la
nomo de la homaro kaj liajn momentojn de mistika rezignacio.

Voltaire ne havigas certigajn respondojn, sed instruas al dubado, ĉar estas per
la dubo kiel oni lernas pensi. La filozofeca parto de lia verkaro plu estas
aktuala: La Lettres philosophiques, la Traité sur la tolérance, la Dictionnaire
philosophique portebla, la Questions sur l’Encyclopédie.

La teatro de Voltaire, kio faris lian glorio kaj pasiigis liajn samtempulojn,
estas nuntempe ege forgesita. Voltaire tamen estis la plej granda dramaturgo de
la 18a jarcento kaj hegemoniis ĉe la scenejo de la Franca Komedio de 1718 ĝis
sia morto. Li verkis kvindekon da tragediioj kiuj, laŭ la ĉirkaŭkalkulo fare de
René Pomeau, estis plaŭditaj, rare prifajfitaj, fare de ĉirkaŭ du milionoj de
spektantoj.

En Parizo, liaj plej grandaj sukcesoj estas, en ordo Zaïre (1732), Alzire,
(1736), Mérope (1743), Sémiramis (1748), Edipo (1718), Tancrède (1760),
L'Orphelin de la Chine (1755) kaj Mahomet (1741).

La versigo, praktikata ekde la infanaĝo, iĝis por Voltaire maniero por nature
verki. Lia produktado poezia estis ĉirkaŭkalkulita je 250,000 versoj. Li ne
havis rivalon por uzadi la aleksandron. Dumlonge li estos por liaj samtempuloj
la aŭtoro de La Henriade kiun Beaumarchais lokigis ĉe la sama nivelo kiel la
Iliado kaj kiu konis ankoraŭ 67 eldonojn inter 1789 kaj 1830 antaŭ esti metita
en la forgeso fare de la Romantismo. Tiu versigita verkaro (La Pucelle
d’Orléans, Le Mondain, la Poème sur le désastre de Lisbonne) estas malpli
legebla por oni nuntempe, sed ĝi ekzistas, en partikulare tra siaj leteroj, unu
Voltaire poeto de la kontento kaj de la rideto, de inventema vortotrezoro,
inspirita ofte de la satireca spirito.

Tiu branĉo de la voltera verkaro ne survivas kiel grava kontribuo al la
historiografio (Le Siècle de Louis XIV, Histoire de Charles XII, Histoire de
l’empire de Russie sous Pierre le Grand), male al tiu de Michelet, nur ĉar ĝi
estas la verko de verkisto, eĉ se lia perspektivo de la historio «filozofeca»
(Essai sur les mœurs et l'esprit des nations), konsistanta je la sekvo de la
klopodoj de la homoj en socio por eliri de la primitiva stato, restas valida.

En tiu ĉi artikolo estas uzita traduko de teksto el la artikolo Voltaire en la
franca Vikipedio.



https://eo.wikipedia.org/wiki/Vincent_van_Gogh

Vincent Willem VAN GOGH [fan ĥoĥ] (naskiĝis la 30-an de marto 1853 en
Groot-Zundert, la nuntempa Zundert, Nederlando; mortis la 27-an de julio 1890 en
Auvers-sur-Oise, Francujo) estis nederlanda pentristo, kiu havis grandan influon
al la pentrarto de la 20-a jarcento. Konforme al nederlanda tradicio li montris
ordinarajn objektojn tra la riĉeco de lum-ludo, kiel ekzemple en la pentraĵoj
Dormejo en Arles kaj Cigana tendaro. Frua periodo de lia arto estis transiro de
realismo al ekspresionismo.

Vincent van Gogh lasis ne nur pli ol du mil pentraĵojn kaj desegnaĵojn, sed
ankaŭ pli ol ok cent leterojn skribitajn al siaj familio kaj amikoj, el kiuj 652
al sia frato Theo van Gogh, kun kiu li havis tre proksiman rilaton. Ne tre
konata en la jaroj 1890-aj lia verko rimarkiĝis de aŭtoroj kaj pentristoj
simbolismaj en Francujo, Nederlando, Belgujo kaj Danujo. En la 1930-aj jaroj
liaj pentraĵoj altiris jam cent dudek mil homojn al la ekspozicio de la muzeo
pri moderna arto en Novjorko (Usono).

Lia verko estas plena je naturalismo, inspirita de impresionismo, divisionismo
kaj punktilismo, anoncis faŭvismon kaj ekspresionismon. Vincent van Gogh, kiu
preferis subskribi siajn pentraĵojn per nur Vincent estas nuntempe la plej
konata pentristo de la tuta mondo.

La familio Van Gogh estis el malnova burĝaro, altrangula jam en la 16-a kaj 17-a
jarcentoj. La profesio de pastro estis familia tradicio, same kiel
artonegocisto. La avo (1789-1874) de Vincent ekzemple diplomiĝis ĉe la teologia
fakultato de la universitato de Leiden en 1811. Tri el liaj filoj iĝis
artovendistoj.

La gepatroj de Vincent van Gogh estis la pastro Theodorus van Gogh (1822-1885)
kaj ties edzino Anna Cornelia (1819-1907), filino de kortega libroligisto. La
paro geedziĝis la 21-an de majo 1851 en Hago. La geedzoj estis jam bogefratoj,
ĉar Cornelia Carbentus, la fratino de la edzino edziniĝis al Vincent van Gogh,
frato de Theodorus la 6-an de novembro 1850.

Theodorus havis entute dek gefratojn; inter tiuj onkloj kelkaj ludis gravan
rolon en la vivo de Vincent. Tiel ekzemple Hendrik Vincent van Gogh, "onklo
Hein", artovendisto en Bruselo, Johannes van Gogh, "onklo Jan", admiralo ĉe kiu
Vincent loĝis dum pli ol jaro en Amsterdamo, Cornelis Marinus van Gogh, "onklo
Cor", artovendisto kaj Vincent van Gogh, "onklo Cent", lia baptopatro, kiu estis
parta posedanto de la artgalerioj Goupil & Cie.

Ĝuste unu jaron antaŭ la naskiĝo de Vincent naskiĝis ne vivkapabla frateto, kiu
same ricevis la nomon Vincent. Kelkaj aŭtoroj supozas, ke Vincent sentis sin
neamata anstataŭulo de tiu unuenaskito kaj pro tio suferis psike.

Vincent van Gogh naskiĝis la 30-an de marto 1853 en la nuntempa Zundert, kampara
urbeto en Nord-Brabanto, en la suda parto de Nederlando, sur la vojo de Parizo
al Amsterdamo.

Li neniam forgesis la fruajn impresojn de sia kampara hejmregiono; multaj el
liaj bildoj atestas pri lia amo al naturo. Post Vincent naskiĝis kvin aliaj
gefiloj: Anna Cornelia (naskiĝis en 1855), Theodore (Teo, 1-an de majo 1857 -
25-an de januaro 1891), Elisabetha Huberta (Lis, 16-an de marto 1859 - 29-an
de novembro 1936), Willemina Jacoba (Vil aŭ Vilki, 16-an de marto 1862 - 1941)
kaj Cornelis Vincent (Kor, 17-an de majo 1867 - 1900). Ĉar la patro de Vincent
estis pastro de la nederlanda reformita eklezio, kristanaj valoroj estis gravaj
en la familio. Rilato al la arta mondo jam ekzistis, ĉar tri el la onkloj de
Vincent laboris pri artnegoco.

Vincent unue vizitis la vilaĝan lernejon en Zundert. Kiam li havis dek unu
jarojn kaj duonon li estis sendita al internlernejo en Zevenbergen. Ekde 1866
Vincent vizitis la mezlernejon en Tilburg, kie li denove loĝis for de sia
familio. Li eklernis tie la francan, la anglan kaj la germanan (poste li legis
originalajn verkojn en tiuj lingvoj), kaj desegnadon dum kvar horoj semajne.
Kvankam li havis bonajn notojn, li forlasis la lernejon jam en marto 1868 pro
nekonataj kialoj. La sekvajn 15 monatojn li loĝis ĉe siaj gepatroj, sed oni ne
sciis pri kio li okupiĝis.

Julie 1869, post decido de familia konsilio, li edukiĝis en la haga filio de la
artvendejo Goupil & Cie, kies parta posedanto estis lia onklo.

En 1869 Van Gogh translokiĝis al Hago por labori ĉe la artkomercistoj Goupil.
Goupil estis grava entrepreno kun filioj en pluraj ĉefurboj. Vincent van Gogh
konatiĝis tie kun establita arto kaj lernis taksi artaĵojn. Tie, kiel ankaŭ
poste en aliaj lokoj li multe vizitis la lokajn muzeojn.

Post fino de sia edukiĝo Vincent estis sendita somere de la jaro 1873 al la
londona filio, kie Goupil tamen nur havis deponejon. For de siaj parencoj,
Vincent sentis sin soleca. Dum sia libertempo li longe piedpaŝis tra la urbo kaj
ties ĉirkaŭo kaj verkis desegnaĵojn. En tiu epoko li enamiĝis en la filinon de
sia dommastrino, sed ŝi rifuzis lin kaj la elreviĝo tenis lin, eĉ ankoraŭ jaron
poste. Dum ferioj ĉe la gepatroj somere 1874, ili konsciiĝis pri lia deprimo,
kaj decidis sendi lin al Parizo. De januaro ĝis aprilo 1875 Vincent vivis
ankoraŭ mallonge en Londono, antaŭ ol definitive translokiĝi al Parizo.

Sed en Parizo li pli kaj pli disiĝis de la aliaj kaj havis ankaŭ profesie
strangan konduton. Li pli kaj pli turniĝis al religio, legis jam nur en la
biblio kaj aliaj religiaj verkoj. Post kiam li revenis hejmen kristnaske de la
jaro 1875 - ŝajne senpermese - li estis maldungita en aprilo 1876. La
ĉefproblemo ŝajne estis la rilato kun klientoj; Vincent kiu abomenis ĉian
hipokritaĵon, ja ne havis la talenton de vendisto.

Dum la sekvaj tri jaroj kaj duono li elprovis sensukcese diversajn profesiojn.
Post mallonga dungiĝo kiel helpinstruisto ĉe lernejo en Ramsgate, li laboris ĉe
alia lernejo en Isleworth ĉe Londono, kiu estis gvidata de metodisma pastro.
Kristnaskon de la jaro 1876 li pasigis ĉe siaj gepatroj translokiĝintaj al
Etten. Pro iliaj petoj, li fine ne reiris al Anglujo.

Sekvis volontulado en librovendejo, kiun ĉesis Vincent por ekstudi teologion. Li
translokiĝis al Amsterdamo ĉe onklo, kie li prepariĝis por la akcepta ekzameno
de la universitato pri la latina kaj greka lingvoj kaj pri matematiko. Sed post
nur apenaŭ jaro li forlasis la ideon, ĉar [...] mi taksas la tutan
universitaton, almenaŭ la teologian, kiel nepriskribeblan ĉarlatanaĵon, kie oni
bredas farisearon. Anstataŭe li vizitis ekde aŭgusto 1878 seminarion por laikaj
predikistoj en Laken ĉe Bruselo, sed estis taksita post trimonata provperiodo
kiel ne taŭga, verŝajne, ĉar li ne sukcesis submetiĝi dum la kursoj.

Tamen li trovis provdungiĝon kiel helppredikisto en Wasmes, Borinage, malriĉa
belga terkarba regiono, kie la homoj vivis en aparte malfacilaj kondiĉoj. Li tie
identiĝis kun la sorto de la ministoj. Li disdonacis vestaĵojn, ne plu zorgis
pri sia aspekto kaj vivis en malriĉegaj kondiĉoj. Tio ne korespondis al la ideoj
de liaj ĉefoj kaj en julio 1879 Vincent eksciis, ke lia kontrakto ne estis
plilongigota.

Tia dua rifuzo fare de la eklezio verŝajne estis la kialo por lia posta
forturniĝo de kristanismo. Li translokiĝis al apuda Cuesme (nuntempe parto de
Mons) kaj dum ankoraŭ unu jaro, multe desegnis (ĉefe ministojn en la ĉiutaga
vivo) kaj pripensis elekti artan metion. Aŭtune 1880, 27-jaraĝa, li decidis iĝi
pentristo.

Ekde la mezo de la jaro 1880 la kvar jarojn pli juna frato Theo subtenis finance
sian fraton Vincent. Ankaŭ Theo eklaboris ĉe Goupil kaj gvidis tiam parizan
filion de la artogalerio. Laŭ konsento li ricevis kontraŭ sia subteno grandan
parton de la pentraĵoj de Vincent, kiujn tiu regule sendis al Parizo. Kvankam la
al li sendita monsumo estis sufiĉe alta, Vincent vivis konstante en monomanko.
Samepokuloj raportis, ke li donacis multe al malriĉuloj; li ŝajne tute ne
sukcesis mastrumi monon.

Krom subtenanto de sia frato Theo estis ankaŭ lia konfidulo, lia plej grava
rilatulo kaj lia - kvankam malmulte sukcesa - artovendisto. La vasta
korespondado, kiun interŝanĝis la fratoj ekde 1872, estas grava fonto de studoj
pri van Gogh.

En letero al sia onta edzino Theo priskribis en 1889 sian fraton tiel: "Kiel vi
ja scias, li jam delonge disiĝis de ĉio, kion oni nomas konvencio. Liaj maniero
vestiĝi kaj konduto tuj montras, ke li estas aparta homo, kaj de jaroj, ĉiu, kiu
ekvidas lin diras "Tiu estas frenezulo." [...] Jam lia maniero esprimiĝi estas
tia, kian oni aŭ alte taksas, aŭ tute ne eltenas ĝin. [...] Ne eblas al li
rilati al iu en maniero flegma.

El la unuaj verkoj de Van Gogh apenaŭ distingeblas, ke iam li iĝos grava
pentristo. Li volis lerni kaj memlernis la bezonaĵojn aŭtodidakte, desegnis laŭ
lernolibroj kaj kopiis ŝatatajn desegnaĵojn kaj gravuraĵojn. Por kontaktiĝi kun
arto kaj artistoj li translokiĝis en oktobro 1880 al Bruselo, kie li daŭrigis
sian memstudadon. Ke li frekventis la tiean artakademion, kiel iuj mencias, ne
estas dokumentita, kvankam li ja enskribiĝis. En Bruselo li renkontiĝis kun
Anthon van Rappard, kiu instruis lin. Ili interŝanĝiĝis pri artaj problemoj kaj
korespondadis, kaj van Gogh vizitis lin plurfoje en la sekvaj jaroj. Post kiam
Rappard forlasis Bruselon, kaj verŝajne ankaŭ pro ekonomiaj kialoj Van Gogh
revenis en aprilo 1881 al la gepatra hejmo en Etten.

Tie li denove pentris - krom pejzaĝoj de la ĉirkaŭo - ĉefe kamparanajn laborojn
kaj laboristojn. Somere li enamiĝis en sian kuzinon Kee Voss, kiu vizitis ilin.
Kvankam la junulino respondis negative, Vincent daŭrigis sian amindumadon, kio
estigis problemojn kun gepatroj kaj parencoj. Ĉar la rilato de Vincent al la
familio jam estis kriza - oni konsideris lin nekapablulo - estiĝis disputo, kiu
iom post kristnasko de la jaro 1881 kaŭzis lian foriron.

Jam fine de 1881 Vincent pasigis kvar semajnojn en Hago ĉe la bokuzo Anton
Mauve, kies laborojn li alte taksis kaj kiu instruis al li akvarelo- kaj
oleo-pentradon. Post la forlaso de la gepatra domo, Vincent translokiĝis al Hago
kaj daŭrigis tie dum kelkaj semajnoj la lernadon ĉe Mauve. Opinimalsamoj pri
arto kaj ankaŭ lia socie neakceptebla amrilato al la modelo Sien (Clasina Maria
Hoornik), graveda okaza prostituitino, okazigis la disiĝon de lia instruisto.
Tiu amrilato altigis ankaŭ la premon flanke de la familio (eĉ Theo ne subtenis
lin tiurilate, kiel li ankaŭ ne povis subteni duan familion kaj tial la
kunvivado baldaŭ iĝis problema). Septembre 1883 Van Gogh disiĝis de Sien,
konscie, ke li devos rezigni pri propra familio: "Ni nun staras antaŭ tiu fakto
- la forta intenco esti morta por ĉio, krom por mia laboro." Ekde tiu momento
Van Gogh limiĝis je facilaj kaj malmultekostaj virinoj.

Post la disiĝo de Sien, Vincent translokiĝis septembre al la nordnederlanda
provinco Drenthe, kiun ŝatis pentristoj kiel ekzemple Max Liebermann pro la
pitoreskaj etoso kaj pejzaĝo. Decembre li revenis al siaj gepatroj, kiuj
intertempe translokiĝis al Nuenen, sed akceptis lin nur duonkore. Post kiam
mortis lia patro la 23-an de marto 1885 Vincent translokiĝis al apuda ateliero.

Dum la du jaroj, kiujn Vincent pasigis en Nuenen, li kreis pli ol 180
pentraĵojn, ĉefe bildojn pri kamparanoj el la ĉirkaŭo, sed ankaŭ multajn
aranĝitaĵojn. Ekde la fino de 1884 li instruis al kvar amatoroj el la proksima
Eindhoven, kiuj tamen pagis lin ne per mono, sed per manĝoj kaj farboj. En 1885
li pentris La terpommanĝantojn, kiu estas la ĉefa verko el tiu epoko de lia
vivo. Sed Vincent-on suferigis la izoleco en la provinco. La plej proksima arta
urbo estis Antverpeno, al kiu li vojaĝis novembre de la jaro 1885.

Van Gogh restis dum tri monatoj en Antverpeno, sed jam baldaŭ mankis mono al li.
La pentristo prefere ŝparis pri manĝaĵoj ol pri pentromaterialo; en siaj leteroj
li plendis pri sanproblemoj kaj malforto pro malbona nutrado. La tiam 32-jara
Vincent enskribiĝis ĉe la artakademio la 18-an de januaro 1886 por partopreni
kursojn, sed ĉefe, ĉar tie oni disponigis al li senpage modelojn kaj hejtitajn
ĉambrojn. Liaj instruistoj Verlat, Vinck kaj Siberdt ne tre ŝatis la stilon de
tiu "sovaĝa" nederlandano. Vincent regule kverelis kun Siberdt. De iamaj
kunstudantoj ekzistas raportoj, kiuj priskribas lin denove kiel strangulo kaj
apartemulo. Kiam komenciĝis la ferioj ĉe la akademio en marto 1886, Vincent
veturis al sia frato Theo al Parizo, la tiama centro de la arta mondo.

Ne sen skrupuloj, Theo akceptis sian fraton en sia apartamento. Fakte la dujara
kunvivo de ambaŭ (de 1886 ĝis 1888) estis punktita de altaĵoj kaj krizoj.

Van Gogh sekvis dum kelkaj monatoj kursojn en la ateliero de Fernand Cormon,
privata artlernejo. Li tie renkontis multajn aliajn pentristojn, inter kiuj
estis Henri de Toulouse-Lautrec, Paul Signac, Louis Anquetin kaj Paul Gauguin.
Li amikiĝis kun Emile Bernard. Li ŝajne bone integriĝis en la rondon de junaj
kolegoj, kiuj same kiel li ankoraŭ atendis famiĝi. Vincent, kiu strebis al
kuniĝo de ofte konkurencantaj kaj disputantaj artistoj, organizis du komunajn
ekspoziciojn en restoracioj, kiuj tamen ne permesis al li vendi verkojn. Same
sensukcesa restis la ekspozicio de bildoj en la montrofenestro de la
farbovendisto kaj artoŝatanto Julien Tanguy.

En Parizo Van Gogh konatiĝis kun la tiama aktuala artostilo, impresionismo. Sub
ties influo kaj tiu de japana grafiko heliĝis lia ĝis tiam malhela paletro kaj
li komencis eksperimenti uzante diversajn pentroteknikojn. Li multe pentris
ekstere, ĉefe en la kampara ĉirkaŭo de Parizo, en Montmartre kaj en Asnières.
Dume la antverpenaj instruistoj eĉ ne estis rimarkintaj, ke Vincent estis for,
kaj preparis lian ateston kun la rezulto "nesufiĉa".

Sed post kelka tempo li ne plu eltenis la senripozan urbegan vivon, la oftajn
disputojn inter pentristoj, kaj ankaŭ la fakton, ke oni malpermesis al li pentri
surstrate. Li decidis forlasi la urbon, pri kio li poste skribis al Theo: "[...]
kiam mi forveturis de vi ĉe la Gare du Midi, mi estis ĝismorte malfeliĉa kaj
preskaŭ malsana kaj preskaŭ ebriulo, ĉar mi tiom ruinigis min." En februaro de
la jaro 1888 li vojaĝis al la sudfranca Arles.

Pro diversaj kialoj Van Gogh decidiĝis pri suda Francujo. Unuflanke li volis
eskapi la nordan vintron kaj aliflanke li esperis trovi tie la "bluajn tonojn
kaj ĝojajn farbojn" de la sudo. Komence Arles estis nur etapo sur la vojo al
Marsejlo, kie li volis agadi artkomerce por Theo, sed tiu plano neniam realiĝis.

En 1888 Van Gogh vivis unue en pensiono. Aprile li luprenis atelieron en la tiel
nomata flava domo, kie li unue laboris, kaj ekde septembro ankaŭ loĝis.

El arta vidpunkto la restado en Arles estis tre produktiva, ĉar en la tieaj dek
ses monatoj Van Gogh kreis 187 pentraĵojn. Pro manko de modeloj, li unue
turniĝis al pejzaĝoj. Post la Ponto de Langlois li pentris printempe serion de
florantaj fruktejoj kaj aliaj motivoj el la ĉirkaŭo de Arles. Maje li ekskursis
dum kelkaj tagoj al Saintes-Maries-de-la-Mer, kie li preparis interalie skizojn
por la poste realigita pentraĵo Fiŝboatoj ĉe la strando de Les Saintes-Maries.

Post iom da tempo Van Gogh konatiĝis kun aliaj pentristoj, kiuj portempe loĝis
en la regiono. Li ŝatis esti kun Eugène Boch, kies portreton li verkis. Ĉefe
grava estis la amikeco kun la ĉefpoŝtisto Joseph Roulin. Van Gogh pentris ĉiujn
kvin familianojn de Roulin plurfoje, kaj eĉ sesfoje la poŝtiston. La unika,
propra stilo de Van Gogh stabiliĝis en Arles. Karakterizaj trajtoj estas vivaj
koloroj, kun preferado de flaveco kaj dika tavolo de farbo.

Post kiam pretiĝis lia loĝejo en septembro, Van Gogh pripensis la realigon de
longdaŭra revo: la ateliero de la sudo, en kiu artistoj vivu kaj laboru kune.
Sed nur Paul Gauguin, kaj ankaŭ li nur post longa hezitado, konsentis veni post
kiam Theo van Gogh certigis lin pri pagado de la vojaĝkostoj kaj pri monata
financa subteno. Por impresi la kolegon kaj por ornami ties ĉambron, Vincent
pentris en mallonga tempo multegajn bildojn, inter kiuj estis la famaj
sunfloroj. Alia kialo por lia senĉesa pentrado estis krei verkojn por Theo, en
kies ŝuldo li sentis sin profunde. Antaŭ la alveno de Gauguin, Vincent plendis
pri sanaj problemoj kaj lacego.

La 23-an de oktobro Gauguin alvenis al Arles, sed jam baldaŭ la rilato inter la
du viroj kriziĝis. La kunvivado ĉesis ĝuste du monatojn poste per neniam tute
klarigita evento, dum kiu laŭ Gauguin, Van Gogh post disputo inter ambaŭ
fortranĉis parton de sia maldekstra orelo (aŭ laŭ aliaj la tutan orelon.) Tamen
ankaŭ eblas, ke Gauguin mem estis la fortranĉinto. Tiel opinias la historiistoj
Hans Kaufmann kaj Rita Wildegans el Hamburgo. Laŭ ili fine de la restado de Paul
Gauguin en Arles, Vincent van Gogh havis unu el siaj nervaj atakoj kaj ekbatalis
kun Gauguin. Tiu, provante defendi sin, vundis akcidente per glavo la orelon de
Van Gogh. Poste ambaŭ repaciĝis kaj Vincent skribis al Gauguin "Kio okazis,
restu inter ni." Al sia frato Theo, Vincent skribis: "Feliĉe Gauguin ne havis
pafilon aŭ alian modernan milit-armilon".

Tiu okazaĵo estas konsiderata la unua manifestacio de malsano, kiun oni tiam,
verŝajne erare, diagnozis kiel epilepsion. Dum populariĝo de la pentristo
kuracistoj kaj psikologoj postmorte - kaj sen finfina rezulto - helpe de bildoj,
leteroj kaj tekstoj starigis multajn alternativajn diagnozojn. Laŭ indikoj de la
paciento la krizoj estis ligitaj al halucinoj, premsonĝoj kaj depresio. Dum siaj
lastaj vivojaroj Vincent suferis ilin plurfoje dum tagoj aŭ eĉ semajnoj kaj ili
malhelpis lian pentradon. En la krizliberaj fazoj li tamen estis mense klara kaj
laborkapabla.

Pro la sangoperdo li restis dum ĉirkaŭ du semajnoj en la malsanulejo de Arles.
En februaro de la jaro 1889 nova krizo necesis plurtagan restadon en
malsanulejo. Apenaŭ hejmenveninte li denove enhospitaliĝis pro petskribo de siaj
najbaroj, kiuj timis lian strangan konduton. Tiu deviga enhospitaliĝo daŭris ĝis
aprilo. Ĉar la pentristo ankoraŭ ne aŭdacis vivi sola - eble ankaŭ por ne tro
ŝarĝi sian fraton, kiu edziĝis antaŭ nelonge - li decidis translokiĝi al la
proksima menskuracejo Saint-Paul-de-Mausole en Saint-Rémy-de-Provence.

La privata menskuracejo de Saint-Rémy, kien alvenis la pentristo la 8-an
de majo 1889 troviĝis en iama monaĥejo el la 12-a jarcento. Kuracado tamen ne
okazis tie; Van Gogh letere plendis pri la neokupiĝo de siaj kunpacientoj, de
kiuj li restis kiel eble plej fora.

Pentrado estis permesata al li kiel terapio, kaj li faris tion ekde la unuaj
tagoj de sia restado. Li kroĉiĝis al sia laboro ankoraŭ pli multe ol antaŭe.
Unue li pentris motivojn el la ĝardeno kaj la vidon el sia fenestro, poste
motivojn el la ĉirkaŭo de Saint-Rémy kaj la poste famiĝantan Stelan nokton.

Somere li suferis gravegan krizon, dum kiu li provis engluti venenajn farbojn
(kion oni eble povus konsideri memmortigprovon). Post tio dum semajnoj li timis
eliri la domon, sed pentris plurajn memportretojn. Krome li pentris serion da
pentraĵoj laŭ blanka-nigraj kopioj, kiujn li posedis - ĉefe de Eugène Delacroix
kaj Jean-Francois Millet. Printempe de la jaro 1890 li denove pentris iridojn.

Inter septembro 1889 kaj aprilo 1890 proponis Theo pentraĵojn de Vincent al tri
ekspozicioj de avangarda arto. Tiel la pentristo unue konatiĝis en pli vasta
publiko. La reagoj estis aprezaj kaj pintis en entuziasma artikolo de
artogazeto. Krome estis vendita en unu el la ekspozicioj komence de la jaro 1890
la bildo La ruĝaj vitujoj de Arles. Tio estas la unua dokumentita vendo el lia
matura epoko. Sed la pentristo rigardis la eble ontan sukceson pli time ol ĝoje.

Jam ekde la aŭtuno Van Gogh intencis forlasi la kuracejon, kie li sentis sin
kiel malliberulo, kaj translokiĝi norden. Februare de la jaro 1890 la artamiko
kaj kuracisto Paul Gachet proponis akcepti lin kaj zorgi pri li en
Auvers-sur-Oise, ĉirkaŭ 30 km de Parizo.

La 17-an de majo 1890 Vincent alvenis al Parizo kaj renkontis ĉe sia frato ties
edzinon kaj fileton naskiĝintan en januaro kaj nomatan Vincent. La etoso en la
familio estis streĉa: Theo havis malfacilaĵojn kun siaj estroj kaj pripensis
ekgvidi memstare galerion - financa risko, ĉar Theo devis zorgi ne nur pri sia
propra familio, sed ankaŭ pri la frato kaj havis mem jam de kelka tempo
sanproblemojn. Ne antaŭvidite, jam post tri tagoj, Vincent ekvojaĝis al
Auvers-sur-Oise ĉe doktoro Gachet.

Personeco kaj konduto de doktoro Gachet, pri kiu diris lia paciento: "[...] lia
sperto kiel kuracisto ja certe devas teni lin en ekvilibro dum la batalo kontraŭ
la nerva malsano, pri kiu li ŝajne suferas tiel serioze kiel mi mem[...]", estas
diverse taksitaj en la biblografio. Unuflanke skribitas: "Vincent ne povis trovi
plej bonan terapeŭton por sia malsano" aliflanke lastaj esploristoj priskribas
la kuraciston kiel trompiston, kiu malbone diagnozis la malsanon de Van Gogh,
ekspluatis lin "mendante" bilddonacojn kaj fine eble eĉ pelis lin al morto. La
vidvo Gachet konis multajn modernajn artistojn, inter kiuj estis Paul Cézanne
kaj Claude Monet, kies bildojn li kolektis, kaj li mem verkis arte dum sia
libera tempo. Van Gogh loĝis en gastejo, sed manĝis unufoje semajne ĉe la
kuracisto, kiu montris interesiĝegon pri lia pentrarto.

En Auvers la pentristo multon kreis: en 70 tagoj estiĝis ĉirkaŭ 80 pentraĵoj kaj
60 desegnaĵoj. Tiam ankoraŭ kampara Auvers kun pajlokovritaj dometoj prezentis
multajn motivojn. Vincent pentris la domojn de la vilaĝo, la preĝejon kaj
portretojn de loĝantoj, inter kiuj estis ankaŭ tiu de la doktoro Gachet kaj de
ties filino. La 6-an de julio 1890 Vincent vizitis sian fraton kaj ties familion
en Parizo, sed ŝajne estiĝis denovaj disputoj. Premita la pentristo
hejmenveturis la saman vesperon. Li tiam pentris interalie la grenkampojn
ĉirkaŭantajn Auvers en pluva etoso.

La 27-an de julio 1890 Vincent van Gogh mortpafis sin per kuglo en la bruston
(laŭ alia raporto en la ventron) ekstere, sed sukcesis reveni al la gastejo.
Multon oni komentis pri la kialoj de tiu ago: eblas, ke ĉar Theo nun estis
familiestro, Vincent ne volis malhelpi la fraton finance; aŭ eble la mortigo
celis altigon de la prezoj de siaj bildoj por helpi Theo-n. Alia motivo povus
esti komencinta amrilato al la 21-jara filino de Gachet, malpermesita de la
patro. Ankaŭ eblus, ke temis nur pri helpokrio sen vera intenco pri sinmortigo,
kvankam al la gastejestro li estus dirinta: "Mi esperas, ke ĉi-foje la pafo ne
preteriris”.

La du alvokitaj kuracistoj, inter kiuj doktoro Gachet, rezignis pri la eltiro de
la kuglo. Vincent mortis la 29-an de julio en la ĉeesto de sia frato.

Theo, kiu mortis nur duon jaron poste estis entombigita apud sia frato Vincent
en la tombejo de Auvers.

Van Gogh ne ricevis bonan instruon pri pentrarto, sed li memlernis kaj ellaboris
siajn konojn kaj teknikojn, studante kaj ankaŭ kopiante bildojn de pli maljunaj
pentristoj, kiujn li admiris. En la jaroj 1880 ĝis 1885, kiujn li pasigis en
Nederlando, temis pri du samlandanoj el la 17-a jarcento, Rembrandt kaj Frans
Hals. De ili li transprenis paletron de brunaj, grizaj kaj nigraj farboj, la
hel-malhelpentradon, pentradon per dikaj bone videblaj penikstrioj, la forlason
de detaloj kontraŭ impresa efiko de la tuto. Aparte li admiris, kiel tiuj du
majstroj rezignis tro ellabori siajn bildojn. "Kio impresis min ĉefe ĉe la
observado de malnovaj nederlandaj bildoj, estas la fakto, ke ili kutime estis
rapide pentritaj. Ke la grandaj majstroj - kiel Hals, Rembrandt, Ruysdael kaj
multaj aliaj - metis kiel eble plej multe per la unua strio kaj poste ne tiel
plu reŝanĝis", skribis li al sia frato Theo en 1885. Van Gog mem observis tiun
principon dum sia tuta vivo.

Enhave li ĉefe prilaboris la temon, kiu plej tuŝis lin - la mondon de simplaj
homoj. Van Gogh pentris en la "nederlanda periodo" kamparanojn ĉelabore, iliajn
malriĉajn dometojn, metiistojn. Sur liaj aranĝitaĵoj troveblas ofte terpomoj. Li
postulis de siaj pentraĵoj, ke ili estu veraj kaj transdonu etoson, sentumon aŭ
ideon.

La plej ambicia kaj fama pentraĵo el tiu periodo estas La terpommanĝantoj el la
jaro 1885. La bildo montras kamparanan familion ĉe simpla manĝo; Van Gogh volis
tiel montri la terligitecon kaj la malfacilan vivon de la kamparanoj. Li tre
zorgis pri tiu bildo; ĉar li havis malfacilaĵojn grupigi la personojn en
realisma sceno, li luis modelojn, kvankam lia buĝeto estis tre limigita, kaj
preparis multajn skizojn kaj desegnaĵojn. Neniam post La terpommanĝantoj Van
Gogh denove pentris plurfiguran komponaĵon, kaj neniam plu li tiom klopodis por
ununura bildo.

Dum la trimonata restado en Antverpeno, sed ĉefe dum la du jaroj (1886-1888) en
Parizo, Van Gogh ricevis multajn diversajn novajn impresojn. En lia laboro
estiĝis fazo de eksperimentado, kiu fine funde modifis lian pentradmanieron.

En Parizo li renkontis la tiam aktualan artostilon, impresionismon, kiun ĝis
tiam li konis nur laŭnome. Kvankam li ne tuj akceptis la novan stilon (la disigo
de formoj kaj la malpeza farbaldono tro kontraŭis liajn proprajn celojn), li
tamen transprenis erojn da impresionismo al sia propra pentrado. Li uzis nur
helajn purajn farbojn kaj uzis striitajn, komoformajn penikstrekojn aŭ punktojn,
kunmetante kolorajn areojn el komplementkoloraj eroj. La renkontiĝo kun bildoj
de Eugène Delacroix subtenis la turniĝon al pli da koloroj. Enhave Vincent
turniĝis al motivoj parizaj kaj tiaj el la kampara ĉirkaŭo de la urbo. Ekzemploj
pri impresionisme influitaj bildoj el tiu periodo estas Fiŝkaptado printempa,
ponto de Clichy (1887), Seine-pontoj ĉe Asnières (1887) aŭ Legomĝardenoj sur
Montmartre (1887).

Plej grava tamen por lia arta evoluiĝo iĝis la renkonto kun la japana kolora
lignogravurado nishiki-e. En 1853 Japanujo malfermis siajn limojn kaj en la
sekvaj jaroj pli kaj pli da japanaj artaĵoj alvenis al Eŭropo. Multaj artistoj
entuziasmiĝis pri la tute novspeca arto, kaj ankaŭ Vincent van Gogh fasciniĝis.
Li ekkolektis tiajn lignogravuraĵojn kaj kopiis iujn en formo de olepentraĵoj.
Sed li ĉefe lernis el la japana artokompreno kaj alpropriĝis al si ĝiajn
principojn. Preskaŭ ĉiu el liaj poste pentritaj bildoj enhavas almenaŭ unu
japanan eron: manko de ombroj, ebenaj kolorareoj ĉirkaŭitaj de maldikaj linioj,
strangaj perspektivoj, malgrandegaj personoj en pejzaĝo (kiel ekzemple ĉe la
Vojlaboroj en Saint-Rémy, 1889). Pri sia bildo La dormoĉambro de la artisto li
skribis al Theo: "Ombroj estas forlasitaj kaj la farboj estas ebenaj kaj simple
metitaj, kiel ĉe japanaj presaĵoj..." Ankaŭ la elekto de motivoj estas parte
japane influita, ekzemple ĉe la serio de florantaj fruktarboj el la printempo
1888.

En Arles Van Gogh komencis pentri per nova stilo, kiun li evoluigis dum siaj
lastaj semajnoj en Parizo, sed ĝis tiam ankoraŭ ne konsekvence uzis. Tiu
pentromaniero, kiun li esence konservis ĝis sia morto, estas tia, kian oni
nuntempe konsideras tipa Van-Gogh-a.

Esperante ekvidi brilajn kolorojn de la sudo, Vincent van Gogh translokiĝis al
Arles: "[...] ĉar oni tie [...] trovas la plej belajn kontraŭojn de ruĝo kaj
verdo, de bluo kaj oranĝkoloro, de sulfura flavo al violkoloro nature." Fakte
jam baldaŭ post sia alveno tien, li pentris per puraj fortaj koloroj, kiujn li
ŝatis uzi en komplementaj kontrastoj, por ke ili plialtigu la efikon unu de la
alia. Pri la loka koloro, tio estas la natura koloro de la aĵoj, li ne zorgis.
Ofte li troigis la kolorojn aŭ li uzis ilin laŭ kolorskemo, kiun li evoluigis
por rilata bildo. Ĉe Van Gogh ekzistas verdaj ĉieloj, rozkoloraj nuboj,
bluverdaj vojoj. Li mem skribis pri tio: "Mi transprenas de la naturo certan
vicon kaj iun detalecon pri la poziciigo de koloroj, mi studas naturon, por ke
mi ne faru stultaĵon kaj restu racia; sed ĉu mia koloro estas tute la sama, tio
ne gravas tiom al mi, se nur ĝi bone efikas sur mia bildo". Malgraŭ la brilaj
koloroj kaj la fortaj kontrastoj, tamen la bildoj de Van Gogh neniam ŝajnas esti
brilegaj aŭ afiŝecaj. Li zorgis pri harmonia kuniĝo, uzante ankaŭ intervalajn
kolorojn, kiuj mildigis kaj ligis la ceterajn.

Koloro havis al Vincent van Gogh krome simbolan funkcion. Laŭ li koloroj esprimu
etoson, kiel en la bildo La nokta kafejo (1888): "Mi provis per ruĝo kaj verdo
esprimi la terurajn homajn pasiojn. La ĉambro estas sangoruĝa kaj malbrilflava,
verda bilardo en la mezo, kvar citronflavaj lampoj kun oranĝkoloraj kaj verdaj
radicirkloj. Ĉie estas lukto kaj kontraŭtezo[...]".

La farbojn Van Gogh uzis pastaj, tio estas ne-maldikigitaj aŭ nur miksitaj al
tre malmulte da likvaĵo, kaj foje li eĉ rekte premis ilin el la tubo sur la
kanvason. La dika farbotavolo videbligis liajn penikstriojn plaste kaj estis do
bonega rimedo por evidentigi la apartan penikuzadon de Van Gogh. Krom la japana
stilo de glataj kolorareoj ĉirkaŭitaj de konturoj, li jam en Parizo evoluigis
teknikon por meti farbon per malgrandaj streketoj unu apud la alian (Semisto ĉe
malleviĝanta suno, 1888, Floranta fruktoĝardeno kun vido al Arles, 1889). Por
krei verkojn ankoraŭ pli vivajn kaj moviĝaspektajn, li komencis en Saint-Rémy
ritmigi tiujn streketojn kaj ordigi ilin en formoj de ondoj, cirkloj aŭ
spiraloj, kiel ekzemple en la Memportreto, 1889/90, aŭ en la Stela nokto, 1889.
Apartan pentradmanieron Van Gogh elektis rilate al la motivo (tiel li uzis
ekzemple la ondoteknikon por bildigi cipresojn).

De multaj motivoj ekzistas pluraj versioj; tiel ekzemple Van Gogh kreis sep
versiojn de siaj famaj sunfloroj (unu el ili detruiĝis en la dua mondmilito). Li
faris tion unuflanke por elprovi diversajn variojn aŭ aldoni plibonigojn,
aliflanke li ofte pentris bildojn, kiujn li volis donaci aŭ jam donacis denove,
por si mem aŭ por sia frato.

La nura spegulado de la videbla realo ne estis la celo de Van Gogh. Li volis
esprimi la esencon kaj la econ de siaj motivoj, kiel ankaŭ la sentumojn, kiujn
li havis rilate al ili. Tiel li diris rilate al la portreto de Eugène Boch: "Mi
deziras enmeti en la bildon la admiron, la amon, kiujn mi sentas por li. [...]
Malantaŭ la kapo [...] mi pentras la senfinon, mi faras simplan fonon el la plej
sata, impresa bluo, kiun mi povas krei, kaj per tia simpla kunigo la blonda
brila kapo sur la satblua fono ricevas ion misteran, kiel la stelo ĉe la
profundblua ĉielo." Kaj pri siaj postaj pejzaĝoj el Auvers li skribis: "Estas
senfinaj vastaj grenkampoj sub malĝojaj ĉieloj, kaj mi ne timis la provon
esprimi malgajon kaj ekstreman izolecon [...]". La alstrebitan intencon de la
esprimo atingis la pentristo per modifo de la formoj kaj koloroj; dum ĉe formoj
li ofte iris al simpligo, la kolorojn li troigis.

Krome Van Gogh ofte esprimiĝis per diversaj simboloj. Sur multaj bildoj li
simbole reprezentis tion, kion li ne povis elparoli per vortoj. Krom tradiciaj
simboloj (kiel ekzemple la brulanta kandelo kiel simbolo de vivo, la estingita
kiel simbolo de morto) li uzis ĉefe individuan simbollingvon, kies signifo nur
kompreneblas per lia biografio kaj la malkovro de lia idea kaj sentuma mondo. En
Aranĝitaĵo kun desegnotabulo, pipo, cepoj kaj sigelaĵo, verkita en 1889 post lia
unua restado en malsanulejo, li aranĝis la aĵojn, kiuj helpis tiam al li:
gvidlibro pri saniĝo kaj la de ĝi kontraŭ maldormemo rekomenditaj cepoj, la
ŝatata pipo kaj la tabakujo, letero de Theo kaj sigelaĵo kiel simbolo de la
ligiteco al amikoj, la brulanta kandelo kiel signo, ke la vivoflamo ankoraŭ ne
estingiĝis, la malplena vinbotelo kiel simbolo de forturniĝo de alkoholkonsumo.
La pentraĵo Lunluma promenado (1890) montras dum lunleviĝo tra pejzaĝo de
olivujoj kaj cipresoj paŝantan paron, kie la vira figuro per ruĝa hararo kaj
barbo indikas la pentriston mem. La bildo estas verŝajne esprimo de la deziro de
Van Gogh pri "vera" vivo kun virino, sed ankaŭ anstataŭaĵo: la naturo kaj la ĝin
esprimanta arto.

Pro la famo de la pentraĵoj de Van Gogh, oni ofte forgesas, ke li estis ankaŭ
talenta kaj produktiva desegnisto. Desegnado staris je la komenco de lia kariero
de artisto kaj akompanis lin ĝis lia vivofino. Dum kelkaj semajnoj en la somero
de la jaro 1888 li verkis nur desegnaĵojn por ŝpari la multekostajn olefarbojn.

Van Gogh konvinkiĝis, ke por iĝi bona pentristo necesis unue regi desegnadon.
Tial li komencis en 1880 sisteme per lernolibroj - pro manko de instruisto -
alproprigi al si desegne la regularon de bilda reprezentado, kiel perspektivo
kaj proporcioj de la homa korpo. En la nederlandaj jaroj li verkis ĉefe simplajn
bildojn de kamparanoj aŭ pejzaĝoj, interalie vidoj de sia tiama loĝloko Hago. Li
desegnis kutime grandformate per krajono aŭ plumo, foje ankaŭ per kreto aŭ
karbo. Post kiam Anton Mauve enkondukis lin fine de 1881 en la teknikon de
akvarelpentrado, li verkis aldone per guaŝo kolorigitajn foliojn. En Parizo la
pentrado unue pelis desegnadon en la fonon kaj nur post 1887 Van Gogh denove
turniĝis al desegnado.

En Arles li ekuzis kaj lernis aprezi la kanplumon, kiun li mem preparis el la
tiel kreskantaj kanoj. Samtempe li evoluigis novan teknikon: super krajonan
desegnaĵon la motivo estas desegnita per kanplumo en tre variaj strekoj,
punktoj, kurboj kaj spiraloj. Multaj el liaj desegnaĵoj el tiu epoko rilatas al
pentraĵoj. Aŭ la desegnaĵo estis preparado al pentraĵo, aŭ Van Gogh verkis ĝin
poste, laŭ pentrita motivo, por doni al aliaj ideon de la bildo aŭ por helpi sin
mem korekti apartajn erarojn, kiujn li vidis en la pentraĵo. El la lastaj
vivosemajnoj de Van Gogh ekzistas buntaj penikdesegnaĵoj, kiuj montras domojn
kaj ĝardenojn de Auvers.

Tre produktiva, Van Gogh neniam hezitis kopii aŭ repentri verkojn de grandaj
artistoj, kaj eĉ proprigi ilin al si, kiel ekzemple tiujn de Jean-François
Millet (La nokto, Unuaj paŝoj, ...), Eugène Delacroix (La Pietà , La bona
samaritano) aŭ Rembrandt (Resurekto de Lazaro).

Kiam li mortis en 1890 la nomo de Vincent van Gogh jam estis konata en la rondoj
de avangardistaj artistoj. Camille Pissarro kaj Claude Monet esprimiĝis apreze
pri li kaj en la literatura gazeto Mercure de France aperis en 1890 detala
artikolo pri li. Komence de la 20-a jarcento lia arto jam trovis sukceson tian,
ke grandaj memorekspozicioj okazis, kiel en 1901 en Berlino kaj Parizo, en 1905
denove en Parizo kaj en Amsterdamo, kaj en 1912 en Kolonjo.

Pli kaj pli da artistoj ricevis de la verkoj de Van Gogh impulsojn por sia
propra kreado. Inter la unuaj, kiuj atente observis la verkon de Van Gogh, estis
Henri Matisse kaj la lin ĉirkaŭantaj faŭvoj. Matisse konatiĝis verŝajne jam meze
de la 1890-aj jaroj kun la pentraĵoj de la nederlandano. Ili inspiris al li
plialtigon de la esprimo per intensaj koloroj. Grande influis Van Gogh la
germanajn ekspresionistojn de la Brücke (ponto) kaj de la Blaue Reiter (blua
rajdanto). La germana pentristino Paula Modersohn-Becker ekvidis liajn bildojn
dum unu el siaj vojaĝoj al Parizo komence de la 20-a jarcento kaj altaj taksis
ilin laŭ letero de sia edzo, Otto Modersohn, al Gustav Pauli en la jaro 1919.
Aliaj famaj pentristoj, kiujn influis Van Gogh komence de la 20-a jarcento,
estis Edvard Munch, Pablo Picasso, Egon Schiele kaj Ĥaim Sutin. En la 1950-aj
jaroj Francis Bacon pentris serion da novkreaĵoj laŭ bildoj de Van Gogh, kiuj ne
nur enhave, sed ankaŭ teknike korespondas al la originaloj.

En 1914 la vidvino de Theo, Jo van Gogh-Bonger, publikigis la korespondaĵojn de
la fratoj. Tiel eksciis la publiko pli da detaloj pri la vivkondiĉoj de la
pentristo. Lia kortuŝa destino, lia frua kaj tragika morto kaj kontraste la
daŭre altiĝantaj prezoj de liaj bildoj igis lin nekomprenatan genion kaj estis
bonvenaj temoj por multaj romanoj, filmoj kaj muzikaĵoj. La troigoj, unuflankaj
interpretadoj kaj malveroj favoris la Van-Gogh-miton, kiu ĝis nun influas homojn
rilate al la pentristo.

Komencis la miton la arthistoriisto Julius Meier-Graefe, kiu jam antaŭe
publikigis kelkajn sciencajn verkojn pri Van Gogh, per la Romano de Diserĉanto
en 1921. Celo de tiu libro estis laŭdire "Favori la legendigon [...]. Ĉar nenio
pli gravas ol novaj simboloj, legendoj de homanaro el niaj lumboj [...]." La
nuntempe plej konata romano pri Van Gogh estas verŝajne Lust for Life (Vivavido)
de Irving Stone el la jaro 1934. Sur tiu romano baziĝas la samnoma filmo de
Vincente Minnelli el la jaro 1956, unu el la plej gravaj inter entute pli ol
cent Van-Gogh-filmoj.

En la muzika fako elstaras la popkanto de Don McLean Vincent el la jaro 1971. La
refreno „starry starry night“ referas al la pentraĵo Stela nokto.

Nuntempe Vincent van Gogh estas laŭ opinisondaĵoj la plej konata kaj de multe
plej ŝatata pentristo inter ĉiuj. Lia alta populareco montriĝas ne nur per
multego da publikaĵoj, grandegaj nombroj de vizitantoj de Van-Gogh-ekspozicioj
kaj la prezoj de liaj bildoj, sed ankaŭ en la ĉiea ĉeesto de motivoj de Van Gogh
kiel artpresaĵoj, afiŝoj, kalendaroj kaj multaj aliaj ĉiutagaj aĵoj.

La Muzeo Van Gogh (Van Gogh Museum, prononce nederlande [vɑŋ ˌɣɔx myˈzeːjɵm])
estas arta muzeo en Amsterdamo, dediĉita al la verkoj de Vincent van Gogh kaj de
liaj samtempuloj. Ĝi estas situanta ĉe la muzeplaco Museumplein en la kvartalo
stadsdeel Amsterdam-Zuid (Amsterdama Sudo), ĉe la Stedelijk Museum, la
Rijksmuseum, kaj la koncertejo Concertgebouw. La muzea kolekto estas la plej
granda kolekto de pentraĵoj kaj desegnoj de Van Gogh en la mondo. En 2013, la
muzeo havis 1.4 milionojn da vizitantoj, kaj estis la 2a plej vizitataj muzeoj
en Nederlando kaj la 35a plej vizitata arta muzeo en la mondo. En 2014, la muzeo
havis 1.6 milionojn da vizitantoj.

Verkoj de Vincent van Gogh estis kaj estas ofte rilatigataj al aktuala arto. En
la jaro 1964 ekzemple verkoj de li estis prezentitaj en Kassel ĉe la fama sekcio
mandesegnaĵoj de documenta III.

Ne eblas scii nun kiujn bildojn Van Gogh vendis dumvive. Kontraŭe al la
establiĝinta supozo, ke li vendis nur ununuran, eble temis pri deko. Dokumentita
tamen estas nur la vendo de la pentraĵo Ruĝa vitejo al la belga pentristino Anna
Boch okaze de ekspozicio en 1890 en Bruselo kontraŭ 400 francaj frankoj.

Tuj post la morto de Van Gogh altiĝis lia famo, la nombro kaj prezoj de vendoj.
Inter la unuaj aĉetantoj estis pentristokolegoj kaj personoj el ties ĉirkaŭo.
Frua kaj grava kolektantino estis Helene Kröller-Müller, kiu akiris unuan
Van-Gogh-pentraĵon en 1909. El ŝia kolekto estiĝis poste la muzeo Kröller-Müller
en Otterlo, kiu nuntempe posedas la duan plej grandan nombron de bildoj de Van
Gogh (post la muzeo Van Gogh en Amsterdamo).

En 1911 la arthalo Bremen akiris la Papavetkampon kontraŭ 30.000 germanaj
ormarkoj. En 1929 la nacia galerio de Berlino pagis 240.000 Reichsmark por
pentraĵo de Van Gogh.

La prezeksplodo ĉe la internacia artomerkato ekde la 1980-aj jaroj atingis ankaŭ
la bildojn de Van Gogh: la pentraĵo Iridoj en ĝardeno, aŭkciita en 1987 ĉe
Sotheby’s en Novjorko je 53,9 milionoj da usonaj dolaroj, estis tiam la plej
multekosta pentraĵo de la mondo. La nuntempan prezrekordon de Van-Gogh-pentraĵo
tenas la Portreto de doktoro Gachet, kiu vendiĝis en 1990 ĉe Christie’s en
Novjorko kontraŭ 82,5 milionoj da usonaj dolaroj.

Unuaj falsaĵoj estiĝis jam en la 1890-aj jaroj: ĉe Van-Gogh-ekspozicio en Parizo
en 1901 du pentraĵoj estis rifuzitaj kiel ne-aŭtentaj. Ĉar pro la malaltaj
prezoj en la tiama epoko, falsado ne valoris la penon, verŝajne temis pri
Insider, kiu antaŭvidis la estontan evoluon de la merkato. Arthistoriistoj
suspektas la pentriston kaj Gauguin-amikon Émile Schuffenecker kaj la
libertempan pentriston doktoro Gachet kaj ties ĉirkaŭo.

En 1928 la Wacker-skandalo skuis la artomondon. La erotik-dancisto Otto Wacker
ofertis en Berlino aron de Van-Gogh-pentraĵoj, kiujn pentris verŝajne lia patro
Hans Wacker. Skandalo estiĝis, ĉar la aŭtenteco de tiuj bildoj estis unue
atestita de fakuloj.

La en 1928 publikigita Van-Gogh-verkaro de Jacob Baart de la Faille entenis 33
Wacker-falsaĵojn, kies aŭtenteco estis poste revokita. La lasta eldono de la
verkaro de la Faille publikiĝis en 1970 kaj estas ĝis nun referenca verko. Ĝi
entenas 913 olebildojn, kiuj tamen ŝajne ne ĉiuj rezistas al kritika kontrolo.
La Van-Gogh-fakulo Jan Hulsker, alia eldonisto de grava verkaro, aldonis
demandosignon al 45 el la 2.125 de la Faille menciitaj verkoj. La nesekuro de la
fakularo spegulas la malfacilaĵojn de juĝado: oni ofte povas fari ĝin nur laŭ
stilistaj kriterioj, kaj krome verkoj en privata posedo ofte nur malfacile
kontroleblas. Aldone, la eksperimentado de Van Gogh en la pariza periodo estigis
verkojn de plej malsamaj pentromanieroj kaj poste estiĝis pluraj versioj de la
sama motivo.

Nuntempe oni nombras en la verko de Van Gogh ĉirkaŭ 864 olebildojn kaj multe pli
ol mil grafikaĵojn.



https://eo.wikipedia.org/wiki/Vidkun_Quisling

Vidkun Abraham Lauritz Jonssøn Quisling ([ˈʋɪdkʉn ˈkʋɪʃlɪŋ], Esperanto Vidkun
Kvislingo) n. la 18-an de julio 1887 - m. la 24-an de oktobro 1945, estis
norvega politikisto. La 9-an de aprilo 1940, dum la germana invado de Norvegio,
li imponis sin kiel nova ŝtatestro per puĉo subtenita de nazia Germanio, tiel
akirante internacian reputacion de perfidulo. De 1942 ĝis 1945, Quisling
diligente oficiis kiel ministroprezidento de Norvegio, kunlaborante kun la
germanaj okupaciaj oficialuloj. Lia registaro, konata kiel la "Nacia registaro"
(norvege Nasjonale regjering), plejparte konsistis el ministroj de la politika
partio Nasjonal Samling, kiun li fondis en 1933. Tiu kunlaborisma reĝimo aktive
kontribuis al la germana fina solvo kontraŭ judoj kaj aliaj supozite malsuperaj
homoj. Quisling estis procesita okaze de la postmilita malnaziigo de Norvegio
kaj li estis kondamnita je mortpuno pro financa fraŭdo, murdo kaj ŝtatperfido.
Li estis pafekzekutita de militista taĉmento la 24-an de oktobro 1945 en la
fortikaĵo Akershus en Oslo. Dum la Dua Mondmilito kaj poste, la vorto quisling
(esperante "Kvislingo") fariĝis en pluraj lingvoj komuna sinonimo de perfidulo.

Quisling estis la filo de pastoro de la Eklezio de Norvegio. Li progrese
kunfandis elementojn de kristana doktrino, scienco kaj filozofio en novan
teorion, kiun li nomis "universismo". Antaŭ ol komenci politikan karieron,
Quisling deziris provi sian valoron en la armeo : li aniĝis al la Ĝenerala Stabo
en 1911 kaj ekspertiĝis pri rusaj aferoj. Quisling estis sendita al Rusio en
1918, kaj kunlaboris kun Fridtjof Nansen en Ukrainio okaze de la malsatego de
1921. Li sekve asistis Frederik Prytz en Moskvo. Kiam Prytz forlasis Rusion en
1927, Quisling oficiale fariĝis la norvega diplomato responsa pri brita
diplomatio en Rusio. Pro tiuj eminentaj servoj, Georgo la 5-a atribuis al li la
rangon de komandanto en la Ordeno de Brita Imperio, kvankam tiu honoro estis
poste nuligita. Quisling revenis al Norvegio en 1929 kaj oficiis kiel ministro
pri defendo de la sinsekvaj agraraj registaroj de 1931 ĝis 1933. Kvankam
Quisling akiris iom da populareco danke al siaj oftaj kritikoj kontraŭ la
politika maldekstro, lia partio neniam spertis favorajn balotrezultojn kaj estis
nur malĉefa, kiam okazis la puĉo de 1940.

Vidkun Quisling naskiĝis la 18-an de julio 1887 en Fyresdal, en la norvega
provinco Telemark. Li estis la filo de Jon Lauritz Quisling (1844–1930), pastoro
de la Eklezio de Norvegio kaj genealogo, kaj de ties edzino Anna Caroline Bang
(1860–1941). La nomo de la familio devenas de la vorto Quislinus, kiu estas la
latinigita nomo de la vilaĝo Kvislemark en Jutlando (Danio), de kie la familio
elmigris en la 17-a jarcento. La Quisling-oj sekve edz-alianciĝis kun la
respektinda familio Bakka de la provinco Telemark. Vidkun havis du fratojn kaj
unu fratinon : li onidire estis "timida kaj trankvilanima, sed ankaŭ lojala kaj
helpema, ĉiam amikema, kelkfoje montrante grandan rideton". De 1893 ĝis 1900,
lia patro estis kapelestro en la kvartalo Strømsø de la urbo Drammen. Tie
vizitis Vidkun lernejon por la unua fojo. Li ŝajne estis turmentita de aliaj
lernejanoj pro sia Telemark-a dialekto, sed montriĝis sufiĉe bona studento. En
1900, la familio transloĝiĝis al Skien, kiam lia patro estis nomumita prevosto
de tiu urbo.

Dum sia lernejtempo, Quisling montris talenton pri homaj sciencoj, precipe pri
historio kaj naturscienco. Li cetere fakuliĝis pri matematiko. Li tamen ankoraŭ
ne havis klaran ideon koncerne sian estontan profesion. En 1905, Quisling
sukcese eniris la Norvegan Militistan Akademion, post kiam li ricevis la plej
altan poentaron inter la 250 kandidatoj de tiu jaro. Li transiĝis al la Norvega
Militista Kolegio en 1906, kaj tie diplomitiĝis kun la plej alta poentaro depost
la fondo de la kolegio en 1817, tiel ke li eĉ estis rekompensita de speciala
aŭdienco kun la reĝo. La 1-an de novembro 1911 li eniris la Ĝeneralan Stabon de
la norvega armeo. Norvegio estis neŭtrala lando dum la Unua Mondmilito : al
Quisling tre malplaĉis tiu paca sinteno, kvankam la alta nombro da mortintoj ja
sekve mildigis lian opinion. Li dediĉis kvin jarojn al la studado de rusaj
aferoj kaj en marto 1918, li estis sendita al Rusio kiel ataŝeo ĉe la norvega
delegitaro en Petrogrado. Kvankam li rapide disreviĝis pri la lokaj vivkondiĉoj,
Quisling konkludis, ke "la Bolŝevikoj tenas la rusian socion en eksterordinare
forta submeto". Li cetere miris pri la sukcesa, kompleta mobilizado de la Ruĝa
Armeo fare de Lev Trockij. Liaopinie, la eksa registaro de Aleksandr Kerenskij
konsentis tro multajn rajtojn al la rusia popolo kaj tiel kaŭzis sian propran
falegon. Kiam la norvega delegitaro estis revokita en decembro 1918, Quisling
fariĝis la norvega militista eksperto pri rusaj aferoj.

En septembro 1919, Quisling foriris el Norvegio kiel informagento de la norvega
delegitaro en Helsinko. Tiu sufiĉe grava posteno kombinis diplomatajn kaj
politikajn aspektojn. Aŭtone de 1921, Quisling denove forlasis Norvegion,
tiutempe pro peto de la esploristo kaj humanitaristo Fridtjof Nansen, kaj li
alvenis en januaro 1922 al la ukraina ĉefurbo Ĥarkovo por kontribui al la
humanitara helpo al la tiutempa malsatego. Quisling rapide verkis raporton, kiu
emfazis la gigantan misadministradon de tiu areo kaj la morton de proksimume dek
mil personoj ĉiutage. Lia raporto favoris la sendon de plia humanitara helpo,
sed ankaŭ demonstris lian administran kompetentecon kaj lian naturan obstinecon.
La 21-an de aŭgusto 1921, li edziĝis kun rusa virino nomita Aleksandra Andreevna
("Asja") Voronina, kiu estis juna kaj sensperta filino de kolportisto. En siaj
memuaroj, Aleksandra skribis, ke Quisling deklaris al ŝi sian amon. Laŭ la
leteroj senditaj de Quisling hejmen kaj enketo fare de liaj kuzoj, tamen aperas
ke la rilato inter la novaj geedzoj neniam havis romantikan aspekton. Quisling
ŝajne nur deziris savi tiun junan virinon el malriĉeco, donante al ŝi norvegan
pasporton kaj financan sekurecon.

Quisling kaj Asja forlasis Ukrainion en septembro 1922 sed revenis al Ĥarkovo
ekde februaro 1923 por plidaŭrigi la lokan humanitaran helpon. La laboro de
Quisling, laŭ Fridtjof Nansen, estis "nepre necesega". Quisling konstatis, ke la
situacio estis jam multe pliboniĝinta, tiel ke li pro manko de novaj celoj
trovis tiun novan vojaĝon pli enuiga ol la antaŭa. Li tamen renkontis Maria
Vasiljevna Pasetsjnikova (ruse Мари́я Васи́льевна Па́сечникова), ukraininon pli
junan je pli ol dek jaroj. Ŝia taglibro "indikas burĝonantan amrilaton" dum la
somero de 1923, malgraŭ la freŝdata edziĝo de Quisling kun Asja en la antaŭa
jaro. Quisling ŝajne edziĝis kun Pasetsjnikova en Ĥarkovo la 10-an de septembro
1923, kvankam neniu oficiala dokumento estis malkovrita. La biografiisto de
Quisling, Dahl, opinias ke la dua edziĝo plej verŝajne neniam estis oficiala. La
du amantoj tamen publike kondutis, kvazaŭ ili estis leĝe edziĝintaj, kaj ili
ekzemple celebris la datrevenon de sia edziĝo. Iom post tiu neoficiala edziĝo
ĉesis la humaneca misio en Ukrainio. La triopo forlasis Rusion kaj intencis
pasigi ekde la somero de 1923 tutan jaron en Parizo. Maria deziris vojaĝi tra la
tuta Eŭropo, dum Quisling deziris iom ripozi post stomakaj doloroj, kiuj
suferigis lin dum la antaŭa vintro.

Por restadi en Parizo necesis portempa forpermeso de la norvega armeo. Quisling
iom post iom komprenis, ke tio verŝajne estos forpermeso por ĉiam, ĉar pro novaj
buĝetaj limigoj, li ne trovus disponeblan postenon, se li revenus al Norvegio.
Quisling dediĉis sian restadon en Parizo al la studado de verkoj pri politika
teorio kaj al la ellaborado de sia propra filozofa projekto, kiun li nomis
"universismo". La 2-an de oktobro 1923, li konvinkis la osloan ĉiutagan gazeton
Tidens Tegn publikigi artikolon, en kiu li petis diplomatan agnoskon de
Sovetunio. La restado de Quisling en Parizo ne daŭris tiel longe kiel planite,
kaj fine de 1923 li ekkunlaboris al nova projekto de Fridtjof Nansen en la
balkana duoninsulo kaj venis al Sofio en novembro. Li pasis la sekvajn du
monatojn vojaĝante kun sia edzino Maria. En januaro, ŝi revenis al Parizo por
prizorgi Asja, kiu pli malpli havis la rolon de adoptita filino en tiu familio.
Quisling reiris kun ili en februaro.

Somere de 1924, la triopo revenis al Norvegio. Asja sekve forlasis la geedzojn
kaj transloĝiĝis al la domo de onklino en Nice (Francio). Ŝi neniam revenis al
Norvegio. Kvankam Quisling promesis vivteni ŝin, liaj pagoj estis neregulaj, kaj
li neglektis viziti ŝin en la sekvaj jaroj. En Norvegio, Quisling nedaŭre
partoprenis al la komunisma norvega movado (kio poste multe embarasis lin).
Inter aliaj proponoj, li sensukcese postulis la kreadon de civitana milico por
protekti la landon kontraŭ reakciaj atakoj. Li cetere demandis al membroj de la
movado, ĉu ili ŝatus koni la informojn, kiujn la Ĝenerala Stabo de la armeo
tenas pri ili, ricevante neniun respondon. Konsiderante la postan politikan
karieron de Quisling, tiu nedaŭra membriĝo al la politika ekstremisma maldekstro
estas stranga. Dahl tamen sugestis, ke post konservativa junaĝo li tiam estis
"sendunga kaj malinspirita (...) multe rankora kontraŭ la Ĝenerala Stabo (...)
[kaj] en la procezo de politika radikaliĝo". Dahl aldonis, ke la tiutempa
politika ideologio de Quisling estis "kunfandiĝo de socialismo kaj naciismo",
kun klara simpatio por la soveta reĝimo en Rusio.

En junio 1925, Fridtjof Nansen denove trovis laboron por Quisling. La duopo
komencis vojaĝon tra Armenio, kie ili esperis helpi al la repatriigo de denaskaj
armenoj per variaj projektoj prezentitaj antaŭ la Ligo de Nacioj. Malgraŭ la
penoj de Quisling, ĉiuj projektoj estis rifuzitaj de la internacia organizaĵo.
En majo 1926, Quisling trovis novan postenon ĉe sia longedaŭra amiko kaj
samlandano Frederik Prytz en Moskvo : li servis kiel utila ligo inter Prytz kaj
la soveta reĝimo, kiu posedis duonon de la firmao de Prytz, Onega Wood. Li
konservis tiun oficon ĝis la disigo de la firmao fare de Prytz komence de 1927.
Quisling tiam estis redungita kiel diplomato. La britaj diplomatiaj aferoj en
Rusio estis tiam administritaj de Norvegio, kaj Quisling iĝis sekretario de tiu
delegitaro. En la aŭtuno de 1928, Maria revenis kun li al Moskvo. Sekve okazis
grava skandalo, kiam oni akuzis Quisling kaj Prytz pri la misuzado de iliaj
diplomataj rajtoj kaj pri amasa kontrabando de milionoj da rubloj en la rusa
nigra merkato. La soveta reĝimo akuzis la du diplomatojn pri "morala bankroto"
kaj pri spionado por Britio, sed tiuj akuzoj ne estis konfirmitaj.

La radikaliĝo de la soveta reĝimo mildigis la simpation de Quisling rilate al la
bolŝevismo. Sovetunio cetere tuj kontraŭis liajn armenajn projektojn, kaj
malhelpis proponon de Nansen por helpi al la ukrainia malsatego de 1928.
Quisling konsideris ĉiujn tiujn decidojn kiel personajn insultojn. En 1929
Britio deziris mem prizorgi siajn diplomatiajn aferojn en Sovetunio. Sekve
Quisling forlasis tiun landon. Li ricevis la rangon de komandanto en la Ordeno
de Brita Imperio pro siaj lojalaj servoj al Britio. Tiun honoran titolon nuligis
Georgo la 6-a en 1940. Quisling cetere estis jam ricevinta la Ordenon de la
Rumana Krono kaj la jugoslavan Ordenon de Sankta Savao pro siaj antaŭaj
humanitaraj klopodoj.

Post kiam li pasis naŭ el la dekdu antaŭaj jaroj eksterlande, sensperta pri la
norvega interna politika vivo, Quisling fine revenis al Norvegio en decembro
1929. Li alportis kun si reforman planon , kiun li nomis Norsk Aktion ("Norvega
Ago"). Quisling planis la kreadon de organizaĵo, kiu konsistus el nacia,
regionaj kaj lokaj sekcioj. Li intencis praktiki vastan rekrutadon, sammaniere
kiel la Komunista Partio de Sovetunio. Samkiel la franca ekstremdekstra partio
Action Française, Quisling cetere apogis ĝisradikajn konstituciajn ŝanĝojn.
Liaopinie, la Parlamento de Norvegio (Storting) fariĝu duĉambra, tiel ke la dua
ĉambro konsistu el balotitaj, sovetstilaj reprezentantoj de la laboranta klaso.
La projekto de Quisling plivole akcentis la strukturon de la organizaĵo ol la
konkreta administrado de la ŝtato. Al ĉiuj membroj de Norsk Aktion estis
ekzemple atribuitaj precizaj rangoj en kvazaŭmilitista hierarkio

Quisling sekve vendis grandan nombron da antikvaĵoj kaj artaĵoj, kiujn li antaŭe
akiris malmultekoste en postrevolucia Rusio. Lia persona kolekto entenis
proksimume 200 pentraĵojn, inkluzive de verkoj atribuitaj al Rembranto,
Francisco Goya, Paul Cézanne kaj multaj aliaj majstroj. La kolekto, kiu inkludis
"aŭtentajn trezorojn", estis antaŭe asekuriginta por prezo de preskaŭ 300 000
norvegaj kronoj. Printempe de 1930, li denove reiris kun Prytz, kiu estis
reveninta al Norvegio. Ili organizis kaj partoprenis oftajn kunvenigojn de
politikaj samideanoj, kiuj inkludis mezaĝajn oficirojn kaj diversajn aferistojn.
Tiuj kunvenigoj estis sekve priskribitaj kiel "la tipa difino de faŝisma
iniciativa grupo". Prytz ŝajne estis firme determinita enkonduki Quisling sur la
norvegan politikan scenon

Post la morto de Nansen la 13-a de majo 1930, Quisling konvinkis sian amikon kaj
editoron de la gazeto Tidens Tegn publikigi sian analizon de la vivo de Nansen
sur la kovrilpaĝon. La artikolo estis titolita Politiske tanker ved Fridtjof
Nansens død ("Politikaj Pensoj pri la Morto de Fridtjof Nansen") kaj publikiĝis
la 24-an de majo. Ĝi emfazis dek ĉefajn tezojn, kiuj prezentis Norvegion en la
supozita vidpunkto de Nansen : inter ili estis "forta kaj justa registaro" kaj
"pli grava emfazo de raso kaj heredeco". Tiu ĉi lasta temo sekve reaperis en lia
nova libro Rusio kaj Ni Mem, kiu estis eldonita en Tidens Tegn en sinsekvaj
felietonoj aŭtone de 1930. Tiu senĝene rasisma libro postulis militon kontraŭ
bolŝevismo kaj rapide elstarigis Quisling en la tiama politika vivo. Malgraŭ sia
antaŭa, malklara politika kurso, Quisling akiris seĝon en la osloa sekcio de la
Patrolanda Ligo (Fedrelandslaget), antaŭe fondita de Nansen. Dume, li kaj Prytz
fondis novan politikan movadon, Nordisk folkereisning i Norge ("Leviĝo de la
Norda Popolo en Norvegio"). Ĝi entenis centran komitaton kun 31 membroj.
Quisling imponis sin kiel la partia fører, t.e. unuhoma ekzekutiva komitato,
kvankam li ŝajne ne havis precipan ŝaton pri tiu vorto. La unua kunveniĝo de la
ligo okazis la 17-an de marto 1931 kaj konfirmis, ke la movado celis "forigi la
importitan kaj malvirtan komunisman ribeladon".

Quisling forlasis la partion Nordisk folkereisning i Norge en majo 1931 por
oficii kiel ministro pri defendo en la agrara registaro de Peder Kolstad,
kvankam li estis nek agrarano nek amiko de Kolstad. Li estis proponita al
Kolstad por tiu posteno fare de Thorvald Aadahl, redaktoro de la agrara gazeto
Nationen, kiu tiam estis influita de Prytz. Tiu nomumo surprizis multajn
membrojn de la Parlamento de Norvegio. La unua ago de Quisling en lia nova
posteno estis la traktado de la konsekvencoj de la batalo de Menstad, "tre akra"
laborkonflikto, per la sendo de militistoj. Quisling lerte evitis la kritikojn
de la maldekstra branĉo de sia partio koncerne sian traktadon de tiu krizo, sed
ankaŭ koncerne sian antaŭan planon krei milicon. Li sekve dediĉis sian atenton
al la supozita minaco reprezentita de komunistoj. Li establis liston de la
membroj de la revolucia opozicia sindikato, kiu kaŭzis la tumultojn en Menstad.
Pluraj el ili estis akuzitaj pri konspirado kaj violento kontraŭ polico. El la
ministreco de Quisling ankaŭ rezultis la kreado de konstanta milico nomita
Leidang, kies celo estis kontraŭrevolucia (male de la milico antaŭe planita de
li). Malgraŭ la disponeblo de pluraj junaj rezervoficiroj post la antaŭaj
buĝetaj limigoj, nur sep trupunuoj estis establitaj en 1934. Pro financaj
problemoj, la tuta milico entenis malpli ol mil homoj kaj rapide malaktiviĝis.
Iam en la periodo de 1930 ĝis 1933, la unua edzino de Quisling, Asja, ricevis
noticon pri la nuligo de sia edziĝo

Meze de 1932, la partio Nordisk folkereisning i Norge devis atesti, ke Quisling
ne plu estis plena membro de la partio, kvankam li restis en la partia kabineto.
La partio plie deklaris, ke ĝia programo neniel rilatis al faŝismo, inkluzive de
la germana nacisocialisma modelo. Tio ne mildigis la konstantajn kritikojn
kontraŭ Quisling, kiu ofte aperis sur gazetaj kovrilpaĝoj. Li tamen progrese
akiris reputacion de diligenta kaj obeema administranto. La 2-an de februaro
1932, Quisling estis agresita en sia ofico de atakanto kun tranĉilo, kiu cetere
lanĉis pipron al lia vizaĝo. Kelkaj gazetoj ne emfazis la incidenton mem sed
plivole sugestis, ke la atakanto estis la ĵaluza edzo de unu el la purigistinoj
de Quisling. Aliaj, pli proksimaj al la Laborista Partio, opiniis ke la tuta
afero estis aktorita. En novembro 1932, la laborista politikisto Johan
Nygaardsvold prezentis tiun teorion antaŭ la Parlamento, tiel ke pluraj amikoj
de Quisling konsideris akuzi lin pri kalumnio. Neniu akuzo estis fine
formaligita, kaj la identeco de la atakanto neniam estis konita. Quisling poste
raportis, ke tiu atako fakte estis provo ŝteli gravajn militistajn dokumentojn
freŝdate ceditajn de la sveda leŭtenanto-kolonelo Wilhelm Kleen. La tiel nomita
"pipro-afero" utile polarizis opiniojn pri Quisling. Pro lia influo cetere
kreskis la timo de la registaro koncerne sovetajn agentojn en Norvegio, kiuj
aktive subtenus industrian tumulton.

Post la morto de Kolstad en marto 1932, Quisling pro politikaj kialoj konservis
sian postenon en la dua agrara registaro, estrita de Jens Hundseid, kvankam la
du homoj estis firmaj opoziciantoj. Samkiel la antaŭa registaro, Quisling estis
implikita en plejmultaj incidentoj de la registaro de Hundseid. La 8-an de
aprilo 1932, Quisling havis oportunon defendi sin antaŭ la Parlamento pri la
pipro-afero, sed li anstataŭe uzis sian paroltempon por ataki la laboristan kaj
komunisman partiojn : li interalie asertis, ke pluraj membroj estis krimuloj kaj
"malamikoj de nia patrolando kaj de nia popolo". Post tiu incidento, subite
kreskegis la politika subteno al Quisling el la ekstremdekstraj elementoj de la
norvega socio. 153 eminentaj subskribuloj petis, ke la akuzoj de Quisling estu
enketataj. En la sekvaj monatoj, pluraj dekmiloj da norvegoj same aniĝis al tiu
ideologio, kaj Quisling dediĉis la tutan someron al multaj paroladoj en
homplenaj politikaj kunvenigoj. En la Parlamento, la parolado de Quisling estis
tamen rigardita kiel politika memmortigo : li evidente disponis malmultajn
pruvojn, kaj oni cetere demandis, kial tiuj informoj ne estis publikigitaj pli
frue se vere la revolucia minaco estis tiel forta.

En la jaroj 1932 kaj 1933, progrese malfortiĝis la influo de Prytz sur la
partion Nordisk folkereisning i Norge, tiel ke la juristo Johan Bernhard Hjort
fariĝis ĝia nova estro. Hjort volonte kunlaboris kun Quisling pro lia freŝdata
populareco : ili kune ellaboris novan, dekstran politikan programon, kiu
interalie proponis la malpermeson de revoluciaj partioj, inkluzive de tiuj
financitaj de eksterlandaj organizaĵoj kiel la Tria Internacio. Inter aliaj
proponoj estis helpo al la agrikultura ŝuldo, interrompo de voĉdonrajto por ĉiuj
beneficuloj de socia sekureco kaj analizo de la publikaj financoj. En 1932,
Quisling sukcese influis la ĉefministron por maldungi el la armeo Kapitanon Olaf
Kullmann, kiu publike esprimis pacismajn opiniojn. Li sekve verkis memorandon,
kiu entenis liajn proponojn rilate al ekonomiaj kaj sociaj reformoj, kaj li
disdonis ĝin al la tuta registarkabineto. Quisling sekve petis la demision de la
ĉefministro. Kiam ekfalis la registaro, la persona populareco de Quisling
atingis novan rekordon : oni aludis al li kiel la "homo de la jaro", kaj oni
atendis verŝajnajn, baldaŭajn balotsukcesojn.

Malgraŭ liaj novaj programo kaj populareco, kelkaj subtenantoj de Quisling
ankoraŭ konsideris kabinetan puĉon. Quisling mem poste malkaŝis, ke li eĉ
ekzamenis la eblecon de perforta faligo de la registaro. Fine de februaro, la
registaro tamen estis eksigita de la Liberala Partio. Per la klopodoj de Hjort
kaj Prytz, Nordisk folkereisning i Norge rapide fariĝis nova politika partio
nomita Nasjonal Samling (NS, laŭvorte "Nacia Unueco"), kiu pretis kontesti la
venontan baloton de oktobro. Quisling akceptis tion senentuziasme, ĉar li estus
preferinta la kreadon de vera "nacia movado", ne nur de banala politika partio
inter aliaj. Nasjonal Samling baldaŭ anoncis, ke ĝi volonte subtenus kandidatojn
de aliaj partioj, se ili akceptus ĝian ĉefan celon rilate al la "establo de
forta kaj stabila nacia registaro sendependa de ordinara partipolitiko". La
partio ne ricevis tujan sukceson sur la jam plenplena norvega politika sceno,
sed ja ricevis kreskantan subtenon. Ĝi precipe allogis al bonhavaj osloanoj, al
kiuj plaĉis la nazistila centra aŭtoritato de potenca Führer kaj ĝia tre bone
strukturita propagando. Tiuj eminentaj kaj riĉaj subtenantoj tamen ekdonis al la
partio reputacion de aferista grupo.

Plia subteno ankaŭ konkretiĝis, kiam la Norvega Asocio pri la Helpo al Farmistoj
(Bygdefolkets Krisehjelp) petis financan helpon al Nasjonal Samling, kiu tiel
gajnis politikan influon kaj plifortigis sian reton da lojalaj, bone trejnitaj
partioficiroj. La partio de Quisling tamen neniam finplenumis grandan
kontraŭsocialisman aliancon, parte pro tio, ke ekzistis senindulga konkurenco
kun la Konservativa Partio rilate al la kolektado de dekstraj voĉoj. Quisling
cetere neniam montriĝis talenta oratoro, kvankam lia skandala reputacio ja
sufiĉis, por ke ĉiuj voĉdonantoj sciu pri la ekzisto de Nasjonal Samling. La
partio konsekvence spertis nur moderan sukceson en la parlamenta baloto de
oktobro 1933 : ĝi entute ricevis 27 850 voĉojn, t.e. proksimume 2% de la
voĉdonantaro kaj 3,5% de la voĉdonantaro de tiuj balotdistriktoj, kie ĝi
efektive prezentis kandidatojn. Ĝi tiel fariĝis la kvina plej grava partio de
Norvegio : Nasjonal Samling superfortis la komunistojn sed ne la Konservativan,
Laboristan, Liberalan kaj Agraran partiojn. Ĝi cetere malsukcesis ricevi seĝon
en la Parlamento.

Post la malfervoriga rezulto de la baloto, despli radikaliĝis la sinteno de
Quisling rilate al politikaj traktadoj kaj kompromisoj. Fiaskis en marto 1934
lasta provo al la kreado de dekstra koalicio. Ekde la fino de la jaro 1933,
Nasjonal Samling ekinventis sian propran formon de nacisocialismo. Al la partio
tamen mankis reprezentanto en la Parlamento por enkonduki la konstitucian
reformon, kiun ĝi bezonis por plenumi sian ambician projekton. Kiam Quisling
provis mem prezenti la reformon, ĝi estis senpene rifuzita kaj lia partio
ekspertis malfortiĝon. Somere de 1935, pluraj gazetoj citis deklaron de
Quisling, laŭ kiu "falos kapoj" ekde kiam li akiros ŝtatan potencon. Tiu minaco
nerepareble difektis la reputacion de lia partio, kaj en la sekvaj monatoj
demisiis pluraj el ĝiaj altrangaj membroj, inkluzive de Kai Fjell kaj de la
frato de Quisling, Jørgen.

Quisling krome ekfamiliariĝis kun la internacia faŝisma movado : li ekzemple
ĉeestis la faŝisman konferencon de Montreux en Svislando en decembro 1934. Tio
tamen estis la plej malbona periodo por politika alianco inter Nasjonal Samling
kaj itala faŝismo, precipe post la unuaj kontraŭlegaj italaj avancoj en
Abisenion. Dum sia returniro el Montreux, Quisling renkontis la nazian ideologon
kaj eksterlandpolitikan teoriston Alfred Rosenberg. Kvankam li mem preferis
konsideri sian programon kiel sintezo de itala faŝismo kaj germana naziismo,
Quisling jam en la tempo de la baloto de 1936 estis parte fariĝinta la "norvega
Hitler", kiun delonge denoncis liaj kontraŭuloj. Tio parte originis pro lia
kreskanta antisemitismo kaj pro tio, ke li volonte asociis judaismon kun
marksismo, liberalismo kaj io ajn, kiun li opiniis kontestebla. Nasjonal Samling
cetere pli kaj pli similis al la germana nazia partio en siaj ideologio kaj
aspekto. La partio retrovis neatenditan popularecon, kiam la norvega registaro
akceptis aresti Lev Trockij pro peto de Sovetunio. Ĝia kampanjo por la venonta
baloto de 1936 tamen neniam ricevis la atenditan sukceson. Nasjonal Samling
kolektis nur 26 577 voĉojn, malpli ol la baloto de 1933, kvankam Quisling
sincere kredis, ke li ricevus la subtenon de almenaŭ 100 000 voĉdonantoj kaj
akirus absolutan minimumon de dek seĝoj en la Parlamento. Pro tiu fiasko disiĝis
la partio en du partojn : Hjort estris la disidentan grupon. Malpli ol 50
membroj tuj forlasis la partion, sed multaj aliaj sekvis ilin dum la jaro 1937.

La malgrandiĝanta nombro da partiaj membroj generis multajn problemojn por
Quisling, precipe financajn. Jam dum la antaŭaj jaroj li spertis monproblemojn
kaj devis uzi sian propran heredaĵon. Dume, pli kaj pli multaj el liaj pentraĵoj
estis identigitaj kiel kopioj, kiam li provis vendi ilin. Inverse, Vidkun kaj
ties frato Arne vendis unu pentraĵon de Frans Hals nur por 4 000 dolaroj, ĉar ĝi
iliaopinie estis kopio, kaj ili poste konstatis, ke la artaĵo estis retaksita
kiel 100 000-dolara originala verko. En la malfacila kunteksto de la Granda
Depresio, eĉ originalaj verkoj ne vendiĝis por la prezoj esperitaj de Quisling.
Li plidisreviĝis pri la evoluo de Norvegio, kiam estis ekdebatita la konstitucia
reformo de 1938, kiu celis plilongigi la parlamentan mandaton de tri al kvar
jaroj kun tuja efiko, kion Quisling akre kontraŭis.

En 1939, Quisling dediĉis sian atenton al la norvega preparado de atendita
milito en Eŭropo. Li opiniis, ke lia lando bezonus drastan pliigon de siaj
armeaj elspezoj por protekti sian neŭtralecon. Dume, Quisling pli kaj pli
videble montris sian subtenon al Adolf Hitler kaze de venonta konflikto. Kvankam
li publike kondemnis la Kristalan Nokton de novembro 1938, li sendis al la
germana estro formalan saluton okaze de lia 50-a jariĝo, en kiu li dankis lin
pro la "savo de Eŭropo el bolŝevismo kaj juda rego". En 1939 deklaris Quisling
ke, ĉu neŭtraleco ne plu eblus pro brita-rusa alianco, Norvegio devus "alianciĝi
kun Germanio". Li estis invitita al Germanio somere de 1939 kaj entreprenis
turneon tra pluraj germanaj kaj danaj urboj. Li estis precipe bonvenigita en
Germanio : oni promesis al li specialan fonduson por pli bona funkciado de
Nasjonal Samling kaj por la loka disvolvigo de nazifavoraj opinioj. Kiam
oficiale komenciĝis la milito la 18-an de septembro 1939, Quisling rapide
trankviliĝis pro la forto kaj efikeco demonstritaj de la germana armeo. Li firme
konfidis, ke lia partio malgraŭ sia malgrandeco rapide fariĝus la centro de
norvega politiko.

Dum la sekvaj naŭ monatoj, la partio estrita de Quisling tamen plu restis
periferia kaj duaranga en Norvegio. Ĝi malgraŭe estis aktiva movado, kaj en
oktobro 1939 Quisling kunlaboris kun Prytz pri finfine malsukcesa plano rilate
al paca traktato inter Britio, Francio kaj Germanio, kaj al ilia eventuala
partopreno en novan ekonomian union. Quisling ankaŭ opiniis, ke Germanio devus
tuj ataki sian tiaman aliancanon Sovetunion. Li vojaĝis al Germanio la 9-an de
decembro por prezenti tiun pluraspektan planon. Li impresis plurajn germanajn
oficialulojn kaj tiel akiris aŭdiencon kun Hitler mem, planitan la 14-an de
decembro. Antaŭ la aŭdienco, li ricevis el pluraj oficialuloj konsilon, laŭ kiu
la plej utila peto farebla de li certe estus la helpo de Hitler al germanfavora
puĉo en Norvegio, tiel ke la norvegaj havenoj estu alireblaj al germanaj
militŝipoj. Oficiale estus la neŭtraleco de Norvegio konservata kiel eble plej
longe, ĝis kiam la lando falos sub la kontrolon de Germanio anstataŭ tiu de
Britio. Estas ne klara, ĉu Quisling mem bone komprenis la taktikajn
konsekvencojn de tia projekto. Li anstataŭe fidis la opinion de sia estonta
ministro pri internaj aferoj Albert Hagelin, kiu tre bone scipovis la germanan
kaj gvidis Quisling dum la antaŭaŭdiencaj konversacioj, kvankam Hagelin mem emis
fari ekscesajn deklarojn. Quisling kaj liaj germanaj interparolantoj verŝajne ne
akordiĝis pri la bezono kaj kondiĉoj de eventuala germana invado.

Quisling renkontis Hitler la 14-an de decembro 1939. La germana estro promesis
respondi al brita invado de Norvegio (plano R 4), eble eĉ prevente, per propra
invado. Li opiniis, ke la planoj de Quisling rilate al norvega puĉo kaj
angla-germana paco estis tro optimismaj. Quisling tamen ricevis garantion pri la
alveno de plia mono por subteni Nasjonal Samling. Nova renkonto inter ambaŭ
okazis post kvar tagoj. Post la dua interparolado verkis Quisling memorandon, en
kiu li klarigis, ke li ne konsideris sin kiel naci-socialismulon. Quisling estis
intence flankenlasita dum la germana preparado de la estonta norvega operacio.
Li tiam suferis pro serioza malsano, verŝajne nefrito de ambaŭ renoj, kaj tamen
rifuzis enhospitaligon. Kvankam li denove kapablis labori ekde la 13-a de marto
1940, li restis malsana dum pluraj pliaj semajnoj. Dume okazis brita-germana
incidento en la norvega haveneto Altmark. La germana milita stabo nun donis eĉ
pli grandan atenton al la planado de invado de la lando. Hitler ankoraŭ hezitis
pri la demando, ĉu antaŭ invado oficiala norvega invito estos bezonata. Je la
31-a de marto oni kontaktis Quisling telefone, post kio li malvolonte vojaĝis al
Kopenhago por renkonti naziajn sekretajn agentojn, kiuj pridemandis lin pri la
defendoj kaj defendaj protokoloj de Norvegio. Li revenis al Norvegio la 6-an de
aprilo. Post du tagoj startis la brita operaco Wilfried, tiel implikigante
Norvegion en la mondmiliton por la unua fojo. Pro la ĉeesto de aliancaj fortoj
en Norvegio, Quisling antaŭvidis precipe rapidan germanan respondon.

En la frumatenaj horoj de la 9-a de aprilo 1940, Germanio invadis Norvegion
peraere kaj permare, kun la intenco kapti reĝon Haakonon la 7-an kaj la
registaron de ĉefministro Johan Nygaardsvold kiel eble plej rapide. La
konservativa prezidanto de la Parlamento de Norvegio Carl Joachim Hambro,
konscia pri la risko de germana invado, estis tamen aranĝinta ilian forsavon al
Hamar en la orientan parton de la lando. La germana batalkrozoŝipo Blücher, kiu
transportis plejmultajn homojn dediĉotajn al la administrado de la okupota
lando, estis dronita de kanonpafo kaj torpedoj de la fortikaĵo Oscarsborg en la
Oslo-fjordo. La germanoj esperis rapidan kapitulacion de la registaro sed ankaŭ
ties rapidan anstataŭigon : malsukcesis do ambaŭ planoj, kvankam la invado ja
progresis. Post longaj diskutadoj, Quisling kaj liaj germanaj interparolantoj
decidis, ke necesegis tuja puĉo, kvankam tio estis la preferata plano nek de la
germana ambasadoro Curt Bräuer nek de la germana ministerio pri eksteraj aferoj.

En la posttagmezo, la germana kuriero Hans Wilhelm Scheidt anoncis al Quisling,
ke li ricevos la personan subtenon de Hitler se li starigos novan registaron.
Quisling ellaboris liston de ministroj kaj akuzis la legitiman registaron pri
"fuĝo", kvankam ĝi tiam situis en Elverum, nur 50 kilometrojn for de Oslo. La
germana armeo dume sukcese ekokupis Oslon, kaj je 17:30 la norvega radio ĉesis
dissendon pro peto de la invadantoj. Danke al la subteno de la germanaj fortoj,
je proksimume 19:30, Quisling komencis radio-anoncon, anoncante la kreadon de
nova registaro kaj postulante la ĉesigon de iu ajn rezistado kontraŭ la nazia
invado. Al li tamen ankoraŭ mankis legitimeco, tiel ke du ordonoj (unu al lia
amiko Kolonelo Hans S. Hiorth, komandanto de la regimento de Elverum, kaj la
alia al la osloa policestro) estis ignoritaj. Je 22:00, Quisling plenumis novan
radio-anoncon por ripeti sian antaŭan mesaĝon, kaj li eldiris la liston de la
novaj ministroj. Hitler anoncis sian subtenon kiel promesite, kaj li agnoskis la
novan norvegan registaron de Quisling en la sekvaj 24 horoj. Norvega artilerio
estis tamen daŭre pafanta kontraŭ la germanaj invadantaj fortoj, kaj je 03:00 la
10-an de aprilo Quisling konsentis ĉesigi la rezistadon de fortikaĵo en Bolærne.
Pro tiuj decidoj estis jam tiutempe asertita de politikaj kontraŭuloj, ke la
enoficiigo de Quisling en marioneta registaro simple estis parto de germana
plano jam delonge planita.

Quisling tiam atingis la klimakson de sia politika potenco. La 10-an de aprilo,
Bräuer alvenis al Elverum, kie daŭre oficiis la legitima ministraro de
Nygaardsvold. Konforme al la ordono de Hitler, li petis ke la reĝo Haakono
nomumu Quisling kiel la novan registarestron, tiel aranĝante pacan transiron de
la ŝtatpotenco. Haakono tamen rifuzis kaj sciigis, ke li plivole abdikus ol li
akceptus Quisling-an registaron. La legitima registaro unuanime voĉdonis por
subteni la reĝan vidpunkton kaj urĝis la norvegan loĝantaron daŭre rezistadi.
Sen populara subteno, Quisling ne plu utilis al Hitlero. Germanio nuligis sian
subtenon al tiu rivala registaro, kaj preferis defundamente konstrui sian
propran registarkomisionon. Quisling estis tiel formovita el ŝtatpotenco fare de
Bräuer kaj de koalicio de siaj antaŭaj aliancanoj, inkluzive de Hjort, kiu nun
konsideris lin kiel ĝenon. Eĉ liaj politikaj samideanoj, inkluzive de Prytz,
forlasis lin. Hitler kompense skribis al Quisling por danki lin pro liaj lojalaj
penoj (ĉefe por ke li ne tute malhonoriĝu kaj restu ebla posta ŝtatestro) kaj
por proponi al li ian postenon en la nova registaro. La kondiĉoj de la transiro
de potenco al germana komisiono estis formale transskribitaj la 15-an de aprilo,
kaj Hitler daŭre fidis, ke la nova Administra Konsilio fine ricevus la subtenon
de la reĝo. La enlanda kaj internacia reputacioj de Quisling ambaŭ kolapsis, kaj
li aperis samtempe kiel perfidulo kaj fiaskulo.

La reĝo deklaris la germanan registarkomisionon kontraŭleĝa, tiel klarigante, ke
li tute ne estis kompromisema. Hitler malpacienciĝis kaj do nomumis Josef
Terboven kiel la novan Reichskommissar de Norvegio la 24-an de aprilo, kiu
hierarkie devis rekte dependi de la germana ŝtatestro. Malgraŭ la antaŭaj
promesoj de Hitler, Terboven rapide agis, por ke havu rolon en la okupacia
registaro nek la partio Nasjonal Samling nek ties estro Quisling, kiun li ne
ŝatis. Terboven tamen fine akceptis en junio minimuman reprezentadon de Nasjonal
Samling en la registaro, sed restis nekonvinkita pri la valoro de Quisling. Li
konsekvence, la 25-an de junio, devigis Quisling-on demisii kiel partiestro kaj
plenumi portempan vojaĝon al Germanio. Tie restadis Quisling ĝis la 20-a de
aŭgusto, ĉe Rosenberg kaj Admiralo Raeder, kiujn li jam renkontis okaze de siaj
antaŭaj vizitoj en Berlino. Li revenis al Norvegio triumfanta post nova renkonto
kun Hitler la 16-an de aŭgusto, okaze de kiu li reakiris la subtenon de la
germana diktatoro. Oni do petis al la Reichskommissar enoficiigi Quisling kiel
la oficialan estron de la norvega registaro, permesi al li rekonstrui Nasjonal
Samling kaj aldoni plurajn partianojn al lia nova kabineto. Terboven obeis kaj
faris radio-anoncon al la norvega loĝantaro, asertante ke Nasjonal Samling estos
la nura tolerata politika partio en la lando.

Konsekvence, fine de 1940 estis la norvega monarkio efektive malpermesita,
kvankam restis aktivaj la Parlamento de Norvegio kaj politika strukturo simila
al ekzekutiva kabineto. Nasjonal Samling, la nura germanfavora partio, estis
atenteme prizorgita, kvankam la veran potencon daŭre konservis la
Reichskommissariat de Terboven. Quisling havis la rolon de oficianta
ĉefministro, kaj dek el la dektri "kabinetaj" ministroj devenis de lia politika
partio. Li ellaboris politikan programon cele al elimino de la "detruigaj
principoj de la Franca Revolucio", inkluzive de pluralismo kaj parlamenta
reĝimo. Tiu nova doktrino influis eĉ lokan politikon : urbestroj, kiuj akceptis
aniĝi al Nasjonal Samling estis rekompensitaj per multe pli grava potenco. La
ŝtato financis kulturajn, ege cenzuritajn programojn, kvankam gazetoj teorie
konservis sian liberecon. Kontraŭkoncipilaj metodoj estis rigore limigitaj por
garantii la postvivon de la skandinavia geno-identeco. La partio de Quisling
spertis moderan pliigon de la nombro da membroj ĝis maksimumo je iom pli ol 30
000. Malgraŭ lia optimismo, la partio neniam preterpasis la mejloŝtonon de la 40
000-a membro.

La 5-an de decembro 1940, Quisling flugveturis al Berlino por oficiala traktado
pri la estonteco de Norvegio. Li dum tiu renkonto konsentis mobilizi volontulojn
por kunbatali ĉe la germana Schutzstaffel (SS). En januaro, la SS-estro Heinrich
Himmler alvenis al Norvegio por superkontroli la preparadon de la mobilizo.
Quisling klare opiniis, ke se Norvegio bone subtenis Nazian Germanion sur la
batalkampoj, tiam estus neniu kialo por germana aneksado de Norvegio. Li tiucele
rifuzis la instalon en Norvegio de germana SS-brigado rekte dependa de Hitler.
Li cetere malmoligis sian sintenon rilate al Britio, kiu tiam gastigis la
ekzilitan reĝon, kaj kiun li ne plu konsideris kiel amikon de Skandinavio.
Quisling fine harmoniigis la norvegan politikon pri judoj kun tiu de Germanio :
li faris paroladon en Frankfurto la 26-an de marto 1941, en kiu li advokatis
devigan ekzilon sed atentigis ke li ne estis subtenanto de fina solvo. En majo,
Quisling estis persone tuŝita de la morto de sia patrino Anna, al kiu li ĉiam
restis proksima. Samtempe graviĝis la politika krizo pri la sendependeco de
Norvegio, kiam Quisling minacis al Terboven demisii pri la financa ministreco
pro manko de potenco. La Reichskommissar fine cedis pri tio, kondiĉe ke Quisling
mem cedu pri la SS-afero : brigado estis do kreita, tamen oficiale kiel branĉo
de Nasjonal Samling.

La registaro dume radikaliĝis per la aresto de pluraj oficialuloj de la
komunisma partio kaj per la timigo de sindikatistoj. La 10-an de septembro 1941,
Viggo Hansteen kaj Rolf Wickstrøm estis ekzekutivaj kaj multaj aliaj estis
enkarcerigitaj post lakto-striko en Oslo. La ekzekuto de Hansteen markis laŭ
historiistoj fundamentan transiran okazaĵon en la okupacio de Norvegio, de unua,
iom dolĉa kaj naiva periodo al pli brutala fazo. La saman jaron estis la
ŝtatpolico, abolicita en 1937, restarigita por asisti Gestapo-n en Norvegio.
Radioaparatoj estis konfiskitaj tra la tuta lando. Kvankam ĉiuj tiuj decidoj
devenis de Terboven, Quisling konsentis kun ili kaj plukondamnis la ekzilitan
registaron kiel "perfidulojn". Pro tiu radikaliĝo progrese aperis neformala,
tiel nomata "glacia fronto" : la subtenantoj de Nasjonal Samling estis iom post
iom reĵetitaj de la norvega socio. Quisling restis konvinkita, ke la
kontraŭgermana opinio malaperus, ekde kiam Berlino cedos la tutan ŝtatpotencon
al Nasjonal Samling. Li tamen akiris nur malmultajn favorojn el la okupanto en
1941, interalie la sendependecon de la partia sekretaroficejo kaj la oficialan
agnoskon de la estroj de ministerioj kiel registaraj ministroj.

Terboven fine anoncis en januaro 1942, ke la germana administrado de la lando
baldaŭ ĉesus. Iom poste li diris al Quisling, ke Hitler aprobis la transiron de
ŝtatpotenco, planitan la 30-an de januaro. Quisling dubis, ĉu tio vere estis
okazota, ĉar Germanio kaj Norvegio estis tiam meze de kompleksaj pactraktadoj,
kiuj ne plenumiĝus sen antaŭa pacigo de la orienta fronto. Terboven cetere
plurfoje insistis, ke la Reichskommissariat konservu ŝtatpotencon antaŭ la
efektivigo de tia paco. Quisling malgraŭe restis konfida pri la forteco kaj
nevundebleco de lia posteno pro la subteno de Berlino, kvankam li estis
malpopulara en Norvegio mem, pri kio li tre bone konsciis. Post mallonga
prokrasto, anonco estis farita la 1-an de februaro 1942 pri la elekto de
Quisling fare de la kabineto kiel Ministro-Prezidanto de la nacia registaro. La
nomumo estis celebrita de bankedo, kunvenoj kaj aliaj festoj organizitaj de
Nasjonal Samling. En sia unua parolado, Quisling volonte markis la proksimajn
rilatojn de sia registaro kun Germanio. La nura konstitucia revizio rilatis al
rea malpermesado de la eniro de judoj en Norvegion, jam abolicita en 1851.

Lia nova posteno donis al Quisling senson de sekureco, kiun neniam antaŭe li
spertis, kvankam la Reichskommissariat ja restis ekster lia kontrolpovo. Post
unu monato, en februaro 1942, Quisling plenumis sian unuan oficialan ŝtatviziton
al Berlino. Kvankam tiu vojaĝo montriĝis utila kaj ebligis diskutojn pri variaj
temoj rilate al la sendependeco de Norvegio, Joseph Goebbels restis precipe
nekonvinkita pri la kompetenteco kaj valoro de Quisling. Li interalie deklaris,
ke li "malverŝajne iam fariĝos grava ŝtatestro". Reveninte al Norvegio, Quisling
videble montris malpli grandan zorgon pri la membraro de Nasjonal Samling. Li eĉ
anoncis, ke li deziris purigi la liston de membroj el ĉiuj drinkuloj. La 12-an
de marto, Norvegio oficiale fariĝis unupartia reĝimo. Kritikado kaj rezistado
kontraŭ la partio progrese fariĝis krimoj, kvankam Quisling siadire bedaŭris agi
tiel. Ŝajnas, ke li sincere esperis naturan, libervolan akcepton de sia
registaro fare de ĉiuj norvegoj.

Ne daŭris lia optimismo. En la somero de 1942, Quisling perdis la malgrandan
popularecon, kiun li ankoraŭ ĝuis, kiam li provis altrude enregimentigi knabojn
en la partian junularan organizaĵon Nasjonal Samlings Ungdomsfylking, kreitan
laŭ la modelo de la Hitlera Junularo. Tio kaŭzis amasajn demisiojn de
instruistoj kaj ekleziuloj, sed ankaŭ grandskalan civilan tumulton. Lia provo al
la eksigo de episkopo Eivind Berggrav generis similan polemikon, kaj embarasis
eĉ liajn germanajn amikojn. La politika sinteno de Quisling pli kaj pli
malmoliĝis : li interalie asertis, ke la nova reĝimo estu altrudata al norvegoj,
"ĉu tio plaĉas al ili aŭ ne". La 1-an de majo, la Germana Stabo sciigis, ke
"komenciĝis organizata rezistado kontraŭ Quisling", tiel ke haltiĝis la
pactraktado inter Germanio kaj Norvegio. La 11-an de aŭgusto, Hitler oficialigis
la interrompon de la pactraktado ĝis la fino de la milito. Oni senindulge
admonis Quisling, ke Norvegio ne akirus la sendependecon, kiun ĝi forte deziris.
Al tio aldoniĝis la kvazaŭa insulto, ke li por la unua fojo ne plu rajtus skribi
leterojn rekte al Hitler.

Quisling, dumtempe, ellaboris projekton pri la reformo de la Parlamento de
Norvegio. La tiaman Storting li volis anstataŭigi per pli korporacia alternativo
nomata Riksting, kiu konsistus el la Næringsting (Ekonomia Ĉambro) kaj la
Kulturting (Kultura Ĉambro). Pro la baldaŭa 8-a (kaj lasta) nacia konvencio de
Nasjonal Samling la 25-an de septembro, kaj pro lia kreskanta malfido rilate al
la diversaj profesiaj korporacioj, li tamen ŝanĝis sian planon. La Riksting
fariĝis konsilanta institucio, dum la Førerting (Konsilio de la Fører) kaj la du
parlamentaj ĉambroj fariĝis sendependaj institucioj, kiuj tamen restis sub la
kontrolo de siaj respektivaj ministroj. Post la konvencio, la subteno al
Nasjonal Samling kaj al Quisling daŭre malgraviĝis, ja malrapide sed
nerezisteble. Quisling devis kontraŭstari kreskantan malharmonion ene de sia
partio, sed ankaŭ spertis la akcidentan morton de sia kolega politikisto
Gulbrand Lunde. La germanaj okupaciaj fortoj dume subpremis rezistadajn
movadojn : dek loke famaj loĝantoj de Trøndelag estis ekzemple pafekzekutitaj en
oktobro 1942. Aldone publikiĝis en aŭgusto 1943 la tiel konata Eilifsen-leĝo,
kiu ree enkondukis mortpunon : la unua kondamno je mortpuno fare de la reĝimo
estis rigardita de plejmultaj norvegoj kiel evidenta malobservo de la
konstitucio, samkiel la pli aktiva partopreno de Norvegio al la fina solvo. Ĉiuj
tiuj decidoj rapide detruis la popularecon, kiun Nasjonal Samling estis
regajninta okaze de sia lasta konvencio.

Danke al registara helpo kaj al la persona subteno de Quisling, la germanaj
okupaciaj fortoj sukcese registris ĉiujn judojn de Norvegio en januaro 1942. La
26-an de oktobro, naziaj fortoj helpitaj de la norvega polico arestis proksimume
300 registritajn virseksajn judojn kaj sendis ilin al koncentrejoj, plejparte al
Berg en Norvegio. La koncentrejo estis gardita de Hirden, la militista branĉo de
Nasjonal Samling. La kaptitoj, kiuj estis pli ol 65-jaraj, estis rapide
liberigitaj de la norvega registaro. Kaŭzante plian polemikon, la registaro
perleĝe konfiskis la bienojn de Judoj. La 26-an de novembro, la kaptitoj estis
subite deportitaj kune kun siaj familioj. Kvankam tio originis pro ekskluziva
germana iniciato (Quisling mem unue ne sciiĝis pri la deportado), Quisling igis
norvegojn kredi, ke la unua juda deportado al pollandaj koncentrejoj estis lia
ideo. 250 pliaj kaptitoj estis deportitaj en februaro 1943 : restas ne klaras
tio, kio estis la oficiala vidpunkto de la partio pri la fina sorto de la 759
norvegaj deportitoj. Ekzistas tamen pruvoj, laŭ kiuj Quisling sincere kredis la
oficialan germanan version de 1943 kaj 1944 rilate al amasa transportado al
Madagaskaro. La norvega ministro-prezidanto cetere opiniis, ke li por regajni la
respekton de Hitler devus mobilizi volontulojn por kunbatali ĉe la germana
armeo, kaj li do tutkore implikis Norvegion en la germanan projekton de totala
milito. Li konsideris, ke la germana malvenko en la batalo de Stalingrado fakte
estis oportuno, por ke Norvegio trovu rolon en la defendo de la germana
teritorio. En aprilo 1943, Quisling tamen sentis sin devigite fari paroladon tre
krikiteman kontraŭ Germanio, kiu liadire rifuzis konigi siajn planojn por
postmilita Eŭropo (denove aludante al la dezirata sendependeco de Norvegio).
Hitler mem restis indiferenta pri la parolado, malgraŭ efektiva pliigo de la
norvega helpo al la milito. Tia prokrasto de la norvega sendependigo estis
konsiderita de Quisling kiel kvazaŭa perfido, ĝis kiam Hitler en septembro 1943
fine promesis liberan postmilitan Norvegio.

Quisling montris signojn de laciĝon en la lastaj jaroj de la milito. En 1942 li
entute publikigis 231 leĝojn : tiu nombro malpliiĝis al 166 en 1943 kaj nur 139
en 1944. Plejmultaj daŭre temis pri sociaj aferoj. Li konsciis, ke Germanio
estis verŝajne malvenkonta la militon, sed samkiel ĉiuj aliancanoj de Hitler li
devigite montris sian optimismon. Kiam la sorto de la milito pli kaj pli
evidentiĝis en la aŭtuno, Quisling kaj Mussert en Nederlando ambaŭ kontentis pri
tio, ke ili almenaŭ postvivis ĝis tiam. En 1944 cetere solviĝis la pezproblemo,
kiun Quisling spertis dum la antaŭaj du jaroj. Malgraŭ la aperinta spektro de
fina malvenko, la potenco de Nasjonal Samling en Norvegio restis senkontesteble
superreganta, kvankam ĝi konservis streĉajn rilatojn kun la Reichskommissariat.
La germanaj okupaciaj fortoj arogis al si kreskantan kontrolon de la
administrado de Norvegio. La deportado de judoj estis sekvata de la deportado de
pluraj norvegaj oficiroj. Fine estis eĉ provo al la deportado de studentoj de la
universitato de Oslo. Hitler mem ofendiĝis pri la grandskaleco de la arestoj.
Quisling instigis similan katastrofon, kiam komence de 1944 li imponis devigan
militistan servon al ĉiuj membroj de Hirden, kaŭzante la rezignon de multaj
membroj por eviti mobilizadon.

La 20-an de januaro 1945, Quisling plenumis viziton al Hitler por la lasta fojo.
Li promesis la subtenon de Norvegio en la fina fazo de la milito, se Germanio
konsentis pri pactraktato, kiu malebligus germanan intervenon en norvegajn
aferojn. Tiu propono originis pro lia timo, ke la germanaj fortoj fuĝantaj el
norda Norvegio nenion lasu antaŭ si, altrudu la loĝantojn al evakuado kaj
pafekzekutu la malkontentulojn. En tiu periodo cetere multe pliiĝis la nombro da
civilaj mortintoj pro aliancaj bombardoj, sed ankaŭ la nombro da norvegaj
rezistuloj. La renkonto kun Hitler montriĝis malsukcesa. Kiam oni petis al
Quisling subskribi akton, kiu ordonis la ekzekutadon de pluraj miloj da norvegaj
"sabotuloj", li rifuzis, kaŭzante per tiu pruvo de malfido la koleregon de Josef
Terboven, kiu tiam forlasis la traktadon. Rakontante la kondiĉojn de sia vojaĝo
al amiko, Quisling onidire spertis atakon de plorado, ĉar li estis konvinkita,
ke la rifuzo de Nazia Germanio rilate al pactraktato definitive markus lin kiel
perfidulon.

Quisling pasis la lastajn monatojn de la milito provante eviti norvegajn
mortintojn en la fina kontraŭstaro de germanaj kaj aliancaj fortoj en Norvegio.
La reĝimo ankaŭ klopodis pri la sekura repatriigo de ĉiuj norvegoj enŝlositaj en
la germanaj militkaptitaj koncentrejoj. Private, Quisling estis jam de longe
akceptinta, ke nacisocialismo estis venkita. Kiam li sciiĝis pri la memmortigo
de Hitler la 1-an de majo 1945, li naive proponis pacan transiron de ŝtatpotenco
al la legitima registaro ekzilita en Britio. La 7-an de majo, Quisling ordonis,
ke la polico ne kontraŭstaru la progreson de la aliancaj fortoj en Norvegion kaj
agu nur en kazo de memdefendo, eĉ kontraŭ membroj de la norvega rezistadmovado.
La saman tagon, Germanio anoncis, ke ĝi akceptis senkondiĉan kapitulacion, tiel
ke la pozicio de Quisling fariĝis neeltenebla. Iom realisme, li sekve organizis
renkonton kun estroj de la rezistadmovado por diskuti pri la kondiĉoj de sia
oficiala aresto. Kvankam Quisling ne deziris esti traktata kiel komuna krimulo,
li siadire volis sperti la samajn kondiĉojn kiel tiuj de siaj kolegaj membroj de
Nasjonal Samling. Li cetere rimarkigis, ke li volonte ordonis al siaj fortoj ne
plu batali kontraŭ aliancaj kaj rezistadaj fortoj, tiel ke Norvegio ne fariĝu
"batalkampo". Li anstataŭe klopodis por garantii pacan transiron de la ŝtatpovo.
La rezistada movado, li petis, kompense organizu efektivajn procesojn por ĉiuj
akuzitoj de Nasjonal Samling post la milito. La rezistantoj akceptis la proponon
kaj cetere konsentis, ke Quisling estu enkarcerigita en domon kaj ne en
malliberejon.

La civila branĉo de la rezistadmovado, reprezentita de la juristo Sven Arntzen,
postulis ke Quisling estu traktata kiel komuna akuzito pri murdo. La 9-an de
majo, ĉar ne plu estis alia alternativo, Quisling kaj liaj ministroj konsentis
pri siaj propraj arestoj fare de la polico. Quisling estis kondukita al la 12-a
karcero de Møllergata 19, la ĉefa policejo de Oslo. La karcero estis ekipita de
malgranda tablo, lavŝtono kaj kavaĵo en la muro kiel necesejo. Post unua
enkarceriga periodo de dek semajnoj, dum kiuj li estis senĉese prigardita por
eviti memmortigon, li estis transigita al la fortikaĵo Akershus, kie li atendis
la proceson planitan de la norvega registaro por ĉiuj naziaj kunlaborantoj.
Kvankam li unue maldikiĝis kaj suferis pro neŭropatio, li danke al sia fortika
naturo rapide ekis ellabori sian defendan strategion kun Henrik Bergh, kiu estis
kompetenta advokato sed unue malsimpatia al la interesoj de Quisling. Bergh
tamen ja kredis, ke Quisling provis plej bone servi la interesojn de Norvegio.
Tiu argumento fariĝis la centra, komenca elemento de lia pledo. La akuzoj
kontraŭ Quisling unue rilatis al la puĉo mem, inkluzive de lia nuligo de la
mobilizadordono, al lia estreco de Nasjonal Samling kaj al liaj agoj kiel
ministro-prezidanto, ekzemple la propravola asistado de la malamikaj fortoj kaj
la kontraŭlegaj rompadoj de la konstitucio. Li fine estis cetere akuzita pri la
murdo de Eilifsen. Kvankam li agnoskis la realecon de tiuj decidoj, Quisling
firme kontraŭis ĉiujn akuzojn pro tio, ke li siadire ĉiam klopodis por libera
kaj prospera Norvegio. Li respondis al la akuzoj per 60-paĝa memorando. La 11-an
de julio plia dokumento estis oficialigita, aldonante serion da novaj akuzoj,
interalie pliaj murdoj, ŝtelo, mondeturno kaj, plej minaca por Quisling, akuzo
pri konspirado kun Adolf Hitler rilate al la invado de Norvegio la 9-an de
aprilo 1940.

La proceso komenciĝis la 20-an de aŭgusto 1945. La defendo de Quisling daŭre
konsistis en la malgravigo de lia unueco kun Germanio, kaj en la emfazo de liaj
klopodoj por akiri plenan sendependecon. Tio tamen ne kongruis kun la memoraĵoj
de plejmultaj norvegoj. Surbaze de tiu tezo, skribis la biografisto Dahl,
Quisling provis konservi sian ekvilibron sur "maldika limo inter vereco kaj
malvereco" : el tio rezultis "oblikva kaj ofte kompatinda figuro". Li plurfoje
mispriskribis veraĵojn sed plejmulte faris fidindajn deklarojn, kiuj tamen ne
vekis multan simpation en la lando, kie li restis universale abomenita. En la
lastaj tagoj de la proceso, Quisling iom malsaniĝis, ĉefe pro la multaj
medicinaj testoj, kiujn li devis sperti antaŭ la proceso. Lia defendo
konsekvence malfortiĝis. La fina akuza parolado, tre konvinkema, atribuis al
Quisling responsecon pri la plenumigo de la Fina Solvo en Norvegio, surbaze de
la atestadoj de pluraj germanaj oficialuloj. La prokuroro postulis mortpunon
konforme al leĝoj, kiujn antaŭe ellaboris la ekzilita registaro en oktobro 1941
kaj januaro 1942.

La erudiciaj paroladoj de Bergh kaj Quisling mem ne ŝanĝis la logikan konkludon
de la proceso : kiam la verdikto estis anoncita la 10-an de septembro, Quisling
evitis kondamnon nur pri kelkaj el la plej malgravaj akuzoj. Pro la aliaj
multnombraj krimoj oni kondamnis lin pri mortpuno. La mortpuno estis ĉefe
pravigita de la tribunala aserto, laŭ kiu el la projekto de Quisling por
Norvegio fakte rezultus en la plej favora hipotezo nur "vasala ŝtato sub
Germanio". Fiaskis lia apelacio ĉe la Supera Kortumo en oktobro. Laŭ komento de
la historiisto Maynard Cohen, la tuta proceso estis "modelo de justico. Post
kiam li plenumis atestadojn okaze de la procesoj de aliaj membroj de Nasjonal
Samling, Quisling estis pafekzekutita en la fortikaĵo Akershus la 24-an de
oktobro 1945 je 02:40. Antaŭ la ekzekuto, liaj lastaj vortoj estis la jenaj :
"Mi estis maljuste kondamnita, kaj senkulpe mi mortas". Post lia morto, lia
korpo spertis kremacion, kaj la cindroj estis enterigitaj en Fyresdal.

Lia vidvino Maria Quisling, denaske Pasetsjnikova, vivis en Oslo ĝis sia morto
en 1980. Ili havis neniun idon, kaj ŝi en sia testamento donacis ĉiujn iliajn
rusajn antikvaĵojn al karitata osloa fonduso, kiu ankoraŭ hodiaŭ ekzistas. Dum
la lasta parto de sia politika kariero, Quisling estis vivinta en vilao de la
osloa duoninsulo Bygdøy. Tiun loĝejon li kromnomis "Gimle", aludante al la nomo
de la nordmitologia loko, kie loĝis la postvivantoj de la granda batalo de
Ragnarök. La domo, hodiaŭ nomata Villa Grande, servas kiel muzeo pri Holokaŭsto.
La politika partio Nasjonal Samling estis komplete detruita kiel politika forto
en Norvegio. Quisling mem fariĝis unu el la norvegoj, pri kiuj oni plej skribis
en la historio de la lando.

Opinioj pri la personeco de Quisling multe variis, depende de la pridemanditaj
personoj. Al siaj subtenantoj, Quisling aperis kiel diligenta administranto de
la plej alta nivelo, klera kaj preciza eĉ pri detaloj. Ili kredis, ke Quisling
estis ekvilibra kaj ĝentila ŝtatestro, kiu kore atentis pri la bonhaveco de sia
popolo kaj sukcese konservis altan nivelon de socia moraleco tra la tuta milito.
Al siaj kontraŭuloj Quisling ŝajnis nestabila kaj sendisciplina, abrupta, eĉ
minaca. Eble pravis ambaŭ versioj : Quisling verŝajne estis afabla inter siaj
amikoj, streĉa kun siaj politikaj malamikoj, kaj pli ĝenerale timida kaj
diskreta en ambaŭ kazoj. Dum formalaj vespermanĝoj, li ofte nenion diris,
escepte de punktaj, subitaj atakoj de patosa retoriko. Li ne bone reagis al
streĉo, kaj ofte esprimis tro dramajn sentimentojn, kiam li ne plu kapablis
alfronti iun situacion. Kvankam li emis akcepti kritikojn, li montriĝis precipe
suspektema pri grandaj homgrupoj, kiuj laŭ li estis fonto de konspirado.

La norvega sociologo Johan Galtung priskribis Quisling kiel miniaturan Hitleron,
kiu psikiatrie suferis aŭ de "traŭma mito de la elektito", aŭ alternative de
megalomania paranojo, hodiaŭ pli konata kiel narcisa personeca malordo. Li estis
"bone instaliĝinta en sia personeco", sed ne kapablis akiri sufiĉan
subtenantaron en Norvegio, ĉar norvegoj simple ne spegulis la ideologion de
Quisling. Koncize, li estis "diktatoro kaj klaŭno sur maloportuna sceno kun
maloportuna scenaro". Gabriel Langfelt, profesoro pri psikiatrio, taksis ke la
personaj celoj de Quisling "kongruis kun la klasika priskribo de paranoja
megalomaniulo pli ekzakte ol iu ajn alia kazo antaŭe studita [de li]".

Dum sia tempo kiel ŝtatestro, Quisling kutime ellitiĝis frumatene, kaj ofte
estis jam plenuminta plurajn laborhorojn antaŭ ol alveni al sia oficejo je 9:30
aŭ 10:00. Al li plaĉis interveni en ĉiuspecajn registarajn aferojn, persone legi
ĉiujn leterojn senditaj al li aŭ al lia ministraro kaj decidi agadon pri mirinda
nombro el ili. La membroj de la partio principe ne ricevis favoran pritraktadon.
Quisling ĝuis sendependan menson kaj plurfoje faris tujajn decidojn. Male de la
germana okupacia administrado li cetere zorgeme kontrolis la bonan plenumadon de
siaj decidoj kaj li klopodis pri tio, ke lia registaro restu "digna kaj
civilizita" entrepreno ĝis sia fino. Li rifuzis la teorion pri la supereco de la
germana raso kaj anstataŭe konsideris, ke la norvega raso estis la praulo de
ĉiuj nordeŭropaj popoloj. Li ŝatis uzi sian liberan tempon por konstrui sian
genealogian arbon. Li tamen ne imponis al si mem la malfacilajn dummilitajn
vivkondiĉojn de liaj samlandanoj, kvankam li ja ne profitis el multaj donacoj
kaj ne vivis ekstravagance. Quisling cetere montris personan intereson en la
administrado de Fyresdal, kie li naskiĝis.

Kiel filo de pastoro de la Eklezio de Norvegio, Quisling estis edukita konforme
al la kristana luteranisma kredo, kaj li rapide interesiĝis pri religio kaj
metafiziko. Lia biblioteko entenis la verkojn de Baruch Spinoza, Immanuel Kant,
Friedrich Hegel kaj Arthur Schopenhauer, kaj li ŝajne ne havis la tempon studi
pli modernajn filozofojn. Kvankam li estis nur amatora filozofo, li atente
observis la disvolviĝojn de la nova kvantuma mekaniko kaj kunfandigis la du
temojn en novan religion, kiun li nomis "universismo" aŭ "universalismo", tre
libere inspiritan de kristanismo. Li siadire dediĉis en siaj unuaj verkoj pli ol
du mil paĝoj al tiu temo. La vorton "universismo" Quisling pruntoprenis el
lernolibro pri ĉina filozofio. Li provis klarigi, ke lia filozofio "rezultis el
la universala teorio de relativeco, el kiu la speciala kaj ĝenerala teorioj de
relativeco estas apartaj ekzemploj". Quisling deziris, ke universismo fariĝu la
oficiala ŝtatreligio de sia nova Norvegio.

Sian tutvivan verkaron li intencis dividi en kvar partojn : unue enkonduko, due
priskribo de la progreso de homaro el individuoj al pli kompleksa
grupo-konscienco, trie prezento de lia moralaj kaj juraj principoj kaj kvare
fina sekcio pri scienco, arto, politiko, historio, raso kaj religio. La
konkludon li deziris titoligi "Organika Klasifikado kaj Organizado de la Mondo",
sed la verko ne estis finpretigita. Quisling nur malmulte prilaboris sian
tekston dum sia politika kariero. Tio laŭ la biografisto Hans Fredrik Dahl estis
"bonfortuna", ĉar Quisling verŝajne "neniam estus akirinta agnoskon" kiel
filozofo.

Dum sia proceso kaj despli post la kondamno je mortpuno, Quisling denove
interesiĝis pri universismo. Li konsideris, ke la okazaĵoj de la mondmilito
estis parto de la progreso direkte al la establo de Dia Reĝlando sur la Tero,
tiel pravigante lian agadon. Dum la unua semajno de oktobro, li verkis 50-paĝan
dokumenton titolitan Universismaj aforismoj, kiuj prezentis "preskaŭ ekstazan
rivelacion de la estontaj vereco kaj lumo, kompareblan al nenio malpli ol
profetaĵo". La dokumento estis ankaŭ rimarkinda pro sia enhava kritiko de la
materialismo de nacisocialismo, sed ankaŭ de rasismo kaj antisemitismo, kiujn li
antaŭe apogis. Aldone, li samtempe ellaboris admonon titolitan Eterna Justico,
kiu ripetis liajn fundamentajn kredojn, inkluzive de reenkarniĝo.

La nomo "Quisling" (esperante: Kvislingo) estas en multaj lingvoj fariĝinta
sinonimo por ŝtatperfida politikisto, kiu estas marioneto en la mano de fremdaj
potencoj.



https://eo.wikipedia.org/wiki/Turismo

La nocio turismo - ekvivalenta vorto estas fremdultrafiko - ampleksas vojaĝojn
kaj restadojn de eksterlokuloj cele al vizito vidindaĵojn, malkovrado, ripozo,
promenado, kuraco aŭ studo de la regiono, urbo, bela aŭ fama konstruaĵo aŭ ia
ajn kuriozaĵo. La vojaĝojn de komercistoj oni ĝenerale ne alkakulas al la
turismo. Antaŭ 200 jaroj oni ankoraŭ ne parolis pri turismo, ĉar nur malmultaj
homoj faris vojaĝojn (la deveno de la vorto estas la kutimo fare de la junaj
nobelidoj anglaj, fine de siaj studoj, plenumi grandan cirkloiron tra la ĉefaj
landoj de Eŭropo, la grand tour, tial ili estis nomitaj touristes, poste kiam la
kutimo komencis disvastiĝi en ĉiujn riĉajn klasojn oni formis tourisme por nomi
la praktikon. Sed la emo vojaĝi por la simpla plezuro malkovri novaĵojn,
alilandojn, kuriozaĵojn aŭ famajn lokojn aŭ homojn estas el ĉiuj tempoj. Beletre
unu konata tia vojaĝo faritis de Montaigne en la 16-a jarcento. Dum la 20-a
jarcento turismo evoluis je speco de amasa fenomeno. En multaj landoj ĝi estas
grava ekonomia branĉo kaj similas al industrio. La grandanombra alfluo de
turistoj ofte endanĝerigas la naturan medion. Tial ekestis la tendenco al
ekoturismo kiu klopodas laŭeble malmulte damaĝi la naturon kaj la vivon de la
regionanoj.

Specialaĵo de la turismo de esperantistoj estas la vizito de E-aranĝaĵoj kiel
ekzemple Universala Kongreso, la tranoktado per Pasporta Servo sed antaŭ ĉio la
klopodo rekte komuniki kun la loĝantoj de la vizitata regiono. Dum pli ol 30
jaroj la asocio Monda Turismo (aliĝo al UEA en 1992) okupiĝis pri la instruado
de fakuloj pri turismo, pri la organizado de esperantlingve gvidataj vojaĝoj kaj
pri la kunordigado de E-turismo entute. Je la 22-a de septembro 2002 Monda
Turismo estis malfondita pro bankroto.

Turismo. Komence de la jarcento (1900) la subteno de la franca „Touring Club"
alportis gravajn sukcesojn por la movado. Precipe la artikoloj en ĝia organo
varbis multajn E-istojn. Sed en tiu ĉi frua tempo preskaŭ ĉiu provado montriĝis
nedaŭra. Antaŭ la milito aperis kelkaj belaj albumoj, ekzemple la oficiala
eldonaĵo de la aŭstraj fervojoj. Gravan lokon okupis la turismo en la agado de
UEA jam en ĝiaj unuaj jaroj. Nuntempe funkcias aparta turisma servo en la kadro
de UEA, kiu iniciatis eldonon de multaj prospektoj kaj broŝuroj. Post la milito
pli ol 400 urbo eldonis en E gvidlibrojn kaj gvidfoliojn. Kelkaj el ili estas
tre rimarkindaj ekz. la eldonaĵo de la itala „Touring Club" pri „Milano kaj
lagoj de Lombardio". Kelkaj E-organizaĵoj, precipe la itala kaj brita, aranĝis
eksterlandajn grupvojaĝojn per helpo de E. Fondiĝis ĉe kelkaj landaj turistaj
asocioj E-sekcioj (pola, estona, finna), eĉ fondiĝis en Svedlando, Estonujo,
Norvegujo specialaj turistaj organizaĵoj, la E-aj Turistaj Komisionoj, kiuj jam
aranĝis dekojn da sukcesaj grupvojaĝoj al eksterlando. Komence de 1935 laŭ la
iniciato de H. Seppik fondiĝis Internacia Turista Asocio, kies celoj estas
aranĝi malmultekostajn publikajn ekskursojn en int. skalo, fari turistan
reklamon por ĉiuj landoj, eldoni turistajn jarlibron kaj kalendaron, int.
turistan gazeton ktp.



https://eo.wikipedia.org/wiki/Tergaso

Tergaso, aŭ natura gaso, estas flamebla gaso, kiu troviĝas en subteraj naturaj
deponejoj. Ĝi ofte aperas kun nafto, ĉar ili samforme estiĝas.

La kemia konsisto estas tre diversa, sed la ĉefa parto ĉiam estas metano. La
tergaso ofte entenas grandan kvanton je pli pezaj karbonhidrogenoj (oni nomas
tion tiam malseka tergaso, sed tio havas nenian rilaton al ankaŭ estanta
akvovaporo) kaj aliaj gasoj. Ankaŭ troviĝas en tio sulfurdihidrogeno (H2S), kiun
oni forigas el la tergaso per sensulfurigo. Grandan valoron havas tiuj tergasoj,
kiuj entenas ĝis 7 procentoj heliumon. Tiuj estas la ĉefaj fontoj por heliuma
produkto.

Oni povas la tergason transformi per teknikaj metodoj al alia agregata stato,
kiu ebligas transporton sen naftodukto. Plej grava metodo estas la malpliigo de
la volumeno.

Tergaso uzatas jam de jaroj kiel energiaĵo por la transportiloj. Ĉe la
benzinstacioj, la tergasoj aĉeteblas kiel H-gaso (el la angla: High Gas) kaj
L-gaso (el la angla: Low Gas), kiam H-gaso enhavas pli grandan energio-entenon
ol L-gaso. La energioenteno de 1 kg je tergaso (H-gaso) egalas al ĉ. 1,5 litro
da benzino kaj al 1,33 litro da dizelo. Januare en 2004 estis ĉ. 19.200
transportiloj en Germanio, kiuj estis movataj per tergaso. Ĉ. 400 benzinstacioj
havis tiutempe ekipaĵojn por plenigi la ujon. Krom tergaso, uzeblas ankaŭ likva
gaso kiel energiaĵo.

En la jaro 2003 oni uzis tutmonde 2.470 Mrd. m³ tergason. Per tio la tergaso
kovras la 25% de la monda energia bezono. Ĉar la tergaso estas deponita
laŭregule sub granda premo, la transportado okazas mem, se la deponejo
malfermiĝas. Proporcio de la monda tergasa transporto en 2003:

Oni ŝanĝis la gasan prizorgon de urba gaso al tergaso en Germanio en la 80-aj,
90-aj jaroj. La pli malalta denso de tergaso kaŭzis pli malgrandan
gas-filtradon. La tergaso estas senodora, tiel oni odorigis ĝin per
tetrahidrotiofeno, kies forta odoro similas al putriĝinta ovo.

En Germanio la uzo de tergaso en la tuta energio-foruzo estis ĉ. 22,5%. En la
jaro 2003 estis hejtitaj ĉ. 47% de la germanaj loĝejoj per tergaso. Al Germanio,
eksportas per transeŭropaj naturgas-duktoj: Rusio 32%; Norvegio 26%; Nederlando
19%.



https://eo.wikipedia.org/wiki/Sunsistemo

La Sunsistemo inkluzivas la Sunon, la Teron, sep aliajn planedojn, iliajn
naturajn satelitojn kaj milionojn da aliaj objektoj: kaj amason da planedoidoj,
asteroidoj, kometoj kaj malpli grandaj objektoj ĝis kosma polvo kaj plasmo
interplaneda.

La nuntempe plej kutima teorio pri la estiĝo de la Sunsistemo baziĝas je la
kanta nebularhipotezo, laŭ kiu la plej grandaj objektoj estiĝis ĉirkaŭ samtempe
el rotacia nubego el gaso kaj polvo. La ideon pri pranubego formulis la germana
filozofo Immanuel Kant en la jaro 1755 en sia verko Ĝenerala naturhistorio kaj
teorio pri la ĉielo, sed nur en la lastaj jardekoj astronomoj pripensis ĝin
denove.

Teamo de astronomoj uzante la Kosmoteleskopo Hubble spektis en la jaro 2000
planedon kiu klinas kun ĝia protoplaneda disko ambaŭ je 30°. La sama klino
indikas ke la planedo formis el la disko. Ĝia stelo, Epsilon Eridani aĝas nur
800 milionoj da jaroj, signifante ke la ĉirkaŭa protoplaneda disko restas kaj
povas esti observata. Ĝi foras el la Tero je nur 10.5 jarlumoj, facile videbla.

Astronomo Alice Quill observis per la Hubble teleskopo tri proksimajn stelojn,
Microscopii, Beta Pictoris kaj Fomalhaut; kaj iliajn ĉirkaŭajn protoplanedajn
diskojn.

Laŭ nuntempaj opinioj moviĝis antaŭ ĉirkaŭ 4.6 miliardoj da jaroj en la nuna
loko de la Sunsistemo kaj de la ĉirkaŭaj steloj vastega materia nubego ĉirkaŭ la
galaksia centro.

La nubego diametris probable iom da lumjaroj. konsistis je 99 % el la gasoj
hidrogeno kaj heliumo, kaj el malgranda parto de mikrometraj polveroj
konsistantaj el pezaj elementoj kaj kombinaĵoj kiel akvo, karbonaj monooksido
kaj dioksido, aliaj karbonaj kombinaĵoj, amoniakaj kaj siliciaj kombinaĵoj.

La hidrogeno kaj la pli granda parto de la heliumo estiĝis jam ĉe la
praeksplodo. La pezaj elementoj kaj kombinaĵoj kreiĝis ene de steloj kaj
liberiĝis ĉe ties eksplodoj kiel stelpolvo. Partoj de la materia nubego
kuntiriĝis pro la propra gravito kaj plidensiĝis. Kaŭzo de tio estis eble
eksplodo de relative proksima supernovao, kies premondoj trairis la nubegon.
Tiaj densiĝoj kreis verŝajne plurajn centojn aŭ eble milojn da steloj en
stelamaso, kiu verŝajne post kelkaj centoj da milionoj da jaroj disiĝis al
liberaj unuopaj aŭ duopaj steloj.

En la restanta protoplaneda disko laŭ la ĝisnuna modelo la kuniĝo de polveroj
estigis praplanederojn, la konstrueroj de planedoj. Tiuj kilometrojn grandaj
strukturoj havis sufiĉe da maso por kuniĝi per sia gravito kun aliaj
praplanederoj al pli grandaj objektoj.

La epoko de la estiĝo de montgrandaj praplanederoj, kaj tiel la komenco de la
planedestiĝo estis trovitaj pro esploroj de iuj meteoritoj: ĝi okazis antaŭ
4,568 miliardoj da jaroj (kun malsekureco je 2 milionoj da jaroj).

Asteroidoj estas sub-planedoj kiel Cereso (nana planedo), 4 Vesta (ebla nana
planedo), Pallas, Hygiea, Junono, kaj multaj aliaj planedetoj.

La rezolucio (numero 5A, akceptita en Prago la 24-an de aŭgusto 2006) tekstas
jene:

La punkto (c) de la difino de planedo kaŭzas, ke Plutono ne plu estu nomata
planedo, dum ĝi ja plenumas la kondiĉojn de la grupo planedoido. La nova
kolektiva nomo de la tria grupo malgrandaj Sunsistemaj korpoj de planedetoj kaj
kometoj evidente ne celas forpuŝi la jam ekzistantajn grupojn asteroido, kometo
kaj aliaj, nur esti kolektiva nomo por ĉiuj astretoj (ĉiuj objektoj ekster la
grupoj (1) kaj (2)).

La Sunsistemo estas tre malgranda parto de nia galaksio la Lakta Vojo: La Suno
estas unu el la plurcent miliardoj da steloj en la tuta galaksio. Ĝi troviĝas je
distanco proksimume du trionoj de la centro al la rando. Lumo bezonas preskaŭ
unu tagon por transiri nian Sunsistemon. La sistemo havas aĝon de proksimume
4500 – 5000 milionoj da jaroj. Ĝi estas formita de la gravita disfalo de granda
nubo de polvo kaj gaso, tia kia ekzistas inter steloj hodiaŭ.

La stabilecon de la sistemo kondiĉas la sungravito. La Sunsistemo finiĝas tie,
kie estas la limo de ĝia gravito. La radiuso de la Sunsistemo estas ĉirkaŭ
100 000 AU (egala proksimume al 14 950 000 mln km).



https://eo.wikipedia.org/wiki/Spamo

Spamo (aŭ trudmesaĝo aŭ rubletero) estas amase sendita mesaĝo al homoj, kiuj ne
petis ĝin. Plej ofte spamo estas sendita per retpoŝto kiel komerca reklamo.
Tamen, la termino havas pli larĝan difinon, kaj povas aludi al nekomercaj
mesaĝoj kaj mesaĝoj sendataj laŭ aliaj komunikiloj. Oftaj komunikiloj uzataj de
spamistoj estas retpoŝto, Usenet novaĵgrupoj, tujmesaĝiloj, ret-serĉiloj,
blogoj, faksoj, kaj poŝtelefonaj tekstmesaĝoj.

Por protekti sin kontraŭ aŭtomata registrado de spamistoj ĉe senpagaj retpoŝtaj
servoj kaj sinsekve dissendado de spamo, oni uzas diversajn teĥnikojn, ekzemple
captcha. En retpoŝtaj programoj oni povas uzi diversajn spamfiltrilojn.

Originale, SPAM (ĝuste majuskla) estas viando-produkto de la firmao Hormel, kiu
estas ankoraŭ nuntempe vendata. Poste, la komedigrupo Monty Python famigis "La
Spam-skeĉo"n. En la skeĉo, restoracio servis nur manĝaĵojn de SPAM. Tiam
vikingoj estis kantantaj "Spam! Spam! Spam! Spam!..."

Dum la fruaj 1980-aj jaroj, iuj uzantoj de bultenejoj (BBS) por konsterni aliajn
uzantojn tajpadis "SPAM SPAM SPAM" multe, kiu kaŭzis la informan tekston rulumi
for la ekrano.

En Esperanto ankaŭ ekzistas la interpretado "spamo" = "senpete alsendita
mesaĝo", kvankam tio ne deskribas la tutan signifon.

Kvankam multaj lingvoj prunte uzas la anglan vorton spam, en franclingva
Kebekio, parolante pri spamo, oni uzas la vorton pourriel, kiu estas miksaĵo
inter courriel (retletero, kunigo de courrier kaj electronique) kaj poubelle
(rubujo). Krome pourri en la franca signifas "putrinta", do pourriel plie
elvokas rub-rilatajn aferojn. La kebek-devena vorto courriel jam transpasis la
atlantikan oceanon al Francio, kie oni pli kaj pli uzas ĝin. Male, la vorto
pourriel ne ankoraŭ estas multe uzata en Francio.

Inspirite laŭ la kebeka modelo, oni povus en Esperanto simile diri rubletero aŭ
rubmesaĝo kiel alian vorton por spamo. Tiu nomo signifas, ke tiaj leteroj estas
rubaĵoj, kiujn oni kutime emas tuj forviŝi, enrubujigi. Same kiel en la kebeka
esprimo, rubletero estas iuspeca miksaĵo inter nia esperanta esprimo retletero
kaj rubaĵo.



https://eo.wikipedia.org/wiki/Silabo

Silabo (de la antikva greka συλλαβή sullabḗ) estas unuo de parolo, kiu konsistas
el unu aŭ kelkaj fonoj (simplaj parolsonoj aŭ "fonetikaj segmentoj"). El silaboj
konsistas vortoj.

Difino de silabo, kvankam ĝenerale "intuicie komprenebla", varias ĉe diversaj
lingvistoj kaj lingvistikaj skoloj (ĝis plena neo de tiu nocio, kiel en la frazo
de sovetia esploristo Zinder: "Silabo estas fikcio"). Male, Noam Chomsky diras
ke silabo estas realo, dum fonemo estus scienca abstraktaĵo. Ĉiukaze amplekse
konstateblas, ke malfacilas difini definitive tiun koncepton, se eble nur por
praktikaj celoj sed ne por atingi konkludan teorion. Tiaj praktikaj celoj povus
rilati al poezio (metriko, tio estas mezuro aŭ kalkulado de silaboj),
komprenebligo en malfavoraj cirkonstancoj, disdivido de skribado laŭ linioj ktp.

En Esperanto kaj aliaj lingvoj, nur vokaloj povas esti centro de silabo, sed
estas lingvoj en kiu duonvokaloj (j, ŭ) aŭ eĉ duonkonsonantoj (s, ŝ, r, l, m aŭ
n) povas esti centro de silabo, ĉar ili havas sufiĉon da aeron (pruvu prononci
ssss, rrrrr). Vere, fonetike ne estas malsamo inter /i/ kaj /j/, /u/ kaj /ŭ/,
ili havas la samajn formantojn en sama frekvenco, nur la daŭro estas malsama.
Sekve la diferenco inter /i/ kaj /j/, /u/ kaj /ŭ/ estas fonemika, t. e.,
gramatika, ne fonetika, t. e., fizika. Ekzemple, en la portugala lingvo, nur
oksitonaj vortoj povas fini per vokaloj, paroksitonaj kaj proparoksitonaj finas
per konsonantoj aŭ duonvokaloj, kiu formas silabojn ĉar en tiu lingvo tio eblas
(kiel ankaŭ en kelkaj slavaj kaj barataj lingvoj).

Laŭ PIV silabo estas Sonanto, apartigita de la aliaj sonantoj per perceptebla
malgrandiĝo de la sonoreco, kiun kaŭzas jen la plimalfortiĝo de la spirblovo,
jen la intermeto de unu aŭ pluraj kontoidoj kaj per dua signifo Sono aŭ
songrupo, prononcata en unu voĉellaso. Por kompreni tion necesas scii kio estas
unue sonanto tio estas Parolsono, estigata per neniu obstaklo (vokaloj) aŭ per
minimuma obstaklo (nazaloj, likvidoj, glitantoj) kaj poste kontoido kiu estas
Sono kun obstrukco, plena aŭ parta, de la voĉa kanalo. Silabi estas Montri per
la prononco la silabojn de vorto, intermetante paŭzeton inter ĉiu el ili (ekz.:
kar di na lo) kaj tio kongruas kun la rusa kaj pola tradukoj en la Fundamento,
nome en ĝia Fundamenta Vortaro, dum la franca kaj angla tradukoj plej bone
kondukas fakte al literumi.

Por postaj konsideroj indas halti ĉe la difino de silabolimo nome limo, kiu
apartigas du silabojn, antaŭ konsonanto, kiam la vokaloj estas apartigitaj per
unu konsonanto (a-mo) aŭ per unu konsonanto plus likvido (e-blo, ne-pre), post
la unua el ĉiu alia grupo de konsonantoj, kiam la vokaloj estas apartigitaj per
pli ol unu konsonanto (ar-mi, es-tro, tem-plo).

En diversaj lingvoj silaboj povas kombiniĝi aŭ ne laŭ diversaj manieroj kaj el
tio povas veni diversaj rezultoj. Multaj lingvoj distingas inter unusilabaj,
dusilabaj, trisilabaj aŭ multsilabaj vortoj. En Esperanto „la akcento estas ĉiam
sur la antaŭlasta silabo” escepte kompreneble se la vorto havas nur unu silabon;
en la hispana, kie oni markas la akcentitan vokalon, tio okazas laŭ preciza
regularo ankaŭ escepte se la vorto havas nur unu silabon, kiam okazas aliaj
reguloj por la skribado de la akcento.

En angla lingvo unusilabaj kaj dusilabaj vortoj plej ofte devenas el la propra
radiko anglosaksa dum multsilabaj vortoj devenas tre ofte el la latina, kaj tio
kondukas al diversaj konsekvencoj prononcaj, stilaj, signifaj kaj eĉ sociaj. En
ĉina aŭ vjetnama lingvoj ĉiu vorto estas unusilaba, aŭ pli bone dirite ne estas
diferenco inter silabo kaj vorto, do absolute ne estas la koncepto vorto. Kaj
oni ne forgesu ke estas multaj lingvoj en kiuj skribsistemo estas silaba kaj ne
alfabeta. En araba lingvo preskaŭ ĉiu fundamenta radiko estas trisilaba, aŭ pli
bone dirite la radiko estas formata de la tri konsonantoj el la tri silaboj,
kiuj poste kombiniĝas diversmaniere kun vokaloj por formi la diversajn vortojn
de la radika familio: ekzemple la sumo de la konsonantoj m + l + k donas la
radikon por reĝo kaj similajn vortojn.

Ĉar silabado ne funkcias same en diversaj lingvoj, tio tuŝas la manieron kiel
lingvo prunteprenas fremdajn vortojn el aliaj lingvoj. Oni citas ofte la vorton
el la havaja Kalikimaka nome kvinsilaba, kiu fakte imitas la anglan Christmas du
silaba. La araba ne havas sentakajn silabojn (por atako vidu sube) kaj tiele
konvertas aŭtomobilo en la dialekta توموبيل [tumubil].

Plena Manlibro de Esperanta Gramatiko, nome unu el la plej konataj gramatikoj en
kaj pri Esperanto apenaŭ uzas kaj la terminon kaj la koncepton. Nur por la frazo
„la akcento estas ĉiam sur la antaŭlasta silabo”, kiu fakte estas nur citaĵo el
la Fundamenta Krestomatio.

Precize pri tiu afero de akcento Bavant pritraktas la detalan aferon "ĉu vere la
plilaŭteco, kutime nomata akcento, tuŝas nur la vokalojn, aŭ ankaŭ la apudajn
konsonantojn". Tiu afero tuŝas fakte pri kio temas kiam oni parolas pri silabo
kaj ĉefe pri la diversaj silaboj de vorto. La Fundamento diras, ke estas pli
ĝuste konsideri akcenton kiel trajton de silabo, kaj Bavant realigas kaj
priskribas fonematikan eksperimenton por pruvi ke fakte tiel ĝi estas.

Kvankam en la 16 reguloj de la Fundamento oni mencias nur la jam komentitan
dekan regulon kaj ties aludon al la koncepto silabo. Poste tiu koncepto ne plu
aperas, sed en la legadekzercoj 2a kaj 3a ja aperas la vortoj dismetitaj
laŭsilabe per dividstreko, kio donas precizan konon pri ties funkciado en
Esperanto. El tio eblas dedukti kelkajn silabigajn regulojn, el kiuj la plej
simplaj estus: Ĉiu silabo enhavas precize unu vokalon kaj se du vokalojn
apartigas unu konsonanto la silabolimo situas antaŭ la konsonanto. Pri la
diversaj kazoj de koincido de du aŭ tri konsonantoj estas diversaj konsideroj
kaj eĉ kelka kontraŭdiro, kio konfirmas la maldefinitivecon de la afero. Tamen
spite tiujn malmultajn kontraŭdirojn, tiaj menciitaj reguloj ebligas por Bavant
silabadi 96 % el la vortprovizo de PIV 2002.

Silabado aŭ silabigo rilatas al praktika afero kia estas vortotranĉado,
vortodivido aŭ eĉ vortotransporto, tio estas disdivido de vorto inter la fino de
unu linio kaj la koemcno de la venonta. Tiu tranĉo povas okazi ĉe la
silabolimigo sed ne nur, ankaŭ eblas ĉe la limoj inter radiko, prefiksoj,
sufiksoj aŭ eĉ plej malofte finaĵoj (tio estas laŭ morfemoj, kiel rekomendis
Zamenhof mem).

Kiel kuriozaĵo en la studo de Bavant oni mencias rezultojn de statistika
perkomputila analizo de la vortostoko de PIV 2002 Tie oni analizis pli ol 47 000
vortoj kun ĉ. 340 mil ĉeneroj (vokaloj aŭ konsonantogrupoj) kaj ĉ. 180 mil
silaboj. Aperis ĉ. 2500 malsamaj silaboj el kiuj la plej oftaj estas: to, o, lo,
no, a, ti, do, ro, ko, ta, mo, ri, li... La plej ofta fermita silabo estas kon,
nome la 54-a laŭ la ĝenerala ofteco.

Krom la jam menciitaj, indas scipovi pri la signifoj de apudaj terminoj kiaj
estas segmento, parolsono, silabokerno, silabofara aŭ silabiga, kerno, atako kaj
vosto kiel centra, komenca kaj fina partoj de silabo, el kiuj la sumo de kerno
plus vosto igas rimon. Resilabado kaj fonotaktiko estas agadoj rilataj al
komentitaj procezoj.

(1985) “Syllabic consonants and syllabification in Imdlawn Tashlhiyt Berber”,
Journal of African Languages and Linguistics 7 (2), p. 105–130.
doi:10.1515/jall.1985.7.2.105. 

(1988) “Syllabic consonants in Berber: Some new evidence”, Journal of African
Languages and Linguistics 10, p. 1–17. doi:10.1515/jall.1988.10.1.1. 



https://eo.wikipedia.org/wiki/Rumana_lingvo

La rumana lingvo (rumane: română /ro'mɨnə/) estas latinida lingvo en la orienta
Eŭropo, parolata de 24 ĝis 28 milionoj da homoj, precipe en Rumanio kaj
Moldavio. Ĝi najbaras al la ukraina, bulgara, serba kaj hungara lingvoj kaj
apartenas al la orientlatinidaj lingvoj sen plurala -s. Ĝi havas oficialan
validon en Rumanio, Moldavio kaj en provinco aŭtonoma de Serbio, Vojvodino.

Rumanparolantoj estas disĵetaj trans multaj aliaj landoj, nome Italio, Hispanio,
Rusio, Ukrainio, Israelo, Portugalio, Unuiĝinta Reĝlando, Usono, Kanado, Francio
kaj Germanio.

Ekde 1860 la rumana lingvo estas skribata per latina alfabeto. Ankaŭ en Moldavio
ĝi estas oficiala, sed oni uzas ankaŭ la cirilan alfabeton.

La subsigno en la rumanaj literoj ț kaj ș aspektas propre komo, ne cedilo kiel
en la turka ţ kaj ş aŭ la franca ç. Dum la tempo, kiam plenaj signaroj de
Unikodo ne estis vaste uzeblaj en komputiloj, kaj ofte ankoraŭ nun, oni uzas
anstataŭe la literojn ţ kaj ş.

Malgraŭ sia latinida deveno la rumana lingvo alprenis ne nur vortojn, sed ankaŭ
gramatikaĵojn de najbaraj lingvoj. Ekzemple la konstruo de la difina artikolo
(sufikse al substantivoj) kaj de certaj verboformoj kun "să" estas analogaj al
la bulgara lingvo. Ĝia konjugacio similas al la latina kaj itala. Krome ĝi
retenis la kazojn: nominativo, genitivo, dativo, akuzativo kaj eĉ havas
vokativon. La substantivoj tamen havas identajn formojn por nominativo kaj
akuzativo (ne-fleksia kazo) kaj por genitivo kaj dativo (fleksia kazo).

En la rumana de Moldavio, de la moldavoj ofte nomata la moldava lingvo, oni
arbitre anstataŭigis latindevenajn vortojn per slavaj. Ekzemple popor (popolo)
iĝis norod kaj pâine (pano) iĝis hleb.

Monato, internacia magazino sendependa, numero 1996/11, paĝo 11: La rumana
verkita de Ionel Oneț.



https://eo.wikipedia.org/wiki/Roman%C4%89a_lingvo

La Romanĉa lingvo (romanĉe: Rumantsch) estas lingvo parolata en Svislando. Ĝi
kune kun la ladina kaj la friula lingvoj apartenas al la retolatina lingvaro.

Nomo: Rumantsch (en Esperanto: romanĉa aŭ retoromanĉa) Parolantoj: ĉ. 35 000
(2000) Landoj: Kantono Grizono en Svislando, minoritatoj en okcidenta Aŭstrio
kaj norda Italio, krome relative granda diaspora komunumo en Zuriko Origino: de
la vulgara latina de Raetia, ĉ. 1100 Skribo: latina

La romanĉa estas lingvo tre malvaste parolata – nur 66 000 parolantoj en kelkaj
valoj de Alpoj en la svisa Kantono Grizono kaj diasporaj komunumoj ekzemple en
Zuriko. (Kvankam ĝi oficiale tute ne apartenas al la romanĉlingva teritorio, la
alemanlingva urbo Zuriko fakte estas la urbo kun la plej granda nombro de
romanĉlingvanoj, inter 5000 kaj 10 000.) La romanĉa lingvo akiris per tutsvisa
baloto en la jaro 1938 la statuson de kvara nacia lingvo de Svislando, kaj en la
jaro 1996, post nova popola voĉdono, la romanĉa fariĝis duonoficiala. En 1999
per la akcepto de nova Federacia Konstitucio de Svislando ĝia statuso estis
ankoraŭ plifortikigita.

Pro la Alpoj la vulgara latina de la provinco de Rhaetia evoluis aparte de la
arpitana lingvo en la okcidento kaj la lombarda en la sudo. La romanĉa ne estas
la plej granda latinida lingvo, kiu evoluis en Rhaetia (en Italio estas 500 000
parolantoj de raetaj lingvoj), sed ĉar ĝi estas oficiala svisa lingvo, ĝi estas
la plej fama.

Pro la izolemaj montoj, ĉiu valo havis sian propran idiomon de la lingvo. La
kvin idiomoj, de la okcidento de la kantono al la oriento (kun ekzempla frazo -
"La vulpo estis denove malsata") estas:

Inter 1800 kaj 1960 fiaskis tri provoj de superregiona skriblingvo romanĉa. En
la jaro 1982 la Lia Rumantscha (LR, tegmenta organizo de ĉiuj romanĉaj organizoj
lingvaj kaj kulturaj) komisiis la zurikan romaniston Heinrich Schmid krei
gvidliniojn por la ellaboro de la superregiona skriblingvo Rumantsch Grischun
'grizona romanĉa', 'grizona latinidlingvo'. El tri el la kvin idiomoj estis
kreita unu komuna skriba formo de la lingvo, kiun ni do povas nomi grizonromanĉa
laŭ la esprimo Rumantsch Grischun.

La grizonromanĉa estas la formo de la lingvo, kiun la registaroj kaj kantona kaj
tutsvisa uzas por oficialaj publikaĵoj kaj leĝotekstoj. Tamen, en la lokaj
lernejoj, la loka idiomo estas la perilo de instruado (por la unuaj ses jaroj.
En la postaj jaroj la germana lingvo fariĝas laŭgrade pli grava pera lingvo). En
la jaro 2011 oni enkondukis en kelkaj provklasoj bazan instruadon en la unua
klaso de la elementa lernejo en la grizonromanĉa lingvo, kiun neniu parolas. Kaj
instruistoj kaj gepatroj kontraŭas tiun provon.

Ekde la 19-a jarcento, la lingvo velkadis pro la granda enmigrado de
germanlingvanoj al la kantono kaj la migrado de la romanĉalingvanoj mem el la
kamparo al la germanalingvaj urboj. Eĉ en Grizono mem, nur 23,6% parolas la
romanĉan. Ĝi estas komence de la 21-a jarcento la unua lingvo de nur 17% de la
grizona loĝantaro, dum en 1880 ĝi estis ankoraŭ la unua lingvo de 40%. En partoj
de la Kantono Grizono, la romanĉa estas la ĉefa lingvo, sed en aliaj partoj la
germana klare ĉefrolas. Malgraŭ granda subteno de la tuta svisa popolo kaj
ŝtataj financrimedoj la romanĉa lingvo estas daŭre minacata. Akutale montriĝas
nova minaco en la formo de la komunumaj kunfandiĝoj, el kiuj efikas, ke la
nombro de pure romanĉlingvaj komunumoj aldone malkreskis dum la lastaj jaroj.
Kiam de dek kunfandiĝintaj komunumoj naŭ estis romanĉlingvaj kaj unu
germanlingva, tiam la nova unueca komunumo estas mikslingva. En mikslingva
komunumo tamen la germana tre rapide estiĝas la ĉefa komunika lingvo en la
komunuma asembleo kaj de la aŭtoritatoj, simple ĉar ĉiuj romanĉlingvanoj devige
scipovas la germanan, sed germanlingvano ne bezonas lerni la romanĉan. Tio
aldone malformtigas la prestiĝon de la romanĉa lingvo.

Ekde la 6-a de januaro 1997 en Ilanz aperas sub la titolo La Quotidiana la unua
taggazeto, kiu uzas por ĝeneralaj informoj la grizonromanĉan kaj por regionaj
temoj la diversajn idiomojn.

Pri la romanĉa lingvo, historio, kulturo kaj nuntempa situacio ekzistas bona
konciza enkonduko de Arthur Baur: La Retoromanĉoj: sorto de la plej malgranda
nacia lingvo de Svislando, 2-a eldono aktualigita kaj ampleksigita, Bellinzona,
Hans Dubois, 1989, 67 paĝoj kun bibliografio. En 1991 en Svisa Radio Internacia
estis sendita prelego de D-ro Arthur Baur pri la retoromanĉa lingvo. En somero
2017 aperos la esperantlingva traduko de la fame konata romanĉlingva
infan-bildlibroj Sonoril-Urĉjo en traduko de Dietrich Michael Weidmann.

La oficejo Lia Rumantscha eldonas lernolibrojn pri rumantsch grischun: Curs da
rumantsch grischun / da Gieri Menzli ; ill. da Simon Jacomet, Cuira : Lia
Rumantscha, 1993 1 Volumo (parto 1 kaj 2) : kun bildoj + 1 Audiokasedo; parto 1:
Lecziuns 1-18, 1988 ; parto 2: Lecziuns 1-16, 1989 ISBN 3-906680-27-1 (parto 1);
3-906680-27-2 (parto 2).



https://eo.wikipedia.org/wiki/Rigo

Rigo (en latva lingvo: Rīga, en rusa lingvo: Рига, en litova lingvo: Ryga, en
multaj aliaj lingvoj: Riga) estas ĉefurbo de Latvio. En 2014 Rigo kune kun la
svedia urbo Umeå estis unu el la du Eŭropaj Kulturaj Ĉefurboj.

Dum la jaro 1199 la Arĥiepiskopo el Bremeno sendis episkopon Alberto al Livonio.
Alberto estis pli diplomato ol pastro kaj li ruze sukcesis venki la fortajn
livoniajn gentojn ĉe la rivereto Rigo. Alberto sukcesis atingi, ke la Papo
Innocento la 3-a en Romo eldonis specialan dokumenton, kiu permesis, ke Alberto
okupu Livonion. Al ĉiu, kiu partoprenis la okupan militon, li donis pardonon de
pekoj. Dum la jaro 1200 Alberto kun 23 ŝipoj venis al Rigo. Dum tiu tempo sur la
tero de Latvio loĝis multaj gentoj: livonoj, kuronoj, zemgaloj, seloj, latgaloj.
Ili ĉiuj estis batalemaj inter si, tial Alberto sukcesis venki ilin.

Dum 1201 Episkopo Alberto komencis konstrui sur la loko de antaŭa maldekstra
vilaĝo sian fortikaĵon – la urbon Rigo. Unuan fojon estas menciita la nomo de la
urbo Rigo, dum 400 jaroj regas germanoj.

1941 La Dua Mondmilito atingas Latvion. Nazia Germanio okupas la landon. Okazas
pogromoj kontraŭ judoj ekzemple en julio (vidu artikolon Forbruligo de la
sinagogoj de Rigo).

1944 Soveta armeo la duan fojon okupas Latvion kaj forpelas la armeon de nazia
Germanio.

1987 La unua malkaŝa protesto kontraŭ Soveta Unio apud la Monumento de Libereco.

1989 Baltia Vojo aŭ Baltia Ĉeno de Talino tra Rigo ĝis Vilno - staris homoj en
ĉeno man-mane.

La Monumenton konstruis arĥitekto Kārlis Zāle dum 1931-1935. Por tiu ĉi
monumento tuta popolo kolektis la monon. Sur la monumento oni skribis vortojn
"Por Patrujo kaj Libereco".

La urbo, geografie kaj kulture proksima al la vivlokoj de L. L. Zamenhof en la
litova kaj pola partoj de la tiutempa Rusia Imperio, kie ekĝermis la unua
subteno por la nova lingvo Esperanto en 1887, rapide ekhavis vervajn
esperantistojn kaj urbajn Esperanto-klubojn. Inter alie en Rigo vivis Vladimír
Szmurlo (1865-1931, fondinto de la Esperanto-societo "Riga Stelo" en 1910),
Peteris Kikauka (n. en 1886), Peter Kadik (m. en 1924), Edgars Grots (n. en
1894), Talivalds Indra (same n. en 1894), Jānis Loja (1896-1970), Nikolajs
Ķurzēns (1910-1959), Aleksandrs Strautmanis (1912-1995) kaj Mirdza Burgmeisters
[1921-1989). Rigan Esperanto-klubon ĉe Latva Societo de Rigo gvidas Biruta
Rozenfelde.



https://eo.wikipedia.org/wiki/Plantoj

Planto estas kreskaĵo (aŭ vegetaĵo) plurĉela, produktanta nutraĵon per
fotosintezo (ĝenerale). Al la plantoj apartenas interalie arboj, herboj,
arbustoj, grimpoplantoj, filikoj, muskoj kaj verdaj algoj. Oni konas nun inter
250 000 kaj 300 000 plantajn speciojn. La plantoj estas regno en la domajno de
eŭkariotoj. La plantoj estas parto inter la kreskaĵoj.

Plantoj, ankaŭ nomitaj verdaj plantoj (Viridiplantae en la latina), estas
multĉelaj eŭkariotoj de la regno Plantae. Ili formas kladon kiu inkludas la
florplantojn, pingloarbojn kaj aliajn gimnospermojn, filikojn, likopodiojn,
ceratofilojn, hepatikojn, muskojn kaj la verdajn algojn. Plantoj ekskludas la
ruĝajn kaj brunalgojn, la fungojn, arĥiojn, bakteriojn kaj bestojn.

Verdaj plantoj havas ĉelajn murojn kun celulozo kaj karakterize akiras la plej
grandan parton de sia energio el sunlumo per fotosintezo de primaraj
kloroplastoj, derivitaj de endosimbiozo kun cianobakterioj. Iliaj kloroplastoj
enhavas klorofilojn a kaj b kiuj donas al ili ilian verdan koloron. Kelkaj
plantoj estas parazitaj kaj perdis la kapablon produkti normalajn kvantojn de
klorofilo aŭ fotosintezi. Plantoj estas karakterizitaj ankaŭ per seksa
reproduktado, modula kaj nedeterminita kresko, kaj alterno de generacioj,
kvankam ankaŭ neseksa reproduktado estas ofta.

Precizajn nombrojn malfacilas determini, sed en 2010, supozeble estas 300-315
mil specioj de plantoj, de kiuj la granda plimulto, proksimume 260-290 mil,
estas semplantoj (vidu la tabelon malsupre). Verdaj plantoj disponigas la plej
grandan parton de la molekula oksigeno de la mondo kaj estas la bazo de la plej
multaj el la ekologioj de la tero, precipe surteren. Plantoj kiuj produktas
grajnojn, fruktojn kaj legomojn formas la bazan nutrovararon de la homaro, kaj
estis malnaturigitaj dum jarmiloj. Plantoj estas utiligitaj kiel ornamaĵoj kaj,
ĝis antaŭ nelonge kaj en bonega diverseco, ili funkciis kiel la fonto de la plej
multaj medikamentoj kaj drogoj. La scienca studo de plantoj estas konata kiel
botaniko, branĉo de biologio.

Plantoj estas unu el la du grupoj en kiujn ĉiuj vivantaj aĵoj estis tradicie
dividitaj; la alia estas bestoj. La dividado iras reen minimume ĝis Aristotelo
(384 a.K. - 322 a.K.) kiu distingis inter plantoj kiuj ĝenerale ne movas, kaj
bestoj kiuj ofte estas movaj por kapti sian manĝaĵon. Multe pli poste, kiam
Lineo (1707-1778) kreis la bazon de la moderna sistemo de scienca klasifiko,
tiuj du grupoj iĝis la regnoj Vegetabilia (pli poste Metaphyta aŭ Plantae) kaj
Animalia (nomitaj ankaŭ Metazoa). Ekde tiam, fariĝis klare ke la plantoregno
kiel origine difinite inkludis plurajn neparencajn grupojn, kaj la fungoj kaj
pluraj grupoj de algoj estis forigitaj al novaj regnoj. Tamen, tiuj organismoj
daŭre estas ofte konsideritaj plantoj, precipe en popularaj kuntekstoj.

Ekstere de formalaj sciencaj kuntekstoj, la esprimo "planto" implicas asocion
kun certaj trajtoj, kiel ekzemple esti multĉela, posedi celulozon, kaj havi la
kapablon aranĝi fotosintezon.

Kiam la nomo Plantae aŭ plantoj estas aplikitaj al specifa grupo de organismoj
aŭ taksonoj, ĝi kutime rilatas al unu el kvar konceptoj. De malplej ĝis plej
inkluziva, tiuj kvar grupiĝoj estas la jenaj:

Alia maniero rigardi la rilatojn inter la malsamaj grupoj kiuj estis nomitaj
"plantoj" estas tra kladogramo, kiu montras iliajn evoluajn rilatojn. La evolua
historio de plantoj ankoraŭ ne estas tute aranĝita, sed unu akceptita rilato
inter la tri grupoj priskribita supre estas montrita malsupre. Tiuj kiuj estis
nomitaj "plantoj" estas en grasa skribo.

La suba tabelo montras kelkajn ĉirkaŭkalkulitajn specikalkulojn de diferencaj
dividoj de verdaj plantoj (Viridiplantae). Ĝi sugestas ke estas ĉirkaŭ 300,000
specioj de vivantaj Viridiplantae, el kiuj 85–90% estas florplantoj. (Notu: ĉar
tiuj estas el diferencaj fontoj kaj el diferencaj datoj, ili estas necese
nekompareblaj, kaj kiel ĉe ĉiuj specikalkuloj, estas subjekto al ia grado de
necerteco en kelkaj kazoj.)

La nomigo de plantoj estas regata de la Internacia Kodo de Nomenklaturo por
algoj, fungoj kaj plantoj kaj de la Internacia Kodo de Nomenklaturo por
Kultivataj Plantoj (vidu taksonomio de kultivataj plantoj).

Tiuj aranĝoj estas priskribo, sed ne plu estas aroj en la klasigoj, ĉar iuj
estas parafiletikaj.

La unua konata klasigo estas ties de Teofrasto (370-285 AKE) kiu klasigis 480
plantojn laŭ ilia formo (arbo, arbusto aŭ herbo) kaj iuj floraj karakteroj.

Dum la 16a jarcento, plantistoj kiel la fratoj Johano kaj Kasparo Bauhino,
pripensis la plantan klasadon. Ili celis fari naturajn arojn laŭ ilia simileco.
Fakte, ekmalkovro de novaj plantoj necesigis novan klasigon.

John Ray (1628-1705), britia naturisto, proponis novan klasan sistemon bazitan
sur pli granda nombro de karakteroj, ĉe la floro, la frukto aŭ la folio.

Pierre Magnol (1638-1715), inventis la vorton familio, kaj faris 76 plantajn
familiojn.

Turneforto (1656-1708) faris klasigon laŭ la flora strukturo kaj enigis la
nociojn de specio kaj genro.

Fine, Karolo Lineo (1707-1778), faris la dunoman nomsistemon por la plantoj kaj
bestoj. Tiu sistemo uzas du nomojn kun la genra kaj specia nomoj. Lineo elpensis
ankaŭ faman klasigon, la seksan sistemon, laŭ la nombro de "edzoj" (stamenoj)
kaj "edzinoj" (karpeloj) en la flora lito.

La diferenco inter la du regnoj de vivuloj ne estas ĉiam klara. Kelkaj plantoj
moviĝas, kelkaj ne havas klorofilon; male kelkaj animaloj ne moviĝas aŭ havas
klorofilon. Plantoj havas ĉelojn ĉirkaŭvolvitajn per celulozo, animalaj ĉeloj
estas nudaj kaj senpere kontaktiĝas.

Laŭ Lamarko, "La plantoj estas vivantaj organizitaj korpoj, neniam iriteblaj en
siaj partoj, ne digestantaj, kaj ne moviĝantaj, nek per volo, nek per reala
iriteblo." Tiele ili diferencas de bestoj.

La fotosintezo farita de surteraj plantoj kaj algoj estas la lasta fonto de
energio kaj de organika materialo en preskaŭ ĉiuj ekosistemoj. Fotosintezo
radikale ŝanĝis la komponon de la komenca atmosfero de la Tero, kiu kiel rezulto
estas nune 21% da oksigeno. Animaloj kaj plej aliaj organismoj estas aerbezonaj,
fide el oksigeno; tiuj ke ne estas limigitaj al relative raraj senaeraj medioj.
Plantoj estas unuarangaj produktantoj en plej surteraj ekosistemoj kaj formas la
bazon de la manĝoreto en tiuj ekosistemoj. Multaj animaloj fidas el plantoj por
ŝirmo same kiel por oksigeno kaj manĝo.

Surteraj plantoj estas ŝlosilaj komponantoj de akvocirkulado kaj de kelkaj aliaj
biogeokemiaj cikloj. Kelkaj plantoj estis kunevoluintaj kun nitrogenfiksigaj
bakterioj, kio faras plantojn grava parto de la nitrogena ciklo. Plantaj radikoj
ludas gravan rolon en formado de grundoj kaj evitado de grunderozio.

Plantoj estas distribuitaj tutmonde en ŝanĝiĝantaj nombroj. Dum ili enloĝas
amason da biomoj kaj ekoregionoj, malmultaj povas esti trovitaj preter la
tundroj ĉe la plej nordaj regionoj de kontinentbretoj. Ĉe la sudaj ekstremaĵoj,
plantoj adaptiĝis persisteme al la superregaj cirkonstancoj. (Vidu antarktan
flaŭron.)

Plantoj ofte estas la hegemonia fizika kaj struktura komponanto de vivejoj kie
ili okazas. Multaj el la biomoj de la Tero estas nomumitaj laŭ la speco de
vegetaĵaro ĉar plantoj estas la dominaj organismoj en tiuj biomoj, kiel ekzemple
prerioj kaj arbaroj.

Multaj bestoj kunevoluis kun plantoj. Multaj bestoj polenigas florojn en
interŝanĝo por manĝaĵo en la formo de poleno aŭ nektaro. Multaj bestoj disigas
semojn, ofte manĝante frukton kaj pasante la semojn en sia feko. Mirmekofitoj
estas plantoj kiuj kunevoluis kun formikoj. La planto disponigas hejmon, kaj
foje manĝaĵon, por la formikoj. En interŝanĝo, la formikoj defendas la planton
el herbovoruloj kaj foje el konkurencaj plantoj. Formikruboj disponigas
organikan sterkon.

La plimulto de plantospecioj havas diversajn specojn de fungoj asociitaj kun
siaj radiksistemoj en speco de mutualisma simbiozo konata kiel mikorizo. La
fungoj helpas al la plantoj akiri akvon kaj mineralajn nutraĵojn el la grundo,
dum la planto donas al la fungoj karbonhidratojn produktitajn en fotosintezo.
Kelkaj plantoj funkcias kiel hejmoj por endofitaj fungoj kiuj protektas la
planton de plantomanĝantoj produktante toksinojn. La funga endofito,
Neotyphodium coenophialum, en alta festuko (Festuca arundinacea) kaŭzas enorman
ekonomian damaĝon al la bovindustrio en Usono.

Ankaŭ diversaj formoj de parazitado estas sufiĉe oftaj inter plantoj, el la
duon-parazita visko kiu simple prenas kelkajn nutraĵojn de sia gastiganto, sed
daŭre havas fotosintezajn foliojn, al la tute parazitaj orobanko kaj latreo kiuj
akiras ĉiujn siajn nutraĵojn tra ligoj al la radikoj de aliaj plantoj, kaj tiel
havas neniun klorofilon. Kelkaj plantoj, konataj kiel mikroheterotrofaj,
parazitas mikorizajn fungojn, kaj tial funkcias kiel epiparazitoj sur aliaj
plantoj.

Multaj plantoj estas epifitoj, kio signifas ke ili kreskas sur aliaj plantoj,
kutime arboj, sen parazitado de ili. Epifitoj povas nerekte damaĝi sian
gastigantan planton kaptante mineralajn nutraĵojn kaj lumon kiujn la gastiganto
alie ricevus. La pezo de nombregoj de epifitoj povas rompi arbobranĉon.
Duonepifitoj kiel la sufoka figarbo komenciĝas kiel epifitoj sed poste metas
siajn proprajn radikojn kaj superfortas kaj mortigas sian gastiganton. Multaj
orkideoj, bromeliacoj, filikoj kaj muskoj ofte kreskas kiel epifitoj.
Bromeliadaj epifitoj akumulas akvon en folioaksoj por formi fitotelmatojn kiuj
povas enhavi kompleksajn akvajn manĝretojn.

Ĉirkaŭ 630 plantoj estas karnovoraj, kiel ekzemple la muŝkaptulo (Dionaea
muscipula) kaj la drozero (Drosera specioj). Ili kaptas malgrandajn bestojn kaj
digestas ilin por akiri mineralajn nutraĵojn, aparte nitrogenon kaj fosforon.

Planta percepto estas la kapableco de plantoj senti kaj reagi la medion por
konsekvence ŝanĝi sian morfologion, fiziologion kaj fenotipon. Plantoj reagas al
kemiaĵoj, gravito, lumo, malsekeco, infektoj, temperaturo, oksigeno kaj karbona
dioksido, parazita infestiĝo, malsano, fizika interrompo, sono kaj tuŝo.

La studo de plantuzadoj fare de homoj estas nomita ekonomia botaniko aŭ
etnobotaniko; kelkaj konsideras ke ekonomia botaniko temas pri modernaj
kulturplantoj, dum fakte etnobotaniko temas pri indiĝenaj plantoj kultivitaj kaj
uzitaj fare de indiĝenaj homoj. Homa kultivado estas parto de agrikulturo, kio
estas la bazo de homa civilizo. Planta agrikulturo estas subdividita en
agronomion, hortikulturon kaj forstadon.

Multo de homa nutrado dependas de plantoj, ĉu rekte pere de manĝaĵoj kaj
trinkaĵoj konsumitaj de homoj, aŭ nerekte kiel manĝo por animaloj aŭ kiel spico
de manĝoj. La scienco de agrikulturo temas kun la plantado, zorgado, nutrado,
kaj rikoltado de manĝoproduktoj, kaj ludis ŝlosilan rolon en la historio de la
tutmondaj civilizoj.

Homa nutrado dependas grandparte de cerealoj, aparte maizo, tritiko, rizo,
aveno, kaj milio. Ampleksaj areoj de multaj landoj estas dediĉataj al la
kultivado de cerealoj por loka konsumado aŭ por eksportado al aliaj landoj.
Brutaraj animaloj estas bovoj, porkoj, ŝafoj, kaproj kaj kameloj estas ĉiuj
herbovoruloj; kaj manĝas ĉefe aŭ entute cerealajn plantojn. Cerealoj estas
bazkultivaĵoj, kio signifas ke ili havigas kaloriojn (en formo de kompleksaj
karbonhidratoj kiaj amelo) kiuj estas necesaj por ĉiutaga agado, kaj tiele
formas la fondon de ĉiutaga dieto. Aliaj bazkultivaĵoj estas terpomojn,
maniokon, guŝon, kaj legomojn.

Homa nutraĵo inkludas ankaŭ legomojn, kiuj konsistas ĉefe el folioj kaj tigoj
kiuj estas manĝataj, spicojn, kaj kelkajn fruktojn, nuksojn, herbojn, kaj
manĝeblajn florojn. Legomoj estas gravaj pro la vitaminoj, mineraloj, kaj la
dieta fibro kiujn ili havigas. Fruktoj havigas tre altan kvanton de sukeroj kaj
havas pli dolĉan guston ol vegetaloj. Tamen, ĉe partikulara manĝo estas
konsiderata "legomo" aŭ "frukto" dependas el kunteksto, ĉar la vorto frukto
havas pli precizan difinon en botaniko ol en ĝenerala uzado. Nuksoj kaj semoj,
kiel manĝoj kiaj ternuksoj, migdaloj, kaj pistakoj, enhavas nesaturitajn grasojn
kiuj estas ankaŭ necesaj por saniga dieto. Kiel ĉe fruktoj, la terminoj nukso
kaj semo havas pli striktajn difinoj en plantoscienco.

Multaj plantoj estas uztaj por spici manĝojn. Tiaj plantoj estas herboj (ekz.
rosmareno kaj mento),kiuj devenas el verdaj foliecaj partoj de plantoj, kaj
spicoj (ekz. kumino kaj cinamo), kiuj devenas el aliaj plantopartoj. Kelkaj
plantoj produktas manĝeblajn florojn, kiuj povas esti aldonitaj al salatoj aŭ
uzataj por ornami manĝojn. Dolĉigiloj kiaj sukero kaj mielo estas derivaj el
plantoj. Sukero akiriĝas plejparte de sukerkano kaj sukerbeto, kaj mielo venas
de floroj. Kuiroleoj kaj margarino venas de maizo, sojfabo, kolzosemo, kartamo,
sunfloro, olivo kaj aliaj. Manĝaldonaĵoj inkludas arabgumon, guargumon,
ceratoniogumon, amelon kaj pektinon.

Plantoj estas ankaŭ la fonto de trinkaĵoj produktitaj ĉu per infuzo, kiaj kafo
kaj teo; per fermentado, kiaj biero kaj vino; aŭ per distilado, kiaj viskio,
vodko, rumo, kaj aliaj alkoholaĵoj.

Plantoj estas la fonto de multaj naturaj produktoj kiaj fibroj, volatilaj oleoj,
naturaj tinkturfarboj, pigmentoj, vaksoj, rezinoj, taninoj, latekso, gumoj,
alkaloidoj, sukceno kaj korko. Produktoj derivitaj de plantoj estas sapoj,
farboj, ŝampuoj, parfumoj, kosmetikaĵoj, terebinto, kaŭĉuko, verniso,
lubrikaĵoj, linoleumo, plastoj, inkoj, maĉgumo kaj kanabo. Plantoj ankaŭ estas
ĉefa fonto de bazaj kemiaĵoj por la industria sintezo de vasta aro de organikaj
kemiaĵoj. Tiuj kemiaĵoj estas uzitaj en vasta gamo da studoj kaj eksperimentoj.

Strukturaj rimedoj kaj fibroj el plantoj estas uzataj kaj en la konstruado de
loĝejoj kaj en fabrikado de tolaĵoj kaj vestaĵoj. Ligno estas uzita por
konstruaĵoj, ŝipoj, mebloj, kaj ankaŭ por pli malgrandaj varoj kiaj papero,
kartono, muzikaj instrumentoj kaj sportekipaĵo. Ŝtofo ofte estas farita de
kotono, lino, aŭ sintezaj fibroj derivitaj de celulozo, kiel ekzemple rajono kaj
acetato. Kudra fadeno kiu estas uzata por kudri vestaĵojn venas el plantaj
fibroj. Oni kultivis kanabon kaj juto por ties fibroj, kiuj povas esti uzataj
por fabriki ŝnurojn aŭ sakojn.

Renovigeblaj fueloj de plantoj inkludas brullignon, torfon kaj multajn aliajn
biofuelojn. Karbo kaj nafto estas fosiliaj fueloj derivitaj de plantoj. Olivoleo
estis uzataj en lampoj dum jarcentoj por havigi lumigadon.

Medikamentoj derivitaj de plantoj inkludas aspirinon, taksolon, morfinon,
kininon, reserpinon, kolkicinon, digitalon kaj vinkristinon. Ekzistas centoj da
herboaldonaĵoj kiel ekzemple ginko, ekinaceo, akuŝ-tanaceto, kaj la herbo de
Sankta Johano. Insekticidoj derivitaj de plantoj inkludas nikotinon, rotenonon,
strikninon kaj piretrinojn. Medikamentoj aŭ drogoj akiritaj de plantoj inkludas
tabakon, opion, kokainon kaj mariĥuanon. Venenaj substancoj de plantoj inkludas
ricinon, cikuton kaj kuraron.

Miloj de plantospecioj estas kultivitaj por estetikaj celoj same kiel por
disponigi ombron, modifi temperaturojn, redukti venton, malpliigi bruon, havigi
privatecon, kaj malhelpi grunderozion. Plantoj estas la bazo de multmiliarda
dolarenspezo por ĉiujara turismindustrio kiu inkludas vojaĝadon al arbejoj,
botanikaj ĝardenoj, historiaj ĝardenoj, naciaj parkoj, tulipfestivaloj,
pluvarbaroj, arbaroj kun bunta aŭtuna foliaro kaj ekzemple al la National Cherry
Blossom Festival. Muŝkaptulo, mimozo kaj resurektoplanto estas ekzemploj de
plantoj venditaj kiel novaĵoj.

Homoj uzas tranĉitajn kaj sekigitajn florojn kaj potplantojn endome aŭ en
forcejoj. Dum kelkaj ĝardenoj estas plantitaj por nutrocelo, multaj aliaj estas
plantataj por estetikaj, ornamaj aŭ konservaj celoj. En subĉielaj ĝardenoj,
arboretoj kaj botanikaj ĝardenoj (nome publikaj kolektoj de vivantaj plantoj)
estas uzataj gazono, ombroarboj, ornamaj arboj, arbedoj, reboj, arbustoj, kaj
bedplantoj. Por ĝardenoj oni povas kultivi plantojn en naturisma stato, aŭ oni
povas skulpti ties kreskon, kiel por eltonditaj plantoj aŭ por spaliro.
Ĝardenado estas ĉefa populara distragado en kelkaj landoj kiel en Usono aŭ
Britio, kaj labori ĉe plantoj aŭ hortikultura terapio estas bonfara por
rehabilitado de personoj kun malkapabloj.

Bildoj de plantoj ofte estas utiligitaj en arto, arkitekturo, humuro, lingvo,
kaj fotarto kaj sur tekstiloj, mono, poŝtmarkoj, flagoj kaj blazonoj. Artĝenroj
kiuj prilaboras vivantajn plantojn inkludas plantskulptaĵon, bonsajon, ikebanon
kaj spaliron. Ornamaj plantoj foje ŝanĝis la kurson de historio, kiel en
tulipomanio. Arkitekturaj desegnoj kiuj similas al plantoj aperas en kapiteloj
de kolonoj de antikva Egiptio, kiuj estis skulptitaj por simili ĉu al egipta
blanka lotuso aŭ al la papiruso.

Baza biologia esploro ofte estis farita kun plantoj, kiel ekzemple la pizplantoj
uzitaj por derivi la leĝojn de Johann Gregor Mendel pri genetiko (nome proi
regado de heredo) kaj la ekzamendo de kromosomoj en maizo permesis al Barbara
McClintock montri ties konekton al heredaj trajtoj. La planto Arabidopsis
thaliana estas uzata en laboratorioj kiel modela organismo por kompreni kiel
genkontrolo de la kresko kaj disvolvigo de plantaj strukturoj. Kosmostacioj aŭ
spacaj kolonioj povas iam dependi el plantoj por elteno de la vivo.

Antikvaj arboj estis adoritaj, multaj ludis gravan rolon en religioj kaj
mitologioj, kaj kelkaj eĉ ankoraŭ, multaj el ili estas ankoraŭ famaj. Arbringoj
konsistigas gravan datigo-metodon en arkeologio kaj funkcias kiel indikilo pri
pasintaj klimatoj. Plantoj estas utiligitaj kiel naciaj kaj ŝtatemblemoj,
inkluzive de ŝtatarboj kaj ŝtatfloroj.

Multaj mondaj rekordoj estas tenitaj per plantoj. Plantoj ofte estas utiligitaj
kiel monumentoj, donacoj kaj por marki specialajn okazojn kiel ekzemple
naskiĝoj, mortoj, nuptoj kaj ferioj. La aranĝado de floroj povas esti uzata por
sendi kaŝitajn aŭ nekaŝitajn mesaĝojn.

Plantoj elstaris ne nur en mitologio kaj religio sed ankaŭ en arto kaj
literaturo. La kampo de etnobotaniko studas plantuzadon de indiĝenaj kulturoj
kaj helpas konservi endanĝerigitajn speciojn same kiel por malkovri novajn
kuracherbojn.

Fiherboj estas nekultivataj kaj kutime nedezirataj plantoj kreskantaj en
homadministritaj medioj kiel ekzemple bienoj, urbaj areoj, ĝardenoj, gazonoj,
kaj parkoj. Homoj disvastigis plantojn preter siaj indiĝenvivejoj kaj kelkaj el
tiuj enkondukitaj plantoj iĝas invadaj, difektante ekzistantajn ekosistemojn
delokigante indiĝenajn speciojn. Enpenetraj plantoj kaŭzas multekostan
difektaron en kultivaĵperdoj ĉiujare fare de delokigantaj kultivaĵoplantoj, ili
plue pliigas la produktadokoston kaj la uzadon de kemiaĵoj por kontroli ilin,
kiuj en victurno influas la medion.

Plantoj povas kaŭzi damaĝon al bestoj, inkluzive de homoj. Plantoj kiuj
produktas ventoportotan polenon alvokas alergiajn reagojn en homoj kiuj suferas
de fojnofebro. Vasta gamo de plantoj estas venena. Toksalbuminoj estas
plantvenenaj substancoj mortigaj al la plej multaj mamuloj kaj kiuj funkcias
kiel grava malkuraĝigo al konsumo. Pluraj plantoj kaŭzas jukon kiam tuŝitaj,
kiel ekzemple toksikodendro. Certaj plantoj enhavas psikotropajn kemiaĵojn, kiuj
estas ekstraktitaj kaj konsumitaj aŭ fumitaj, inkluzive de tabako, kanabo
(mariĥuano), kokaino kaj opio. Fumado kaŭzas difekton en sano aŭ eĉ morton, dum
kelkaj medikamentoj ankaŭ povas esti damaĝaj aŭ mortigaj al homoj. Kaj
kontraŭleĝaj kaj laŭleĝaj medikamentoj derivitaj de plantoj povas havi
negativajn efikojn al la ekonomio, influante laborefikecon kaj policokostojn.
Kelkaj plantoj kaŭzas alergiajn reagojn kiam konsumitaj, dum aliaj plantoj
kaŭzas manĝmaltoleremojn kiuj negative influas sanon.

(2003). “Aspects of Plant Intelligence”, Annals of Botany 92 (1), p. 1–20.
doi:10.1093/aob/mcg101. 

(2001). “Discovering the Plant World”, Taxon 50 (2, Golden Jubilee Part 4), p.
345–359. doi:10.2307/1223885. 



https://eo.wikipedia.org/wiki/Panamo

Panamo (hispane: Panamá), oficiale Panama Respubliko (hispane: República de
Panamá) estas la plej suda lando en Centra Ameriko. Ĝi situas en la istmo
liganta Nord- kaj Sudamerikon, kaj havas limojn kun Kostariko okcidente,
Kolombio oriente, la Kariba Maro norde, kaj la Pacifika Oceano sude.

Esplorita kaj okupita de la Hispanoj dum la 16-a jarcento, Panamo sendependiĝis
de Hispanujo en 1821 kaj aliĝis al la unuiĝo de Nova Granado, Ekvadoro, kaj
Venezuelo, nome Granda Kolombio. Kiam Granda Kolombio disiĝis en 1831, Panamo
kaj Nova Granado restis unuopaj. Pli poste Nova Granado fariĝis la Kolombia
Respubliko. Per la subtenado de Usono, Panamo disiĝis de Kolombio en 1903,
ebligante la konstruadon de la Panama Kanalo inter 1904 kaj 1914. En 1977
traktaton subskribis ambaŭ landoj por transdoni la kanalon al Panamo je la fino
de la 20-a jarcento.

Nuntempe, la enspezoj de la Kanalo estas granda parto de la Panama MEP. Panamo
estas la plej rapide kreskanta ekonomio kaj la plej granda pokapa konsumanto en
Centra Ameriko. En 2010 oni trovis Panamon la 4-a plej alta je indico de homa
disvolviĝo inter la latinamerikaj landoj kaj la 54-a en la mondo. La panama
ĝangalo abundas je tropikaj plantoj, bestoj kaj birdoj -kelkaj, el kiuj troviĝas
en neniu alia loko.

La Panama Kanalo plifaciligas la komunikiĝon inter la Pacifika Oceano kaj la
Atlantika Oceano kaj tre influas la tutmondan komercon.

La vorto Panamo havas indiĝenan originon, plej verŝajne de la lingvo Cueva.
Ekzistas multaj signifoj donataj al la nomo de la lando, tamen estas ofte plej
akceptata la signifo "abundo da fiŝoj kaj papilioj"

Kelkaj historiistoj opinias, ke ĝi venas de la nomo de la majesta arbo, loke
nomata "Panamá" (Sterculia apetala).

En 1501 la istmo estis vizitata unuafoje de la hispanaj konkerantoj dum la
vojaĝo de Rodrigo de Bastidas. Bastidas navigis tra la kariba bordo de la nuna
provinco de Kolono kaj la insuloj de la indiĝena regiono de Kuna Yala. Unu jaro
poste, dum sia kvara vojaĝo, Kristoforo Kolumbo, atingis la atlantikan bordon de
la istmo. La 2-an de novembro li alvenis al bela golfeto de la nuna provinco de
Kolono kaj nomis ĝin Portobelo aŭ Bela Haveno.

La doloriga irado de Vasco Núñez de Balboa de la atlantika ĝis la pacifika
oceano en 1513 elmontris al la tuta mondo, ke Panamo ja estis la vojo inter la
oceanoj, kaj panamo rapide fariĝis la renkontpunkto por vojaĝantoj kaj
komercantoj en la amerika parto de Hispana Imperio. Oron kaj arĝenton oni portis
ŝipe de Sudameriko, trans Panamo, alvenante fine al Hispanujo. La vojon oni
nomis Camino Real aŭ Reĝa Vojo. Tamen kutime la popolo nomis ĝin Camino de
Cruces (Kruca Vojo) pro la granda kvanto de tomboj.

Santa María la Antigua del Darién estis la unua urbo fondita de la hispanoj en
la ĉeftero de la amerika kontinento. Ĝin fondis Vasco Núñez de Balboa en 1510.
Ĝi estis la ĉefurbo de la antikva teritorio de Castilla de Oro. La 15-an de
Aŭgusto 1519 Pedrarias Dávila fondis Panamurbon, tiam nomata Nuestra Señora de
la Asunción de Panamá. Ĝi estis la unua hispana urbo situanta ĉe la bordo de la
Pacifika Oceano kaj tuj fariĝis la novan ĉefurbon de Castilla de Oro.

En 1671 la pirato Henry Morgan priŝtelis kaj forbruligis Panamurbon - la dua
plej grava urbo en la amerika parto de la Hispana Imperio tiutempe. Tamen oni
poste rekonstruis la urbon proksime al la origina loko.

Dum la hispanamerikaj militoj por sendependeco okazis ĉie en Latinameriko, ankaŭ
Panamurbo pretigis sin por sendepediĝo. Tamen, iliaj planoj estis plirapidigitaj
de la Grito de La Villa de Los Santos (Krio de la Sanktula Vilaĝo), farita de la
loĝantoj en Azuero sen informi al la Panamurbanoj. La Grito de La Villa de Los
Santos deklaris la regionon sendependa de la hispanoj. Ambaŭ Veraguas kaj la
ĉefurbo malŝatis la okazon sed malsame. Veraguas konsideris ĝin perfido, dum la
ĉefurbo konsideris ĝin neefika.

En 1821 Panamo jam estis nacio kun propra identeco kaj sendependiĝis de Hispanio
per efika subaĉeto de la soldataro. Hispanujo ne reagis perforte. Tuj post la
sendependiĝo, Panamo unuiĝis al Kolombio.

En 1903, sub la premo de Usono, kiu planis konstrui la Panaman Kanalon, Panamo
sendependiĝis de Kolombio kaj ekestis unuopa lando. Tion difinis la
Hay/Bunau-Varilla traktato, kiun krome donis al Usono regon sur landstrio 16
kilometrojn larĝa kaj 80 kilometrojn longa, kie ili konstruu kanalon. En la jaro
1914 Usono finis konstrui la 83 kilometrolongan kanalon, kiu apartenis al Usono
laŭ la traktato. Poste, dum la 1960-a jardeko la panamanoj ekpremis Usonon por
renegoci pri la traktato.

La 19-an de decembro, 1989 Usona prezidento George H. W. Bush decidis perforti
Panamon, deklarante ĝin necesa por sekurigi la vivojn de la panamanoj,
demokration, kaj homrajtojn. La oficiala pravigo de la invado estis tio ke la
traktato Torrijos-Carter permesis al Usono agi tion necesan, se ĝi konsiderus la
kanalon malsekura. La invado sukcesis forpreni Noriega de Panamo kaj ekde tiam
la politika sistemo en la lando estas stabila.



https://eo.wikipedia.org/wiki/Panama_kanalo

La Panama kanalo - ankaŭ nomata Panamkanalo kaj en la hispana Canal de Panamá -
estas homfarita porŝipa kanalo tra la panama istmo (vidu Panamo kaj Panamurbo),
por la internacia trafiko de ŝipoj inter oceanoj Atlantiko (tra la Kariba Maro)
kaj Pacifiko. Ĝi estis finkonstruita en 1914. Ĝia longeco estas 77.1 aŭ 82
kilometroj, depende de la konsidero kaj mezuroj. De sia inaŭguro je la 15-a de
aŭgusto de 1914, la kanalon trairis pli ol 815,000 ŝipoj en 2008. Ĉiujara
trafiko altiĝis el ĉirkaŭ 1,000 ŝipoj en 1914, kiam la kanalo malfermiĝis, al
14,702 ŝipoj en 2008, tiuj lastaj mezure totalon de 309.6 milionoj da tunoj. La
plej grandaj ŝipoj kiuj povas trapasi la kanalon nune estas nomataj Panamax. La
Usona Societo de Civilaj Inĝenieroj nomigis la Panaman Kanalon unu el la sep
mirindaĵoj de la moderna mondo.

Do, ĝi ludas ŝlosilan rolon por la internacia mara komerco. Estas kluzoj je ĉiu
fino por levi ŝipojn al la Lago Gatuno, nome artefirita lago kreita por
malpliigi la kvanton de elfosada verko postulita por la kanalo, 26 metrojn super
la marnivelo. La nuanj kluzoj estas 33.5 metrojn larĝaj. Tria, pli larĝa relo de
kluzoj estas nune sub konstruado kaj devus malfermiĝi en 2016.

Francio eklaboris por la kanalo en 1881, sed devis haltigi pro inĝenieradaj
problemoj kaj granda mortindico pro malsanoj. Usono reprenis la projekton en
1904, kaj uzis tutan jardekon por kompleti la kanalon, kiu estis oficiale
malfermita en la 15a de aŭgusto de 1914. La konstruado de la kanalo estis
defiego kaj grandega klopodo, kaj 27 500 personoj mortis dum la konstruado. Ĝi
estis tre grava por la usona ekonomio. La vojaĝo el Novjorko al Sanfrancisko
ŝipe estus 21 000 kilometrojn longa sen la Kanalo de Panamo, kaj sole 8 472
kilometrojn tra ĝi. Krome la nova marvojo permesis eviti la malproksiman,
hazardan vojon de la Horna Kabo ĉirkaŭ la plej sudan pinton de Sudameriko tra la
Drake-pasejo aŭ tra la Magelana markolo. Tiu pli mallonga, pli rapida, kaj pli
sekura vojo al la usona okcidenta marbordo kaj al landoj en kaj ĉirkaŭ la
Pacifikan Oceanon permesis al tiuj lokoj iĝi pli integrataj kun la monda
ekonomio. Necesas inter 20 kaj 30 horojn por trapaso la kanalon.

Dum la konstruado, la posedrajto de la teritorio kie estas nune la Panama Kanalo
estis unue de Kolombio, poste de Francio, kaj poste de Usono. La kanalo kaj la
ĉirkaŭa Zono de la Kanalo de Panamo estis de sia komenco regataj de la usona
registaro, kiu fakte instigis iam la sendependecon de la nuna Respubliko de
Panamo disde Kolombio por ebligi tiun regadon. La Kanala Zono, tereno en ambaŭ
bordoj de la kanalo mem, estis sub reala suvereneco de Usono ĝis la traktato
inter Omar Torrijos kaj Jimmy Carter je la 7-a de septembro de 1977, kiu markis
la finon de la jaro 1999 kiel la momenton de la totala transredono al panama
regado. Post periodo de kuna uson–panama kontrolo, la kanalo estis finfine
kontrolita de la panamana registaro en 1999, kaj estas nune administrata kaj
operaciita de la Panamkanala Aŭtoritato, nome agentejo de la panama registaro.
La registaro decidis en 2006 pliampleksigi la kanalon por akcepti pli grandajn
kargoŝipojn kaj malpliigi la atendotempon de la ŝipoj.

La plej frua mencio de kanalo trans la Istmo de Panamo datas reen al 1534, kie
Karolo la 5-a, Imperiestro de la Sankta Romia Imperio kaj Reĝo de Hispanio,
mendis enketon por itinero tra la Amerikoj kiuj moderigus la vojaĝon por ŝipoj
vojaĝantaj inter Hispanio kaj Peruo. Tia itinero donintus al la hispanoj armean
avantaĝon super la portugaloj. En 1788, Thomas Jefferson sugestis ke la hispanoj
devus krei ĝin ĉar ĝi estus malpli danĝera itinero ol irado ĉirkaŭ la suda pinto
de Sudameriko, kie tropikaj marfluoj nature longigus la vojon. Dum ekspedicio de
1788 ĝis 1793, Alessandro Malaspina skizis planojn por ĝia konstruo.

Surbaze de la strategia loko de Panamo kaj la potencialo ofertita pere de la
mallarĝa istmo apartiganta du grandajn oceanojn, aliaj komercligoj en la areo
tra la jaroj estis provitaj. La fatala Darien-skemo estis lanĉita fare de la
Regno de Skotlando en 1698 por starigi transteran komercvojon. Ĝenerale
malfavoraj kondiĉoj malsukcesigis la fortostreĉon, kaj ĝi estis prirezignita en
aprilo 1700.

En 1849, la eltrovo de oro en Kalifornio kreis bonegan intereson en transirejo
inter Atlantiko kaj Pacifikaj Oceanoj. La Panama Fervojo estis konstruita por
transiri la istmon, kaj malfermiĝis en 1855. Tiu transtera ligo iĝis
nemalhavebla peco de infrastrukturo de okcidenta hemisfero, faciligante
grandkvante komercon kaj plejparte determinante la pli postan kanalitineron.

En 1849, malkovro de oro en Kalifornio kreis grandan intereson por trapasi inter
Atlantiko kaj Pacifiko. La Panama Fervojo estis konstruita por trapasi la
istmon, kaj ĝi malfermiĝis en 1855. Tiu ligilo iĝis ŝlosila peco de la
infrastrukturo de Okcidenta Hemisfero, ege faciligante komercon kaj ege
determinante la postan kanalvojon.

Tut-akva itinero inter la oceanoj daŭre estis vidita kiel la ideala solvo, kaj
en 1855 William Kennish, inĝeniero devena el Manksinsulo laboranta por la usona
registaro, mezuris la istmon kaj faris raporton pri itinero por proponita Panama
Kanalo. Lia informo estis publikigita en libro titolita The Practicality and
Importance of a Ship Canal to Connect the Atlantic and Pacific Oceans (La
Praktikeco kaj Graveco de Ŝipkanalo por Ligi Atlantikan kaj Pacifikan Oceanojn).

En 1877 Armand Reclus, oficiro de la Franca Mararmeo, kaj Lucien Napoléon
Bonaparte Wyse, du inĝenieroj, mezuris la itineron kaj publikigis francan
proponon por kanalo. Franca sukceso en konstruado de la Sueza kanalo, per
detalema projekto, apogis planon por alia projekto por transiri la istmon.

La unua provo se temas pri konstrui kanalon tra kio tiam estis la regiono de
Kolombio nome Panamo komenciĝis la 1an de januaro 1881. La projekto, dizajnita
kiel marnivela kanalo (t.e., sen kluzinstalaĵo), estis sub la gvidado de
Ferdinand de Lesseps, konstruanto de la Sueza Kanalo, kun granda financado kaj
subteno de Parizo. La kosto kaj malfacileco de konstruo en la pluv-trempe
malsekaj tropikoj tra malstabilaj montoj superis atendojn, kaj la franca
fortostreĉo poste iĝis bankrota post laŭdire foruzado de 287,000,000 da usonaj
dolaroj kaj perdado de laŭtaksaj 22,000 vivoj al akcidentoj kaj malsanoj.

La francoj rapidis por komenci laboron, kun nesufiĉa antaŭa studo de la geologio
kaj hidrologio de la regiono, kaj la homoj kiuj komencis kaj direktis la
projekton havis malgrandan aŭ neniun inĝenieristikan trejnadon aŭ sperton pri
tiaj projektoj. Kanaloj tranĉitaj tra montoj devis kontinue esti larĝigitaj, kaj
iliaj deklivoj reduktitaj, por minimumigi terglitojn en la kanalon.
Vaporfosmaŝinoj estis jam inventitaj sed daŭre estis praaj. Alia mekanika kaj
elektra ekipaĵo estis limigita en siaj kapabloj, kaj ŝtalekipaĵo rustiĝis rapide
pro la humida tropika klimato.

Sanriskoj prezentiĝis al laboristoj en la kulo-infektita panama ĝangalo, ĉefe
pro malario kaj flava febro, kaj okazigis perdojn de miloj da vivoj.
Popolsano-iniciatoj estis neefikaj ĉar la rolo de la moskito ĉe malsanoj tiam
estis nekonataj. Kondiĉoj estis malgravigitaj en Francio por eviti
rekrutadproblemojn, sed la alta mortindico faris malfacila konservi spertan
laboristaron. Preter la sano kaj teknikaj malfacilaĵoj, financa misadministrado
kaj korupto ankaŭ estis atribuitaj al la franca fiasko.

Antaŭ 1889 la firmao estis bankrota, kaj la laboro estis suspendita la 15-an de
majo. En la rezultinta skandalo, konata kiel la Panama afero, diversaj
respondeculoj estis laŭjure procesigitaj. Charles De Lesseps, filo de Ferdinand
De Lesseps, estis trovita kulpa de defraŭdo de financo kaj juĝita al la
malliberigo de kvin jaroj, kvankam tio poste estis renversita.

En 1894, dua franca firmao, nome la Compagnie Nouvelle du Canal de Panama (Nova
Entrepreno de la Kanalo de Panamo), estis kreita por transpreni la projekton.
Minimuma laboristaro de kelkaj miloj da homoj estis dungita ĉefe por observi la
kondiĉojn de la kolombia panamkanala koncesio, por prizorgi la Panaman Fervojon,
kaj por konservi la ekzistantan elfosadon kaj ekipaĵon en vendebla stato. La
firmao serĉis aĉetanton por tiuj aktivaĵoj, kun prezpostulo de 109,000,000 da
usonaj dolaroj.

Ĉe tiu tempo, la prezidanto kaj la Senato de Usono estis interesitaj pri
establado de kanalo trans la istmo, kun kelkaj preferante itineron en tuta
Nikaragvo (vidu artikolon Nikaragva Kanalo) kaj aliaj rekomendante la aĉeton de
la francaj interesoj en Panamo. En junio 1902, la Usona Senato voĉdonis en
favoro de traktado de la panama opcio, kondiĉe ke la necesaj rajtoj povus esti
akiritaj.

La 22-an de januaro de 1903, la Traktato Fojno-Herrán estis subskribita fare de
usona ministro pri eksteraj rilatoj nome John M. Hay kaj Dro. Tomás Herrán de
Kolombio. Ĝi donintus al Usono renovigeblan lu-kontrakton en eterneco el
Kolombio en la tereno proponita por la kanalo. Tio foje estas misinterpretita
kiel la "99-jara prunto" pro misgvida vortigo inkludita en artikolo 22 el la
interkonsento. La traktato estis ratifita fare de la Usona Senato la 14-an de
marto 1903, sed la Senato de Kolombio ne ratifis ĝin. Phillipe Bunau-Varilla,
ĉefinĝeniero kaj signifa akciulo de la franca kanalentrepreno, rakontis al
prezidanto Theodore Roosevelt kaj al Hay pri ebla ribelo de panamaj ribelantoj
kiuj celis al apartiĝo disde Kolombio, kaj esperis ke Usono apogus la
ribelantojn per usonaj soldatoj kaj mono. Roosevelt ŝanĝis taktikojn, promesante
subtenon por la apartigo de Panamo de Kolombio.

La 2-an de novembro 1903, usonaj batalŝipoj blokis ŝipitinerojn por eblaj
kolombiaj trupmovadoj survoje al la ribelo. Panamo deklaris sendependecon la
venontan tagon, nome la 3an de novembro de 1903. Usono rapide agnoskis la novan
ŝtaton. La 6-an de novembro de 1903, Phillipe Bunau-Varilla, nome la ambasadoro
de Panamo al Usono, subskribis la Traktaton Hay-Bunau-Varilla-, donante rajtojn
al Usono konstrui kaj senfine administri la Panaman Kanalan Zonon kaj ĝiajn
defendojn. Kvankam Bunau-Varilla funkciis kiel la ambasadoro de Panamo, li estis
fakte franca civitano kaj ne oficiale rajtis subskribi traktatojn nome de Panamo
sen panama revizio. Tio poste iĝos disputiga diplomatia temo inter Kolombio,
Panamo kaj Usono.

Prezidanto Roosevelt fifame deklaris ke "mi prenis la Istmon, komencis la
kanalon kaj tiam lasis la Kongreson ne por diskuti la kanalon, sed por diskuti
min". Pluraj partioj en Usono kontraŭbatalis tiun militagon kontraŭ Kolombio: la
New York Times nomis la subtenon antaŭfiksitan fare de Usono al Mr.
Bunau-Varilla "ago de malpura konkero." La New York Evening Post anoncis ĝin
"vulgara kaj soldula projekto." Pli lastatempe, historiisto George Tindall
etikedis ĝin "unu el la plej grandaj eraraĉoj en usona ekstera politiko." Ĝi
ofte estas citita kiel la klasika ekzemplo de usona armŝipa diplomatio en
Latin-Ameriko, kaj la plej bona ilustraĵo de kio Roosevelt komprenis per la
malnova afrika diraĵo, "parolu milde kaj portu bastonegon [kaj] vi iros longen".
Post la revolucio de 1903, la Respubliko Panamo iĝis usona protektorato ĝis
1939.

En 1904, Usono aĉetis la francajn ekipaĵon kaj elfosadojn, inkluzive de la
Panama Fervojo, por 40 milionoj da usonaj dolaroj, de kiuj 30 milionoj estis
ligitaj al elfosadoj kompletigitaj, ĉefe en la Gaillard Tranĉo (tiam nomita la
Kulebra Tranĉo), taksita je proksimume 1.00 dolaro je kuba jardo. Usono ankaŭ
pagis al la nova lando Panamo 10 milionojn da usonaj dolaroj kaj pliajn 250,000
ĉiun jaron. (En 1921, Usono pagis al Kolombio 10 milionojn da usonaj dolaroj,
kaj plie 250,000 da usonaj dolaroj jare dum pluraj jaroj; en rendimento,
Kolombio agnoskis Panamon sub la kondiĉoj de la Traktato Thomson-Urrutia.)

Usono formale prenis kontrolon de la kanalposedaĵo la 4-an de majo 1904,
heredante de la francoj malplenigitan laboristaron kaj vastan konfuzaĵon de
konstruaĵoj, infrastrukturo kaj ekipaĵo, multe de ĝi en malbona stato. Usona
registarkomisiono, nome la Isthmian Canal Commission (ICC), estis establita por
kontroli konstruon kaj ricevis kontrolon de la Panama Kanala Zono, super kiu
Usono ekzercis suverenecon. La komisiono raportis rekte al Sekretario de Milito
William H. Taft kaj estis direktita por eviti la neefikecon kaj korupton kiuj
turmentis la francojn 15 jarojn pli frue.

La 6-an de majo 1904, prezidanto Theodore Roosevelt nomumis John Findlay
Wallace, antaŭe ĉefinĝeniero kaj finfine administra direktoro de la Ilinoja
Centra Fervojo, kiel ĉefinĝeniero de la Panamkanala Projekto. Superfortita fare
de la malsan-turmentita lando kaj devigita uzi ofte kadukan francajn
infrastrukturon kaj ekipaĵon, same kiel estante frustrita fare de la tro
burokratia ICC, Wallace eksiĝis subite en junio de 1905. Li estis sukcedita fare
de John Frank Stevens, memedukita inĝeniero kiu konstruis la Grandan Nordan
Fervojon. Stevens ne estis membro de la ICC; li ĉiam pli rigardis ĝian
burokration kiel gravan malhelpon kaj finis ignori la komisionon kaj sendi
petojn kaj postulojn rekte al la Oficejo de Roosevelt en Vaŝingtono.

Unu el la primaraj atingoj de Stevens en Panamo estis en konstruaĵo kaj
rekonstruado de la loĝigo, kafejoj, hoteloj, akvosistemoj, riparejoj, stokejoj,
kaj alia infrastrukturo bezonita por la miloj da alvenantaj laboristoj. Stevens
komencis la rekrutadlaboron por delogi milojn da laboristoj de Usono kaj aliaj
areoj por veni al la Kanalzono por labori, kaj provis disponigi loĝejon en kiu
la alvenantaj laboristoj povu labori kaj vivi en akceptebla sekureco kaj
komforto.

En 1905, usona inĝenieristika komisiono estis komisiita por revizii la
kanaldezajnon, kiu ankoraŭ ne estis finigita. Ĝi rekomendis al prezidanto
Roosevelt marnivelan kanalon, kiel estis provita fare de la francoj. Tamen, pli
vastaj inĝenieristikaj studoj preferis kanalon uzantan serursistemon por levi
kaj malaltigi ŝipojn de granda rezervujo 85 ft (26 m) super marnivelo. Tio kreus
kaj la plej grandan digon (Gatuna Akvobaraĵo) kaj la plej grandan homfaritan
lagon (Gatuna Lago) en la mondo en tiu tempo. La akvo por replenigi la
kluzinstalaĵon estus prenita de Gatuna Lago per malfermiĝado kaj fermado de
grandegaj pordegoj kaj valvoj kaj lasado al gravito propulsi la akvon de la
lago. Gatuna Lago ligus al la Pacifiko tra la montoj ĉe la Kulebra Tranĉo.
Stevens sukcese kverelis la kazon kontraŭ la marnivela kanalo, konvinkinte
Roosevelt pri la neceso kaj farebleco de la alternativa skemo.

La konstruado de kanalo kun kluzoj postulis la elfosadon de pli ol pliaj
129,974,326 m³ de materialo krom la 22,936,646 m³ elfositaj fare de la francoj.
Tiel rapide kiel eblis, la usonanoj anstataŭigis aŭ ĝisdatigis la malnovan,
maltaŭgan francan ekipaĵon per nova konstruekipaĵo kiu estis dizajnita por multe
pli granda kaj pli rapida skalo de laboro. Proksimume 102 novaj grandaj,
fervojaj surĉevalaj vaporfosmaŝinoj estis aĉetitaj kaj alportitaj de Usono. Tiuj
estis akompanitaj per grandegaj vaporfunkciaj gruoj, gigantaj hidraŭlikaj
rokdispremiloj, betonmiksiloj, skrapiloj, kaj pneŭmatikaj potencodriloj, preskaŭ
ĉio el kio estis produktita per nova, ampleksa maŝin-konstrua teknologio formita
kaj konstruita en Usono. La fervojo ankaŭ devis esti amplekse ĝisdatigita kun
pezaj, dutrakitaj reloj sur la plej granda parto de la linio por alĝustigi novan
rulvaron. En multaj lokoj, la nova Gatuna Lago inundis super la origina
fervojlinio, kaj nova linio devis esti konstruita super la akvorando de Gatuna
Lago.

Kolonelo William C. Gorgas estis nomumita ĉefa sansistema oficiro de la kanala
konstruprojekto en 1904. Gorgas efektivigis vicon da iniciatoj por minimumigi la
disvastiĝon de mortigaj malsanoj, precipe malario kaj flava febro, kiuj ĵus
estis montritaj kiel moskito-portitaj laŭ la laboroj de Dro. Carlos Juan Finlay
kaj Dro. Walter Reed. Ekzistis investo en ampleksa sansistemaj projektoj,
inkluzive de urbokernaj akvosistemoj, gassteriligado de konstruaĵoj, ŝprucigado
de insekt-reproduktadaj areoj per petrolo kaj larvicidoj, instalado de kulreta
kaptado kaj fenestrekranoj, kaj elimino de stagna akvo. Post du jaroj da
ampleksa laboro, la kul-disvastigitaj malsanoj estis preskaŭ eliminitaj. Tamen,
eĉ kun ĉiu tiu fortostreĉo, proksimume 5,600 laboristoj mortis pro malsano kaj
akcidentoj dum la usona konstrufazo de la kanalo.

En 1907, Stevens eksiĝis kiel ĉefinĝeniero. Lia anstataŭanto, nomumita fare de
prezidanto Theodore Roosevelt, estis usona oficiro George Washington Goethals de
la Usona Korpuso de Inĝenieroj (baldaŭ antaŭenigita al subkolonelo kaj poste al
kolonelo), fortagvidanto kaj inĝeniero edukita en la usona militista akademio
West Point. Goethals direktos la laboron en Panamo al sukcesa konkludo.

Goethals dividis la inĝenieristikon kaj elfosadan laboron en tri sekcioj:
atlantika, centra, kaj pacifika. La Atlantika Dividaĵo, sub majoro William L.
Sibert, respondecis pri konstruado de la masiva akvorompo ĉe la enirejo al
Limona Golfeto, la Gatuna kluzo kaj iliaj 5.6 km alproksimiĝejo al la kanalo,
kaj pri la enorman Gatuna Akvobaraĵo. La Pacifika Dividaĵo, sub Sydney B.
Williamson (la nura civila membro de tiu altnivela teamo), estiis simile al la
Pacifika respondeca pri la 4.8 km longa akvorompo en Panama Golfeto, la
alirkanalo al la kluzoj, kaj la kluzoj Miraflores kaj Pedro Miguel kaj iliaj
rilataj digoj kaj rezervujoj.

La Centra Dividaĵo, sub majoro David du Bose Gaillard de la Usona Korpuso de
Inĝenieroj, ricevis unu el la plej malfacilaj partoj: elfosi la Kulebran Tranĉon
tra la kontinenta disigo por ligi la Gatunan Lagon al la pacifika panamkanala
kluzo. La konstruado de la kanalo estis kompletigita en 1914, 401 jarojn post
kiam Panamo unue estis transirita fare de Vasco Núñez de Balboa (Vasko Núñez de
Balboa). Usono elspezis preskaŭ 375,000,000 usonajn dolarojn (proksimume
ekvivalentan al nuntempaj 8,600,000,000 usonaj dolaroj) por fini la projekton.
Tio estis senkompare la plej granda usonaa inĝenieristika projekto ĝis nun. La
kanalo estis formale malfermita la 15-an de aŭgusto 1914, per la trairo de la
kargoŝipo SS Ancon.

La malfermo de Panama kanalo en 1914 kaŭzis severan falon en trafiko laŭ ĉiliaj
havenoj pro ŝanĝoj en la markomercaj itineroj.

De la 1930-aj jaroj estis vidite ke akvoprovizado estus temo por la kanalo; tio
ekigis la konstruaĵon de la Akvobaraĵo Madden sur la rivero Chagres por la
Gatuna Lago. La digo, kompletigita en 1935, kreis la Lagon Madden (pli poste
nomita Alajuela Lago), kiu disponigas kroman akvostokadon por la kanalo. En
1939, konstruo komenciĝis sur plia grava plibonigo: sufiĉe nova aro de kluzoj
por la kanalo, grandaj por porti la pli grandajn batalŝipojn kiujn Usono
konstruis tiutempe kaj planis daŭre konstrui. La laboro daŭrigis dum pluraj
jaroj, kaj signifa elfosado estis aranĝita sur la novajn alirkanalojn, sed la
projekto estis nuligita post la Dua Mondmilito.

Post la Dua Mondmilito, usona kontrolo de la kanalo kaj la Kanalzono ĉirkaŭanta
ĝi iĝis disputiga; rilatoj inter Panamo kaj Usono iĝis ĉiam pli streĉaj. Multaj
panamanoj sentis ke la Kanalzono juste apartenis al Panamo; studentaj protestoj
estis renkontitaj per la polico de la zono kaj pliiĝis armea ĉeesto tie.
Postuloj por ke Usono transdonu la kanalon al Panamo pliiĝis post la Sueza krizo
en 1956, kiam Usono uzis financan kaj diplomatian premon por devigi Francion kaj
la Brition prirezigni ilian provon repreni kontrolon de la Sueza kanalo, antaŭe
naciigita fare de la Nasser registaro en Egiptujo. Agitado kulminis per tumultoj
de la Martira Tago en la 9a de januaro 1964, kiam proksimume 20 panamanoj kaj
3-5 usonaj soldatoj estis mortigitaj.

Jardekon poste, en 1974, intertraktadoj direkte al kompromiso komenciĝis kaj
rezultigis la Traktatojn Torrijos-Carter. La 7-an de septembro 1977, la traktato
estis subskribita fare de Prezidanto de Usono Jimmy Carter kaj Omar Torrijos,
reala gvidanto de Panamo. Tio mobilizis la procezon de donado al la panamanoj de
libera kontrolo de la kanalo tiom longe kiam Panamo subskribis traktaton
garantiantan la permanentan neŭtralecon de la kanalo. La traktato kaŭzis plenan
panaman kontrolon realan tagmeze la 31-an de decembro 1999, kaj la Panamkanala
Aŭtoritato (ACP) supozis ordonrajton pri la akvovojo. La Panama Kanalo restas
unu el la ĉefaj enspezofontoj por Panamo.

Antaŭ tiu transdono, la registaro de Panamo aranĝis internacian oferton negoci
25-jaran kontrakton por operacio de la kontenerkargadaj havenoj situantaj en la
atlantikaj kaj pacifikaj ellasejoj de la kanalo. La kontrakto ne estis aligita
kun la ACP aŭ Panamkanalaj Operacioj kaj estis gajnita fare de la firmao
Hutchison Whampoa, Honkong-bazita kargadentrepreno posedata de Li Ka-shing.

Koordinatoj: 9°04′48″N 79°40′48″W﻿ ﻿ / ﻿ ﻿9.08°N, 79.68°U﻿ / 9.08; -79.68﻿
(Panama kanalo)



