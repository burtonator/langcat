https://vec.wikipedia.org/wiki/%C5%81%C3%A9ngua_norn

El Norn el xera na lengua zermanega setentrional estinta che la xera parlada su
le isole Shetland e su le Orcade, su la costa nord de la Scozia e a Caithness.
Dopo che le isole le xe stae conquistae da la Scozia inte'l secolo quindese, el
só uso el xe stà descorazà da Governo e Chiesa de Scozia, e el xe stà man a man
sostituìo dal Scots.

Un diałeto del Norn, el Norse, el jera parlà in Scozia - par exenpio a Caithness
- me el se gavea za estinguest qualche sècoło prima che su łe ìxołe Órcade o su
łe Shetland. Al dì de uncuò el Norn el xe soravivest cofà łéngua scrita, par
exenpio su preghiere, su diplomi o qualche antiga inscrision.

El Norn el xe na łéngua Indo-Europea che ła apartien a ła łéngue xermàneghe del
nord. insieme col Faroéxe, islandéxe e al norvejexe el fa parte del grupo de łe
łéngue Scandìnave Oçidentałi, separae da łe Scandìnave Orientałi ovéro el
svedexe e el danéxe. Anàłixe pi aprofondìe łe divide łe łéngue xermàneghe del
nord in "Scandìnave Ixołane" e "Scandìnave Continentałi", col danexe, norvejexe
e svedexe, uxando el criterio de ła mùtua intełezibiłità dovest anca al fato che
el norvejéxe el xe stà tant influensa in particołar dal Danéxe durante łe só
dominasion de l'ùltimo miłenio.

Łe caraterìsteghe gramaticałi del Norn łe jera bastansa conpagne a qûeł'altre
łéngue Scandìnave. Ghe jera do nùmari, tre xènari e quatro caxi (nominativo,
acuxativo, xenitivo e dativo). Ghe jera do prinçipałi coniugasion dei verbi al
prexénte e al pasà were e, cofà tute łe łéngue xermèneghe setentrionałi, l'uxava
un sufiso inveçe de l'artìcoło determinativo par indicar ła definitività cofà in
Danéxe/Norvejéxe/Svedéxe uncuò: man(n) ("man"); mannen ("the man").



https://vec.wikipedia.org/wiki/Zona_Estrateritoria%C5%82e

Na Xona Estrateritoriałe (o anca Zona Estrateritoriałe) l'è un teritorio che
formalmente el fa parte de un Stato ma in realtà el vien gestìo da n'altro
Stato: donca łe xone estrateritoriałi łe xe tochi de tera no molto grandi indove
che se segue dei acordi o de łe leje speciałi.

L'exenpio clàsico de xona estrateritoriałe xe łe Anbasade: formalmente łe fa
parte del Stato ospitante ma in realtà łe xe sóto łe leje del Stato ospità. Par
exenpio l'Anbasada tedésca in Itałia ła xe su un toco de tera che fa parte de
l'Itałia ma ła połisìa itałiana no ła pol miga entrarghe parché
aministrativamente el xe un teritorio "in man" ai tedischi.

'Ntel móndo ghe xe un caxo soło de auto-anbasada cioè gh'è soło una Anbasada de
un Stato sul só steso teritorio: l'è l'Anbasada itałiana par ła Santa Sede che
invese de èser in Vatican (masa picenin) ła xe in Itałia.

Łe Zone Estrateritoriałi no łe va mìa confuxe co łe enclave che invese łe fa
parte uficialmente de un Stato foresto rispeto a quel che łe ga tuto intorno.



https://vec.wikipedia.org/wiki/Xugo_da_to%C5%82a

Un xugo da toła el xè un xugo che richiede na ben definia superfise de xugo, che
ła vien dita de sołito tabełon o plansa ladove nò i existe termini pì specifisi
ligai ało spesifego xugo in question (par exenpio scachiera o damiera); so ła
superfise i vien solitamente piasi e/o spostai i tochi che, senpre in asensa de
termini pì spesifici, i vien ciamai segnałini. Oviamente nò ła xè na categoria
de cui se posa dar na definision molto precixa; par exenpio, el conseto de
tabełon pol essar anca intexo in senso pitosto lato (includerà el caxo de planse
individuałi pà i xugadori, tabełon asenblai via via come parte del xugo, evc.).
In sostansa, se podarìa includare in questa categoria quałunque xugo richieda na
toła o superfise anałoga, ma escludendo i xughi de carte tradisionałi, che i xè
un mondo a sé stante; opùr se pol rifarse all'espresion (tuto somato nò cussi
vaga) "xughi in scatoła".

I xughi da toła i raprexenta un fenomeno pitosto difuxo infra i paexi osidentałi
come momento de agregasion, anca se ła łoro inportansa inte ła vita sociałe
dipenda anca da łe tradision nasionałi. In Xermania e inte i paexi de łéngua
todésca, par exenpio, ła cultura del xugo da toła xè molto pì difuxa che in
Itałia. Nò a caxo propio ła Xermania ospita el premio Spiel des Jahres (xugo
dell'ano), che xè el pì inportante del mondo.

Sto xenare de xughi gà na notevołe inportansa come intratenimento pà ła famèja,
spesalmente par quełi che i se presta a essar xugai a tute łe età; ma nò i manca
xughi da toła łe cui regołe łe pol rixultar masa conplicae parsin par molti
adulti (come alcuni wargame), o che i richiede un raxonamento atento e
aprofondìo (come molti clasici xughi astrati quałi i scachi e ła dama).



https://vec.wikipedia.org/wiki/Windows_Me

Windows Millennium Edition, o Windows Me (IPA: [miː], [ɛm iː]) (2000-2006)
(ciamà en codixe Millennium, numaro de version 4.90.3000), xè on sistema
operativo co interfaçia grafèga, ibrido tra 16-bit e 32-bit, rilasà el 14
setenbre 2000 da Microsoft.

Xè l'oltìmo sistema operativo deła fameja Windows 4.x. Pòrta co se alcone
inovaxioni in te' moltimediałità, infati se en Windows 98 el punto focałe xè sta
l'integraxion co'l Web, en Windows Me tuto se xòga sułe funxioni moltimediałi
che pòl ofrir el computer, e in particołar mòdo sol divèrtimento e
l'interatividà. Windows Me ofre cussì alconi novi programi par l'intratènimento.

Subio dopo che Windows Me xè sta rilasà al publico, Microsoft lançiò na canpagnà
promoxionałe par promovérlo in te' Stati Unìi de Merica ciamaà Meet Me Tour (on
xùgo de parołe avèndo in sto franxènte Meet Me do significai: catame opùr cata
Me, indòve co Me se indigàva el sistema operativo). Esso coinvolxèva ła
Microsoft, i Original Equipment Manufacturer, OEM e altre soçietà interesae in
te' vendità de Windows Me, i'na atraxion intèrativa moltimèdiałe prèsente en 25
çità dei Stati Uniì.

Windows Me xè stà l'erède de Windows 98 e, cofà eso, jera pensà speçificàmènte
par i utènti domèstiçi. Includèva Internet Explorer 5.5, Windows Media Player 7
e el novo progràma Windows Movie Maker, che fornìva funxionałità de base de
montajio vidèo e jera projetà par esare façiłe da dòparar anca dai utènti
domestiçi. Microsoft ajiornò anca l'interfàçia grafèga e ła shell Windows
Explorer (na sòrta de terminàłe), st'ultìma co alcone carateristighè viste prima
en Windows 2000, sistema operativo rilasà sete mesi prima par el mercà
profesìonałe. Windows Me pol esare ajiornà a Internet Explorer 6 SP1, ma no a
Internet Explorer 6 SP2 (o SV1). Né podèva esare ajiornà a Internet Explorer 7 o
a Windows Media Player 10 Series. El framework .NET supòrtà jera cheło fin ała
2.0, tutavìa łe versioni 2.0 SP1, 3.x e sucesive no jerano instałàbiłi.
Microsoft Office XP fu l'ultìma version deła suite par ufiçio deła Microsoft a
esare conpatibiłe co Windows 9x.

In confrònto ałe altre vèrsioni de Windows, el Millenium ebe na brève vida, de
poco pì de n'ano. Infati fu subio rinpìaxà da Windows XP, basà so tecnołoxìa NT,
lansà el 25 otobre 2001 adonchè sto sitema fu anca mòlto critigà. El supòrto xè
terminà in te' 2006.

Requisiì de sistèma minìmi: Proçesor: Pentium a 150 MHz Spasio libaro sol disco
rixìdo: 320MB Memoria RAM: 32 MB

Requisiì de sistèma racomandai: Proçesor: Pentium II a 300 MHz Spasio libaro sol
disco rixìdo: 2GB Memoria RAM: 96 MB



https://vec.wikipedia.org/wiki/Williams_F1

La Williams F1, o anca Williams Grand Prix Engineering la xè 'na scuderia
britanica de Formula 1, che la gha visù 'na stagion de grandi sucexi durante i
ani otanta e noanta. La xè stà fondà da Frank Williams, da cui la ciapa el mom.
Frank Williams ghà scominsià la cariera de piloa 'ntel 1969, acorgendose solo en
seguito de non averghe on gran talento. 'Ntel 1977 gha fondà la scuderia che
ancor ogi la porta el so nom e che gha en lu 'na guida carismatega. Con lui ala
guida del team el xè Patrick Head, talentoso progetista e paron dele veture che
ad ogni stagion le serca de conquistar i doi canpionai del mondo.

'Ntel 1976, la prima esperiensa da progetisti, con Brian McGuire che el
gh'acquista 'na loro vetura par corer con la propria scuderia (la McGuire),
'ntela Shellsport.

Per vedar parò la prima vitoria bisogna atendar el 1979 e el Gran Premio de Gran
Bretagna, vinto dala seonda guida Clay Regazzoni. 'Ntel corso dela stagion Alan
Jones, prima guida, gha vinto poi quatro dele sie gare rimanenti, portando a
casa on bon seondo posto 'ntela clasifega costrutori.

L'ano suciesxivo a Jones ghe riese de conquistar el titolo piloi, bisà poi 'ntel
1982 da Keke Rosberg. A livelo de canpionà costrutori altri doi xeli i titoli,
'ntei ani 1980 e 1981.

Fin ad ora Frank ghavea corso coi motori Ford-Cosworth, ma 'ntel 1984 el ghe
sceie de utilixar i propulsori Honda. La scelta la se rivela felixe e la ghe
porta la scuderia a trionfar 'ntela clasifega costrutori 'ntel 1986 e 'ntel
1987, ano in cui la vinse anca el titolo piloi con Nelson Piquet, parò anca
oltemo ano coi propulsori Honda. El ano sucexivo el xè duro: i motori Judd selti
par spinger l'auto i se rivela insufisienti, procurando ala squadra molti
problemi mecanixi. 'Ntel fratenpo la Renault ghavea dexiso de rientrar 'ntel
sircus.

Scominsia quindi el vero dominio Williams, che, con l'auxilio del V10 fransese,
ghe porta ala scuderia 'na quantità de sucexi par bona parte dei ani Noanta:
canpionà costrutori 'ntel 1992, 1993, 1994, 1996 e 1997, aconpagnai dai titoli
piloi conquistai da Nigel Mansell (1992), Alain Prost (1993), Damon Hill (1996)
e Jacques Villeneuve (1997). 'Ntel mexo el luto par la morte de Ayrton Senna
'ntel Gran Premio de San Marin del 1994, mentre l'era ala guida dela Williams
n.2. L'aso brasilian xè stà poi sostituio da David Coulthard, e sucesivamente
dal rientrante Nigel Mansell, che affiancò el capitano zero (la xera infati la
seonda stagion consecutiva che Frank Williams el perdea el canpione del mondo:
pria Mansell, quindi Prost) Damon Hill, che ghà perso 'ntel 1994 el titolo piloi
solo par on punto 'ntea sfida con Michael Schumacher, che alora ghevea conquistà
el so primo aloro iridà.

Le stagioni 1998 e 1999 le xè stae molto difixili, en quanto la Renault la xera
disimpegnaa dala Formula 1 e quindi Frank Williams ghà dovuo far spinsere le
veture con modori prima Mecachrome, poi Supertec (guidaa prima da Bernie
Ecclestone poi da Flavio Briatore): questi motori non i non riusiva a garantir
la necexaria afidabilità e velosità ale veture, che le xè naufragàe 'ntela
medio-basa clasifega, proprio mentre McLaren e Ferrari le stava usendo da on
longo periodo de crisi.

Dal 2000 le Williams le scominsia a esar spinte dai modori BMW, coi quai la
squadra gh ussia dala crisi de risultai. Sin dala prima stagione seli stai
otenui i primi risultai positivi, con Ralf Schumacher e el debutante Jenson
Button. 'Ntel 2001 Jenson Button xè stà sostituio dal colonbian Juan Pablo
Montoya col qual la Williams gha sfiorà 'ntel 2003 entranbi i mondiai. Con BMW
la Williams gha otenù 10 vitorie, l'oltema dee quai conquistaa proprio da Juan
Pablo Montoya 'ntea gara final del 2004, el Gran Premio del Brasil.

'Ntel 2005 la Williams ghà canbià entranbi i piloi, schierando Mark Webber e
Nick Heidfeld.

'Ntel 2006, ala luxe del definitivo divorsio tra el motorista BMW (che gha
acquistà el team Sauber) e el team inglese, le Williams sele pasae novamente
atraverso on periodo de transision coi motori clienti Cosworth. De sti modori
nol xera stao garantio el svilupo, infati la stagion xè stà conpromexa da on
modor non a l'altexa dela vetura, sia par potensa, sia par afidabilità. A partir
dal 2007, con Nico Rosberg e Alexander Wurz, e suciexivamente con Kazuki
Nakajima dal'oltema gara del 2007, la squadra xè stà equipagià novamente da on
modore ufisial: quel Toyota. El 2007 el xè serà en maniera pitosto positiva
rispeto al 2006, con el quinto posto 'ntel mondiale costrutori (divenuo quarto a
causa dela squalifega dela McLaren) e con on podio de Alexander Wurz 'ntel gran
premio del Canada, el primo dal 2005.



https://vec.wikipedia.org/wiki/Vascon

El Vascon (Pronuncia Vascona [ɡasˈku]); (Pronunzia Francese [ɡas'kɔ̃|]) el xe
solitamente considerà cofà un dialeto de l'Ozzitan, anca se alguni i lo tien
cofà lengua separada. El Vascon el xe chiacolà principalmente inte la Vascogna e
inte'l Béarn inte'l sud de la Franza (e in algune bande dei seventi departamenti
francesi: Pirenei Atlanteghi, Pirenei Alti, Landes, Gers, Zironda, Lot e
Garonna, Alta Garonna e Ariège; e inte la Val de Aran inte la region de la
Catelogna, Spagna). El ga su par zó 250,000 parlanti in ziro par el mondo.

Solo che l'Aranese, na varietà del Vascon meridional, la xe chiacolada in
Spagna. L'Aranese el xe stà fortemente infruenzà recentemente dal Catelan e dal
Spagna. Tute e do ste infruenze le tende a difarenziarlo sempre de pì dai
dialeti del Vascon chiacolà in Franza. Da l'adozion da banda de la Catalogna
inte'l 2006 del novo statuo, l'Aranese el xe co-uficial co'l Catelan e el
Spagnolo in tuta la Comunità Autonoma (vanti de questo, el status de
co-uficialità el gera valevol colo che par la Val de Aran).



https://vec.wikipedia.org/wiki/Umberto_Tozzi

Umberto Antonio Tozzi (Torin, 4 marso 1952 xe un cantautor e chitarista itałian.
Co' 70 milioni de copie vendùe, Umberto Tozzi xe infra i artisti itałiani che gà
vendùo el maxor nùmaro de dischi.

El nasse a Torin el 4 marso 1952 da genitori orixinałi de Rodi Garganico in
Provincia de Fogia. El xe el minor de so fradèło Franco Tozzi conossùo
discretamente 'ntei ani sesanta, el move i primi passi a livèło musicałe
deventando el chitarista del grupo che ło 'conpagna in tournée.

'Ntel 1968, co'l gà sedese ani, el intra nei Off Sound, un grupo rock torinese
de bocie co' cui el 'conpagna anca so fradèło co'l qual el debuta in discografia
'ntel 1970 indove el canta una strofa ne ła canson Qui. A Miłan el conosse
Adriano Pappalardo e co' eło crea un grupo de tredese ełementi e se zonta anca
par el tour. El intra anca 'ntel grupo La Strana Società restandoghe insìn al
1976, co' cui gà parteçipà anca a Un Disco Per l'Estate, a un Festivalbar e a
'na edision del Festival de Sanremo; de sto grupo xe famosa la canson Popcorn.

'Ntel 1973 el sona ła chitara ełetrica nel solo del brano Incontro d'amore
inciso so un 45 ziri de ła Numero Uno (Caxa discografica) de Lucio Battisti che
come lai B gà Go man, de ła cantautrice 'mericana Marva Jan Marrow. Senpre in
quel medemo periodo el continua a far el session man par la Numero Uno, sonando
co' el baterista Euro Cristiani in nùmarosi dischi de sta casa discografica,
cofà par esempio Un essere umano ed Infinite fortune de Oscar Prudente.

'Ntel 1974, a l'età de vintido ani, el scrive co' Damiano Dattoli ła canson Un
corpo e un'anima, che interpretàda da Wess e Dori Ghezzi vinçe "Canzonissima" de
quel'ano; co' el stesso Dattoli e Massimo Luca forma un grupo (i Data) che
inçide nel medemo ano un disco singoło (''Strada bianca'') par la casa
discografica de Lucio Battisti, disco dasseno raro parchè stanpà in poche copie.
'Ntel 1975 el xe stà autor de ła musica (sempre co' Dattoli, so testo de
Maurizio Piccoli) de un brano un puòco conossùo par Mia Martini el cui titòło
jera Io ti ringrazio; inazonta el cołabora co' Ivano Fossati come coarangiator
par l'albun Good-Bye Indiana.

L'incontro avùo co' el musicsita produtor-parolièr Giancarlo Bigazzi crea un
doto fisso e pien de sucesi. 'Ntel 1976 el debuta co' l'albun ''Donna amante
mia'' che al so interno gà anca Io camminerò, za inciso co' Fausto Leali ma
drìoman reciapà anca da Mina.

El sucèso a liveło personałe ghe riva un ano drìo quando ch'el insìde Ti amo che
vinse el Festivalbar e resta in sìma a ła clasifica dei singołi pì vendùi sensa
mai fermarse dal 23 lujo insìn al 22 otobre 1977, (1.147.000 copie vendùe in
Fransa, 8.000.000 in volta par tuto el mondo. 'Ntel 1978 ese Tu che sevita el
suceso avùo da ła canson "Ti amo".

El 1979 xe l'ano de ''Gloria'', el so brano pì famoso che, dal 1979 al 1984,
vende 29 milion de copie par tuto el mondo, e a coràndo se poxisiona al primo
posto anca in Svisera e in Spagna.

Ste tre canzon ("Ti amo", "Tu" e soratuto "Gloria") farà el ziro del mondo. Sia
Ti amo che Gloria sarà cantàe in Inglese da Laura Branigan, che rivarà al primo
posto de ła clasifica dei singołi americana pròpio co' Gloria 'ntel 1983.
Resultado riussìo nome che a un altro itałian : Domenico Modugno co'''Nel blu
dipinto di blu''. In Fransa invese, Ti amo gà un gran sucesso ne ła version
fransexe interpretàda da Dalida , mentre inveçe in Xermania sarà Howard
Carpendale a far 'na cover de sto brano.

In azonta ghe xe ła produsion de un singoło del so baterista Euro Cristiani
insìo pròpio durante l'istà del 1979. L'amore è quando non c'è più, che Tozzi
reciaparà 'ntel 1991 ne l'albun Gli altri siamo noi e ne l'albun Superstar del
2009.

I ani 1980 se verze co' l'albun Tozzi, strassinà da l'hit single Stella Stai,
seguìo dal so primo disco live, In concerto, dagnora del 1980. 'Ntel 1981 ese
Notte Rosa seguìo da Eva del 1982. El gà l'uso de publicàr ogni ano un albun (e
sempre poco prima che vegna l'istà, vegnindo mensonà "cantante par l'istà" -
defiision poco amàda da eło) - se interompe 'ntel 1983 co'l xe drìo publicàr
nome ch'el 45 xiri Nell'aria c'è, hit dal saor de istà. 'Ntel 1984 el publica un
altro disco Hurrah, drìoman el se slontana par un çerto periodo insìn al 1987,
quando in conpagnia de Gianni Morandi e Enrico Ruggeri vinçe el Festival de
Sanremo 1987 co' Si può dare di più, brano che gera a l'interno de ła racòlta
Minuti di un'eternità publicà a l'indoman de ła vitoria de Sanremo. Co' Raf el
parteçipa a l'Eurovision Song Contest co' Gente di mare clasifegandose terso. Ne
l'otobre del 1987, ese su'l mercà, (dopo tre ani de atesa), el so albun de
inediti invisibile (che gà anca Immensamente). 'Ntel 1988 ghe xe ła publicasion
del so segondo disco dal vivo Royal Albert Hall, registrà nel medemo teatro de
Łondra el 21 febraro de quel ano.

'Ntel 1991 el parteçipa darecào al Festival de Sanremo co' la canzon Gli altri
siamo noi, brano che dà il titolo a quel albun, anca se el gavarave vossùo
parteçipàr co' Un adagio per dirti addio; sto brano, so decision de Bigazzi, el
so cołaborator, xe stà riciapà da Marco Masini par creàr Perché lo fai, par sta
razon ghe xe stà la garbéta separazion artistica tra i do : Tozzi e Giancarlo
Bigazzi. Sto fato menarà Tozzi a fermarse par un periodo.

'Ntel 1994 Umberto vinçe darecào el Festivalbar co' la canzon Io muoio di te
trato da l'album Equivocando, i brani estrati xe Io muoio di te, Lei e
Equivocando. Ne l'albun Tozzi deventa a tuti i efeti cantautor, scrivendoghe sia
musiche che testi.

'Ntel mese de avrìl del 1996 el publica Il grido seguìo da Aria % Cielo del 1997
(a quei testi gaveva cołaborà anca Mogol). L'albun publicà 'ntel 1999 che gà
serà el miłenio xe Bagaglio a mano de cui i primi do brani Conchiglia di
diamante e Mai più così gera inediti . El primo dal saor estivo, e 'l segondo
dedicà a ła separasion avùa co' so mugèr Monica. I altri tredese brani se refà
ai so brani più famosi.

El nòvo miłenio se verze par Tozzi co' el ritorno a Sanremo co' la canzon
Un'altra vita(2000) seguìa da un albun drìo che soło in Itałia gà vendesto più
de 150.000 copie, l'albun Un'altra vita da l'omonema canzon ch'el gà menà a
Sanremo.

'Nntel 2002 ghe xe ła publicazion de un CD dopio The Best of el cui singoło de
rimarco xe E non volo (R. Pacco - U. Tozzi - G. Giacomello).

'Ntel 2005 el partesipa par l'ultima volta al festival de Sanremo co'l brano Le
Parole (scrito a quatro man co'l zovene cantautor Riccardo Ancillotti dando el
nome a l'albun publicà.

'Ntel 2006 el festegia i so primi trent'ani de carièra da sołista, registra tre
eventi de rimarco, a fevrèr, un concerto sold-out che xe intrà ne la storia a
l'Olympia de Parigi, e insenbre a l'insìda de un novo progeto Heterogene in cui
el proa nòvi soni e stiłi muxicałi, cofà ambient, lounge e chill-out e co' cui
Tozzi sbandona l'esperiensa de trent'ani avùa co'ła casa discografica Warner par
tacàr 'na nòva esperiensa co' MBO. Inazonta el 26 de Mazo vien publicà un dopio
cd dal nome Tutto Tozzi, greatest hits in cui ghe xe 43dei so più grandi
sucessi, do de questi xe in franseze, in cùbia co' Lena Ka e Céréna, za
best-seller nel mercà de oltralpe 'ntel 2002 e 2003.

El 24 novenbre del 2006 el publica un albun in colaborazion co' Marco Masini,
co'l qual gavea za colaborà durante el concerto al Royal Albert Hall de Łondra
'ntel 1988. Sto albun ciamà co'l nome dei do Tozzi Masini gà sedese trasse,
conponeste da tre inediti seguìi da le rivisitazion da parte de uno de le canzon
de l'altro, cavando fora T'innamorerai che xe stàda cantàda in dòto.

L'8 setembre 2008 vien publicà nome che sul web Petite Marie, cover de 'na vecio
canzon del 1974 incisa in Franza da Francis Cabrel, cantautor franseze ben
conossùo. El recavàdo de la vendita del signolo vien devolùo par intièro in
benefiçenza par un ospeàl pediatrico. Sto brano, inazonta, verzarà la strrada ad
un duplice progeto : un dopio CD dal titolo Non solo (Live), insìo el 23 zenèr
2009, precedùo da un singolo de gran presa tipicamente "tozziana" dal titolo
Anche se tu non vuoi, seguìo dal segondo singolo Cerco ancora te, componesto da
Emilio Munda e Matteo Gaggioli. Tal insìda se 'compagna al slanzo de un
setemanàl audio tuto dedicà a la so musica, la Tozzi Radio Web gestìa da Massimo
Bolzonella e Bruno Mannella, co' el suporto grafico tecnico de Maurizio Calvani.
I tre gestisse el sito ufiçial e xe oramai considerài streti colaboratori a puzo
de l'atività promozional de l'artista torinese.

Çitadìn italian residente 'ntel Prinçipado de Monaco da diversi ani. El 2 lujo
2011 se esibisse 'rente el Pałaso dei Prinsipi de Monaco a le nosse del prinçipe
Alberto II de Monaco co' Charlène Wittstock, drìo l'invìdo del stesso
prinçipe.[citasion nesesaria]

El 26 marzo 2012 xe insìo uscito in Franza, Belgio e Svisera l'albun Yesterday,
today. El 15 magio 2012 xe insìo el nòvo albun de Umberto Tozzi, un dopio cd,
rispetivamente co' el riarangiamento dei so 17 singołi e co' 11 nòve canzon.

'Ntel 2013, la so famosa hit, Gloria, viene sielta da Martin Scorsese, par el so
film co' Leonardo Di Caprio, The Wolf of Wall Street cofà cołona sonora
orizinàl.

Da l'8 febraro 2014 parte, dopo çinque ani de asenza dal palcosenico, el Tour
2014 de Umberto Tozzi, co' tape, tra łe pì inportanti, Torin, Roma, Miłan,
Bołogna e 'l Teatro Ariston de San Remo. Nei vari concerti el cantarà tre nòvi
inediti, non ancora disponibiłi in CD o in download digitałe, Sei tu l'immenso
amore mio, Meravigliosa e Andrea.



https://vec.wikipedia.org/wiki/Tuja

La pola de nass o tuja al è an albero de 'l ordine de le conifere, doperà da
spess par far žiese ornamentai o come pianta da giardin.

La Pola de nass la è an senprevert co na cressita lenta e par sto motivo in
natura la è da spess an albero pižol o an žieson de medie dimension, ma te le so
condižion ideai la pol donder i 10-20 metri de alteža; la chioma la è globosa e
inregolar, co i ran bassi.

Le foje le è lineari, an fià incurvade, longhe fin a 3 schei e de color vert
scur par sora, pì ciare par sot; le è tacate te i ran co 'n andamento a spiral,
in do file oposte. Le è tant velenose.

La è na specie dioica. I fior mastci i è binadi in amenti, quei femena i va a
far na pomèla. I se inpolina co 'l vent.

I fruti i è arilli e i gnen ciamadi "pomele de Pola de nass". Da crudi i è
verdi, co i è fati i è rossi. I à inte na žiess dura e velenosa che a žacarla co
i dent la mola fora an liquido che inžendt. La polpa inveže se pol magnarla. La
è mola e dolža fa 'l miel. La gnen magnada da i osei, che cossì i porta in giro
le žiess.

Al legn, dà che al cress a pianpianet, al è serà e ligadiž, e co i ani al tenta
de moerse poch. Al color al è gial dorà co i grop scuri. Par la so elasticità al
gnea doperà de 'l Medioevo par far archi. Al dì de incoi ghe n'è diversi che i
lo domanda par far cornisi o parti de mobili.

Al alre de difusion la conprende le zone da 'l Europa setentrional a 'l Africa
de 'l Nord a 'l Caucaso. In Italia la ghe n'è pitost raramente in montagna. Inte
te la Foresta Unbra de 'l Gargano ghe n'è diversi esenplari grandi.

Al principio ativo responsabile de la tossicità de ran, foje e žiess, aonde che
al ghe n'è in percentual variabile tra 0.5 e 2%, al è an alcaloide, la tassina.
Al à efeto narcotico e paralizante inte 'l on e te n tanti animai domestici. Le
part che ghe 'n à de pì le è le foje vece. Da qualche diesina de ani è stat catà
fora che ghe n'è an nantro principio ativo (al taxolo), in grado de inibir la
mitosi de le cellule tumorai. Sta scoperta la à invià na prometente linea de
svilupo de novi farmaci chemioterapici (i taxani).

Etimologia: al nome "albero de a morte" al è doperà tant te la pianura veneta e
al deriva da la tossicità de la pianta.

Propagažion e coltivažion:la cress a pianpianet e la se propaga pi che sia par
žiess o par talea. E' stat seležionà tante sort ornamentai. La Pola de nass la
viu tanti ani e al è fadiga darghe na età parchè se vet poch i anei e tante olte
in medo al legn al gnen bož.



https://vec.wikipedia.org/wiki/Trentin-Alto_%C3%80dexe

El Trentin-Alto Àdexe (in itałian Trentino-Alto Adige; tedesco
Trentino-Südtirol) el xè na rejion (13 607 km² 0,9 miłjoni de aneme, cavołogo
Trent) de l'Itałia nord-orientałe. Confina al nord co l'Austria (Tiroło e
Sałisburghese), al sudest co el Veneto, al sudovest co ła Lonbardia, al ovest co
la Svisera (Canton Grigioni).

Par efeto del secondo statuto speciałe entrà in vigore intel 1972, el nome
uficiałe de ła rejion xè Trentino-Alto Adige/Südtirol. El primo statuto, del
1948, el ghe asegnava a ła region el nome bilingue Trentino-Alto Adige/Tiroler
Etschland ("Tera tirołese del Àdexe"). La lege de modifica costitusionałe nr. 3
del 18 de otobre 2001 ła gà costitusionałizà ła dision del 1972 (varda
l'articoło 116 de ła Costitusion).

Ła rejon ga un teritorio pretamente conposto da montagne, e xe caraterixada da
n'ase idrogràfico Nord - Sud costituido dal fiume Àdexe.

Ła conprende łe dò provinse otonome de Bolxan (corispondente a l'Alto Àdexe) e
Trento (corispondente al Trentin).



https://vec.wikipedia.org/wiki/Trenita%C5%82ia

Trenitałia el xe el principałe operador feroviario drento de el Stato itałian.
Trenitalia a xe propiedà de Ferrovie dello Stato, che a so olta el xe propiedà
de el Goerno Itałian. A xe stà creà intel 2000 par ndar drio a ła diretiva de ła
Union Eoropea respeto a ła disregołasion de el transporto feroviario. Ferrovie
dello Stato a se ga convertio inte on holding chel controła treni (Trenitałia) e
ła rete feroviaria (Rete Feroviaria Itałiana), par exenpio.

Intel 2004 Trenitałia S.p.A. disponea de 56 000 dipendenti (l'intiero Grupo
Ferrovie dello Stato S.p.A. ga avuo on númaro de dipendenti chel xe rivà a ła
ponta maxima de sirca 235 000. Senpre intel 2004, Trenitałia S.p.A. ła ga
dichiarà on faturà de oltre 4 miłiardi de euro, pari donca al 95% de el faturà
consołidà da el intiero Grupo Ferrovie dello Stato S.p.A. So el livro Itałiopołi
de Ołiviero Beha el xe cità on dèbito de 2 miłiardi de euro atual, pì naltro de
5 miłiardi de euro pa łe òpare xà contratà.

Trenitałia ła xe speso critegà par diservisi frecoenti . In particołare ritardi
(ogni ano 70 ore de speta a homo), i convoji i saría sovrafołai e poco neti . Ła
Region Vèneto ga menazà sansion a sta axienda par i diservisi, tutavia senpre ła
region no se ga mai movesto par promovar na rete feroviaria vèneta. Al dì 5 de
febraro 2008 so alcuni zornali locali xe stà riportà che el 39% de i treni intel
veneto el xe puntual.



https://vec.wikipedia.org/wiki/Todesco_a%C5%82eman

El todesco ałeman, o senplisemente ałeman, el xe na serie de varianti de ła
łéngoa alta todesca, cioè "diałeti" del todesco ufisiałe, che i vein
reconduxesti al popoło dei Ałemani. El vien parlà da serca 10 miłioni de persone
inte'l Baden-Württemberg inte'l sud de ła Jermania, in Alsazia, in Svisera e
inte ła rejon austriaca del Vorarlberg e anca intel Liechtenstein.

Qua podee catar na sudivixion de łe varie varianti de l'ałeman. El nome
spesifego tante volte no'l existe, dunque el sarà asà el nome in todesco co na
spiegasion intra paréntexi in vèneto.

El Schwäbisch el xe parlà in parte del Baden-Württemberg e de ła Bavaria. El
prexenta afinità cola lengua boarexe.

łe sità pi grande onde che'l xe parlà łe xe Stocarda, Augusta, Ulm, Reutlingen e
Tubinga.

El Schwäbisch el xe caraterixà da ła prexensa de ła paroła seltica keja
("cascar"). In oltre i fonemi todeschi hûs, îs i deventa hous, eis (ejs ) e no
huus/hüüs, iis cofà inte qûeł' altri diałeti ałemani.

El Templer-Schwäbisch e el Sathmarisch i xe intra łe varianti del Schwäbisch
parlae fora de ła Jermania.

El'Hochalemannisch el xe un diałeto parlà inte ła Svisera jermanòfona, in
Liechtenstein, in Alsazia (Fransa) e in coalche comun tałian.

Parlà oviamente inte ła Svisera jermanòfona, el se devide in
Westschweizerdeutsch (Svisero todesco osidentałe) e Ostschweizerdeutsch (Svisero
todesco orientałe).

) e inte i verbi co do forme plurałi (-ə -ət -ə ) (e no co na soła, come che
invese càpita normalmente -əd̥ -əd̥ -əd̥ ).

El xe na variante menor de l'alto ałeman che no'l prexenta ditonghi (ʃniːə(n)
buːə(n)

) e tre forme plurałi par i verbi (-ə(n) -ət -ənt ). łe finałi łe xe mantegeste
anca intel plurałe.

El vien parlà in tanti canton e comuni sviseri (Berna, Uri, Obvaldo, Canton
Nidvaldo, Glarona, Friburgo, Vałexe.

In seguito ai spostamenti de l'etnìa Walser, el se ga po difondest anca inte'l
Canton Tisin e intel Canton Grixoni (Svisera), in Liechtenstein, intel
Vorarlberg (Austria) e a Gressoney (Itałia).

El Niederalemannisch el xe un diałeto ałeman parlà in Baviera e
Baden-Württemberg (Jermania), in Svisera, inte na banda de l'Alsazia (Fransa) e
inte'l Vorarlberg (Austria).

L'Oberrheinalemannisch el xe na sub-partision del baso ałeman. L'existe in do
varianti:



https://vec.wikipedia.org/wiki/Tiberio

Disendènte deła gens Claudia, ała nasìta gavevà el nòme de Tiberio Claudio
Nerone (Tibèrio Claudìo Neròn). Xè sta adòtà da Augusto in te' 4, e el so nòme
mutò en Tiberio Giulio Cesare (Tibèrio Julio Xèsar); ała morte de'l pare
adòtivo, el 19 agosto 14, otène el nòme de Tiberio Giulio Cesare Augusto
(Tibèrio Julio Xèsar Aùgustò) e podé suçederji ufiçiàlmènte in te' ruoło de
princeps, sebène xà dal'ano 12 fùse stà asocià in te' govèrno del'inpèro roman.

En xòvèntù Tiberio se distìnse par el so tałènto miłitar conduçèndo
briłàntemènte nomeròse canpàgne longo i confìni setentrìonałi del'Inpèro e in
Ilirìco. Dopo on perìodo de vołòntarìo esilio sol'isoła de Rodi, rìentrò a Roma
in te' 4 e condùse altre spedixioni en Ilirìco e in Xermania, indòve poxe
rimèdio ałe conseguènxe deła batàłia deła forèsta de Teutoburgo. Asèso al tròno,
operò alcone inportànti rifòrme en anbìdo ecònomego e połitigo, e poxe fin ała
połitega de espansion miłitar, limìtandoxè a mantener sigurì i confìni grasie
anca al'opèra de'l nivòde Gaio Julio Xèsar Claudìan Xermànego. Dopo ła mòrte de
st'ultemo, Tibèrio favorì sènpre pì l'asesa de'l prefèto del predòrio Lucio Elio
Seiano (Luso Elìo Seian), ałontanàndoxè da Roma par ritiràrse in tel'isoła de
Capri. Co el prefèto mostrò de vołèrse inpadrònir de'l podère asołuto, Tibèrio
ło fexe destituir e uçiderè, ma evitò ugualmènte de rientrar in te capìtałe.



https://vec.wikipedia.org/wiki/Tes%C3%B9o_(bio%C5%82ogia)

In biołogia se ciama tesùo n'insieme de sèłułe, anca desferénti par strutura,
conpagne par funsion. El costituise un liveło superior de organixasion sełułar,
fato par svòlxer un róło determinante drénto n'organismo, e prexénte in gènere
'ntei anemałi e 'nte łe piante. 'Ntei anemałi a granda organixasion, spéso più
tesùi desferénti i se méte insieme a formar struture ancora più organixae, i
òrgani. Un tesùo el pol èser sòlido, ma anca lìquido. El sàngue e ła linfa, che
ła gira 'ntel sistema linfàtico dei anemałi, (e dónca miga ła linfa vegetal, che
no ła ga sèłułe) i xé anca łóri, dal pónto de vista anatòmico, tesùi.

Ła siénsa che ła studia i tesùi ła vien ciamada istołogia e ła xé n'inportante
rama de ła medexina e de ła biołogia. El studio dei tesùi a fin soło che
diagnòstico, invése, el tol el nome de Anatomia patołògica.

El strumento na volta più doperà par studiar i tesùi el xé el microscopio òtico;
'ntei ùltimi ténpi, anpò, se ga scomensà a doperar de più el microscopio
ełetrònego, l'imunochìmega (tor anticorpi tratai aposta che i se liga ai
desferénti conponénti sełułari, permeténdone l'identificasion), e de tècneghe de
biołogia mołecołar e de genètega.

Ghe xé quatro tipi fondamentałi de tesùi prexénti in tuti i anemałi, dal'omo ai
più sénplisi invertebrati. Sti tesùi qua i xé a só volta divixi in soto-tipi,
più speciałixai, e, 'ntei anemałi superiori, i va a costituir i desferénti
òrgani. I quatro tesùi fondamentałi i xé:



https://vec.wikipedia.org/wiki/Teoria_de_la_relativit%C3%A0

In fisica, co la parola relatività de solito se fa riferimento a le
trasformažion matematiche che le à da esser aplicade a le descrižion de i
fenomeni te 'l passajo tra do sistemi de riferiment in moto relatiu. La
espression teoria de la relatività la gnen doperada par riferirse a le teorie
einsteiniane de la teoria de la relatività special e general che Albert Einstein
al à elaborà tra al 1905 e al 1913, le quale le à come elemento fondamental al
principio de relatività.

I antichi greci i à scominžià a farse domande su la natura, su 'l so orden
(cosmo) e su la possibilità de la esistenža de principi e legi de la natura.
Quasi tuti i filosofi de la età antica, tra i quai Eraclito, Parmenide, Zenone,
Leucippo, Democrito, Platone e Aristotele, i se à ocupà de question che almanco
in part le è pertinenti a quela che dess la gnen ciamada fisica, parola che la à
origine greca e che la ol dir "le robe de la natura". te la fisica de Aristotele
se cata quele che se podaree considerar come le prime teorie, anca se noi
proprio juste, su 'l moto de i corpi; el, comunque, no 'l è precursor de 'l
principio de ineržia, catà fora 20 secoi dopo da Galileo Galilei e de 'l qual la
enunciažion formal la è stata data da Isaak Newton.

La sienža moderna la scominžia co al assunto fondamental, dovest a Galileo, che
le legi de la fisica le epje la stessa forma rispeto a qualunque sistema de
riferiment che se adote te 'l qual vale al principio de ineržia. Sta assunžion
la gnen definida de 'l 1609, e incoi al gnen ciamà principio de relatività
galileian, ancora dess valido. Al se basa su la gran intuižion de Galileo de la
conposižion de i moti e quindi de la lege de adižion de le velocità: se do
osservatori i è in moto relatiu tra de lori e ogni un de lori al se mou in
maniera uniforme, in maniera che la velocità relativa la sie costante, i
mesurerà spaži diversi rispeto a 'l stesso evento, ma la "forma" de le so
osservažion la à la stessa descrižion algebrica. No se diss gnint comunque su 'l
tenp.

Al conceto che al tenp al sie ligà a 'l sistema de riferiment al è al contributo
original de Albert Einstein. Difati, quando che Newton, ledendo e studiando
polito tant al Dialogo sopra ai due massimi sistemi, fa i Siscorsi sopra una
Nuova Scienza, al à interpretà le intuižion originai riportade a livel
geometrico te i scriti de Galileo, al le à assimilade e al le à fate soe, dando
cossì la forma matematica e fisica de la mecanica, al se à catà ignanži a 'l
principio de relatività e ghe è gnest manifesto che la so adožion la inplichesse
necessariamente an riferiment aonde che al primo principio de la dinamica, cioè
al principio de ineržia de Galileo, al esse da er piena validità. Al problema
gross comunque al restea e al è quel de capir aonde colocar sto sistema de
riferiment: al à risolvest al dilema sentenžiando che tuti i spazi relativi i se
esse riferì a 'n spažio assoluto, al unico esistente invarjà e che no pol
modificarse, e che la no mutabilità de 'l spažio assoluto no la fusse altro che
la espression de la esistenža de 'n tenp assoluto, che al scorr uniformemente
ten tut al spažio assoluto.

la solužion de Newton la è stata funžional e la è gnesta an paradigma destinà a
durar par žentener de ani. Belche Galileo, comunque, co i so tentativi de
mesurar la velocità de la luce su base terestre, al assea veder dubi che a
l'epoca no i era ancora stati risolvesti su come che se esse da intender al
principio de relatività e quindi al principio de ineržia colegà. Sti dubi i è
restadi sconti, ofuscadi da 'l gran momò de la mecanica newtoniana, infin a 'l
1905.

Co le equažion de Maxwell, de le trasformažion de orentz e par fenir de la
teoria de la relatività de Einstein al è gnest a mancar al conceto de tenp
assoluto, infin lora dat par scontà. Al tenp e al spažio i è ligadi insieme a
far quel che al gnen ciamà spažiotenp. La relatività general la postula inveže
la ugualjanža de la massa gravitažional e de la massa ineržial, e la ricava la
"forma" de 'l spažiotenp, la so metrica general.

Siben che la à limiti parchè no la cen cont de la mecanica quantistica, la resta
una de le teorie pì precise che sie mai stat verificà sperimentalmente.

nassesta co la fisica classica, la relatività galileiana la se basa su 'l
assunto che le legi de la fisica le sie le stesse ten ogni sistema de riferiment
inneržial. Da 'l punto de vista matematico le è ligade a sto principio le
trasformažion galileiane, cioè le equažion che le governa i canbiament de
coordinate da 'n sistema de riferiment inneržial rispeto a 'n secondo sistema de
riferiment inneržial, cioè che al se mou co na velocità costante rispeto a quel.

I do osservatori OI e OII che i studia al moto de an medesimo punto P, i
determina te 'n stesso istante la posižion de P e de quelaltro osservador: PI
(distanža tra OI e al punto P) e PI-II (distanža tra OI e OII) par al primo
osservador e PII (distanža tra OII e al punto P) e PII-I (distanža tra de i do
osservador) par al secont. Da' che al spažio se 'l considera euclideo, i sa che

Ancora Galileo al ea ciar sto problema; al à fat prim an tentatiu de mesurar la
velocità de la luce, solche che al se à basà su na distanža terestre de circa 30
chilometri, la distanža tra do coi in Toscana, da un de i quai el, co 'n
assistente su quelaltro col, al aree abu da mesurar al tenp de propagažion de la
luce de na lanpada, prim quatada da 'n pano e dopo desquatada in pressa, co 'l
bater de 'l so polso; Ten ste condižion no 'l à dondest gnanca de sentir do
batiti de 'l so polso che la luce la era belche ruada, dal che Galileo al à
desumest che la velocità de la luce la è estremamente alta e che quindi, par i
usi pratici, se podesse considerar la so propagažion come istantanea.

Le trasformažion galileiane, valide co na otima aprossimažion te i canpi aonde
che se pol suponer la velocità de la luce infinida rispeto a le altre velocità,
come quela mecanica, quela dinamica e quela cinematica solite, no la à validità
ten altri setori de la fisica, come par esenpio te 'l eletromagnetismo. Le legi
de 'l eletromagnetismo difati no le è invarianti co le trasformažion galileiane,
ma co le trasformažion de Lorentz, teorizade da 'l fisico olandese Hendrick
Lorentz.

Verso la fin de 'l 1800, Ernst Mach e diversi altri, tra i quai Hendrick
Lorentz, i se à scontrà co i limiti de la relatività galileiana, che no la pol
gner doperada par i fenomeni eletromagnetici. Einstein al se à catà quindi
difronte a do trasformažion diverse: quele de Galileo, valide te la mecanica
classica, e quele de Lorentz, valide par al eletromagnetismo, ma senža an
suporto teorico convincente. La situažion no la sodisfea parchè ste do
trasformažion e i principi de relatività a lore associadi i era inconpatibili.

Co Albert Einstein, la teoria de la relatività la à abù an svilupo ulterjor e
incoi se tende a associar a sta teoria al nome de 'l fisico todesch. La so
teoria la se conpone de do diversi modei matematici, che i passa sot al nome de:

La relatività ristreta, ciamada anca relatività special, al è stata la prima a
esser presentada da Einstein, co 'l articolo Zur Elektrodynamik bewegter Körper
(eletrodinamica de i corpi in movimento) de 'l 1905, par conciljar al principio
de relatività galileian co le equažion de le onde eletromagnetiche.

Prim, par sto scopo, le era state proponeste de le teorie che le se basea su la
esistenža de a međo de propagažion de le onde eletromagnetiche, ciamà etere;
comunque, gnissun esperimento al era mai stat bon de mesurar la velocità de 'n
corpo rispeto a 'l etere. In particolar, deogražia de 'l esperimento de
Michelson-Morlay, al è stat dimostrà che la velocità de la luce la è costante
ten tute le direžion, indipendentemente da 'l movimento de la Tera, no
risentendo cossì de 'l cosideto vent de etere; la teoria de Einstein la scarta
de 'l tut al conceto de etere, che incoi no 'l gnen pì doperà da i fisici.

Se pol verificar che le trasformažion de Lorentz le sodisfa al secondo
postulato: se par an osservador te 'n sistema de riferiment inneržial la
velocità de la luce la è c, tal la sarà par an qualunque altro osservador te 'n
sistema de riferiment inneržial in movimento rispeto a 'l soo.

Le legi de 'l eletromagnetismo, te la forma de la eletrodinamica classica, no le
canbia sot le trasformažion de Lorentz, e quindi le sodisfa al principio de
relatività. On vist però che la mecanica classica no la è invariante sot ste
trasformažion e quindi Albert Einstein al à abu da catar na
formulažioncovariante de la mecanica classica, che la se rifesse a le legi note
de la cinematica e de la mecanica classica.

gnen facile capir come che la massa e la energia le se equivale e come che le
sie do face de la stessa madaja. In sostanža la massa la è na forma de energia
estremamente concentrada: la spariss co se forma energia e viceversa. In
particolar, se an corpo al assorbe na quantità de energia, la so massa no la se
cnserva ma la aumenta de la quantità E/c2; viceversa se la massa de 'l corpo la
diminuiss se perde energia, par esenpio co la emission de luce.

Al enorme fator de conversion che al liga la massa e la energia al spiega come
che concentrando an quantitatiu gross de energia se pode crear na quantità
pižola de materia (= E/c2), e anca come che a partir da na massa pižola se pode
otegner tanta energia.

La teoria de la relatività la forniss quindi n'antra sorpresa: da' che la massa
no la è altro che na forma de energia, no la se conserva separatamente, ma la se
donta a la energia cinetica e a la energia potenžial te 'l enunciar la
conservažion de la energia mecanica.

Baste pensar che solche an gramo de materia al equival a 90 000 miljardi de
joule (9 × 1013 J = 90 000 000 MJ = 90 000 GJ = 90 TJ). Da' che 1 kWh = 3,6 ×
106 joule = 3 600 000 joule, an gramo de materia al equival a 25 000 000 kW/h (=
25 000 MWh = 25 GW h). La conversion de 'n chilo de materia (equivalente a
90 000 TJ, cioè a 25 miljardi de kWh = 25 000 000 MWh = 25 000 GWh = 25 TWh) al
querderee, in pratica, al consumo mensile de energia eletrica in Italja, che de
'l 2004 al è stat in media de 25 374 GWh (te 'l intjero an 2004 al è stat de
304 490 GWh). La equivalenža massa – energia la à dimostrà la so potenža, in
manjera devastante, co le bonbe atomiche. La bonba de Hiroshima la era de 13
chilotoni, che i equival a 54,6 TJ (13 × 4,2 × 10¹² J); ma sta energia la
representa solche al 60% de quela che saree deliberada da la conversion di an
unico gramo de materia (90 TJ).

Al fenomeno de la conpleta e inmediata conversion de la materia in energia al
podaree verificarse solche te 'l caso che la materia la entresse in contato con
la antimateria.

Da sotolinear che la equažion de Einstein la è valida e la è stata costantemente
verificada te i fenomeni fisici macroscopici: par es. te 'l Sol ogni secondo
45 000 000 quintai de idrogeno i se trasforma, mediante al processo de fusion
nuclear, diretamente in energia, cioè in radiažion eletromagnetica, par al
astronomico valor de 405 × 1024 joule, che esprimest in wattora al equival a
112 500 000 000 TWh (de 'l 2005 la produžion mondial de energia eletrica la è
stata de 17 907 TWh, equivalenti a 716,28 kg de materia). Ma la equažion la val
anca a livel subatomico (fisica quantistica): le colision tra particele
elementari (eletroni, protoni e neutroni) le genera nove particele che le à in
tut la stessa energia (massa), cossì come che da i urti tra fotoni salta fora
copie eletron-positron, che le se anichiliss tra de lore trasformandose de novo
in fotoni (energia).

Te i processi fisici che no i coinvolge reažion nucleari se pol enunciar na lege
de conservažion de la massa, scoperta da Lavoisier, e de la lege de conservažion
de la energia (primo principio de la termodinamica), a la qual scoperta i à
contribuì te la seconda metà de 'l 1800 diversi sienžiadi (Joule, Carnot,
Thomson, Clausius e Faraday): gnint se crea e gnint se destruje, ma tut se 'l
trasforma. Einstein, però, al à conprendest e dimostrà che al principio de
conservažion, conplessivamente intendest, al coinvolge la materia-energia,
considerade no pì come do realtà separade ma unitariamente, da' che l'una la pol
trasformarse ten quelaltra secont na precisa relažion matematica.

La formula E = mc2 la esprime ten qualsiasi sistema de riferiment la energia
total de na particela ferma rispetto a quel particolar sistema de riferiment.

La massa la è qua intendesta come massa relativistica m ⋅ γ {\displaystyle
m\cdot \gamma } de 'l corpo, da destinguere da la massa inneržial m
{\displaystyle m} . La massa inneržial la pol esser considerada na proprietà de
'l corpo parchè te 'n moto inneržial la resta inalterada. Al conceto de massa
relativistica, al estende al conceto de massa gravitažional. Comunque sto
conceto al pol far tirar fora.

Co ste consideražion al à senso definir na massa che la dipende da la velocità
(e la saree al prodoto de la massa propria, inneržial, per al termine γ
{\displaystyle \gamma } ):

In altre parole, la massa relativistica no la è na proprietà indipendente da la
velocità v {\displaystyle v} , ma la cress co sta qua. Quando che la velocità la
se aprossima a quela de la luce, la massa de 'l corpo la tende a 'l infinì.

Na seconda motivažion, per la qual no la pol esser superada la velocità de la
luce, la deriva da le equažion che le spiega la contražion/dilatažion de 'l
spažio-tenp te la relatività ristreta.

la teoria de la realtività general la gnen presentada come na serie de leture a
la Königlich-Preußische Akademie der Wissenschaften, a partir da 'l 25. novenber
1915, dopo na faes de elaboražion pitost longa. Esiste na polemica su la
publicažion de le equažion te canpo tra al matematico todesch David Hilbert e
Einstein; comunque, žerti documenti i ghe atribuiss co na žerta sicureža al
primato a Einstein.

Al fondament de la relatività general al è al assunto, cognossest come principio
de equivalenža, che na aceleražion localmente la sie indistinguibile da i efeti
de 'n canpo gravitažional, e dunque che la massa ineržia la sie conpagna de la
massa gravitažional. Tramite al calcolo tensorial.

Pur dimostrandose te 'l tenp bela acurada, la relatività general la se à svilupà
indipendentemente da la mecanica quantistica e infin dess no la se à mai
conciljà co quela. Da quelaltra parte, la fisica quantistica, pur podendo
includer la relatività ristreta, no la cen cont de i aspeti de la relatività
general.

te la relatività general i limiti dovesti essenžialmente a 'l tratamento de le
singolarità e de i stati de la materia te i quai le interažion gravitažionai e
quantistiche de donde de re al stesso ordine de grandeža. Tra de le evolužion
prevedeste par sta teoria, le pì acreditade e aprofondide le è la teoria de le
stringhe e la gravitažion quantistica a loop.

la origine e la paternità de la teoria de la relatività, cossì come che la è
stata elaborada da Albert Einstein, la è circondada da na sort de mistero che
ogni tant al torna a saltar fora, generando discussion te 'l mondo sientifico.
de i ani otanta an grupo de studiosi al à portà ignanž su 'l jornal quotidian
'taljan, Il Giornale di Vicenza, na longa batalja par cener in pjei na tesi
secont la qual la famosa equažion de Einstein, E=mc², la saree stata fata
derivar diretamente da 'l studio Ipotesi dell'etere nella vita dell'universo,
presentada de 'l 1903 a 'l Reale Istituto Veneto di Scienze, Lettere e Arti de
Schio (VI) da Olinto De Pretto (1867-1921). De Pretto, laureà in agraria, de
mestjer indistrial ma apassionà de fisica e geologia, no 'l à mai rivendicà la
paternità e la famosa formula. De 'l 1999, al "Caso De Pretto" al à catà de novo
vita deogražia de Umberto bartocci, professor de storia de la matematica a la
Università de Perugia, al qual al à contà la so version de i fati te 'l pamphlet
- ciapà fra l'altro co 'n žerto sieticismo da 'l anbiente academico - Albert
Einstein e Olinto De Pretto, la vera storia della formula più famosa del mondo.
ma Einstein, in base a le suposižion fate te 'l tenp reguardo a 'l so laoro, al
podaree esser stat jutà te le so elaboražion su la relatività general da an
nantro 'taljan: al matematico Gregorio Ricci Curbastro (1853-1925) che al à fat
calcoli tensorjali soi. A sto tant se donta le relažion e la colaboražion co 'l
amico svižero Michele Besso, che Einstein al à ringražià scrivendo:"... par
fenir, ghe cene a dir che al amico e colega M. Besso al me à costantemente
inprestà la so prežiosa colaboražion intant che laoree a sto argomento, e che
ghe son debitor de tanti sujerimenti intaressanti."[citasion nesesaria]



https://vec.wikipedia.org/wiki/Teatro_Olimpico

El Teatro Olimpico de Vicensa el xe un teatro progetà da l'architeto
rinasimentale Andrea Palladio nel 1580. El xe ritegnù in genere el primo esenpio
de teatro stabile al cuerto de l'epoca moderna.

La realizazion del teatro, a l'interno de un conplesso medieval che ghera zà
prima, la ghe xe sta comissionà a Palladio da l'Academia Olinpica par metar in
sèna le comedie classiche. La so costruzion la xe intacà nel 1580 e i la
inaugurà el 3 marzo 1585, dopo la costruzion de le famose scene fisse da parte
de Vincenzo Scamozzi. Ste struture de legno le xe le uniche d'epoca
rinasimentale che xe riva fin ai zorni nostri, e le se sa anca conservà ben, par
quelo.

Nel teatro i ghe fa 'ncora desso rapresentazion e conzerti e l'è sta messo in te
la lista dei Patrimoni de l'umanità de l'UNESCO, come le altre opere paladiane a
Vicensa.

El Teatro Olimpico el xe stà l'ultimo laoro de l'architeto Andrea Palladio e el
xe ritegnùo uno dei so pi grandi capolavori, insieme a Vila Capra dita la
Rotonda, a la Basilica Paladiana e al vizino Palazo Chiericati. El celebre
architeto veneto, rientrà da Venexia nel 1579, el ga riportà in sta opera i
risultati dei so longhi studi sul tema del teatro classico, basà su
l'interpretazion del tratato De architectura de Vitruvio e su l'indagine direta
de le roìne dei teatri romani, 'ncora visibili a l'epoca (in particolare del
Teatro Berga de Vicensa).

El teatro el ghe xe sta ordinà a Paladio da l'Academia Olinpica de Vicensa, nata
nel 1555 con finalità culturali e sientifiche, tra le quali ghe jera la
promozion de l'atività teatrale. Tra i menbri fondatori de l'Accademia ghe jera
anca Palladio, che par essa el ga progetà numerosi alestimenti scenici provisori
in vari posti de la sità, come se usava in alora, finché nel 1579 l'Academia la
ga otegnùo da la munisipalità la concession de un posto adatto in dove poder
costruir stabilmente un proprio teatro, a l'interno de le vece preson del Castel
del Teritorio. El contesto l'era na vecia forteza de inpianto medieval, pi olte
rimanegià e doparà nel tenpo anca come preson e polveriera prima del so
abandono.

La costruzion del teatro la xe tacà nel 1580, el stesso anno che Palladio el xe
morto, ma i laori i xe sta portè vanti su la base de le so note da so fiol
Silla, e i xe finìi nel 1584, limitatamente a la cavea conpleta de loggia e al
proscenio. Ghe xera quindi el problema de realizar la scena a prospetive, che la
jera stà prevista fin dal prinsipio da l'Academia ma de cui Palladio nol gavea
lassà un vero progeto. I ga quindi ciamà Vincenzo Scamozzi, l'architeto visentin
piasè inportante dopo la morte del maestro. Scamozzi el ga disegnà le scene
lignee, de grande effeto par el so ilusionismo prospetico e la cura del
detaglio, costruìe aposta par lo spetacolo inaugurale, fasendo in più calche
adatamento e i necessari conpletamenti al progeto de Palladio. A Scamozzi ghe
vien inoltre atribuìe le contigue sale dell'Odèo e dell'Antiodèo, oltre che el
portal d'ingresso originale.

El teatro i la inaugurà el 3 marzo 1585 con la rapresentazion de l'Edipo re de
Sofocle e i cori de Andrea Gabrieli (ripresa nel 1997 par l'Academia Olinpica
con la regia de Gianfranco De Bosio). In sta qua e in altre rare ocasioni le
scene (che le rapresenta le sète vie de la sità de Tebe) le xe sta iluminà con
un originale e conplicà sistema de iluminazion artificiale, ideà senpre da
Scamozzi. Le scene, che le jera sta fate in legno e stucco par un uso
tenporaneo, no le xe sta però mai cavà e nonostante i pericoli del fogo e dei
bonbardamenti de le guere le sa miracolosamente conservà fin ai giorni nostri,
uniche de la so epoca.



https://vec.wikipedia.org/wiki/Teatro_%C5%81a_Fenice

El Teatro Ła Fenice el xe el teatro lirico piasè inportante de Venesia. El xe
stà più olte distruto da incendi e dopo ricostruìo, e deso el xe sede de na
inportante stajon operistica e del Festival internasionałe de mùxega
contenporanea.

El Teatro la Fenice de Venexia el lo ga progetà l'architeto Gian Antonio Selva
nel 1790 par conto de società de palchetisti de l'aristocrazia de Venexia; el
teatro i lo ga costruìo in pressia nonostante ghe sia sta un mucio de polemiche
su la so colocazion e su la so strutura razionalista e neoclassica.

El concorso par el progeto l'era sta indetto el 1° novenbre del 1789 e i lavori
i xe tacà ne l'avril del 1790. Ne l’arco de du anni da la presentazion del
progeto, el Teatro la Fenice de Venexia el xe sta ultimà. I lo ga inaugurà el 16
majo 1792 metendo in scena "i Giochi di Agrigento" de Giovanni Paisiello.

El 13 dicenbre 1836 el teatro el xe ndà brusà in un incendio, ma i lo ga
ricostruìo subito de paca, preciso identico a come l'era prima.

Nel corso del XIX secolo el ga ospità un mucio de prime rapresentazion de opere
liriche de grandi autori italiani come Gioachino Rossini, Vincenzo Bellini e
Giuseppe Verdi. Proprio La traviata de Verdi, a la prima, la jera sta fis-cià
sonoramente dal publico de la Fenice.

El 29 de zenaro 1996 un eletricista, Enrico Carella, che l'era in drio laorar
nel teatro, el ga dato fogo intenzionalmente, parché sicome l'era in ritardo coi
so laori, no'l volea dover pagar la penale prevista dal contrato. Fatostà che la
Fenice la xe brusà de novo tuta quanta.

Le istituzioni del Stato le sa subito prodigà par la ricostruzion. El teatro el
xe sta riedificà - rispetando el stile del precedente - in zirca oto anni. El 14
dicenbre 2003 i lo ga inaugurà con un conzerto direto da Riccardo Muti, che el
ga verto le celebrazioni de na Settimana inaugurale.

Durante i laori, le rapresentazion de l'ente lirico venexian le ga vu logo al
Palafenice, na strutura provisoria parecià aposta al Troncheto, e al Teatro
Malibran.

Da calche anno i ghe fa un Conzerto de Capodano, in contenporanea (o mejo, in
concorenza) al Musikverein de Viena.



https://vec.wikipedia.org/wiki/T%C3%A0rtaro-Canalbianco-Po_de_%C5%81evante

El Tàrtaro-Canalbianco-Po de Łevante el xe 'l soło fiume che 'l sfocia 'nfra 'l
Adexe e 'l Po 'ntel mar Adriatico. El xe uno dei pochi fiumi tałiani che 'l nase
in pianura da połe insieme ai so afluenti. I paesi pu' grossi in dò 'l passa nel
veronese l'è Vigasio e Nogara. El trato del fiume che 'l pasa 'ntel Połéxine el
xe un canal scavà.

Łe risorgive o fontaniłi del Tàrtaro łe xe łocałisà sol confine dei comuni de
Vilafranca e Povejan.

Łigà al bacin del Tàrtaro el xe el rixo viałon nano. El ga come carateristica
queła de esare coltivà in aree irigà co' aqua de risorgiva.

'Nte ła parte sud del so percorso 'nte ła provincia de Verona el tołe su łe aque
de risorgiva de tuti i comuni deła parte sud ovest deła provincia stesa.

'Ntel bacin idrografico del Tàrtaro a ghe xe 'na estension masima ca corisponde
ałe Vałi grandi Veronexi, par po sararse 'nte on unico alveo canałisà ca core
łongo tuta ła provincia de Rovigo.

Ła parte finałe ciapa el nome de Canal Bianco, el ga come afluenti inportanti el
Menago, el Bussè e el Tione col quałe el se unise a Gazzo Veronese, dove, visin
ała confluenza, sorge ł'oasi del Busatello, riserva naturałe afidà al WWF



https://vec.wikipedia.org/wiki/Streto_de_Gibiltera

El Streto de Gibiltera (arabo: مضيق جبل طارق, inglexe: Strait of Gibraltar
spagnoło: Estrecho de Gibraltar) xe un streto che mete in comunicasion l'Osèano
Atlàntico e el Mar Mediteraneo.

El ciapa el nome da Tariq Ibn Ziyad, el condotier berbero che gà conquistà ła
Spagna nel nome de l'Islam. Quindi Jabal Ţāriq (جبل طارق) che signifega "Monte
de Tariq".

Xe dełimità a nord da l'estremità meridionałe de ła penìxoła iberica e in
particołàr da Gibiltera e a sud Itałia da ła parte setentrionałe del Maroco e pì
precixamente da l'exclave spagnoła de Ceuta.

La larghésa minima del streto xe guałìva a 14 km (intra Ponta de Tarifa e Ponta
Cires) e queła masima xe de 44 km; in tuto xe łongo sirca 60 km. Ła fondità
masima xe de sirca 286 m.

Ne l'antighità łe do locałità che se frontegia ae do bande del streto (łe Cołone
d'Ercołe) se ciamàva Abyla (ancùo Ceuta) e Calpe (ancùo) Gibiltera) sia Ceuta
che Gibiltera xe ancùo inportanti porti.

Prima de ła vertadùra del canałe de Suez el streto de Gibiltera costituiva el
soło sbòco del Mediteraneo. Pròpio par sta raxon el gà 'na granda inportansa
miłitàr e comerciałe e ła Gran Bretagna ghe mantien el poseso de ła roca de
Gibiltera mentre ła Spagna controła el teritòrio de ła çità de Ceuta.

Par alcuni ani i governi de ła Spagna e del Maroco gà esplorà ła posibiłità de
costruìr un tunel soto el streto. Dal 2003 xe in corso un novo studio trienałe.

Un grupo de inxegneri statunitensi e britanici gà anałixà ła posibiłità de
costruìr un ponte so'l streto. Łe condision de fondésa, łe corenti e ła łonghésa
gà fato mołàrghe.

Atualmente xe in corso l'axornamento de ła sołusion soteranea de atraversamento
'ntel ponto de minor fondità (infra Tangeri e Tarifa. El studio xe stà fidà a un
grupo de inxegneri sviseri, spagnołi, itałiani e marochini.



https://vec.wikipedia.org/wiki/Storia_de_Gibuti

La Storia de Gibuti la scominsia co l’ocupasion francexe. Prima de l’arivo de i
francexi, la zona de Gibuti la gha condiviso la storia de la Somalia.

I francexi i gha sempre volù esar la pi grande potensa mondiale. Durante el
tempo de la concuista de l’Africa, i gha tentà de fermar l’avanzata inglexe. I
francexi i volea metarghe el baston de traverso a el pian inglexe de verghe tuta
l’Africa orientale da nord a sud, e i volea anca verghe el control de le
pozisioni geopolitiche pi importanti. La costa longo el Mar Roso e lo streto de
Aden i xera considerà importanti parché, co lo scavo del canale de Suez, cuel
trato de mar el gavea da diventar ono de i pi usadi da la marina mercantile
mondiale. El governo francexe el gha sostegnù i esploratori che i laorava en tel
Corno d'Africa propio par poder utilixar i so studi e espandarse en te la
region.

Le forse de invasion italiane le se gha scontrà co i soldadi francexi ne i ani
trenta e durante la seconda guera mondiale. Gibuti la xera ne le mane de el
governo de Vichy ma el xe cascà en mane de i Aleati dopo che i inglexi i gha
blocà el porto par tri mesi. Soldadi de Gibuti i gha combatù en Fransa en tel
1944. Co l’aprovasion de la Lege Cuadro (1956) el governo francexe el gha dato a
le colonie pi autonomia. En tel 1958, co on referendum, Gibuti el gha sielto de
far parte de la Fransa come on teritorio d’oltremare. Solo pochi ani dopo, co el
presidente De Gaulle el gha visità Gibuti (agosto 1966) el gha catà
dimostrasioni popolari che le volea l’indipendensa. En tel marso 1967, el 60% de
i gibutiani i gha votà contro l’indipendensa.



https://vec.wikipedia.org/wiki/Stati_Un%C3%ACi_de_la_M%C3%A8rica

I Stati Unìi de la Mèrica (ufisialmente en ingléxe United States of America,
acronimo in ingléxe USA) i xè un stato intè el nord de el continénte mèrican.

El teritorio che uncuò el partien ai Stai Unii el gera abità esclusivamente da
varie tribù indizene, inclusi i nativi de l'Alaska che i gera migrai inte la
Merica del Nord durante un periodo de tenpo che el podaria essar scomisià 35 000
ani fa e el podaria essar finio 11 000 ani fa.

I primi europei a tacar piè sul solo de chei la che dopo i xe deventai i Stai
Unii i xe stai proabilmente i Vichinghi vidai da Erik el Rosso, facilitai inte
le so navegazion da un clima relativamente caldo. El nome che i ghe ga dà a sta
prima colonia el xe stà chiamà, de fati, Vinland, "tera de le vide/tera del
vin", a sotolinear come che i gavesse catà un teren tanto fertil. De lori se ga
trazze certe su l'isola de Teranóva, ma xe proabile che i se sie spenzui anca pì
a sud. I so insidiamenti no i ga vuo però sucesso, proabilmente a causa de le
malatie, de l'ostilità dei indizeni e de l'esiguo numaro dei coloni.

Cristoforo Colombo, inte'l so tentativo de verzar na nova via par le Indie, el
xe desbarcà el 12 de otobre del 1492 inte le isole caraibiche. Solo ani pì tardi
xe rivà su la massa meridional del contegnente, mentre inte le tere atualmente
governae dai Stai Unii no'l ga mai tacà piè.

La colonizazion europea de le Meriche, la scumincia a la fin del secolo sedese.
Contemporaneamente ai britanichi, el teritorio el xe stà ocupà e desfrutà da
olandesi, svedesi, spagnoi e francesi, ma la classe dominante la gera quela
inglese.

L'orizene de la nazion statunitense la resal a la Dichiarazion de Independenza
de le tredese colonie britaniche (i atuai Stai de New York, Rhode Island, New
Hampshire, Massachusetts, Pennsylvania, Virginia, North Carolina, South
Carolina, Georgia, Maryland, Delaware, Connecticut e New Jersey), che inte'l
1776 i se ga proclamà libare e independente, dopo gaver convegnuo a formar na
federazion infra lore. La strutura politica orisenal (1777) le gera na
confederassion, ratificada sucesivamente inte'l 1781 col nome de "Articoi de la
Confederazion". Dopo un longo debato, questi i xe stai sostituii da la
Costituzion, inte'l 1789, de un governo federal pi centralizà.

Inte'l corso de vari confliti co le varie popolazion native, in primis le Guere
Indiane, e par mexo de tratai internasionałi, cofà ła Aquisizion de la
Louisiana, el teritorio dei atuai Stai Unii el se ga esteso progressivamente
verso ovest. Durante el secolo disnove se ga zontà altri novi stai ai 13
fondadori e i confini de la nassente nazion i se ga esteso par tuto el Nord de
la Merica, aquisendo anca un certo numaro de possedimenti oltra oceano. Inte'l
1812 i Stai Unii i ga tentà, senza riussirghe, de chiapar el controlo del Canada
(Guera del 1812) mentre inte'l 1848 na vitoriosa guera contra el Messico la gà
portà a l'anession de la Całifornia e del New Mexico. Na esperienza traumatega
inportante par la nazion la xa stada la guera de secession mericana (1861-1865).

Ai primi del Novesénto i Stati Unii de Mèrica i se gà inposto cofà poténsa
econòmega mondiałe dominante. Pasà el periodo de la Granda Depression dei ani
trenta, i xe rivai a cuèrdar (prima del scumìsio de ła secónda guera mondiałe)
serca el 50% de ła produssion mondiałe. Dopo ła concluxion de ła secónda guera
mondiałe (1945), stante l'inportansa del roło che i gavéa vùo, i xe deventai ła
prinsipałe potensa mondiałe anca dal punto de vista połìtico, insieme a
l'U.R.S.S, toéndo pi tardi ła poxission de guida de łe potense capitalìsteghe
durante ła Guera Fréda. Dopo del 1945, i Stati Unii i xe stai variaménte
coinvolti, stante el rolo de superpotensa, in diversi confliti extrateritoriałi.
Ła só poxission ła se gà ulteriorménte rinforsà col croło deła rivałe Union
Soviètica (1991) e ła só framentassion.

In sèvito a l'ataco terorìstego vegnest l'11 de setenbre 2001, i Stati Unii i gà
estéxo ła só lota al terorismo oltra dei confini nassionałi, faxéndo guere in
Afghanistan cóntro i tałebani e in sèvito in Iraq cóntro ła ditatura de Saddam
Hussein e i só sostenidóri iracheni. Sta ùltima guera, in particołar,a càuxa de
motivassion dopo rivełae infondae e łe acuxe de vołer inposesarse sol che del
petrołio irachen, ła xe stà contestada da gran parte de l'opinion pùblica del
móndo intiero e ła gà vùo cofà rixultà primo qûel de far crołar l'imàxene e ła
credibiłità dei Stati Unii de front a ła comunità internassionałe, specialménte
del móndo àrabo-musulman.

I Stai Unii i chiapa rento, oltra ai 48 stai contegnentai, i stai de l'Ałaska ,
e de le Hawaii. Xe parte de i Stati Unii anca el distréto de Cołumbia, che el
contien ła capitałe Washington, e vari teritori inte l'Osèano Pasìfego e inte i
Caraibi, intra i cuali se ricorda Porto Rico, che la xe ligada ai Stai Unii inte
na sociazion ciamada Commonwealth .

Giograficaménte sta xona ła conprénde montane base e asè antighe, i Apałachi, có
na anda xeneralménte da nord-est a sud-òvest, oltra a tanti fenòmeni łocałi,
conprendésti i fenòmeni glaciałe a nord, łe fałie tetòneghe de ła val de
l'Hudson, e ła xona de orìxene calcàrea (corałina) de ła Flòrida. El córso dei
fiumi el xe xneralménte da òvest verso est, i ténde a èsar de poca łongésa, ma
grandi e de fluso regołar. Łe sèvente łe xe forte, soratut al nord. I inverni i
xe ùmedi e frédi inte'l nord e moderai inte'l sud, łe istà łe xe in stéso ùmede.

Sta xona ła ciapa ła banda meridional dei Apałachi, e pi a òvest łe montagne
Ozark. I fiumi i conprende le foci del Mississippi e del Río Grande. L'influenza
climatica pi granda la vien dal Golfo del Mesico, e la conporta inverni miti,
umidità, e de tanto in tanto uragani.

Fredi de inverno, caldi d'istà, con un clima da umido verso est a seco verso
ovest. I xe in gran parte stati agricoli e industriali . Xe qua che se cata el
"cor", dito heartland, dei Stati Uniti; el Midwest el xe considerà un sentro de
valori morali (lavoro serio, casa e fameja, i pionieri su la prateria, e via
cussita) par el resto del paese.

Se cata le Montagne Rocioxe e molti deserti (p.e. deserto Sonorano). La xe na
zona seca, soratuto a sud. Ghe xe inverni fredi asè e istà miti a nord, e
inverni miti e istà calde a sud. Sta qua la xe la zona manco abità del paese, e
xe in do che se cata molte de le destinazion sèniche dei Stati Uniti (par
esenpio el Grand Canyon in Arizona o Yellowstone in Wyoming).

I Stati Unii i gà un sistema bipartitico, caraterizà dunque da ł'alternansa al
potere tra i do partiti: Partito Democratico (Democratic National Committee) e
Partito Republicàn (Republican National Committee o anca GOP, Grand Old Party).
El Partito Democratico el gà come simboło el musso. I Democratici i gà idee
liberałi e progresiste che se identifica con ł'area del sentro e deła sinistra
moderada e riformista: pa 'sti motivi i Democratici i vién anca chiamai Liberals
o The Left Wing (l'ala sinistra del parlamento). Atualmente i xé el partito de
magioransa che controła ła presidensa (co Barack Obama) e el Senato. El Partito
Republicàn el gà come simboło l'elefante. I Republicani i gà idee conservatrici
e liberiste che łe corisponde ała area del sentrodestra: pa 'sti motivi i
Republicani i xé chiamai anca Conservatives o The Right Wing (l'ala destra).

I do partiti i gà ognuno un cołore de riferimento: blu pa i Democratici; rosso
pa i Republicani. Mentre in Europa el blu el xé in senerałe el cołore del
sentrodestra e dei conservatori, in America el xé invexe el cołore del
sentrosinistra e dei progresisti. Ma quisti cołori no i xè uficiałi, lori i xè
invensiòn deła media. De conseguensa se in Europa el rosso el xé el cołore deła
sinistra socialdemocratica e postcomunista, in America el xè invexe el cołore
deł sentrodestra. Quando che ogni 4 ani ghe xé łe elexión presidensiałi
americane se parla de Blue States e Red States, cioè rispetivamente i stati dove
ciapa ła magioransa el Partito Democratico e i stati dove vinse el Partito
Republicàn. Dopo essere stai pa 8 ani ała presidensa americana (co George W.
Bush 2001-2009) i Republicani 'desso i xé ała oposixión, ma nel novembre 2010 ae
elession de metà mandato i gà conquistà ea magioransa aea Camera dei
Rapresentanti dopo 4 ani de magioransa democratica.

El nome "Mèrica" el riva dal nome de l'esplorador talian Amerigo Vespucci, che
par primo el ga reconossuo de essar da rente a un novo contegnente, e no, come
che se credeva fin l'ora, a qualche isoea asiatega. La prima volta che el xe
conparso el nome Mèrica xe stà inte la Cosmographiae Introductio, publicada
inte'l 1507 dal cartografo todesco Martin Waldseemüller, che el ga proposto de
darghe al "contegnente novo" el nome de Vespucci. Scomuncialmente el nome Mèrica
el xe stà doparà pa'l Sud del contegnente. Sucessivamente el xe stà estenduo
anca a la parte sora. Ma el xe stà Benjamin Franklin, co intensi raporti
epistołari co personalità de ogni clase, a difondar la paroła "mericani" (parola
individuante un popolo ugnolo), cussì da rendarla de doparameneto comun.



https://vec.wikipedia.org/wiki/St%C3%B3mego

El stómego o stòmego el xé un òrgano chel fa parte del paramento degestivo. El
consiste 'nte un slargamento, tuto rivestio de mùscołi, del canal ałimentar e'l
xé, insieme al bueło, l'òrgano più inportante del só paramento. Ghe xé in
qualche spece de anemałi, infrà łe quałi vertebrai, echinodermi, bai e mołuschi.
El xé involto 'nte ła seconda faxe de ła degestion, che ła segue ła mastegasion.
El manda fora enzimi per łe proteine e forti àsidi par far menùo el magnar e
smisiando el tuto co contrasion fate dal tesùo che'l covre l'òrgano. El ga na
capiénsa de 0,5 łitri, có el xé vodo, ma' xé ełàstego e'l pol rivar a 1,5 L. I
gas prodoti da ła degestion i vien spinti a ła fin del'òrgano.

Ła paroła stómego ła vien dal łatin stomachus, che ła deriva a soa volta dal
greco στόμαχος (stómachos). El tèrmine più doprà in greco antigo el gera però
γαστήρ (gastér), dal qual el vien el sufiso gastro-, riferio a st'òrgano.

El cardias (6) el xé ła "porta" del stómego, che eo divide dal esofago; el xé na
vàlvoła che ła fa pasar el magnar mastega che'l vien xó, e eo sera drénto
al'òrgano. Se sto qua el pol èser pericołoxo par l'organismo, el se verxa e'l
łasia pasar el contegnù spinto via ła na forte contrasion del stómego: sta
situasion ła se ciama gòmito. El fondo (2) el xé queła gonfiada che no ła se
vede 'nte ła radiografia perché ghe xé aria drénto. El corpo (3) el xé revolto
verso drita e streto 'ntel baso; ła mucoxa drénto ła ga pieghe (14) permanénti
(có che l'organo el se rilasa, łore łe resta) che łe devénta sénpre più definie
e in rilievo verso ła fin cusì łe fréna el contegnùo. L'antro piłòrico (10) el
xé queła parte final a forma de siłindro co pieghe łisie. El piłoro (9) el xé un
sfintere (mùscoło a aneło) che'l se verxa có l'òrgano el ga finio el só łavoro
e'l contegnùo el finise 'ntel duodeno; a desferénsa del cardias.

El só róło prinsipal el xé queło de divider in tocheti più pìcołi łe mołècołe de
grande dimension, rivade col'ałimentasion, grasie al'asion de àsido clorìdrico,
al scopo de permeterghe l'asorbimento da parte dell'bueo tenue. Altre funsion łe
xé ła degestion protèica, svolta dai enzimi łìtisi renina e pepsine (łe proteine
łe vien desconposte in cadéne più pìcołe, dite polipeptidi), l'asorbimento
del'aqua, de qualche Ion e conposti liposołùbiłi (i se desfa 'ntei grasi) come
l'alcol e ła cafeina.

Ła pepsina ła łavora soło in anbiénte a baso pH. Sto qua el vien senpre varantio
da ła prexénsa del'àsido clorìdrico.

L'insieme de tuti sti ełeménti el xé dito suco gàstrico, che'l vien avià anca
soło se pensémo de magnar (dónca strangosemo da ła fame e vien fora sałiva in
boca). Łe parete del stómego, in mancansa de fatóri protetivi, łe veria danexàe
par colpa del'asidità forte del suco gàstrico, ma'l stómego el manda fora na
sostansa, ła mucina, che ła scansa sto problema qua. Ła spesa muscołaùra ła
varantise a ła fin i moviménti de smisiamento dei ałiménti, che durante ła
permanénsa 'ntel stómego, che'l pol durar da una a tre ore, i se strasforma in
chimo.



https://vec.wikipedia.org/wiki/Sit%C3%A0_del_Cao

Sità del Cao (in afrikaans: Kaapstad, in xhosa: iKapa, in inglexe Cape Town) la
xe la cavedal aministrative de el Sudafrica (Pretoria la xe la cavedal esecutiva
e Bloemfontein quela giudisiaria). La xe costruia a l’estremita setentrionale de
la penisola de el Cao, soto la Table Mountain. La gha 3 milioni de abitanti.

Sità del Cao la xe stà el primo vero insediamento eoropeo in Africa in tempi
moderni. La sità la xe stà fondà da i olandexi par farghene na basa par le navi
che ndava in Axia. El clima bon – mediteraneo – la tera fertile e l’acua i gha
parmeso lo svilupo de la sità e de le fatorie de tuta la region. Co l’ario de
imigrati olandesi e francexi, la popolasion la sa sempre pi slargà. En tel 1910,
co la Unione Sudafricana la xe stà formà, la colonia del Cao la rivava 2 000 km
ne l’entrotera. La sità la xe la prima a adotar misure de segregasion de la
popolasion nera (anca prima de la selta de l’apartheid – svilupo separà). In
fronte a la sità se cata l’ixola de Robben Island, famoxa par esar stà la prison
de Nelson Mandela fin a la so liberasion en tel 1991. Ancò la sità la xe na
metropoli moderna, cavedl de el turismo del paexe e sentro culturale de
importanza continental.



https://vec.wikipedia.org/wiki/Sebenico

Sebenico (ciamada in croato Šibenik) la xe na zità de la Croazia, catada in
Dalmazia. La ga 46 372 abitanti e la xe el caologo e la zità più popolada de la
region de Sebenico e Tenin. La zità la se cata sul sboco sul del fiume Cherca,
che'l crea un porto e canal natural longo 2,5 km.

La zità la xe partignuda al'Ungaria fin al 1322 quando che la xe divignuda parte
de la Repùblica de Venezia fin al 1797, fora che per el breve ténpo intrà el
1358 e'l 1412 durante el qual la xe ritornada ungarese. Intrada a far parte
del'Inpero austrìaco a sèguito del tratà de Canpofòrmido 'ntel 1797, ghe xe
restada cavada a n'interuzion dovuda a la dominazion franzese soto Napoleon
(1805 - 1813), fin a la fin del Prima Guera Mondial (1918), quando che la xe
passada al Regno dei Serbi, Croati e Sloveni (daspò Jugoslavia).

La popolazion de etnia italiana, in mazoranza ai prinzipi del XIX sècolo la xe
calada per scalinasion, fin a divignir menoransa rispeto a quela croata, anca
soto el stìmolo de le autorità austrìache che le temeva sai l'iredentismo
italian. A la fin del XIX sècolo la popolazion italiana la jera squasi el 20%
dei abitanti, almanco a quanto che i riporta i discusi censiménti austrìazi. La
xe stada jugoslava e daspò (dal 1991) croata, se no se consìdera na bréve
interuzion in tei do ani 1941-1943 durante i quai la xe stada ciolta drénto
dal'Italia (provincia de Zara).

A Sebenico xe nassudo in tel 1802 el famoso scritor, crìtico e patriota italian
Niccolò Tommaseo.

La costruzion de la Catedral de San Giàcomo la xe scominziada in tel 1431, su un
edifizio che ghe jera prima, e afidada a Giorgio Orsini. Edificada co piere che
le vigniva da le ìsole de Braza, Cùrzola, Arbe e Veja, la xe finida in tel 1536
da Niccolò Fiorentino.

In torno a la catedral, fora le àbside, ghe cor un frizo scolpido con téste
rafiguranti 71 abitanti de la zità, ai ténpi de la costruzion de la césa.
Indrénto ghe xe na fonte batizimal tignuda da tre ànzoli disegnadi dal'Orsini e
realizai da Andrea Alessi.

In tel 2000 la catedral de San Giàcomo la xe stada mésa indrénto la lista dei
patrimoni del'umanità del'UNESCO.

Al lado de la catedral se cata la Loza granda, séde del conséjo comunal 'ntei
ténpi de la dominazion veneziana, in orìzene costruido intrà el 1533 e'l 1546 da
Michele Sammicheli, ma conpletaménte ritirà su fedelmente daspò la distruzion in
tel 1943 daspò un bombardamento.



https://vec.wikipedia.org/wiki/Scheo_(moneda)

An scheo o na moneda al è an toche de material co na particolar laoražion che
ciapa an žerto valor concordà da na società o inponest da na autorità e che come
tal al gne acetà da tuti. Le prime forme de moneda le era nasseste sot forma de
arte rari da catar (conchiglie, garnei de cafè, ...) inte 'l loch aonde che i
gnea doperadi, o da tochet de metai preẑiosi par far da tramite inte i scanbi
comerciai. Co 'l tenp è ruà al bisogn de er robe de la stessa dimension
predefinida e de 'l stesso valor, cossì è stat conià i primi schei. Co tecniche
de produžion e materiai diferenti i è restadi senpre conpagni infin a 'l bass
Medioevo. De quel periodo i banchier i à scominžià a tesorizar i schei de oro e
de arđent e a garantirli co foi de carta: era nassest le banconote. A 'l dì de
incoi le monede le è tute de carta e de solito no le è convertibili in oro.
Quele de poch valor le gnen bateste in metai tipo ran, bronzo e acaiaio. I enti
che i li emet i è senpre Stati e/o banche nažionai. Altri tipi de schei i è quei
eletronici come carte de credito varie. An scheo an poch particolar al è stat al
geton telefonico: inveže che servir solche par farche intender al credito a i
telefoni al è stat doperà anca inte i scanbi comerciai co 'n valor fissà (200
franchi)



https://vec.wikipedia.org/wiki/San_Zorzi_Mazor

L'Ìxoła de San Zorzi Mazor ła xé na pìcoła ixołeta che ła se cata vanti a Piasa
San Marco a Venesia. Separada dal'ìxoła de ła Zueca dal pìcoło canal de ła
Grasia, ła toca anca el canal de ła Zueca, el basin de San Marco, el canal de
San Marco e a sud da ła laguna; ła xé parte del sestièr de San Marco.

Da ła fondasion de ła sità l'ìxoła ła gera poseso de ła famégia patrisia dei
Memmo, da sta roba el nome de Ìxoła Memia.

Fondada infrà el VIII e el IX sècoło na cexeta in legno dedicada a San Zorzi,
l'ìxoła ła ga tólto el nome de "Mazor" per destìnguerla dal'ìxoła de San Zorzi
in Alga. 'Ntel 982 ła xé stada da via dal doxe Tribuno Memmo a un mùnego
benedetin, Giovanni Morosini. Sto qua el ga decixo de bonifegar ła xona tacada a
ła céxa per tirar su un monestièr (el Monastièr de San Zorzi Mazor), del qual el
xé stà el primo abate.

A testimoniansa del'inportansa cultural chel monestièr el xé rivà a aver 'ntei
sècołi, ghe xé l'inponénte Baxéłega de San Zorzi Mazor, architetada da Andrea
Palladio, ełemento esensial del panorama chel se vede da ła piaseta.

Durante i ténpi de Napoleon el monestièr el xé stà serà squaxi conpletamente;
l'ìxoła ła xé deventà un presidio miłitar, e eo xé resta soto i governi
del'Inpero Austro-Ungàrico e del Regno d'Itałia. Sul lai nord del'ìxoła i xé sta
creai el mandracio, separà dal basin de San Marco da na banchina provista de dó
torete, e i magazéni de servisio. In sta manièra qua l'ìxoła xé posùa èser
considerada come Porto Franco.

'Ntel 1951 el Governo Itałian el gà łasià l'uxo del monestièr e de łe àree
tacade a ła Fondasion Cini, faxendo scomensar el łavore de consièr e
riquałifegasion. Bonifegando n'altra àrea i ga posùo tirar su un anfiteatro
al'aria verta: el Teatro Verde, verto 'ntel 1954. L'òpera ła recorda sia i
teatri antighi, sia i teatri de verdo de łe viłe vènete. Sénpre sul'ìxoła se
cata ła scóła de nave Giorgio Cini.



https://vec.wikipedia.org/wiki/Rod_Stewart

Ultimo de 'na cùbia de orìxene scosexe, Rod xe, co' so amre Elsie, el unico
Stewart nasùo in Inghiltera, a Highgate, soborgo de Łondra. So pare, i so do
fradèłi e łe so do sorèłe xe nasùi tuti in Scosia. Un mucio fiero de ła so
orìxene scosexe, el xe senpre stà un gran sostentaor dei Celtic e de ła
nasionałe scosexe, ma anca xogador diłetànte. El xoga anca ancùo, quando ch'el
pol, in una squadra seniores. El xe stà el capitàn de ła nasionàl cantanti.

El calcio xe ła prima vocasion de Stewart, cussì tanto ch'el gà avùo ła
posibiłità de otegnìr un contrato da profesionista, ma ła so pasion par la
muxica, scomensiàda cantando nei grupi skiffle de Łondra, se raforsa co' un tour
eoropeo del cantante folk Wizza Jones, che se ło mena co' eło come corista.

'Ntel 1964 el intra e ese da grupi british blues, sonando co' John Paul Jones,
futuro basista dei Led Zeppelin, Mick Fleetwood, Julie Driscoll, el tastierista
Brian Auger e i Steampacket de Long John Baldry.

Sucesivamente el entra ne l'orbita de Jeff Beck, indove el conose Ron Wood, co
'l quało strenze 'na amiçisia inportante e łonga. 'Ntel 1969, el Jeff Beck Group
se sfanta, ma in conpagnìa de Wood, el scosexe se zonta ai Faces, grupo rède dei
Small Faces. Da sto momento, ła carièra de Stewart canbia in version sołista e
co' grupo.

The Rod Stewart Album del 1969, otien qualche timido riscontro in Stati Unìi de
America, ma non in pàtria, indove xe i Faces ad aver 'na discreta notorietà.
Anpò 'ntel 1971 el so terso LP, sucedùo a Gasoline Alley grasie al singoło
Maggie May, gà un gran suceso. Sto fato gavarà inevitabiłi repercusion nei
Faces, el cui frontman farà pexàr el novo status de star. Xe 'l prinsìpio de un
periodo d'oro: inazonta a Maggie May, tuti i singołi estrati gavarà un suceso
inpresionante, come Mandolin Wind, Reason to Believe, Every Picture Tells a
Story, e Mine for Me scrita co' Paul McCartney.

Ła popołarità de "Rod the Mod" contribuise a spenzèr le vendite dei dischi dei
Faces, ma 'ntel 1975 el divorsio se consuma. El cantante vive un momento d'oro;
ogni so singoło se aferma co' na façiłità incredibiłe: Sailing e Tonight's the
Night ghe dà ła fama de superstar ma evidensia el so slontanarse dal rock in
favor de un romantico soft rock, a cui fa da bancałèva ła so vòxe rùspia.

I canbiamenti de sto stiłe no ło scaturìse: nei primi ani otanta el taca
utiłixàr ełementi de synth pop ne łe so interpretasion, mantegnìndose saldamente
in çima a łe clasifeghe par qualche ano ancora. Pian pianèło però, pur restando
purasè popołàr come personaxo, masime in Inghiltera, łe so frequentasion co' ła
hit parade deventa senpre più rare: el vol retrovàr le so raìxe e 'l teren
sicuro de ła bałàda pop. Un exenpio xe Infatuation, el cui video xe anca singla
del Festivalbar 'ntel 1984, ma no se pol desmentegàr brani cofà Young Turks,
Baby Jane, Every Beat of My Heart, People Get Ready (da nòvo co' ła prexensa de
Jeff Beck), Lost in You, Forever Young o My Heart Can’t Tell You No, che deventa
dei clasici dei ani otanta.

Nei ani novanta, drìo el suceso inaspetà de l'otimo Vagabond Heart, el inside
co' Bryan Adams e Sting el singoło All for Love par la cołona sonora del film I
tre moschettieri. El brano, el cui titoło se ispira al bomò dei tre moschetieri:
«Uno per tutti, tutti per uno», xe scrito dal medemo Adams co' Mutt Lange e
Michael Kamen. El singoło gà raxonxesto el nùmaro uno del Billboard Hot 100 el
22 xenaro 1994, restandoghe par tre stemàne.

'Ntel 1998, Stewart decide de tornàr a łe orìxeni, ma par un scarso suceso de
vendite de un LP el subìse un bruto colpo dovùo al so tentativo de reciapàr 'na
credibiłità rock; el titoło de l'LP gera When We Were the New Boys, dove che łe
chitare e ła voxe torna a łe clasiche tinte rock de un tenpo. Forsi xe anca per
questo che i do dischi drìo, Human e It Had to Be You, segue altre strade: quèła
del soul par el primo, queła del swing par el segondo, che ese 'ntel 2002 e xe
conponesto da reinterpretasion standard del cansonier 'merican. El segondo
vołume de sto ultimo progeto, As Time Goes By..., nase ne l'autuno 2003 e 'l xe
seguìo da un terso 'ntel 2004, che ghe vałe ła prima poxision ne łe clasifiche
USA dopo 25 ani, Thanks for the Memory, 'ntel 2005 e par ultimo Fly Me to the
Moon...The Great American Songbook Volume V 'ntel 2010 (disponibiłe anca in
version "Deluxe" co' 2 CD e 6 brani zontài).

'Ntel 2004 el brano Young Turks xe stà inserìo ne ła cołona sonora del videozogo
de ła Rockstar Games, Grand Theft Auto: San Andreas.

'Ntel 2007 vien publicà e diramà so'l marcà Still the Same... Great Rock
Classics of Our Time, racòlta indove Stewart reinterpreta sucesi de ła storia
rock dei ani sesanta e setanta.

In più de quarant'ani de carièra, Stewart gà otegnùo vintisete prime posision ne
ła classifica mondiałe dei diese singołi più vendùi. 'Ntel 2001 el riseve el
Diamond Award of World Music par aver pasà 100 milioni de dischi vendùi nel
mondo,ma xe stà stimà che łe vendite dei so dischi amontarìa a un totałe de 200
milion de copie, fasendone uno dei artisti che gà vendesto più albun de tuta ła
storia de ła musica.

'Ntel 2009 ese ła coragiosa racolta Session 1971-1998, un interesante cofaneto
de 4 CD che contien version alternative de molte canson çełebri del cantante
oltra a 'na serie de inediti mai publicà.

'Ntel 2010 vien publicà Soulbook, un albun de clasici brani Soul de ła storia de
ła musica come You Make Me Feel Brand New (co' Mary J Blige), What Becomes of
the Broken Hearted, My Cherie Amour (co' Stevie Wonder) e un mucio de altri
pregevoi pezzi magistralmente interpretati. Di questo CD sono in commercio due
versioni di cui una con le bonus track Only the Strong Survive e Never Give You
Up .

'Ntel magio 2013, Rod torna so ła sena musicałe co' Time, el so vintotesimo
albun, conposto da dodese inediti, undese ani dopo Human, so ultimo laoro de
canson orizinałi. Prodoto dal steso Stewart insieme a Kevin Savigar, so
cołaborator dei ani '80 e '90, el disco segna el ritorno a łe sonorità pop-rock
che gà contradistinto ła pluridesenałe carièra del cantante londinese. Time,
antiçipà dal singoło She Makes Me Happy, xe subito saltà in sìma a łe clasifeghe
britaniche, trentasete anni drìo ła prima poxision otegnùa da un albun in studio
de Rod The Mod, A Night on the Town.

Nel mese de otobre 2011, Rod Stewart, Eros Ramazzotti, Sting, Julio Iglesias ed
Ennio Morricone gà tegnùo concerti a Tashkent, cavedałe de l'Uzbekistan, come
eventi prinsipałi del festival culturałe che se organiza co' periodicità anuałe.
Le polemiche nascono dal fatto che il festival è considerato espressione del
potere dittatoriale di Islam Karimov, la cui figlia, Gulnara Karimova, è
promotrice e organizzatrice dell'evento. El festival fornìse un sturmento de
visibiłità, propaganda e consenso a un dei pezo regìmi del pianeta, considerà,
segondo i raporti de Human Rights Watch, tra i più truci e represìvi del mondo,
tanto da begarse el primato negativo co' i regìmi de Corea del Nord e Birmania.

El 16 zugno 2007 el s'à sposà a Santa Margherita Ligure co' Penny Lancaster. El
rito xe stà çełebrà a Viła Duraso e ła festa s'à desvòlto a l' Abasia de ła
Cervara.

Dal 2009 Rod e Penny, in atesa de l'otavo rede, gà deciso de tornàr ne l'amàda
Inghiltera e i se gà stabiłìo a Epping, ne l'Essex (precisamente qui [1]), come
che mostra el canpo da calcio co' l'erba tajà "a ła scosese" e ła so Ferrari
Enzo parchegiàda ne ła łusuosa viła.



https://vec.wikipedia.org/wiki/Righeira

I Righeira xe un grupo musicałe itałian formà da Michael, a l'anagrafe Stefano
Rota (Torino, 1º otobre 1961) e Johnson, Stefano Righi (Torino, 9 setenbre
1960). Al so esordio infati i s'à fato conosere come Michael & Johnson Righeira.
Xe stà pròpio in prima liceo sientifego che Stefano Righi, s'a rebatezà par
scherso Johnson Righeira durante łe ore de educasion fisica, passàe in
inprobabiłi e stancanti partìe de bałon dal saor brasiłian. Ma xe stà soło do
ani drìo, in ocasion de ła so prima bociatura, che Johnson gà conosùo Stefano
Rota, che s'à trasformà su'l scominsio in Michael Bounty, poco dopo in Italo
Monitor, donca nel definitivo Michael Righeira quando i do, magonà da ła
banałità del so raporto de amçisia, gà decidesto de farse ciamàr fradèłi.

I do s'a conossùo nassendo a livèło artistego a Torin so'l fenir dei ani
setanta. 'Ntel 1980 Johnson Righeira gà incixo el primo 45 xiri, Bianca surf
(Meccano Records/Italian Records), co' ła produsion executiva de Giulio
Tedeschi; ne l'82, i gà otegnùo un contrato soto l'egida dei Fradèłi La Bionda,
razonzendo un suceso inaspetà ne l'istà del 1983 co' el singoło Vamos a la
playa, che oltra a conservàr par sete setimane ła çima de ła clasifega itałiana
(dal 20 agosto al 1º otobre) l'è stà un gran suceso comerciałe anca a l'estaro,
dove gà vendùo pì de tre miłioni de copie: ła canson xe stà stanpà in tuto el
mondo, e nei Stati Unìi so eticheta A&M, che a quel tenpo jera de propietà de
Herb Alpert e che in catałogo gheva artisti cofà i Police ed i Supertramp.

Ne l'autuno del 1983 i gà proponesto un altro brano in lengua spagnoła (roba
pìtosto pałicària in un periodo in cui l'inglexe ła faseva da paron anca ne łe
produsion pop itałiane): No tengo dinero gà otegnùo un riscontro di poco
inferior ne łe clasifeghe rispeto al precedente, ma tanto xe bastà par indicare
el doto come una de łe rivołusion de quel'ano.

L'iriverente Hey Mama, incixa (in dopia version itałian/spagnoło) ne l'istà
1984, pur non intrando nei primi posti in clasifica, xe stà comunque un bon
suceso capità in quel'ano, come anca el so albun de exordio, tra i cui brani se
segnała Luciano Serra pilota, ispirà al sełebre film co' Amedeo Nazzari.

'Ntel 1985 i gà ricatà el gran suceso, parteçipando ad Un disco per l'estate e
vinçendo el Festivalbar co' L'estate sta finendo, canson che a dispèto del
titoło xe stà slansà quando ła staxon de łe vacanse gera apena scominsiàda.

Inazonta al so singołi, i Righeira gera apresài dal publico zovane anca pa'l
modo strafanorio de prezentarse; par el so primo suceso in zeneral se vestiva
co' mustaci veri al muòdo de Charlie Chaplin. I do "fradèłi" se gà exibìo anca
al Festival de Sanremo 1986 con ła canson Innamoratissimo (tu che fai battere
forte il mio cuore), che s'à clasificà al quindexeximo posto ne łe votasion
abinàe al Totip. Anca sto brano gaveva arangiamenti ełetronici che continuava el
discorso musicałe che gera stà ciapà dai so produtori e arangiatori, quei
fradèłi La Bionda che xa nel decenio precedente gavevà segnà łe mode musicałi
co' ła disco music.

Ła risposta del publico xe stà invese minor pa'l singoło estivo Italians a go-go
trato da l'albun Bambini Forever, che gaveva inazonta al brano sanremese anca
Oasi in città che gavarà un bon suceso ne l'istà de l'ano drìo.

Indrìoman i gà reałizà Rimini splash down, scrito co' i stesi La Bionda e ła
cołaborasion de Raffaella Riva del Gruppo Italiano, deventà brano inportante e
sigla del film Rimini Rimini direta da Sergio Corbucci nel 1987. El steso gruppo
italiano gà inciso 'na cover de L'estate sta finendo.

Fra i tanti musicisti che gà cołaborà co'i Righeira figura anca Steve Piccolo
dei Lounge Lizards, Luca Orioli dei Stadio e soratuto Sergio Conforti (el "Rocco
Tanica" de Elio e le Storie Tese). Conforti gà sonà in sucesi cofà
Innamoratissimo (de cui el xe anca autor) e L'estate sta finendo.

'Ntel 1987 el soło Johnson (che s'à ribatixà par l'ocasion Johnson Righeira
Foundation) gà reałixà 'na version house de Yes I know my way, un clasico del
cantante partenopeo Pino Daniele.

'Ntel 1988 ese el singoło Compañero, 'Ntel 1990 ese un altro singoło dance
Ferragosto che riciapa i brani dei exordi, con un sound inerente ała muxica del
periodo. 'Ntel 1992 el do se riunise par la reałixasion de l'albun Uno, Zero,
Centomila slansà dal brano Vivo al 139 da łe sonorità house. Drìo sta esperiensa
el do se desfanta.

A metà dei ani novanta Michael gà dà vita, co' ła supervixion de Franco Battiato
e Giusto Pio, al progeto Gloria Mundi, durà el spasio de do albun, mentre
Johnson gà reałixà co'i Montefiori Cocktail el brano Papalla, spacàto de ła
nomenàta sèna lounge itałiana.

El 19 novenbre 1993 Johnson vien incaxonà, co' altre trentasete persone, par
spaso de droga. El resta in còtego par sinque mexi, par poi vegnìr asòlto a ła
fìn del procèso. Riunìi darecào 'ntel 1999, i Righeira 'ntel 2001 reałixa un EP
co' diverse version del so clasego Vamos a la playa e partesipa ad alcuni
spetacołi tełevixivo in stiłe revival, da C'era una volta il Festival a La notte
vola, 'na gara fra personaxi de ła muxica dei ani otanta. In seguito i conpare
so' 'na sorta de cameo in prima persona nel brano Sole, mare dei so consitadini
Statuto dove 'ntel testo vien rievocà l'istà del 1983, ed infati il verso recita
"E 'Vamos a la playa' cantiamo noi Righeira che siamo di Torino e sulla playa ci
abbronziam".

'Ntel 2006 el do decide de registrar l'albun Mondovisione, antisipà el 24
gennaio 2007 dal singoło La Musica Electronica co' el quało i raxonxe un
discreto suceso sensa sbandonarse a łe fasiłi luxinghe dełlla nostalgia.

Ne l'agosto del 2007 i Righeira xe stài oucpài a prexentàr nel programa
radiofonico L'estate sta finendo so R101.

Diversi artisti gà minsonà i Righeira tra i so ponti de riferimento: fra staltri
i Subsonica e The Transistors (Maurizio Mansueti e Luca Cirillo). Johnson
Righeira se simenta anca in cortometragi ed esperimenti de sìnema metropołitan,
tra cui Pink Forever del xenovexe Davide Scovazzo.

'Ntel 2008 ese el documentario Tanzen Mit Righeira ("Balla con i Righeira" in
todesco, dl titoło de un brano del so primo albun), prodoto da Endeniu e reałixà
da Alessandro Castelletto, che repercore ła vicenda artistica e umana dei do
"fradèłi".

In ocaxion dei 25 ani da ła vitoria al Festivalbar, ne l'istà 2010 i Righeira
inçide 'na cover de L'estate sta finendo in conpagnìa de i Afo 4. Come capità
'ntel 1985, el brano vien trasmeso da łe radio ancora prima che l'istà tache.

'Ntel 2011 i Righeira cołabora co' i Subsonica cantando insénbre el tòco La
funzione.



https://vec.wikipedia.org/wiki/Riad_(provincia)

Riad (arabo ‏الرياض‎, DMG ar-Riyāḍ) ła xe na provincia de ła Arabia Saudìa
sentral, sede de ła capital de ła nasion.

El teritorio el se cata in bona parte a cuote cołinari e el xe formà da un
altopian che degrada verso est. El paesajo el xe caraterixà da ła alternansa de
riłievi łonghi e streti (cuestas) formai da strati de rocia pi' resistenti
(Jabal Tuwayq), e de xone pi' base (al-Bayad, ad-Dahna). No ghe xe corsi de acua
permanenti, ma soło che wadi, co diresion da est a ovest. El clima el xe de tipo
tropical, da desertego a stepego; se pasa donca da stepe so łe xone pi' alte a
veri e propri deserti. Łi pi' inportanti łi xe ad-Dahna a est e a nordest, e
ar-Rub al-Khali a sudest.

El corisponde a ła rejon istorega del Neged. Łe sità pi' inportanti łe xe el
cavołogo Riad, indove vive pi' del 75% de ła popołaxion, al-Kharj, sentro
agricoło a sud est de ła capital, az-Zulfi e Wadi ad-Dawasir.

In te łe òaxi e grasie a ła irigasion artifisial vien su dateri; se ałeva
cavałi. Se estrae petrołio. Ghe xe rafinerie de petrołio e sementifici.
Inportanti łi xe łi servisi finansari.



https://vec.wikipedia.org/wiki/Rab%C3%ADn

El rabín (in el ebraego clàsego רִבִּי ribbi; in el ebraego moderno רַבִּי
rabbi) in el giudaismo el signifega "el profesor, el paron" o łeteralmente "el
grando". Ła paroła "Rabbi" ("el me paron") ła deriva da ła raixe ebraega "Rav",
ciò intel ebraego biblego el signifega "grando" o "distinto" (in ła conosensa).

Intel giudaismo, el rabín el xe un titoło uxà par distinguar quel che el
insegna, quel che el ga l'autorità dei dotóri de ła Torah o quel indicà dai capi
religioxi de ła comunità. Ancuo i rabini i xe responsabiłi de ła educasion e de
ła dimanda dei insegnamenti del giudaismo. A diferensa de łe altre religion, el
rabín no el xe un prete, mentre no esendo rigoroxamente nesesario par finire co
suceso ła magioransa dei ati del siclo de vita ebrea, come el matrimónio, el
bar-mitzva, łe sepolture, ec. I unici ati che i vołe ła partesipazion de un
rabín i xe el get (el divórsio) e łe cauxe, łe controversie che łe vołe ła
desixion de na corte rabínega.

Inte i giorni nostri, in łarga mexura de ła secołarisazion de ła comunità ebrea,
i rabini i ga rołi de ła persona che ła dirige ła magior parte de łe serimonie
religioxe. Tutavia, intel giudaismo, no el xe ła figura del "raprexentante de
Dio" o de na parsona co un contato spesiałe co Dio, quindi cada individo el xe
considerà come dotà de un cołegamento direto co Dio.



https://vec.wikipedia.org/wiki/Provincia_de_Be%C5%82un

Ła Provincia de Bełun, ła fa parte deła Rejon del Veneto ła confina al nord cò
l'Austria (Tirolo e Carinsia), al est co el Friułi-Venesia Julia (Provincia de
Udine e Provincia de Pordenon), al sud cò ła Provincia de Treviso e co ła
Provincia de Vicensa, al ovest co el Trentin-Alto Adexe (Provincia de Trento e
Provincia de Bolzan).

Ła provincia, tanto łarga e squaxi par intiero fata de munti, ła ga drento łe
rejion jeografiche del Cadore, del Feltrin, del'Alpago, deła Val de Zoldo e
del'Agordin.

Se ghe trova, par la gran parte deła provincia, ła sesion orientałe dełe
Dołomiti, co łe sime dełe Tofane, dełe Tri Sime de Lavaredo, del Monte Pelmo,
del Monte Civetta, de ła Marmolada e de łe Pale di San Martino (ste ultime dò al
confin còl Trentin). Ła provincia ła xe sìora de corsi de acòe. El pì grande l'è
par serto el Piave, co i afluenti Boite e Cordevołe. Ghe entra un tocheto 'ntel
Feltrin anca el fiume Cismon, afluente de ła Brenta.

'Nte ła parte meridionałe de ła provincia ghe xe na vale pi larga de le altre,
ła Valbelluna, onde che se alsa łe Prealpi vènete, che deso łe fa parte del
Parco Nazionale delle Dolomiti Bellunesi.

Na volta l'economia del teritorio l'era baxà su l'alpeggio e su na pòvara
agricoltura de montagna. Deso l'agricoltura ła cónta de manco, fora che in serti
caxi tìpisi come ła coltivasion dei faxułi su l'altopian de Lamon.

'Nte Belumat xe vegnesto sù un dei distretti industriali pi importanti del
Nord-est, quel dei ociałi, in particołar su łe xone de l'Agordin e del Cador. A
Agordo gh'è ła sede de ła Luxottica, una de łe industrie itałiane pi ative a
liveło internasionałe. A Longaron invése, se cata un stabiłimento de ła Safilo.

Un setor ben important par l'economia l'è el turismo: ła provincia ła pol vantar
alcune de łe stasion turistiche de montagna pi conosùe a liveło nasionałe come
Cortina d'Ampezzo, Alleghe, Auronzo di Cadore, Falcade, Arabba, Sappada al col
del Nevegal e in xeneral łe xone del Cador e de l'Agordin.

I altri sentri pi grosi de 'sta provincia qua i è Cortina d'Ampezzo, Agordo,
Pieve di Cadore e Mel.



https://vec.wikipedia.org/wiki/Pojat

Al pojat le an sistema che se usa tel belunese, ma anca fora, par portar la
legna, mejo se de fagher, ma anca de peth e lares, in carbon. Sto sistema, le
canbià an cin inte i ani, ma le sempre stat mantegnuda la so forma de montagneta
co an camin in medo e altri bus te i fianchi usadi co l'intento de regolar al
fià del fogo.

La prima roba da far le la preparathion dele legne. I carboner i taiea le piante
co luna calante te na part de bosch chei ghe dea lori, rispetando dele
disposithion d leie che le disea de taiar le piante si, ma no tute insieme da
far na verta. An documento storego dela fin del'800 al disea: "... Le legne de
fagher par far carbon le deve gner da tai de diradamento fati inte le jovani
faiete e da material de scarto." Dopo che i gnea sramadi gnea preparà dei tok de
legna lunga squasi an metro che dopo 10-15 dì che le gnea lasade sugarse, le
gnea portade inte la jal. In sti 10-15 dì gnea netada la jal, che la dovea esar
distante da corenti d'aria e fta su na tera de sabia. Inte le vece jal se trava
ancora incoi dei tok de lenc diventà carbon.



https://vec.wikipedia.org/wiki/Po%C5%82o

El poło el xe ciascun de łi do ponti estremi de un diametro, perpendicołar a el
pian de un sercio masimo de na sfera; sto diametro el raprexenta el ase de
rotasion de ła sfera, e da chesto, insieme co el sircoło masimo, el dipende el
sistema de cordinae co el cual el xe posibiłe de stabiłir ła poxision de tuti łi
ponti de ła superfisie sferega.

Łi połi łi coresponde a robe difarenti a seconda de el sistema de riferimento
che se uxa: int’el sistema altaximutal łi coresponde a el zenit e al nadir,
donca a łi połi de el orixonte; int’el sistema ecuatorial a łi połi sełesti;
int’el sistema eclitego a łi połi de ła eclitega; int’el sistema gałatego a łi
połi de ła Via Łàtea.

In giografia se fa riferimento a łi połi sełesti distinguendo do caxi. Łi połi
veri łi xe i do ponti indove che el ase istantaneo de rotasion terestre el
incontra ła superfisie de ła Tera. Łi połi terestri o giografeghi łi xe invese
łi do ponti indove che el ase istantaneo de rotasion terestre el incontra el
ełisoide de rotasion, co el cual se aprosima ła superfisie de ła Tera. Łi se
ciama rispetivamente poło nord e poło sud, sendo el Nord cheło da indove un
oservator el vedaria ła Tera xirar in senso antiorario soto łi so pie. Ła
proiesion de el ase de rotasion da sta banda ła ponta verso ła costełasion de ła
Orsa Minor, da staltra banda ła ponta verso ła costełasion de ła Croxe de el
Sud. Poło vero e poło giografego łi xe distanti sirca 15 m.



https://vec.wikipedia.org/wiki/Po%C5%82enta_e_oxei

Ła połenta e oxei xe un piato tipico dei Veneti, dei Furłan, ma anca dei
Bresani, dei Bergamaschi e pi in generałe de tuti i abitanti de queła ke xera ła
republica de Venesia. Ła xe na conbinasion de połenta e osełeti (séłeghe,
finchi, tordi, łodołe, petarełi ecetera) fati al speo.

Se prepara da na parte ła połenta e da kel'altra i oxei. A sti qua, ke i ga da
esare 20-30, bisogna prima cavarghe tute łe piume e dopo metreli un poco sora el
fogo par sbrusarghe quel ke resta. Se ciapa, dopo, un oseo par volta e ło se
inpira su pal speo, metendoghe de fianco na feteła de lardo e na foja de salvia,
e se fa girar pian pian el speo par 10-15 minuti. Pi vanti, ogni tanto se ghe
mete sora 'n fià de buro ke'l se desfa, e un poco de sałe e se va vanti cusì par
ore e ore. El tocio ke vien xo el ga da cascare 'nteła łecarda. Finio de
cuxinar, se porta in toła i oxei insieme ała połenta ke se pol magnar moła, ma
anca brustoła a fete drento ła łecarda. El tocio el se versa sora. Ghe va ben
insieme un goto de keno, tipo Cabernet o anca Merlot.



https://vec.wikipedia.org/wiki/Pick-up

El pick-up xe un dispoxitivo eletronico che serve a trasformare un segnàłe de
natura no eletrica in uno de natura eletrica cioè in difarensa de potensiałe.
L'è uxa sopratutto in ambito musicàłe, come soła chitara o sol basso eletrici.

Pai pick-up magnetici el schema base de costrusiòn xe questo: dei picołi magneti
vièn avolti da un sotiłe fiło condutore; se ła bobina xe singoła el tipo de
pick-up xe dìto single coil, se ła xe dopia (do magneti single coil, ma de
oposta połarità) i pick-up xe ciamài humbacker. Oviamente łe carateristiche in
termini de timbro, eficensa e sensibiłità al rumore risente alquanto de 'ste do
diverse impostasiòn. I pick-up magnetici se poe anca dividare in pick-up attivi
e passivi, a seconda che, rispetivamente, i sia alimentà o no; i primi rixulta
pì potenti, ma i necesita deła bateria. Esiste anca altri tipi de pick-up: quełi
piezoeletrici, e quełi otici. I funsiona grasie a altri fenomeni fisici, che ghe
consente de no risentire dei disturbi eletromagnetici.

El poxisionamento xe fondamentàłe pa ła timbrica deła chitara. Dal momento che
ła so funsiòn ła xe queła de "tradure" ła vibrasiòn dełe corde, se i vièn messi
soto e corde visìn al manego i preleva un movimento dełe corde; se visini al
ponte un movimento completamente diverso: i portarà quindi difarenti informasiòn
in termini de armoniche. Se disposti al ponte i prelevarà tante pì armoniche
rispetto ai altri, quindi el suono rixultarà pì "metaico", al contrario pì che
se se sposta verso el centro dełe corde pì morbido e dolse sarà el suono
prełevà. E chitare quindi de sołito łe monta pì de un pick-up di modo che sia
posibie scegliare l'efeto preferìo, o comunque smisiare i suoni provenienti da
pick-up diversi, pa otegnere tute e posibiłi sfumature.



https://vec.wikipedia.org/wiki/People_Mover_de_Venesia

El People Mover de Venesia xe el sistema de trasporto publico etometrico de tipo
people mover, che cołega l'ixoła del Troncheto a Piasal Roma, pasando dała cussì
dita zona Maritima. El xe entrà in funsion el 19 April 2010[3].

El people mover gà vełocixà notevolmente el tenpo de parcorensa intra el
Troncheto e Piasal Roma (a pìe ghe vol sirca 20 minuti, 3 minuti se se utiłixa
el People Mover), anca in vertù deła frequensa dełe corse (ogni 7 minuti dałe 7
ałe 23[4]), e inaxònta el xe caraterixà da l'economicità par i viagiatori che no
gà ła Carta Venesia (no se aplica infati ła tarifa diferensiàda prevista par i
mexi de navigasion de l'azienda de trasporto publico)[5].

Orsùxo xe previsto che, grasie anca ad altri łavori, el people mover agiuta a
ridefinir l'organixasion de łe porte de aceso automobiłistego a Venesia[6].

El people mover de Venesia xe formà da 'na infrastrutura soraełevada (dai 5 ai 7
metri), formada da do piàstre guałive (neła fermada sentral deła Maritima łe
piàstre deventa quatro, do par diresion, par parmetar l'incroxo intra i convògi
che percore tragiti difarenti) sora łe quałe score, menà da un sistema a sóga, i
convògi Dopplemayr Cable Car, indotà de rode gomàe. Le ròde portante ga l'aso
orixontal, łe ròde guida gà l'aso vertical. Xe utiłixàe ròde gomàe par ridùxer
al minimo l'inquinamento acustego. La sóga xe del tipo dito Jota e xe reałixàda
in asial special[7]. El scartamento tra łe do piàstre xe de 1220 mm[7].

I convògi (consegnài al gestor el 4 setenbre 2009), automatici e dònca sensa
conduxente a bordo, xe gestìi da 'na sała operativa postada al Troncheto[8], xe
conposti da 4 vagoni co' na capaçità conplesiva de 200 pasegeri (o 168 pasegeri
più 8 carosìne, 2 par vagón) e pol raxonxer 'na vełocità masima de 26 km/h.

El people mover xe stà progeta par straportar fin 3.200 pasegeri a l'ora par
diresion [10].

I costi stimà par sta òpara publica, progetada dal venesian Francesco Cocco,
gera previsti in 16 miłion e 331.483.76 € (IVA escluxa) erogà da l'ASM (società
del Comun de Venesia, che gà contrato un mutuo a tal scopo) e da un
finansiamento ministerial [5] (lexe 211/92-interventi 'ntel setor dei sistemi de
trasporto rapido de masa). El costo final xe stà invese de € 22.700.000, 13,41
miłion [11] a cargo de l'ASM, a cauxa de inatexi łaòri ai sotoservisi e de
bonifega [12][13].

Doppelmayr Itałia gà reałixà i inpianti tecnołogici deła parte funiviaria,
mentre l'ATI (conposta dałe dite SACAIM SpA, SICOP Srl e ła stesa Doppelmayr),
se gà ocupà de łe òpare çiviłi.

'Ntel 1996 la xe inserìa 'ntel Pian par ła riorganixasion de Piasal Roma,
Troncheto e Maritima ła proposta de un cołegamento soraełevà intra łe 3 zone. El
trasà definitivo vien laudà 'ntel diçenbre del 2000 e inserìo come variànsa del
piano urbanistego par "ła çità antiga". Sul finir del 2001 vien ełaborà un
Acordo Quadro, examinà 'nte l'ano drìo, tra i vari enti coinvolti: Comun,
Region, Soraintendensa ai Beni Architetoneghi, Ferovie del Stato e Autorità
Portuałe.

L'ASM (azienda del Comun de Venesia che se ocupa dełe atività conduxibiłi ai
servisi publici locałi in materia de gestion dei servisi auxiłiari al trafego e
de łe mobiłità), 'ntel 2002 ła riçeve l'incàrgo de progetar e reałixar el people
mover. Sucesivamente ła Region chiede el parér deła Comision de Salvaguardia ła
quała esprime parér negativo ała variànsa 'ntel zenaro 2003.

El parér vien 'vanti ritirà 'ntel xugno drìo e 'l mexe dopo deventa poxitivo.
'Ntel disenbre del 2004 xe stà laudà el progeto definitivo e xe stà invià ła
prosedùra par fidàr i łavori tramite gara[14].

El Consejo de Stado, 'ntel'Istà 2009, gà dichiarà legitima l'asegnasion dei
laóri, in seguito a bando de gara, a l'ATI Doppelmayr-Sacaim-Sicop respénxendo,
anca in apeło, el ricorso de l'altra ATI Leitner-Cidonio[12]. I łavori gà tacà
'ntel 2007 e l'inaugurasion xe avegnùa el 19 disenbre 2009, co' un retàrdo de un
ano sirca[15] a cauxa de łavori ai sotoservisi e de bonifega non previsti, che
gà conportà anca 'na gravésa de costi. 'Ntel fraténpo xe stài exeguìi i cołaudi
a cura de l'USTIF. L'efetiva intrada in exercisio comerciałe del people mover
gera prevista , dopo i cołaudi, par marso 2010[16]. In realtà ła xe slitada[17],
prima al 12 apriłe 2010, po' al 19[3] del steso mexe a cauxa del potrarse de łe
verìfeghe a cura de l'USTIF[18].

Tra Piasal Roma e ła fermada de ła Maritima l'infrastrutura pasa 'rente ała céxa
de Sant'Andrea de ła Zirada del '400 e ciò gà xenerà diverse critiche[13] a
cauxa de l'ełevada altesa de ła strutura (çirca 5-7 metri) che conpromete la
xona de ła fasàda co' l'invadente infrastrutura (che pasa a sanca del perimetro
deła ciexa) e in particołar al pasagio dei convògi[19]. No xe stàe mose altre
rimàrchi, stante 'ntełe xone interesàe da l'infrastrutura ghe xe parlopiù
parchegi multipian o aree dismese.

In tuto 'l parcorso xe presenti do ponti a scavalco dei canałi del Troncheto e
de Santa Ciara, el ponte a scavalco del Canal Troncheto xe longo 180 metri e xe
tre canpàe[20]. El styling de łe fermade xe caraterixà da 'na fòxa curviłinea e
moderna de fèro véro trasparente[21]. L'utiłixo, par łe fermàe, de łegno (par ła
pavimentasion), asial (par l'osadùra) e vero (par l'inbaładùra), segóndo el
designer Francesco Cocco serve a evocar un svoło de cocal e ła strutura dełe
cape, ciamàe in diałeto venesian garuxołi (Hexaplex trunculus)[8]. Tute łe
fermàe xe indotàe de inpianti de difuxion sonora automatici, de inpianti
citofonici par łe conunicasion ai pasegeri e al personal de servisio e de un
sistema de tełecamare a çircuito serà (TVCC).

Ne łe fermàe xe presenti asensori (dimensionài par łe carosìne) e scałe mobiłi.
L'aceso intra el pian de łe stassion e i convògi avien a sentanìn raxo. 'Ntełe
fermade xe inaxonta prexenti separasion fixeghe de vero tra ła via de corsa del
people mover e ła zona 'verta al publico (porte de banchina). Infati xe prexenti
porte scorevołi che se verxe soło che in prexensa dei veicołi del people mover e
łe porte scorevołi de łe fermàe[20]. Xe prexenti altre porte d'emergensa co'
manìse antipanico. Ne łe fermade del Troncheto e de Piasal Roma i flusi dei
arivi e dełe partense xe separài.

La zona del Troncheto atualmente ospita diversi parchegi multipian, più
econonomici rispeto ai parchegi prexenti 'ntel Piasal Roma. El progeto prevede
par el Troncheto un notevołe sviłupo co' ła costrusion de edifici comerciałi,
diresionałi, logisteghi e parchegi. Inaxonta al Troncheto dovarìa in futuro
pasar o far caołinea ła tramvia de Mestre.

Ła fermada de ła Maritima funsiona da stasion de incroxo par i convògi e łe
rodaie in sta fermada donca xe 4. Ła fermada xe intrà in funsion el 5 xugno
2010[22]. Atualmente 'nteła xona deła Maritima atraca łe nave tragheto par ła
Grecia e ła Turchia e łe grande navi da croxera. Vegnarà reałixà un novo
parchegio multipian progetà da Mauro Galantino[23]. I łavori del Multipian, có
ła costrusion de un albergo par i croxeristi e de un gran parco publico, gavarìa
da scominsiar 'ntel 2010[24].

Ła stassion de Piasal Roma funsiona da stassion tenditrice par el sistema a
sóga. Atualmente Piasal Roma xe el prinsipal aceso automobiłistego ała sità
łagunar, co' 3 grandi parchegi multipian e diversi altri parchegi e co' tuti i
caołinea dei autobus urbani e extraurbani. El progeto prevede un
ridimensionamento de Piasal Roma a favor del Troncheto. Da piasal Roma se pol
raxonxer ła sità pedonal anca atraverso el ponte de ła Costitusion, progetà da
Santiago Calatrava.

L'infrastrutura e i convògi del people mover xe de proprietà del comun[5],
mentre ła gestion del people mover xe fidà a l'ASM S.p.A. (Azienda del Comun de
Venesia che se ocupa de łe atività riconduxibiłi ai servisi publici locałi in
materia de gestion dei servisi auxiłiari del trafego e deła mobiłità) par 20 ani
par recuperar l'investimento[8].

El costo del biłieto (diverso da queło par i mexi automobiłisteghi o aquei) xe
guałivo a € 1, mentre l'abonamento mensiłe, par l'utiłixo del soło people mover,
gà un costo de 15 €. [5].

Par el mese de magio 2010 l'abonamento xe stà a maca par i posesori de
abonamento ACTV, costa 5 €[25].



https://vec.wikipedia.org/wiki/Papa_Pio_VI

Pio VI, nato Giannangelo Braschi (Cesena, 25 de diçenbre 1717 - Valence, 29 de
agosto 1799), el xe sta papa dal 1775 alla sua morte.

El Braschi el xe nato a Cesena (FC) el 27 de diçenbre 1717 dal conte Marco
Aurelio Tommaso Braschi e da Anna Teresa Bandi. Dopo aver conseguio el dotorato
en legge el se ga trasferìo a Ferara, dove el xe diventà segretario personałe
del Cardinałe Ruffo, nei cui vescovadi de Ostia e Velletri el ga coverto ła
carica de uditore fin al 1753.

Ła so perisia ntel condure n'importante mision ała corte de Napołi ła ghe xe
servìa par guadagnarse ła stima de Benedetto XIV, che ło ga nominà so segretario
e canonico de San Piero. Ntel 1758 Clemente XIII lo ga nominà prełato e ntel
1766 texoriere deła camara apostołega. El 26 de apriłe 1773 el xe sta promoso
Cardinale de Sant'Onofrio.

Eleto Papa 'ntel 1775, 'nte i ultimi ani de pontificato el se ga scontrà con ła
Rivołusion Fransexe. Tuti i posedimenti deła cexa in Fransa i xe sta confiscà e
el so ritrato bruxà dała foła 'ntel Pałaso Reałe de Parigi.

'Ntel 1796 Napoleon el ga invadesto ł'Italia e costreto el papa a ł’umiliante
armistisio de Bołogna: Pio VI el ga dovesto dare Bołogna, Ferara e Ancona,
versare 21 miłioni de scudi e consegnare numeroxe opare d’arte. Quando po' el
papa el se ga łigà co ł'Austria, che ła gera drio formare 'na coałision contro
ła Fransa, Napoleon el xe riusio a portare dała propria parte Ferdinando I de
Napołi che, co on ato arbitrario, el ga ordinà de invadare i feudi papałi 'ntel
so teritorio. Ł'esercito pontificio el xe sta sconfito (10 de febraro 1797) e el
18 febraro i fransexi i ga sachejà el Santuario de Loreto. El Pontefice el xe
sta perciò costreto a firmare el Tratato de Tolentino (febraro 1797), che el ghe
xe costà altri 25 miłioni de scudi e numeroxi ogetti d’arte.

Ła situasion ła xe pejorà el 28 de diçenbre deło steso ano, quando, ntel corso
de on tumulto el generałe Duphot el xe sta copà, e questo el ga dà el pretesto
ai fransexi par ocupare Roma.

Pio VI el xe sta fato subito prexoniero e, el 20 de febraro el xe sta scortà dal
Vaticano a Siena, dove el xe restà tri mixi, e quindi ała Certoxa de Firense,
dove el xe sta segregà ntel convento. Nel marso del 1799 el xe sta prima
trasferio a Bologna, po' in Fransa, prima a Grenoble, po' el 19 de lujo el xe
sta inciavà drento ła forteza de Valence, capołogo deła Drôme. Pio VI el xe
morto in prexon el 29 de agosto deło steso ano.



https://vec.wikipedia.org/wiki/Papa_Pago%C5%82o_VI

El servo de Dio Pagoło VI, nato Giovanni Battista Enrico Antonio Maria Montini
(Concesio, 26 de setenbre 1897 - Castel Gandolfo, 6 de agosto 1978), el xe sta
papa dal 1963 al 1978.

Giovanni Battista Montini el xe nato el 26 de setenbre 1897 a Concesio, da 'na
fameja borghexe de sołide raixe catołeghe.

'Ntel 1903 el xe sta iscrito come studente esterno 'ntel cołejo Cesare Arici de
Bresia, direto dai gesuiti. 'Ntel 1907 el va a Roma par ła prima volta, dove el
va in udiensa co ła fameja dal Papa Pio X.

El 29 de majo del 1920 el xe sta ordinà prete 'nte ła catedrałe de Bresia. Ntel
novenbre deło steso ano el se trasferise a Roma 'ntel Seminario Lonbardo e ł'ano
dopo 'nte ła Pontificia Accademia dei Nobili Ecclesiastici par ła preparasion al
servisio diplomatego deła Santa Sede. Tra el 1922 e el 1924 el otien diverse
lauree: en fiłoxofia, dirito canonico e dirito siviłe. Ntel 1925 el xe nominà
asistente eclexiastego nasionałe deła FUCI.

'Ntel 1931 el vien incaricà de 'na mision in Germania e Svisera par organixar ła
difuxione de ł'enciclica No gavemo bisogno 'nte ła quałe el Papa Pio XI el
condanava el regime fasista par ło sioglimento dełe organizasion catoleghe.
'Ntel 1933 el xe costreto a dimatarse dała FUCI par ł'opoxision de corenti
clericałi contrarie ała so formasion culturałe. El 13 de diçenbre 1937 el xe
nominà sostituto deła Segreteria de Stato e cołabora stretamente col cardinałe
segretario de Stato Eugenio Pacelli. El 10 de febraro 1939 el xe el primo a
esare ciamà davanti al łeto del Papa Pio XI ca gera drio morire. Poche setimane
dopo el cołabora ała stexura del radiomesajo del neo-ełeto Papa Pio XII del 24
de agosto contro ła guera; soe łe storeghe parołe:

Ała fine deła Seconda Guera Mondiałe Montini el organisa el mondo catołego 'nte
ło scontro co ła difuxion dełe idee marxiste; ma in modo manco agressivo rispeto
a tanti altri esponenti. Questo forse a ghe ga costà ła cariera in quanto no 'l
gera ben visto dai pì conservatori.

El 1° de novenbre 1954, dopo ła morte de Alfredo Ildefonso Schuster, el xe sta
nominà arcivescovo de Miłàn, sensa esare fato cardinałe, e a tanti questo el xe
paresto come ałontanamento dała Curia romana.

Ała morte de Pio XII, el conclave el ga ełeto papa, el 28 de otobre 1958, el
vecio Patriarca de Venesia, Angelo Giuseppe Roncalli, che el gaveva grande stima
de Montini tanto che el ga scuminsià a mandarlo en tante parte del mondo a
rapresentare el Papa. El xe sta subito fato cardinałe 'ntel Concistoro del 15 de
diçenbre 1958, dal novo Papa.

El curto ma intenso pontificato de Giovani XXIII el ga visto Montini ativamente
coinvolto, sopratuto 'nte i inpegni rełativi al Concilio Vaticano II, scuminsià
'nte ł'otobre 1962. El Concilio el se fermà el 3 de giugno 1963 par ła morte de
Papa Roncalli, malà da qualche mexe.

El curto conclave sucesivo el xe finio con ł'ełesion de Montini, ca el se ga
meso el nome de Pagoło VI, el 21 de giugno 1963.

El si ga catà in te on periodo de forti scontri połiteghi e sociałi, mentre ła
società civiłe ła se desacrałisava progresivamente, come a testimonia i
referendum sol divorsio e so ł'abordo.



https://vec.wikipedia.org/wiki/Papa_Giovani_XXIII

El santo Giovani XXIII, al secoło Angelo Giuseppe Roncalli (Soto el Monte, 25 de
novenbre 1881 - Sità del Vatican, 3 de giugno 1963), el xe sta Papa deła Cexa
catołega, dal 1958 ała so morte.

Nato a Brusicco, frasion de Soto el Monte, da Giovanni Battista Roncalli e da
Mariana Mazzola, cuarto de tredexe fradei, el vegneva - a difarensa del so
predecesor, Eugenio Pacelli, che el gera de stirpe nobiłe - da 'na fameja de
umiłi origini: i so parenti i łavorava infati come mesadri. Grasie a l'aiuto de
so sio el ga podesto studiare al seminario minore de Bergamo, par po vinsare 'na
borsa de studio e trasferirse al Seminario de ł'Apołinare de Roma dove el ga
completà i studi e el xe sta ordinà prete 'nte ła cexa de Santa Maria in Monte
Santo, in Piasa del Popoło, 'ntel 1905.

'Ntel 1905 el xe sta sernìo dal novo vescovo de Bergamo, Giacomo
Radini-Tedeschi, cuałe segretario personałe fin ała morte de st'ultimo, el 22 de
agosto 1914.

El xe sta riciamà 'ntel 1915, a guera scuminsià, 'nte ła sanità miłitare par
èsare po' congedà col grado de tenente capełan.

'Ntel 1921 papa Benedeto XV ło ga nominà prełato domestico e presidente del
Consejo Nasionałe Itałian de ł' Opera deła Propagasion deła Fede.

'Ntel 1925 papa Pio XI ło ga nominà vixitador Apostołego in Bulgaria, ełevandoło
al grado de vescovo e afidandoghe el titoło deła diocexi de Aeropołis. A se
tratava de 'na vecia diocexi deła Pałestina, 'na cosideta diocexi in partibus
infidelium, osia, senplicemente, on titoło disponibiłe par atribuire el rango de
vescovo sensa dover afidare al presielto łe cure pastorałi de 'na diocexi
efetiva.

'Ntel 1935 el xe sta nominà Dełegato Apostołego in Turchia e Grecia. Sto periodo
el xe ricordà en particołare par i so interventi a favore dei ebrei che i
scapava dai Stati eoropei ocupati dai nasisti.

'Ntel 1953, oltre a esare sta creà cardinałe 'ntel concistoro del 12 de genaro,
el xe sta nominà patriarca de Venesia.

A seguito deła morte de papa Pio XII, Roncalli, con so grande sorprexa, el xe
sta ełeto Papa el 28 de otobre 1958. Da papa, el se tegnarà come segretario el
futuro cardinałe Loris Francesco Capovilla.

Zà 'ntel diçenbre 1958 papa Giovani XXIII el ga provecù a integrare el Cołejo
cardinałisio.

Giovani XXIII, sorprendendo i so consijeri e vinsendo łe remore e łe resistense
deła parte conservatrice deła Curia, el ga indito on conciłio ecumenico, manco
de novant'ani dopo el controverso Concilio Vaticano I, Giovani XXIII el ga avudo
raporti fraterni co i rapresentanti de diverse confesioni Cristiane e in
particolar modo col Pastore David J. Du Plessis, ministro Pentecostałe dełe Cexe
Cristiane Evangełeghe Asenblee de Dio

El 4 de otobre 1962, a 'na setimana dało scuminsio del concilio, Giovani XXIII
el xe 'ndà en pełegrinajo a Loreto e Asixi.

Papa Giovani XXIII el ga scomunicà Fidel Castro el 3 de genaro 1962 en łinea co
on decreto del 1949 de Pio XII, che vietava ai catołeghi de apoxar governi
comunisti.

Sin dal setenbre 1962, prima ancora de verzare el Conciłio, a gera vegnù fora i
primi sintomi deła so małatia: on tumore ało stomago. Anca se el stava małe,
papa Giovani el ga firmà el 11 de apriłe 1963 ł'enciclica Pacem in Terris e, on
mexe pì tardi, ł'11 de majo 1963 el ga ricevesto dal Presidente deła Repubblica
itałiana Antonio Segni el premio Balzan par el suo inpegno par ła pace. El xe
sta el so ultimo inpegno publico.

Giovani XXIII el xe sta in scuminsio sepolto 'nte łe Grote Vaticane, 'ntel punto
dove 'deso a xe ponsa Papa Giovani Pagoło II, e a ł'ato deła beatificasion, el
xe sta portà 'nte ła navata destra deła Baxełega de San Piero, dove ła so salma
ła xe esposta 'nte 'na teca de vero.



https://vec.wikipedia.org/wiki/Otelo

Otelo xe na tragedia de William Shakespeare scrita intorno al 1603. La prima
rapresentazion documentà la ga vuo liogo el 1º de novenbre del 1604 al Whitehall
Palace de Londra.

Otelo el xe un zeneral moro, al servizio de la Republica de Venexia, che ghe xe
stà fidà el dover de comandar l'esercito venexian contra i Turchî su l'Isola de
Cipro. Al scumizio del drama, Otelo el parte da Venexia in conpagnia del
liogotenente Cassio, el lo gavaria sevio Desdemona, sposada col Moro in gran
segreto (ma fà palentar da Iago) scortada da Iago e Milia. Al rivo, i descoverze
che l'armada turca la xe stada desfada da la tenpesta. L'infido arfier Iago el
tenta in vari modi de far destituir Cassio, riussendoghe a la fin co un
stratazema grazie al giuto de Roderigo. Co l'ignara conplicità de la mugera
Milia, Iago el fa rivar un fazzoleto badial de Desdemona inte le man de Cassio,
convincendo Otelo (che el lo osserva de scondon soto consegio de Iago) del
tradimento de Desdemona. Le false defendue de Cassio da banda di Iago e le so
reticenze studiae le xe la parte central de l'opera di persuasion che la desfosa
inte la furia orba del Moro. Otelo el copa Desdemona inte'l leto nozial,
travolto da la zelosia.

Inte l'epilogo imedià, Milia la palenta che el tradimento de Desdemona el gera
solo na invenzion del mario Iago, che fredamente el la copa suito. Otelo, chiapà
dal rimorso, a so volta el se cava la vita. Iago a la fin el vien portà via,
condanà a subire tortura. Cassio, invence, el chiapa el posto de Otelo.



https://vec.wikipedia.org/wiki/Oriental_(Arabia_Saud%C3%ACa)

Oriental (arabo ‏الشرقية‎, DMG aš-Šarqīya) ła xe na provincia de ła Arabia
Saudìa che conprende tuta ła parte oriental da ła nasion.

El teritorio el se cata in bona parte a base cuote, el xe formà da un basopian
che degrada a est verso ła costa del Golfo Persego. Ła banda meridional de ła
costa oriental ła se afasa so el Golfo de Bahrein. No ghe xe corsi de acua
permanenti, ma soło che wadi, co diresion da est a ovest. El pi' inportante el
xe el Wadi al-Batin a nord. Al sudest se cata anca dei speci de acua tenporanei
(al-Uruq al-Mu'taridah) o semipermanenti (Sabkat ar-Riyas, Sabkat Matti). El
clima el xe de tipo tropical, prevałentemente desertego. Łi deserti pi'
inportanti łi xe ad-Dahna a ovest, e ar-Rub al-Khali al sentro e a sud.

El corisponde a ła rejon istorega de al-Hasa; łe sità pi' inportanti łe xe el
cavołogo Daman, ła sità industrial de Dharan , al-Hufuf , ła sità industrial e
porto de al-Jubail, Hafar Al-Batin, inportante nodo viario.

In te łe òaxi e grasie a ła irigasion artifisial vien su dateri; se ałeva
caprini. Se estrae petrołio e gas natural (el Canpo Gahwar el xe uno dei pi'
grandi del mondo). Ghe xe rafinerie de petrołio e inpianti siderurgheghi.



https://vec.wikipedia.org/wiki/Nautilus

El nautilus (ναυτίλος nautilos, "navegante" in vecio greco) el xè un molusco
marin dela clase dei cefalopodi. El xè un animal de quindici centimetri de
diametro, specialmente conosù per la sua capa calcarea. El se movi lentamente,
ma el se pol magnà pessi pici e crostacei. El vivi solamente nel' oceano
Pacifico.

I nautilus ei xè dela familia dei nautilidi, che i xè l'unica familia del'
ordine dei nautilini. Ei xè i unici che ancora i xè vivi nela sotoclase dei
nautiloideo, che i esisti da 500 milioni de ani fa, e per questo i xè considerai
fosili viventi. In origine, el nome "nautilus" el serviva anche per i argonauti,
altri cefalopodi simili.

I nautilus ei gà una capa con diverse camere e i gà fra i otanta e novanta
tentacoli senza ventose. I masc'i ei ga quatro tentacoli modificai come organi
riprodutori. La sua radula la xè grande e la gà 12 denti in ogni fila. Ei gà due
branchie dopie e quatro nefridi, senza conesion cola cavità pericardica. El suo
sistema nervoso el xè difuso: el suo zervel el forma un anelo che involtiza el
esófago.

Se pol trovar nautilus longhi fino venti centimetri, xè molto raro trovarne de
più grandi. N. pompilius xe la specie più grande del genero, e N. macromphalus
xè la più picia.



https://vec.wikipedia.org/wiki/Morfema

Inteła łenguìstega moderna se ciama morfema el toco pì picinin de na paroła o de
n'espresion che'l gà un significà e che no se pol catarghe rento tochi pì
picinini sensa che canbie el significà deła paroła o de l'espresion.

Inteła łenguìstega stòrica i preferise ciamar morfema soło qûel toco che no'l se
pol divìdar e che 'l gabia na funsion gramatical; qûeło che ghe resta inte'na
paroła co se ghe cava vìa tuti i morfemi i ło ciama semantema.

I łenguisti fransexi na volta i gavéa el monema inteła só terminologìa che'l
jera pì o manco ł'istesa roba del morfema; al dì d'incò i preferise adoparar el
morfema anca łori.

Na paroła ła pol èser fata de un morfema soło; par exenpio: ła preposision de e
in xeneral quaxi tute łe partexełe invarianti.

In vèneto ghe xe anca dełe parołe varianti (nomi, agetivi e via cusì) che łe xe
fate de un morfema soło, in xeneral łe xe masc'iłi singołari; par exenpio: can e
bel. Se ne cata paréce anca in dełe altre łéngue, e 'sta qûi ła xe na regoła
intełe łéngue ixoładóre cofà l'inglése e 'l cinése. Note che 'ste parołe no łe
xe morfemi inteła łenguìstega stòrica.

I nomi, i agetivi e via cusì i pol èser fati de do morfemi co che i xe
"semplisi"; par exenpio: inteła paroła vèneto se cata el morfema vènet- che'l xe
anca ła raìxa deła paroła, e 'l morfema -o che'l ne dixe che ła xe mas'cil
singołar.

Łe parołe derivàe łe pol aver pì morfemi; par exenpio: inteła paroła nasionałi
se cata el morfema nasion- che'l xe anca ła raìxa, el morfema -ał- che'l xe el
sufiso che'l ne deriva l'agetivo da un nome e 'l morfema -i che'l ne dixe che ła
xe comun plural.

I verbi i pol èser fati de paréci morfemi; par exenpio: inteła espresion łe se
invełenava ghe xe:

Un morfema el pol èser fato anca de pì parte stacàe e con dei altri morfemi in
mexo; par exenpio in łéngoa tedésca el participio el se fórma tacàndoghe insieme
un prefiso e un sufiso. Ciape el verbo lieben, che vol dir "amar", che'l xe fato
deła raìxa lieb- e deła dexinensa -en; inteła paroła geliebt, che vol dir "amà",
i morfemi i xe dó: la raìxa lieb- e 'l morfema del participio ge- (...) -t; sto
qûi el xe un morfema parché el prefiso e 'l sufiso no i se pol divìdar: defati
in tedésco no se cata mìa *gelieb e gnanca *liebt. Qûalcuni i ło ciàma
circonfiso parché el se taca intorno vìa de na paroła; se cata scrito anca
"morfema parasintètico". Calche łenguista no'l xe mìa convinto che 'sti qûi i xe
morfemi; i dixe che defati se cata dó pasaji: ghe xe un tema difarente che'l
vien fora tacandoghe un prefiso (in 'sto exenpio xe ge-liebt-) e a 'sto tema se
ghe taca ła dexinensa (in 'sto exenpio -t); fato stà che par łori 'ste dó
partexełe łe xe dó morfemi difarenti.

Łe łéngoe no concadenadore cofà che xe łe łéngoe semìtighe łe xe particołari: łe
raìxe łe xe fate de sołe consonanti e ghe se tacona in mexo łe vogałe che łe ghe
dà el significà gramatical ałe parołe; par exenpio inteła łéngua ebràica ła
raìxa *gdl ła dà el senso de "grandura": ła paroła gadol vol dir "grando", ła
paroła gadal vol dir "el se gà xgrandà", ła paroła godel vol dir "dimension", e
vìa cusì. El morfema deła raìxa el se pol scrivar g-d-l, e i morfemi gramaticałi
che ghe se tacona i se pol scrivar -a-o-, -a-a-, -o-e-, e vìa cusì.

Qûalche łenguista el dixe che pol èser morfemi łigà anca parołe intiere che no
se pol catar par conto só, ma no tuti i ła pensa cusì; par exenpio: łe partexełe
clìtiche (te, el, ła, i, łe) che łe s'adòpara par conjugar i verbi, ła partexeła
se deła conjugasion riflesiva e via cusì, łe pol catarse come morfemi łibari e
come morfemi łigài, come che ła pensa chi ło dixe.

Note che qûalche łenguìsta el pol ciamar raìxa anca un morfema łibaro, baste che
'l gabia un significà prinsipałe e che se pol tacarghe dei afisi; par esenpio:
can el xe un morfema łibaro, parò el pol deventar cani tacàndoghe l'afiso -i,
cusì che ghe xe łenguìsti che i ło ciama raìxa isteso.

Anca qûi i łenguisti no i se gà meso ancora d'acordo: calcheduno el dixe che
serti morfemi i xe lesicałi e calchedun'altro el dixe che i steisi morfemi i xe
gramaticałi. Par exenpio: i morfemi che i se adòpara par canbiarghe el contesto
de na paroła (el sufiso -ał- che'l trasporta un nome int'un agetivo, el prefiso
in- che'l trasporta un nome int'un verbo, e via cusì) i pol catarse come morfemi
lesicałi e come morfemi gramaticałi, come che ła pensa chi ło dixe.

Anca qûi ła definision ła xe senpre anbigua: uno el pol pensar par exenpio che i
prefisi e i sufisi i xe un insieme sarà, però anca qûi ghe pol saltar fora dełe
robe nóve che łe xènera dei sufisi nóvi; par exenpio, co xe vegnù fora la
televixion xe anca vegnù fora el prefiso nóvo tele-, co xe vegnù fora la
lenguìstega moderna xe vegnù fora el sufiso nóvo -ema, e vìa cusì.

Xonta che ghe xe anca dei łenguisti che i dixe che i articołi, łe preposisione,
e via cusì, che i fa parte de n'insieme sarà, no i xe morfemi gramaticałi parché
i gà un vałor lesical, cioè par exenpio ła difarensa tra łe dó espresióne el can
e un can xe na difarensa lesical (semàntica) e no gramatical.

Par capìrse mejo tra i łenguisti, i gà catà fora che el morfema el pol averghe
forme difarenti; pense a qûełe raìxe che łe pol canbiar al plural, par exenpio
fior e fiouri, o inteła conjugasion, par exenpio bévo e beivi, e a tute łe forme
che pol averghe i verbi iregołari: èsar e aver in sima, e po far, ndar, e vìa
cusì.

I se gà meso d'acordo che el morfema ła xe n'astrasion, cioé che no importa
quała che ła xe ła forma che ła se ghe cata rento inte'na paroła, anca se ła
canbia xe l'isteso morfema: fior- e fiour- i xe l'isteso morfema; bév- e beiv- i
xe l'isteso morfema; f-, fa- e fax- i xe l'isteso morfema; e vìa cusì. Ła forma
precixa de un morfema che se ghe cata rento de na paroła ła se ciama morfo:
fior- e fiour- i xe dó morfi de l'isteso morfema, e via cusì.

In sta maniera qûi se pol darghe regołe fise anca a na conjugasion iregołar; par
esenpio se pol confrontar fa-o, f-a, fax-emo co magn-o, magn-a, magn-emo: ła
regoła ła xe de tacarghe łe dexinense -o, -a, -emo al morfema deła raìxa. Quało
che'l xe el morfo precixo che'l gà da catarse inte'na paroła precixa el dipende
cofà che se uxa dir in qûeła łengoa.

'Sta astrasion qûi ła gà fato vegner fora n'idea nóva: par exempio el morfema
mas-cil singołar el pol catarse na -o cofà in gat-o, na -e cofà in nom-e o anca
"gnente" cofà in can; i łenguisti i dixe che 'sta -o, 'sta -e e 'sto "gnente" i
xe tri morfi difarenti del morfema "mas-cil singołar". A 'sto "gnente" i ne gà
dà el nome de morfo vodo.

Co ghe xe un morfema che'l xe fato soło che dei morfi vodi el se ciama morfema
xero o morfema nuło; par far n'exenpio senplise, inteła łéngoa inglése xe fasiłe
catar un nome che'l deventa un verbo sensa che'l canbie forma: chat xe ciacoła e
to chat xe ciacołar. 'Sta qûi ła xe derivasion parché se ghe canbia el contesto
gramaticałe, parò che se ghe taca senpre un morfo vodo; 'sto qûi xe n'exenpio de
un morfema derivador nuło.

El morfema fosiłizà el xe un morfema che no'l gà un significà precixo par conto
só ma che'l se adòpara l'isteso par formar dełe parołe. Par exenpio inteła
łéngoa ingléxe ghe xe i verbi com-mit, sub-mit, per-mit, ad-mit ma no ghe xe
*mit par conto só; 'sto -mit qûi el xe un morfema fosiłizà.

El morfema fuxivo el xe un morfema che'l gà rento pì significà; inteła łéngoa
vèneta ghe xe parécie dexinense che łe xe morfemi fuxivi, par exenpio: ła -i de
gat-i ła gà rento el significà "mas-cil" e "plural" (mentre che par exenpio
inteła łéngoa spagnoła se adòpara dó morfemi difarenti: gat-o-s, -o par
"mas-cil" e -s par "plural").

Ła testa ła xe el morfema prinsipałe de na paroła, qûeło che'l ne dà ła parte
gramaticałe ała paroła. Inte na paroła co na soła raìxa ła xe ła raìxa; inte na
conposision (indove che ghe xe pì raìxe) ła pol èser la prima raìxa
(capostasion), ł'ùltima raìxa (ferovìa) o ghe pol anca no èsarghe mìa na testa:
in 'sti caxi qûi łe raìxe łe se ciàma "sorełe" (xałoblù).

Intełe łéngoe no concadenadóre el schema el xe un morfema che'l spiega cofà che
łe gà da tacarse łe vogałe che łe xe el morfema flesìvo inteła raìxa. Par
exenpio dała raìxa gdl, dała flesion ao e dal schema CVCVC (C xe consonanta e V
xe vogal) se cata fora gadol "grando"; dała istesa raìxa gdl, dała flesion oa e
dal schema CCVCV se cata fora gdola "granda".

Se ciama morfema supletivo un morfema che'l ciapa el posto de n'altro morfema
sensa ca ghe sìa na regoła precixa; par exenpiò, va- el xe un morfema supletivo
deła raìxa inteła conjugasion de nd-ar (va-o, nd-emo). Anca -e e -a i xe morfemi
supletivi de -o come dexinensa "mas-cil singołar" (nom-e, gat-o, morfem-a). 'Sta
definision qûi no ła xe precixa precixa e defati ghe xe dei łenguisti che i ghe
vede rento soło che dei morfi difarenti par l'isteso morfema.

Se ciama morfema parasintèdego o morfema separà el morfema che se ghe taca
intornovìa, cofà int'i esenpi el morfema ge- (...) -t che se ghe taca a na raìxa
de on verbo par tirarghe fora el participio pasà.

Se ciama morfema sdopiador un morfema che no'l gà na forma fisa parò che'l xe na
copia de na parte de n'altro morfema; par exenpio in łéngoa łatina se cata 'sto
morfema qûalche volta intel pasà remoto: de-d-i (gò dà) conjugà da d-o (dao),
te-tig-i (gò tocà) conjugà da tang-o (tóco), pe-perc-i (gò sparagnà) conjugà da
parc-o (sparagno), e via cusì.



https://vec.wikipedia.org/wiki/Morbihan

El Morbihan (en bretone Mor-Bihan) el xe un dipartemento fransexe deła Republica
fransexe chel fa parte deła rejon deła Bretagna.

El nome del dipartemento vien dała lengua bretone: Morbihan xe 'na union de do
nomi mor (mar) e de bihan (piccolo-ceo). El nome nase cussi perche ła rejion xe
proprio sul Oceano Atlantico, e ła ła forma el Golfo di Morbihan.

El dipartemento confina co i dipartementi de Finistère/Penn-ar-Bed a nord-ovest,
de Côtes-d'Armor/Aodoù-an-Arvor a nord, de Ille-et-Vilaine/Il-ha-Gwilen a est e
deła Loira atlantica/Liger-Atlantel a sud-est. A sud-ovest el xe anca bagnà
dal'Oceano Atlantico.

E città pi importanti xe, oltre al capoluogo Vannes/Gwened, anca Lorient/An
Oriant, Pontivy/Pondi, Auray, Hennebont e Ploërmel

I Gali Veneti controlava el commercio da łe isoe britaniche e i dominava ła
confederasion armoricana. L'Aremorica (el paese) davanti al mar l'andava da ła
fine deła Loira (che la divideva dall'Aquitania) a queła deła Senna donde
confinava con el Belgio. Ła forsa veneta giera un gran ostacolo par conquistar
ła Gallia da Giulio Cesare, che dopo łe varie sconfitte ghe tocò allearse coi
Namneti (Nantes/Naoned) e i Picti (Poitiers) per costruir 'na flotta che fuse
bona de opporse a queła dei Veneti. Nel '56 AC finalmente, sconfisse ła flotta
veneta el fa vender i prigionieri al mercà dei schiavi de Roma dopo ver fato
masar tutti i membri del Senato e vietà ła produsion de sal. Par controłar i
Veneti Cesare ghe messo i veterani romani sui cantoni pi importanti de quel
Veneto galico (Locmariaquer/Lokmaria-Kaer, al sboco del'attual Mor-Bihan) e el
gha fato costruir ła città de Darioritum (futura Vannes/Gwened). Come sempre, i
Romani faseva comerci co i soi alleati casando a remengo i soi veci nemici. Cusì
Nantes/Naoned e Rovan sostituise Vannes/Gwened come principal città armoricana.

El dipartemento xe stà creà dopo ła Revolusion fransese, el 4 marso 1790, grasie
a una lege del 22 dicembre 1789 che ghaveva ło scopo de sudivider łe provinsie
fransesi en istitusion teritoriai. El teritorio del dipartemento corisponde
esensialmente ała civitas dei Veneti che deventa al'invasion bretone del reame,
dopo ła contea de Broërec/Broereg e ulteriormente el baliato de Vannes/Gwened.
Corisponde anca ała diocesi de Vannes/Gwened.

Nel dipartemento xe ncora difusa ła lengua bretone, che vien anca insegnada nełe
scuoe del'obligo bilingue.



https://vec.wikipedia.org/wiki/Monrovia

Monrovia la xe la cavedal de la Liberia. La sità la gha on porto importante che
l’è stà usà sa i americani durante la seconda guera mondiale. Ancò, el porto el
xe imortante par le esportasioni de goma, e fero.

I primi eoropei a rivar en stà zona i xe stà i portoghexi en tel 1560, che i ga
catà de le tribù locali e i gha ciamà el posto Capo Mesurado. La zona la xe stà
selta da la Società Americana de Colonizasion par costruir la prima colonia de
sciavi libarà. El primo grupo l’è rivà a l’Ixola de Sherbro (ancò in Sierra
Leone) en tel 1821 ma la majoria de lori i xe morti. En tel 1822 i sopravisuti i
xe stà portà a Capo Mesurado e i gha costruio el vilagio de Christopolis. El
vilagio el xe stà ribatezà Monrovia en tel 1824 par onorar el presidente
americano Monroe. La sità de Monrovia la xe cresuda co l’arivo de altri sciavi
libarà che i gha formà na casta separada da i neri locali. Ancora ancò, i
disendenti de i neri americani i controla la vida economica e politega de el
paexe. Monrovia la gha subio gravi dani durante la guera civile ne i ani
novanta.



https://vec.wikipedia.org/wiki/Michael_Bubl%C3%A9

Dopo esarse trasferìo co' ła fameja a Vancouver a l'età de 8 ani, el gavarìa
vołesto deventàr xornałista, ma subito se gà scoverto el so tałento muxicałe,
anca grasie ai incoragiamenti de so nono (Demetrio Santagà, orixinàl de
Pregansiol, che gà spoxà nona Iolanda, che rivava da Carrufo, frasion picenina
de Viła Santa Łusia dei Abrusi ne ła provincia de l'Aquiła), che par primo ło gà
łansà al publico canadexe.

Co'l gaveva 17 ani el gà vinto el premio al Canadian Youth Talent Search e nel
xiro de pochi ani el gà incixo alcuni CD de marca dipendente, xonxendo po' al
vero suceso 'ntel 2003 co' l'insìda de l'albun Michael Bublé Al momento el gà
vendùo più de 22 miłion de dischi.

Cresùo a son de swing e so' łe note de Ella Fitzgerald e Frank Sinatra, Bublé
ciapa tanto da sto tipo de muxica, par xonta łontana da ła xenerasion de cui el
faseva parte, e 'l decide de cantarla otegnìndo otimi rexultadi. E questo
soratuto grasie ai nomi itałiani, visto che anca ła nona Iolanda Moscone, ło gà
senpre segondà co' rescàldo. El taca un mucio xovane a xiràr el Canada co'
diverse band insidendo anca un bon nùmaro de albun.

Michael vien ingagià par cantàr a ła festa de matrimonio de so fia del primo
ministro canadexe Brian Multroney: tra i ospiti ghe xe anca el produtor
discografico David Foster, scovridor de tałenti de ła Warner Bros. Foster nel
vardarlo exibirse resta imagà e ło mete soto contrato par la 143 Records, picoła
label de ła Reprise. 'Ntel 2003 vien publicà l'albun de exordio dal titoło
Michael Bublé che ghe ne respecia łe atitudini patoche e ło rendarà famoxo in
tuto el mondo, canson pop co' standard del è jazz, da Moondannce de Van Morrison
a un clasico del jazz cofà The way you look tonight. El disco, anca grasie ai
sontuoxi arangiamenti e a 'na granda orchestra ne ła tradision de łe mejo Big
Band americane, rexulta eser la raprexentasion del mondo muxicałe nel quałe
Bublé xe cresùo e nel contenpo un omagio ai interpreti che maxormente ło gà
ispirà Frank Sinatra, Bobby Darin, Ella Fitzgerald e i Mills Brothers.

Da ałora el suceso xe cresùo senpre de più, co' tournée internasionałi,
partesipasion e show tełevixivi e łe registrasion de diversi albun, l'ultimo dei
quałi xe Christmas del 2011.

Picołisimo cameo de Michael Bublé 'ntel film Duets del 2000 de Bruce Paltrow, a
quel tenpo sconosùo al publico inernasionałe, co' ła pì famoxa Gwyneth Paltrow.

'Na tournée, scominsiàda 'ntel Xenaro 2010 ło gà menà ne łe maxor cavedałi
eoropee; alcune date itałiane xe stàe posticipàe par motivi personałi de
l'artista.

Michael xe stà fidansà co' Emily Blunt dal 2005 al 2008. 'Ntel lujo 2008 i do gà
concluxo ła rełasion a cauxa dei inpegni profesionałi che entranbi gaveva, ma
continuando a mantegnìr un raporto de amcisia. Atualmente, el xe spoxà co'
Luisana Lopilato, conosùa in Arxentina. I do se gà spoxà co' rito çiviłe el 31
marso 2011 a Buenos Aires. El 2 avrìl i s'a spoxà senpre a Buenos Aires co' rito
lerigioxo. Ła toxa xe conparsa 'ntel video del so albun Crazy Love, ne ła canson
Heavent'Met You Yet. El cantante xe un mucio amigo de Fiorello; tra l'altro,
pròpio a 'na pontàda de Viva Radio 2 el gà fato 'na fedełe imitasion de Eminem.
Durante ła segonda pontàda de Il più grande spettacolo dopo il weekend, Michael
gà verto ła trasmision e sucesivamente el gà dotà co' Fiorello.

Michael Bublé xe un baritono. Ła so estension vocałe va dal Mib1 (come se pòl
sentir da ła so cover de The More I See You) al Sib3 (in un'altra cover, Kissing
a Fool. Xe stà clasificà cofà "l'erede" de Frank Sinatra pa'l so particołàr
tinbro vocałe. El so stiłe un mucio confidensiałe xe simiłe a queło de grandi
Crooner cofà Nat King Cole e Bing Crosby.

Bublé se aferma cofà interprete, ma da l'albun it's Time mostra de aver doti de
autor grasie a ła bałàda Home. In seguito el scrivarà Lost ispirà da ła
situasion sentimentałe co' l'atrice Debbie Timuss) ed Everything (ispiràda anca
sta volta da 'na ex novìsa, Emily Blunt) entranbe contegnùe ne l'albun Call Me
Irresponsible. Da l'albun Crazy Love łe canson ch'el gà scrito xe Haven't Met
You Yet e Hold on. Infine pa'ła speciałe edision de Crazy Love Crazy
Love(Hollywood Ediiton), Bublé publica Hollywood.

'Vanti de deventàr cantante el gà avùo 'na carièra curta de ator. Infra łe varie
interpretasion, va ricordà ła partesipasion a do episodi de The X-Files de ła
tersa stagion, intitołài "L'ufo degli abissi p.t. 1-2" e ła conparsa nel fim
"Duets" co' Gwyneth Paltrow e Huey Lewis. El xe anca aparesto 'ntel 4° epixodio
de ła segonda stajon de Las Vegas nel ròło de se steso.



https://vec.wikipedia.org/wiki/Maxar%C3%A0

Maxarà el xe un comune de ła provincia de Padova, abità da 9 938 persone. De sti
qua 1 056 i sta 'nte ła frasion de Bertipaja, che ła se cata a squaxi du
chiłòmetri dal séntro del comune.

El nome de Maxarà el poe végnare fora da ła prexénsa de aque indove se maxarava
el lino, par farghe tesùi. Poe anca èsare che in sto posto ghe fuse portae łe
maxerie e i scarti scavai fora có i romani i ga fato ła centuriasion.

Ste xone łe xé stae abitae da popołasion paleovènete, dónca i xé rivai i Romani,
chei ga fato insediaminti łóngo ła strada caput silvae. Sti qua i no gera
inportanti e daspò łe invaxion barbàreghe no se sa pì gnénte. Se scoménsa a
sentire de novo de ła xona de Maxarà grasie ai mùneghi che, datorno al 740, i ga
fato el monastier 'nte un łogo ciamà Corte.Se sa anca che el 2 de majo 874 el
véscovo de Pàdova, Roerio, el ghe ga fato na donasion de tere: sto fato el
confèrma che xà sti posti i gera soto el controło de ła diòcexi de Pàdova; 'ntel
970 el monastier el ga tólto altre tere grasie al véscovo Gauslino. Rivai al
1190, ła céxa de Santa Maria Vèrxene ła xé deventada séde arcipretałe. Se sa de
un comun de Maxarà 'ntel 1234, chel gera bastansa inportante e grando, ma a łe
dependénse jurìdiche de Pàdova.

Ła popołasion ła xé sénpre restada łigada al monestier, chel ga ajutà a
mantégnare ła popołasion dàndoghe łavuri e bonifegando łe tere. Durante i ténpi
de dominio venesian sta xona, come tuto el Vèneto, ła ga avùo łóngo ténpo de
paxe, interoto soło dai soldai foresti che, 'nte ła Guera de Cambrai, i xé rivai
a sachejare el teritorio.

Napoleon el ga sarà el monastier e'l ga dà i sui posediminti a privai. El
teritorio el xé restà łigà al'agricoltura e ancora 'ntei ténpi de uncó eo xé
bastansa, anca se, daspò ła Seconda guera mondiałe, tuti i seturi econòmisi i xé
cresesti.



https://vec.wikipedia.org/wiki/Maroon_5

I Maroon 5 xe un grupo muxicałe pop statunitense che s'à formà a Los Angeles,
California 'ntel 1997.

El grupo nase da łe senàri dei Kara's Flowers, costituìo da tre conponenti : 2
'mericani Adam Levine (voxe e chitara), Jesse Carmichael (tastiere) e da un
itało-scoséxe Ryan Dusik (baterìa), tuti conpagni del liceo Brentwood de Los
Angeles. El grupo publica el primo albun, The Fourth World, 'ntel 1997.
Sucesivamente, e dopo ła xonta de James Valentine a ła chitara, el grupo ciapa
nome in "Maroon5" (l'orìxene del quałe vien mantegnùa segreta a l'interno del
grupo. 'Ntel xugno del 2002, co' l'insìda de un nòvo albun, Songs about Jane, el
grupo intraprende 'na serie de tour co' artisti quałi Sheryl Crow, John Mayer,
Nikka Costa e Phantom Planet.

'Ntel marso 2007 ese l'albun I Won't Be Soon Before Long, antisipà dal singòło
Makes Me Wonder, che raxonxe ła prima poxision de ła clasifica Billboard Hot
100. I altri singołi estrati xe Wake Up Call, Won't Go Home Without You, e
Goodnight Goodnight. El singoło If I Never See Your Face Again vien publicà in
una nòva version che vede cofà ospite ła cantante Rihanna.

El 21 setenbre 2010 ese el terso albun, Hands All Over, antisipà dal singoło
Misery. I altri singołi estrati xe Give a Little More, insìo el 17 agosto e
Never Gonna Leave This Bed.

El 22 xugno 2011 ese el singoło Moves Like Jagger, che vede ła cołaborasion de
ła cantante Christina Aguilera. Xe łe Guest Stars nel 2° epixodio de ła quinta
stagion de C.S.I. New York.

El 26 xugno 2012 xe insìo el quarto albun, Overexposed: el so primo singoło,
Payphone, xe stà publicà el 16 avriłe nei Stati Unìi.

I Maroon 5 gà cità Michael Jackson, The Police, Talking Heads, Shabba Ranks e
Prince cofà maxori influense. El frontman Adam Levine gà cità anca Stevie Wonder
come uno dei so "eroi muxicałi". El tema fondamentałe tratà ne łe canson xe
l'amor.

I Maroon 5 gà speso canbià el so sound da un albun a l'altro. L'albun Songs
About Jane contien, par la maxor parte, canson so 'na ex moroxa de Adam Levine,
che infati se ciama Jane. In It Won't Be Soon Before Long i afronta temi manco
personałi e vien utiłixà più speso i sintetixatori, creando dobòto un stiłe
retro. In Hands All Over ritrovemo el tema de l'amor. L'albun vien po' ripublicà
co' ła xònta de 'na nova canson, Moves Like Jagger, 'na canson elettropop che
vede ła partecipasion de Christina Aguilera. Overexposed, invese, vien xudegà
dal chitarista James Valentine cofà el so albun più pop.

I American Music Awards xe asegnài anualmente da conpradori de muxica. I Maroon
5 gà risevùo ricevuto 1 premio da 4 nomination.

I Billboard Music Awards xe sponsonrixài da ła rivista Billboard e xe asegnài
anualmente in disenbre. I Maroon 5 gà risevùo 2 premi da 9 nomination.

I BRIT Awards xe asegnài anualmente e xe stài creài da ła British Phonographic
Industry. I Maroon 5 gà risevùo 3 nomination.

I Gaon Chart K-pop Awards asegnà anualmente da ła National Academy of Recording
Arts and Sciences nei Stati Unìi. I Maroon 5 gà risevùo 3 premi da 7 nomination.

I MTV Video Music Awards xe stài istituìi 'ntel 1984 da ła MTV par sełebràr el
video muxical de l'ano. I Maroon 5 gà risevùo 1 premio da 3 nomination.

I MTV Video Music Awards Japan xe asegnài anualmente dal 2002. I Maroon 5 gà
risevùo 1 nomination.

I MTV Video Music Awards Latin America xe asegnài anualmente da MTV. I Maroon 5
gà risevùo 2 premi da 3 nomination.

I MuchMusic Video Awards xe premi prexentài anualmente dal canałe de video
muxicałi MuchMusic. I Maroon 5 gà risevùo 2 nomination.

I Myx Music Awards xe dei premi muxicałi fiłipini che se desvòlxe anualmente dal
2006. I Maroon 5 gà risevùo 1 nomination.

I NRJ Music Awards xe premi anuałi deła stasion radio NRJ. I Maroon 5 gà risevùo
2 premi da 3 nomination.

I People's Choice Awards xe asegnài anualmente par riconosare persone de ła
cultura pop. I Maroon 5 gà risevùo 1 premio da 6 nomination.

I Q Awards xe premi muxicałi britanici sponsorixài da ła rivista Q. I Maroon 5
gà risevùo 2 nomination.

I Teen Choice Awards xe asegnài anualmente e prexentài da ła Fox Broadcasting
Company. I Maroon 5 gò risevùo 2 premi da 5 nomination.

I World Music Awards xe asegnài anualmente a łe persone che onora ła fegura dełe
vendite in tuto el mondo. I Maroon 5 gà risevùo 1 premio da 2 nomination.



https://vec.wikipedia.org/wiki/Madre_Teresa_de_Calcuta

Madre Teresa de Calcuta, nome de batesimo Agnes Gonxha Bojaxhiu (Skopje, odierna
Macedonia 26 agosto 1910 – Calcutta, India 5 setembre 1997), la xera na suora
albanese misionaria in India, doe la gha fondà le suore Misionarie de la Carità,
conosude come le suore de Madre Teresa. La Cexa Catolega la venera come Beata.

Madre Teresa de Calcuta la xera la pi picola de tre fradei, fiola de Nikola e
Drane Bojaxhiu. A 18 ani la xe entrada en te la congregasion de le suore de
Loreto e la xe andà in India par continuar i studi. A Calcuta la xera la
diretrice de la scola catolega Santa Maria di Entally, on soborgo benestante de
la sità. On giorno en tel 1948, Madre Teresa la xera en viagio so on treno e la
sa acorto de i poveri, che de solito ela no frequentava. La domandà el parmeso
de vivar en na baracopoli e, en tel 1950, la gha fondà le suore Misionarie de la
Carità. El laoro de ste suore el xe: “laorar par i pi poveri e volerghe ben a
tute le persone che no le xe amate, ben volue, ne curate da la società”.

En tel 1979, Madre Teresa la gha ricevù el Pemio Nobel par la Pace. Dopo vari
problemi de salude, Madre Teresa la xe morta el 5 setembre 1997 a Calcuta. El
governo indiano, sempre negativo co la cexa catolegha, el gha ordinà el luto
nasional e organizà i funerali de stato. El so corpo el xe stà portà postà su el
canon usà par i funerali de Ghandi. Dopo do ani da la so morte, el Papa el gha
dato el parmeso de scominsiar el proceso de canonizasion. Madre Teresa la xe stà
nominà Beata el 19 otobre 2003.



https://vec.wikipedia.org/wiki/Luigi_Meneghello

Luigi Meneghello (nato a Malo, Vicensa, nel 1922 - morto a Thiene el 26 de
giugno, del 2007) el xe stà un scritor italian. El só primo libro, Libera nos a
Malo del '63, el xe ritegnù 'ncora deso dai critici come una de łe opere
leterarie piasè rapresentative del Nóvesento. Dal só libro I piccoli maestri
(1964) el xe stà fato anca un film nel 1998 direto dal regista Daniele
Lucchetti.

Nato a Malo nel 1922, un paexe de canpagna in provincia de Vicensa, Meneghello
el frequenta l'Università de Padoa, in dove ch'el se làurea in fiłoxofia; ghe
tóca però asàr lì i studi durante la guèra (tema che, insieme co' ła rexistensa,
el vien contà in tel libro I piccoli maestri).

Ła particołare storia de Meneghello ła xe indicativa del personagio, soratuto
dopo che ła fameja ła se trasferise da Malo a ła çità: dopo de 'ver frequentà i
primi ani de liceo, Meneghello el se ritira parchè drìo lu i studi i xe "masa
lenti" e el finise el liceo par conto suo, faxendo i ultimi dó ani in uno solo
(difati el ciapa el diploma de maturità a soło sedex'ani). Dopo del'8 setenbre,
Meneghello el entra a far parte, insieme co' i só conpagni sbandati, del Partito
d'Asion.

Nel 1947 el fonda e el dirige la càtedra de łeteratura itałiana al'Università de
Reading in Inghiltera. Dal''80 el vive faxendo 'vanti e indrío tra Reading e
Thiene, in dove el va a star na òlta par tute al'inisio del 2000, quando ghe
móre só mujér.

Ła poetica de Meneghello la xe particołarìsima: l'anbiente de paexe de Malo el
fa da fonte d'ispirasion par łe prime opere come Libera nos a Malo e Pomo Pero,
caraterixè da na lengoa tuta sua, na lengoa itałiana leteraria con contaminasion
dal diałeto vixentìn e con tante cólte citasion inglexi. Łe tematiche łe và dal
contar łe robe picenine che capita tra ła xente, ai episodi de fameja che serca
de contar, in vena umoristica, de na società contadina che al dì d'ancó ła xe
drio sparire, a łe storie de ła guera, par rivar in fine al periodo inglexe (del
“Dispatrio”).



https://vec.wikipedia.org/wiki/Ludovico_Manin

Ludovico Manin (o Lodovico Manin) (14 de majo 1725 – Venesia, 24 de otobre 1802)
xe stà un doge venesian.

Fioło de Lodovico Alvise et de Maria Basadonna, el xe stado el sentoventeximo et
ultimo doxe de ła Respublica de Venesia enfrà el 9 de majo 1789 et el 12 de majo
1797.

Ła fameja de i Manin ła xera orionda de Altin et ła rixulta prexente en Venesia
da el 1297. Anca se el pàr que endè el 1312 ła se fuse traslocada en Friułi,
endè ła ga otejnudo pu feudi; en el 1651, graçia a na corisponçion de çentomile
ducati, ła xe divejnuda una de łe fameje nobiłi de Venesia. I xèra paroni de
viła Manin de Pasarian de Codroipo, en la provinçia de Udine, et de viła Barbaro
en Maser, tacà a Cornuda, en provinçia de Trevixo.

Lodovico Manin el xera nato en el 14 de majo de el 1725; el sò pare el xera
Lodovico Alvise et la so mare la xera Maria Basadonna, pronevoda de en cardinal.
El xera majorasco de çinque masci. quande el xèra xoven el geva frequentàdo
ł'università de Bołogna et el xera convitor arent el cołejo de i nobiłi de San
Saveri: la el geva stanpàdo chalquedune propoxision de dirito natural da el
sostegnùde en esto periodo.

Quando el se ga dà a ła vita pubrica, el xe stàdo notàdo debòt par ła sò
jeneroxità, ła so onestà, ła so xentilesa et prinçipalment par ła sò richesa.
quande que el geva vintisiè ani el xe stado ełeto capitan de Vicensa, pò de
Verona endè el ga dovùdo frontesar ł'ałuvion de el 1757, incandenò el xè stado
capitan de Bresia. Ente 'l 1764 el xe stàdo nomenà procurador de San Marco de
ultra. Ente 'l 1769 el ga rechiedùdo et el ga otejnudo de no cuertar na carga
par el motif de ła sò sałude sbarlòta et anca parquè el xera pitost sordo. Ente
'l 1787 el xè stàdo çielto par far i onori a el papa Pio VI domente el traerseva
i tèren de Venesia, et el Papa el el gaeva rengrasiàdo nomenadoło cavajier et
dagàndoghe pareci priviłexi spirituałi.

El gaeva maridà Elisabeta Grimani, da ła quał el gaeva gavù na dote de
quarantaçincmile ducati; Elisabetta ła xera stàda educàda entè en monistier de
Trevixo et ła xera de sałute ancròja fen da toxa.

dapò ła schiça de el doxe Paolo Renier, el nom de Lodovico Manin el xe stàdo
sùvito un de i pisè clamàdi, prinçipalmente par ła sò richeçia et de i biłanci
desfàdi de el Stato: en Venesia, defati, el doxe el doveva proguarnir co i sò
mexi a parece spexe de el Stato. El pare que anca el predecesor, domente el xèra
drio schiçiar, el gavese prevedùdo ła ełeçion de Lodovico Manin.

El el entendeva da 'l bon de no esàr tant bon de resar ła dignidà doxal; demò el
ga capìdo de esar el candidado favorìdo el ga çiercàdo de schermirse: el ga
tacàdo a dir que ła nobiltà de ła sò fameja ła xera reçiente et par esto no el
xera digno de esar ełer a el doxado, pò el se ga prexentàdo en lagreme a
ł'asenblea ełetoral sconxurande de no ełexarlo. Inveçie el sè stàdo ełeto a el
prim bałotajo co vintioto voti (ł'asenblea ełetorałe ła xera conposta de 41
menberi), et enfrà el tripudi xeneral la çircołò ła voxe I ga fato doxe en
furlan, la respublica la xe morta!. El verbal de ła soò ełeçion el xe amò
tegnùdo entè ła bibioteca de el pałaso Giustinian, en łe Zattere a Venesia.
Quande que ghe xè stàdo comunicàdo de ł'ełeçion, el se gà sentìdo mal et el ga
dovùdo porse en łeto a polsar.

Zà ała data de ełesion de Lodovico Manin ła situasion de Venesia ła gera texa,
tra fermenti interni dovui ałe richieste de magior democraticità e łibertà e i
fati de Fransa, dove a se preparava ła rivołusion. 'Nte i ani sucesivi Venesia
ła ga sercà de mantegnerse neutrałe tra i Stati reasionari e łe forse łibertarie
spałexà dała Fransa.

El 30 de agosto 1792 so mujer Elisabetta ła xe morta a Trevixo; i so funerałi i
se ga svolti 'nte ła baxełega de San Marco. El doxe el gheva pensà ałora de
abdicar, ma a no ghe xe sta conceso. El ga sercà ałora de far caminare al mejo
ła machina publica, insistendo e controłando che tuti i titołari de cariche
publiche i se ategnese ai so doveri e che a se faxese 'na riforma de
magistrature ormai dexuete; el ga scrito 'nte łe so memorie: Fin dai primi tempi
della intrapresa dignità io aveva avuto occasione di conoscere che il nostro
governo non poteva sussistere, attesa la scarsezza di soggetti capaci,
l'abbandono e il ritiro di molti di essi andando al bando e dichiarandosi abati
e che quelli che restavano pensavano più al privato che al pubblico interesse.

On cronista ło ga descrito cusì: Aveva sopracciglia folte, occhi bruni e smorti,
naso grosso aquilino, il labbro superiore sporgente, andatura stanca, persona
lievemente inclinata. Si leggeva nell'espressione del viso l'interno sgomento,
che informava e governava ogni azione. El 30 de apriłe, quando zà łe trupe
fransexi łe gera rivà in riva ała łaguna e łe sercava de rivare a Venesia,
Lodovico Manin el ga pronuncià ła çełebre fraxe Sta notte no semo sicuri neanche
nel nostro letto.

Ałe sedute del Magior Consiglio dei dì sucesivi, indove a se doveva decidare se
cedare ałe richieste fransexi, el se ga presentà pałido e con voxe tremante:
Napoleon el pretendeva ła creasion de on rexime democratego al posto de
ł'ołigarchia, ło sbarco de on'armada de 4 000 soldati fransexi a Venesia (e a
sarìa sta ła prima volta de on exercito straniero a Venesia da ł'epoca deła
fondasion), ła consegna de alcuni capitani venesiani che i gaveva conbatù
ł'exercito fransexe invasor in teraferma. El dì 8 de majo el doxe el se ga
dichiarà pronto a metare zò łe insegne ducałi 'nte łe man dei capi deła
rivołusion, invitando 'ntel contenpo tute łe magistrature ało steso paso: a pare
che uno dei consijeri ducałi, tal Francesco Pesaro, el gavese invese spronà el
doxe a scapare a Zara, posedimento venesian 'nte ła Dalmasia ancora fedełe e
sicura. El 12 de majo a se ga svolta ł'ultima riunion del Magior Consiglio, in
cui, pur non esendo rivà al numaro łegałe, a xe sta decixo de acetar in tuto e
par tuto łe richieste de Bonaparte. A se ga decixo anca ło sgombaro dei soldati
schiavoni da Venesia, cusì da non determinare incidenti quando ca fuse entrà in
sità i miłitari fransexi. El 15 de majo el doxe el ga łasà el palazo ducałe par
ritirarse 'ntel palazo deła so fameja, e i fransexi i xe entrà a Venesia.

Ł'ultima seduta del Magior Consiglio ła xe sta descrita da Ippolito Nievo 'ntel
romanzo Le confessioni di un italiano.

Ła Dalmasia, posedimento de Venesia, ła xe sta conquistà dai Asburgo dopo ła
fine de Venesia.

Dopo ł'abdicasion, Lodovico Manin el ga rifiutà de diventar capo deła
munisipałità provisoria, e el ga smeso de frequentar ła bona società: no 'l se
faxeva catare in caxa quando che i ło sercava, no 'l partecipava ai pransi de
eticheta, no l'andava pì a teatro, no el ga fato pì da sàntoło. El ga dovesto
dare indrìo łe insegne ducałi, che łe xe sta bruxà dała munisipałità provisoria
in piaza San Marco insieme al "livro d'oro", el registro dełe fameje patrisie
che łe costituiva ł'ołigarchia. Dovendo pasejar parecio par motivi de sałute, el
vegneva insultà del popoło, che el rinpianseva el governo pasào. El vołeva finir
i so dì inte on convento, ma gnanca questo a ghe xe sta posibiłe.

El xe morto in caxa soa par idropisia e congestion polmonare el 24 de otobre
1802. El gheva disposto che el so funerałe el fuse svolto «con minore pompa
possibile», łasiando 110 000 ducati a beneficio de mati furioxi, putini
abandonai, putèe bisognoxe de dote. El xe sta sepolto 'nte ła Cexa dei Scalzi a
Venesia, a fianco de ł'atuale stasion feroviaria de Venesia Santa Lucia 'nte ła
tonba de fameja dei Manin dove zà a ripoxava so mujer.



https://vec.wikipedia.org/wiki/Luca_Zaia

Luca Zaia (Conejàn, 27 marso 1968) xe un połitego itałian. El xe el atuałe
Presidente de la rejòn Veneto.

Laureà in siénse de ła produsiòn animàłe a ła facoltà de medexìna veterinària
preso l'università de i studi de Udine, inte'l 1993 el xe sta elèto consijèr
comunałe a Godega de Sant'Urbano inte łe liste de ła Lega Nord-Liga Veneta.

Inte'l 1995 el xe entrà inte'l consìjo provinsiàłe faxendo ànca 'l asesòr a
l'agricoltura, cuìndi el 'è deventà presidente de ła provincia de Treviso dal
jugno 1998 a l'apriłe 2005.

Dopo el gà ricovèrto difarènti incàreghi preso ła rejòn Veneto: vicepresidente
de ła jùnta regionałe (2005-2008), co vàrie dèleghe al turismo, a l'agricoltura,
al svilùpo montanaro e a l'identità veneta. Inte'l periodo da asesòr al turismo,
ła rejòn ła xè devegnésta ła prima par prexènse turìsteghe en Itałia .

'L 8 màjo 2008 deventa ministro par łe połitighe agricołe inte'l governo
Berlusconi IV.

El primo problema che'l gà dovùo afrontàr come ministro xè sta queło de
l'esportasiòn del Bruneło de Montalcìn inte i Stati Unìi de la Mèrica, vietà
dopo che xèra stàe catàe fòra un fià de partìe de vin co certificasiòn falsa.
Queła volta, Zaia el gà réxo el governo garante de ła quałità de l'apresà vin
toscàn e 'l gà vosùo siglàr publicamente 'l acòrdo, faxendo en modo che la
solusiòn del problema gavese el steso rixàlto publico del problema steso.

Inte'l 2009, poco prima del G8 de l'Aquila, el gà presiedùo inte'l Castelbrando
de Cison de Valmarin el primo G8 agricoło, vertise che gà afrontà, tra l'altro,
el tema de ła fame nel mondo.

Come stabiłìo dal governo Prodi II e dal governo Berlusconi, Fogia xè stà sielta
come sede de l'Agensìa nasionałe par ła sicurèsza ałimentare: Zaia insieme ai
deputài leghisti el gà tutavìa disentìo, proponendo Verona al posto de ła cità
pujese łasando pèrdare Parma, xà sede de l'autorithy europea. I sò discòrsi i gà
scaenà połemiche no sol che da parte de łe forsze de opoxisiòn ( che i gà ciamà
in causa el ministro lecexe Raffaele Fitto), ma ànca i stesi parlamentàri pujexi
del Pdl no i xè stài contenti. Senatori de majorànza e de opoxisiòn i gà
prexentà na mosiòn par inpegnàr el ministro del Welfare, Maurizio Sacconi e el
ministro de łe pułiteghe agricołe Luca Zaia a confermàr l'indicasiòn de Fogia
come sede de l'agensìa che a quel momento, ła gaveva solo che su ła carta.

El 19 disénbre 2009 vién uficiałixà ła candidatura de Zaia a łe ełesiòn rejonàłi
del Veneto da ła diresiòn nasionałe del movimento che se gà riunìo a Padova. Ła
candidatura de Zaia ła xè stà votàda a l'unanimità e ła xè stà sostegnésta da łe
liste de ła Lega Nord, del Popoło de ła Libartà e da na tersa lista comùn tra
Aleansa de Centro de Francesco Pionati, l'atuàłe Democrasia Cristiana e del
Veneto par el Partito Popołare Europeo de Giorgio Carollo.

nonché el piexé votà tra i candidai Presidente in ItaƗia . El xe sucedùo al
Presidente Giancarlo Galan.

El 4 agosto 2006 el gà salvà un citadìn albanexe che, dopo un insidente , el era
stà intrapołà inte ła sò machina che ła xera drìo bruxar; Zaia in chel periodo
el xera vicepresidente de ła rejòn el gà risposto a un jornałista: «Non ciamème
eroe, a gò fato queło che dovarìa far ogni citadìn, a sò rimasto disgustà de
fronte a chi che gà tirà vanti sensa fermarse»

El 18 lùjo 2007 Zaia, a chel tempo vicepresidente de łarejòn Veneto l'è stà
multà par eceso de vełosità da na patùja de ła Połisìa de Stato mentre el jera
drio percorere a 193 km/h l'Autostrada A27 . El càxo el gà acuixìo na serta
rilevànsa inte ła cronaca nasionałe parché, co el suporto de ła Provincia, Zaia
gaveva istituìo dei Centri de guida segùra par l'educasiòn stradàłe dei xòvani,
con el fin de diminuir i insidenti stradàłi. Inòltre, el fàto l'è suceso dopo na
serie de insidenti stradàłli cauxài dal abuxo de alcool e da l'alta vełosità che
gaveva godùo de parécia atensiòn da parte de ła stampa.



https://vec.wikipedia.org/wiki/Lubeca

Lubeca (en tedesco Lübeck; 214, 20 km², m 13, 210 000 ab. ca.), ła xe na sità de
ła Germania, faxente parte del Land Schleswig-Holstein e situà lungo el corso
del fiume Trave, che preso el soborgo balneare de Travemünde se geta inte ła
Baia de Lubeca (Lübecker Bucht). Seconda sità del Land dopo Kiel e un tenpo uno
dei centri prinsipałi pa'l comercio del Nord Europa, ła se fregia del titoło de
"Libera sità anseatica" (Freie Hansestadt), 'vendo fato parte deła Lega
anseatica.

El çentro storico xe anoverà dal 1987 inte ła lista del patrimonio mondiałe de
l'umanità stiłà da l'UNESCO come "prototipo de sità ocidentałe del XII secoło".

Da uno dei so' citadini pì ilustri, el scritore Thomas Mann, la xe stà definìa
"carateristico nido".

El nome "Lübeck" deriva dała paroła slava Liubice, che vołe dire "(l')amà" e che
designava un insediamento soraba del IX secoło.

Lubeca se tróva neła parte sud-orientałe del Schleswig-Holstein, tra Anburgo e
Kiel (rispetivamente a nord-est deła prima e a sud-est deła seconda), al confine
con el Land Meclenburgo-Pomerania Anteriore (e quindi con l'ex Republica
Democratica Tedesca), a çirca 65 km a ovest de Wismar e a çirca 120 km a ovest
de Rostock.

Ai inixi del XV secoło, Lubeca contava 25 000 abitanti e ła gera una dełe pì
grandi cità tedesche e una dełe pì influenti sità europee.

Co el scioglimento deła Lega anseatica inte'l XVII secoło, la sità ga perso de
inportansa.

Inte 'l 1942, nel corso deła seconda guera mondiałe, xe stà distruto el 25% del
centro storico deła sità. Dopo el conflito, xe stà fata 'na opera de
ricostruxion, durà fin al 1961.



https://vec.wikipedia.org/wiki/Limite

In matemadega, el conceto de limite descrive come che 'na funsion la va man man
che el so argomento el va vissin a un vaeor determinà o come che 'na succession
la va man man che el so indice cresse all'infinito.

L'idea de limite gera za 'sta intuia in anni antichi, Archimede la gheva pensà
nel so metodo de esaustion e Newton Leibniz, Eulero e D'Alembert la gheva doparà
un fià alla bona ala fine del 1600.

A prima definission de limite co un fià pì de criterio ze 'sta data da Cauchy
nel 1800, fin rivare a quea ultima che ga dato Weierstrass

El conceto ze sta tracià par intiero soeo par merito de Heine che nel 1872 ga
fato suceso publicando on testo dove chel scriveva e regoe e le proprietà del
limite.

Altri studiusi se ga interessà ala roba, 'ndando a fondo man man che li studiava
l'anaisi infinitesimae. Nomi importanti ze Bolzano, Dedekind e Cantor.

Ze parò soeo nel 1922 che Eliakim Hastings Moore ed H.L. Smith ga dato 'na idea
generae del limite (topoeogica) , che xe quea che al dì de on'co doparemo in
matematica. Nel 1937, Henri Cartan ga dato on idea compagna usando el conceto de
filtro.

'Na succession { a n } {\displaystyle \{a_{n}\}} de numari reai ga come limite
el numaro a {\displaystyle a} se, man man che cresse n {\displaystyle n} i
termini dea succession "i ze pitosto vissini" al vaeore a {\displaystyle a} .

Par fare i figheti, 'sta idea vien data con ε > 0 {\displaystyle \varepsilon >0}
picenin quanto che ti vol ghe sie on numero natural N {\displaystyle N} chel
fasse in modo che | a n − a | < ε {\displaystyle |a_{n}-a|<\varepsilon } par
ogni n > N {\displaystyle n>N} .

'na succession x n {\displaystyle x_{n}} con n ∈ N {\displaystyle n\in \mathbb
{N} } ga tendense verso el limite a ∈ X {\displaystyle a\in X} se, comunque se
ciape on intorno B {\displaystyle B} de a {\displaystyle a} ,

ghe xe on N {\displaystyle N} in modo che x n ∈ B {\displaystyle x_{n}\in B} par
tuti i n > N {\displaystyle n>N} ,

Se X {\displaystyle X} xe on spassio de Hausdorff, se ghe xe el limite de x n
{\displaystyle x_{n}} che ga n ∈ N {\displaystyle n\in \mathbb {N} } , non ghin
xe altri.



https://vec.wikipedia.org/wiki/Lido_de_Venesia

El Lido de Venesia (anca dito soło Lido) el xé na sotil ìxoła che ła se slónga
per, a ocio, 11 chiłòmetri infrà ła laguna de Venesia e'l mar Adriàtico,
dełimitada dai porti de San Nicołò e Małamoco, colłigada a ła sità e a ła
teraferma soło coi vaporeti de łìnea e motozàtare per el strasporto de mexi
(ferry-boat).

Ła xé na de łe poche ìxołe de ła laguna su łe quałe ghe xé strade carosàbiłe; el
xé prexénte anca un pìcoło aeroporto turìstego.

Asieme a ła visina ìxoła de Pełestrina el costiuise na munisipałità del comun de
Venesia.

Có se parla del Lido, per spesifegar, al séntro abità prinsipal, desferénte da
altri posti del'ìxoła come Małamoco e i Alberoni.

'Ntei ténpi antighi el gera conosùo come Lido Bovense o de San Nicołò (ma anca
Lido de Ołivoło o de Rialto o senplexemente Lio) e el finiva, a sud, col porto
de Małamoco, daspò terà (deso el steso nome el xé dato al porto dei Alberoni).

Dai ténpi più antighi, 'nte ła parte setentrional del'ìxoła ghe gera l'abasia
benedetina che daspò ła xé servia per ospitar el cadàvere de San Nicołò, patron
dei naviganti. Miga łontan da ła céxa, un pìcoło spasio el vegniva, fin dal
1389, rasegnà da ła Repùblica de Venesia per łe muxe da morto dei Ebrei (el
simitero, davero interesante, el xé stà consà e ancuo eo se pol visitar).

Mentre Małamoco ła xé stada un dei séntri prinsipałi de ła Laguna (ma un
tremendo cataclisma, forse un maremoto, el ea ga fata descaxer, 'ntel XII
sècoło), ła parte setentrional no ła xé mai stada davèro abitada. Soło 'ntel
Siesénto el ga visto créser un abità intorno a ła nova céxa de Santa Maria Beta,
ma a metà Otosénto l'ìxoła ła gera ancor un'àrea de campi coltivada ad orti.
Anca per sta roba qua ła piaxeva ai poeti e scritóri, che ła ga sièlta come
destinasion o rexidénsa (se recorda George Gordon Byron e Thomas Mann).

El litoral del'ìxoła el xé particołarixà dai Murasi XVIII secolo, òpera de
difexa dal mar, chei se slonga dai Alberoni fin squaxi al piasal del Casinò. Qua
ghe gera na volta el vecio forte de łe Quatro Fontane (prima metà XIX sècoło),
ma dai ani '30 i ghe ga tirà su edifisi moderni come el Casinò, come xà dito, e
dal Pałaso del Cìnema, sede ideałe per i numeróxi evénti culturałi e mondani
ospitai da ła sità infrà i quai rexalta per l'inportansa ła Mostra del Cìnema.

Intorno al séntro del'ìxoła, l'architetura ła devénta rica de edifisi in stile
liberty e de parchi verdi. Ła via de comunicasion prinsipal el xé el Gran Vial
Santa Maria Beta, ła łarga strada alborada che ła tagia l'ìxoła, in longitudine
da ła laguna al mar. 'Nte ła xona ghe xé anca qualche canal, dividendo el Lido
in ixołori in maniera sìmiłe a altri posti de ła laguna.

L'antigo séntro de Santa Maria Beta el se fasa su ła laguna e'l conserva paréci
edifisi de fin Otosénto a parte a ła sóa céxa. In sto posto qua, 'ndando łóngo
ła costa de ła laguna se incontra el Tenpio Votivo, tirà su daspò ła prima guera
mondial in memoria dei morti e indove reposa el cadàvere de Nazario Sauro.

Łongo ła riviera San Nicołò, fianchixada da edifisi liberty, ghe xé ła località
San Nicolò indove se cata ła più granda fortifegasion del'ìxoła (el Ridoto del
Lido) e indove se pol amirar l'antiga céxa, tirada su de novo 'ntel Siesénto: il
giorno de ła Sensa el xé sto qua el łógo indove ła Serenìsima ła festixava el
Sponsali del Mar, festa che ła se tien anca 'ntei giorni de ancuo a magio.

'Ntel'altra parte dell'ìxoła, sul lai del mar, se cata invese el Longomar,
davero beo, el xé un łóngo vial chel costixa ła spiada co ai lai na fiła de
pignere che da ła xona del pasà Spedal Al Mar, a San Nicołò, el porta fin a co
scoména i Murasi.



https://vec.wikipedia.org/wiki/Leon_de_San_Marco

Par liòn/leon de San Marco o liòn marciano o liòn alàdo se intende a
rapresentasion simbolica de San Marco vangelista, rafigurado in forma de leòn
alàdo. Altri elementi presenti in varie combinasioni presenti xe: l'aureola in
testa e un libro e na spada tra le zate.

El leòn de San Marco el xe un secolare simbolo de a sità de Venezia, de a so
antiga Republica e atuale simbolo de el Comùn e de a Proìncia, nonché de a
Regiòn Veneto e de numerosi altri enti ed aministrasioni sivili e militari.

El leòn marciano el compare in bandiere, gonfaloni, stemmi, statue e schei. El
compare inoltre ne a bandiera navale sia mercantile che militare de a Republica
'Taliana.

A rapresentasion de San Marco in forma de leòn alado a xe na tipica iconografia
cristiana derivante da e visioni profetiche contegneste nel libro de
l'Apocalisse de San Zuane vangelista. El leon el xe defati uno dei cuàtro esseri
viventi descriti nel libro come posti arente al tròn de l'Onipotente ed intenti
a cantàrghine le lodi, da po' scelti come simboli dei Cuàtro Vangelisti. El leòn
el xe associàdo a Marco in funsion de e paroe co e quali scumisia el so Vangelo
in riferimento a San Zuane Batista:

El leòn el simboleggia anca la forsa de a paroa de l'Evangelista, le àle
l'elevasion spirituale, mentre l'aureola xe el tradisionale simbolo cristian de
a santità. El libro, simbolo del Vangelo, in tea magior parte de e
rapresentasioni venesiane el se presenta verto recando solitamente la scrita
latina PAX TIBI MARCE, EVANGELISTA MEVS ("Pàse a ti, Marco, evangelista mio")
che secondo un'antichisima tradision de e Venesie un àngiolo el g'avarìa rivolto
al Santo, nàufrago in te e lagune, preanunciandoghe che in cuèle tere g'avarìa
catà un giorno riposo e venerasion el so corpo. Tutavia el simbolo leonin el
esprimèa anca el significado aràldego de maestà e potensa (trato sto ultimo
sotolineà sopratuto da a còa felina alsà), mentre el libro ben el esprimèa i
conceti de sapiensa e de pase e l'aureola a conferiva un'imagine de pietà
religiosa. La spada, oltre a l'òvio significado gueresco, a xe invese anca
simbolo de justisia e defati a xe ricorente in te e rapresentasioni antropomorfe
e non de a Justisia. Xera dunque simbolicamente presenti tuti i caratteri con
cui Venesia la ama pensar e descrivare sé stessa: maestà, potensa, saggezza,
justisia, pase, forsa militare e pietà religiosa.

Tutavia tali interpretasioni no e xe universalmente acetade e la pi difusa
interpretasion a se limita a ritegner el libro verto simbolo de pase e queo
serado con spada simbolo de guera[citasion nesesaria]. Rare, ma presenti, xe
anca rafigurasioni del leòn privo sia del libro, che dea spada, che talvolta de
l'aureola (sopratuto ne a statuaria).

El simbolo del Regimento Lagunari Serenisima (deto MAO) el xe rapresentado da un
Leòn de San Marco in moèca in tea so version da guera (quindi Vangelo serado e
spada alsà), a cui fa da cornìsa do pi moderni fusìli.

Co a traslasion in sità del corpo de l'evangelista San Marco e la so adosion a
santo patrono de a sità e de o Stato, se ga tacà rafigurar el santo in figura
umana nei stemmi e nei gonfaloni publici. Le prime rafigurasioni de San Marco in
forma de leòn alado le xe stàde adotade nel 1261 , quando co a caduta de
l'Impero Latin Venesia la ga streto magiori raporti con l'Egito, tera el cui
sultan, Baybars, el inalsava un leòn passante quale stemma, e el porto de
Alessandria d'Egito, sità de cui el santo el xera stado primo vescovo. In sta
epoca la rafigurasion preminente la xera quea del leòn in moèca. A metà del XIV
secolo se ga tacà po ad esporre gonfaloni nei quali campegiava el classico leòn
marciano passante con libro e spada. Ne a stessa epoca tale iconografia la xe
stada in generale adotàda quale simbolo de o Stato. El gonfalòn el presentava el
leòn marciano su campo azuro bordàdo de cròsi e decorasioni dorade su fàscia
rossa. Le sie fiame e rapresentava i sie sestieri de a sità (ancuo, ne l'atuale
gonfalòn de a Regiòn Veneto, compare invese na fàscia par ciascuna provincia).
Le nave de a flota e usava invese esporre o stesso gonfalòn, ma con campo rosso
(come ne l'atuale gonfalòn de a sità de Venesia).

El leòn marciano el compariva po inquartàdo anca nel tricolòr de l'efìmera
Republica de San Marco, durante i moti risorgimentài del 1848.

El xe stàdo inoltre utilizado par la bandiera de e Isole Ionie, antigo
posedimento venesian, soto protetorado inglese prima come Republica de e Isole
Jonie (1800-1807 e 1815-1817) e sucesivamente come Uniòn de e Isole Jonie
(1817-1864). Ne a bandiera de sti do Stati el leòn el tegnèva na Bìbia serada su
sète frecce che simbolegiava le sete isole (Corfù, Cefalonia, Zante, Santa
Maura, Itaca, Cerigo e Paxos). Ne a bandiera de l'Uniòn xe stàda xontà nel
cantòn la Union Flag britanica.



https://vec.wikipedia.org/wiki/Julius_Nyerere

Julius Kambarage Nyerere (Butiama 13 aprile, 1922 – Londra14 otobre, 1999) el xe
stà el primo presidente de la Tanzania. Nyerere el xe diventà presidente del
Tanganyika en tel 1962, e de la Tanzania en tel 1964. Nyerere el se sa ritirà en
tel 1985. Fiol de Nyerere Burito, capo de i zanaki, el xera conosù come Mwalimu,
na parola swahili che vol dir maestro, sia par la so profesion prima de entrar
en politega, che par el so esenpio de vita da presidente del paexe.

Nyerere el ga studià a Musoma e Tabora. Dopo le scole superiori el xe ndà a
l’università a Makerere (Uganda) do el ga otegnù on diploma en educasion. Tornà
en Tanganyika, el ga laorà par tri ani come maestro en te la scola St. Mary’s de
Tabora do che el insegnava biologia e inglexe. En tel 1949 el xe ndà a
Edinburgh. A quel tenpo el xera el primo tanzaniano a studiar en te
n’uninversità inglexe e el secondo a ciapar on dotorato fora da l’Africa. En tel
1952 el ga finio i so studi de economia e storia. El xe stà a Edinburgh che
Nyerere el ga scominsià a programare na politega de socialismo africano. Al so
ritorno en Tanganyika, Nyerere el ga insegnà storia, inglexe e swahili al
collegio St. Francis’ de Dar es Salaam. En tel 1953 el xe stà eleto presidente
de la Tanganyika African Association - Asociasion Africana del Tanganyika -
(TAA). Nyerere el xera stà ono de i fondatori de la TAA co chel studiava a
Makerere. En tel 1954, el ga canbià la TAA en te l’Union Nasionale Africana del
Tanganyika (Tanganyika African National Union) – TANU. Dopo nianca on ano, el
TANU el xera el partito politego pi inportante del Tanganyika.

Nyerere el ga dovù lasar l’insegnamento par poder girar tuto el Tanganyika par
parlar co i capi locali e la zente. La so abilità a spiegar le so idee e la so
integrità lo ga jutà a portar el paexe a l’indipendensa senza dover conbatar na
guera de liberasion. Nyerere el xe diventà membro del Consilio Egislativo en tel
1958, el xe stà eleto primo consiliere en tel 1960, e primo ministro del
Tanganyika auto-governato en tel 1961. En tel 1962 el Tanganyika el xe diventà
indipendente e Nyerere proclamà presidente. En tel 1964 on colpo de stato el ga
parà via el sultan Jamshid bin Abdullah. Nyerere el ga proposto l’union co el
Tanganyika par formar la Tanzania. El partito unico al governo el xe stà ciamà
Chama cha Mapinduzi, partito rivolusionario.

Dopo la conferensa de Arusha, el TANU el ga aprovà la Dichiarasion de Arusha che
la scelieva el socialismo. El nome swahili del programa politego de Nyerere el
xera l’Ujamaa, che vol dire costruir na fameja. Anca se l so politega la xera
ciamada socialista, Nyerere el xera prima de tuto on african. La so idea
politega la xera quela de costruir on paexe che podese caminar co le so ganbe,
dandoghe a la zente el progreso, ma on progreso che i podea gestir co le so
forse. La so sielta de sinistra lo ga portà a esar considerà on paria da i paexi
ocidentali che i ga boicotà la Tanzania. En tel 1985, Nyerere el ga anuncià che
el se ritirava da la vita politega ativa a favor de el novo presidnete Ali
Hassan Mwinyi. Nel so discorso de adio el ga dito: “Mi no so riusio a portar el
paexe a l’autosuficenza. Bisogna dir la verità!”. Nyerere el xe rimasto el capo
del partito fin al 1990 e el xe considerà da tuti come el Pare de la Nasion.

Nyerere el ga sostegnù el movimento d ei paexi non alineadi, mantegnendo raporti
cordiali sia co l’Est che co l’Ovest durante la Guera Freda. A livel
continentale, el xe stà ono de i fondatori de l’Organizasion de l’Unità Africana
en tel 1963. El ga sostegnù vari movimenti de libarasion come l’ANC e el PAC del
Sudafrica, el FRELIMO del Mozanbico, el ZANLA de la Rodesia. Co el presidente de
lo Zanbia Kenneth Kaunda, Nyerere el xe stà ono de i leader de i Stati de la
Linea del Fronte, l’organizasion che sostegneva el governo basà so la magioranza
en Sudafrica. En tel 1978, en risposta a l’ataco de i ugandexi de Idi Amin Dada,
Nyerere el ga proclamà la guera contro l’Uganda, sconfito Idi Amin e verto la
porta par la ricostitusion de la democrasia en Uganda.

Nyerere el xera on catolego e el no ga mai nascosto la so fede. El ga speso
domandà a i vescovi de esar profeti e de jutarlo en te la so mision a la guida
del paexe. En tel genaro 2005 la diocexi de Musoma la ga verto el proceso par la
causa de beatificasion. Nyerere el ga senpre sostegnù la lengoa swahili e el ga
tradoto varie opere eoropee en swahili. Le pi inportanti le xe el Giulio Cesare
e el Marcante de Venesia de William Shakespeare.



https://vec.wikipedia.org/wiki/Julian_Assange

Julian Paul Assange (Townsville, 3 lujo 1971) xè on giornàłista, programador e
ativista austrałian, noto prinsipalmènte par ła so cołaboraxion al sito
WikiLeaks.

Assange el nase a Townsville, inte ła çità de Queensland, in te 1971. Si sposa a
diciott'anni e diventa padre; poi si separa dalla moglie.

Verso ła fine de i ani otanta el deventa menbro de on grupo de hackers noto cofà
"International Subversives" (Soversìvi internaxionałi). El utiłixa el pseudonemo
de "Mendax" (da na frase de Orasio: "magnificamente mendace").. Inte' 1991
subise n'irruxion neła so casa de Melbourne da parte deła polixia federałe
austrałian.. El saria infati riusio a asedere via modem a vari computer
apartenènti a n'università austrałian e a entràre inte' sistema enformategoco
del Dipartimènto deła difesa 'merican.. Inte 1992 ghe vien rivolti 24 capi de
acusa de hacking. Assange xè condannà, ma en seguito xè rilasia par bona
condota, dopo aver paga na multa de 2.100 dołari austrałiani.

Inte' 1995 programma Strobe, software open-source dedicà al port scanning. Inte'
1997 cołabora ała stesura dèl libro Underground: Tales of Hacking, Madness and
Obsession on the Electronic Frontier.

Dal 2003 al 2006, studia fisica e matemàtega ał'Università de Melbourne, ma non
otiene na laurea. Studia anca fiłosofia e neurosenxe.



https://vec.wikipedia.org/wiki/John_Ritter

Jonathan Southworth "John" Ritter (Burbank, 17 de setenbre 1948, 11 setenbre
2003 xe stà un ator merican, famoxo soratuto par la sit-com Three's Company (Tre
cuori in affitto), trasmexa 'ntel dal 1977 al 1984 (indove el gavea el ròło de
Jack Tripper. Inaxonta el gà vinto un Golden Globe e un Emmy Award

Fìo del cantante country e ator Tex Ritter, 'ntel 1977 el taca ła so aventura
'ntel mondo del spetacoło faxendo da dj durante 'na manifestasion de racolta
fondi par la lota contro ła scleroxi a plache; co' so fradèło Tom el riese a far
tor su miłioni de dołari par la cauxa. El frequenta el liceo de Hollywood e
l'University of Southern California indove el se łaurea in psicołogia come prima
disiplìna (major) ed in architetura cofà segonda disiplìna (minor) .

'Ntel 1971 el ciapa 'na laurea in arti dramatiche e, finalmente, 'ntel 1977 el
riva al suceso co' ek tełefilm Three's Company grasie al qual el otien 'na steła
neła Hollywood Walk of Fame (1984).

Ritter gà partesipà a diversi spetacołi teatrałi e a qualche pontàda de serie
famoxe cofà Starsky & Hutch e Love Boat 'vanti de esare conosùo 'ntel 1977
recitando ne ła serie tełevixiva Tre cuori in affitto (ła version 'mericana de
ła sit-com inglexe ani setanta Un uomo in casa), trasmesa da ła rède ABC indove
el interpreta el ròło de un omo ugnòło che studia par deventàr cògo e che se
cata a apartìr un partamento in afito co' do toxe. Łe do toxate jera in orìxene
ła bruneta "Janet Wood" (Joyce DeWitt) e ła bionda sbanpìa "Chrissy Snow"
(Suzanne Somers). Durante ła serie el personaxo de Janet l'è restà inalterà,
mentre invese ła Somers xe stà licensià 'ntel 1981 e altre atrici gà ciapà el so
ròło interprentando personaxi diversi, anca par exenpio ła xermana de Chrissy,
Cindy (Jenilee Harrison e Terri Halden (Priscilla Barnes), na nova coinquiłina
che no ła xe parente co' Chrissy. El personaxo de Ritter, Jack Tripper se
finxeva fenòcio (gay) co'l paron de caxa par poder spartìr el fito e 'l
partamento oo'łe do done. El sciò xe durà par diverse stagion dal 1977 al 1984
co' indexi de abàdo senpre un mucio alti e gran suceso de publico. Co' se gà
serà ła serie, Ritter gà reccità par un ano nel spin-off Tre per tre. Ła serie
orixinàl ancora ancùo vien speso replicà in TV e xe stà publicà in vari cofaneti
DVD.

'Ntel 1978 Ritter recita 'ntel ròło del manager de Ringo Starr nel speciałe
tełevixivo Ringo e 'ntel 1982, el dà ła so voxe al personaxo de Peter Dickinson
in Flight of Dragons. Dopo Three's company el so primo laoro xe stà Hooperman.
In sto show el interpretava el Detective Harry Hooperman. 'Ntel 1992-95 Ritter
xe tornà a ła TV par tre stagion 'ntel ròło de John Hartman in Hearts Afire.
'Ntel 1996 el gà recità 'ntel ròło del "papà" 'ntel video muxicałe del brano
Innocent Eyes de Graham Nash.

Infra łe varie partecipasion a tełefilm e serie tełevixive se ricorda queła in
Scrubs 'ntel 2002 'ntel ròło de j.D..

Inaxonta al fato ch'el gà laorà in tełevixion, Ritter xe aparso in nùmaroxi
film, tra cui i pì sełebri xe It (indove el interpretava el ròło de Ben
Hanscom), ła serie Piccola peste e Skin Deep - il piacere è tutto mio de Black
Edwards.

El 16 setenbre 1977 el spoxa l'atrice Nancy Morgan. Da l'union nase tre fiòi:
l'ator Jason Ritter, Carly e Tyler. Ła cùbia divorsia 'ntel setenbre 1996.

El 18 de setenbre 1999 el spoxa in segonde nose l'atrice Amy Yasbeck, co' ła
quała el gà laorà in diversi film tra cui ła serie Piccola peste, co' cui el gà
'na fìa, Stella (1998).

El mor a 54 ani, durante łe riprexe de 'na nòva pontàda de ła serie 8 semplici
regole, a cauxa de un cołaso: el vien subito portà in ospeàl dove, pochi istanti
dopo, el mor par la disesion de l'aorta e par le conseguenti conplicasion
cardiache. Visin a łù ghe gera so mugèr Amy e so fìo più grando, Jason.



https://vec.wikipedia.org/wiki/John_Cale

John Davies Cale (Garnant, 9 marso 1942, xe un muxicista, cantautor,
połistrumentista, conponidor e produtor discografego britanego, conosùo soratuto
pa'i so laori ne l'anbito rock (tra cui ghe xe da recordarse del grupo Velvet
Underground che gà fondà co' Lou Reed), sìben continuando ła so carièra el gabia
po' spasià so altri stiłi muxegałi.

John Cale xe nato a Garnant nel Galles del sud, in una xona un mucio
industriałixà del fiume Amman. Co'l jera bòcia el parlava noma ché el gałexe - a
cauxa deła forte influensa de so nona materna, che no vołeva ch'el inparase
l'inglexe fìn quando no l'à tacà ad andàr a scòła co'l gaveva sete ani. El se
gavea scoverto aver 'na gran pasion pa'l viołonseło, cussì el gà studià muxica
al Goldsmiths College, University of London. El gà anca organixà un picoło
concerto essendo stà influensà da ła corente artistega Fluxus A Little Festival
of New Music, el 6 lujo 1963. Inaxonta el gà contribuìo al cortometragio Police
Car interesandose senpre de pì a ła sèna avant-garde. Drìoman, finìa l'academia,
el ga viaxà atraverso i Stati Unìi par continuàr i so studi muxicałi slargando
cussì el so bagàgio de esperiensa, grasie a l'ajuto e a l'influensa de Aaron
Copland.

Rivà a New York City, el s'a catà co' vari influenti conponidori intrando in
contato co' ła "controcultura" de ła metropołi. El 9 setenbre 1963, in conpagnìa
de John Cage e tanti altri, Cale gà parteçipà a 'na maratona pianistica łonga
disdòto ore che xe stàda ła prima raprexentasion integrałe de l'òpara de Erik
Satie ''''Vexations"''. Dopo la performance, Cale xe aparìo in tełevixion nel
spetacoło (show) ''I've Got a Secret''. In seguito el xe intrà a far parte del
'ensemble muxicałe direto da La Monte Young, il Theater of Eternal Music conosùo
anca cofà "The Dream Syndicate", (da no confusionarse co' l grupo ani otanta che
se ciamava conpagno).

'Ntel 1965 el fa conosensa co' Lou Reed che a quel tenpo laorava cofà conponidór
so comisión de cansónete pop, descoverxendo de aver co' łù ła pasion pa'l
sperimentałismo e pa'l rock'n'roll. In conpagnìa de Reed (prima voxe, chitara),
Sterling Morrison (baso e chitara) e Angus MacLise (sucesivamente sostituìo da
Mauren Tucker (Percusión) forma i "Velvet Underground". El so primo disco (The
Velvet Underground & Nico) vien publicà 'ntel 1967, co' ła partecipasión de ła
modèła (indrìoman deventàda cantante) Nico; resta ancora ancùo uno dei mejo
albun rock de ła storia.

Nel grupo el gà sonà segondo i tòchi, vioła ełetrica, pian e baso ma soratuto,
el vołeva un sperimentałismo che smisià al stìłe de Reed rendese tìpego el "son"
dei Velvet. I ràdeghi capità 'ntel grupo in ùltima dovùi a l'egocentrismo de Lou
Reed (cao del grupo), gavea ròto l'archimìa portando a un segondo disco ("White
light/White heat") dai soni pì àcidi, pì "tachénti" e anca pì sperimentałi.

'Ntel 1968, drìo ła publicasión del segóndo albun, Cale gà łasà el posto (in
ùltima slontanà da Lou Reed); i do laori drìo in studio (The Velvet Underground
e Loaded), registrà dal grupo dopo el sbandón de Cale gà reportà a łigne
mełodiche pì decifrabiłi (reciabiłi). Cale gà anca cołaborà co' Nico, Brian Eno
e Terry Riley co'i quałi el gà insixo so'l prinsìpio dei ani setanta vari albun.
El gà anca prodòto el primo, omonemo LP dei Stooges ('ntel 1969) e 'l primo de
Patti Smith, Horses.

Cale gà sonà anca 'ntel primo disco da sołista de Nico del 1967, Chelsea Girl,
disco che gaveva canson scrite dal steso Cale, da Reed e da Morrison, che gaveva
partesipà come muxicisti ne l'albun. Cale se gà simentà anca come parolièr nei
brani Winter Song e Little Sister.

'Ntel 1968, John Cale gà spoxà ła stiłista Betsey Johnson. El matrimonio però no
xe stà masa longo e cussi i s'à divorsià 'ntel 1971.

Oltra a conparìr nei primi do albun dei Velvet, Cale gà sonà l'organo nel brano
Ocean durante łe sentàe de registrasion par publicàr el quarto disco del grupo
Loaded, squaxi do ani drìo ła so insìda da ła formasion del grupo. Infati el
jera stà reportàin studio dal manager del grupo Steve Sesnick in un tentativo
patòco de darghe ancora foram a quel grupo orixinal che gera i Velvet. Sìben ła
version precedente che gaveva anca ła so cołaborasion no xe finìa so' ła finałe
de l'albun, la rejistrasion demo de Ocean xe stà po' parte de ła ristanpa slargà
del disco Loaded: Fully Loaded Edition del 1997. A ła fìn, altre sinque canzoni
inedite registrate da Cale quando ancora era un membro dei Velvet Underground
tra il 1967 e il 1968, sono state incluse nelle raccolte di inediti VU (1985) e
Another View (1986).

Dopo aver mołà el grupo dei Velvet Underground, Cale gà laorà cofà produtor
discografego produsendo diversi albun, conprexi i dischi de Nico, The Marble
Index, Desertshore e The End. Sucesivamente el gà prodòto l'albun omonemo
d'exordio dei The Stooges. El gà partesipà al segondo disco de Nick Drake,
Bryter Layter, sonando ła vioła in do canson de l'albun, Northern Sky e Fly.

'Ntel 1970, inaxonta a ła so carièra cofà produtor, Cale gà tacà a registrare i
so albun da sołista. El primo disco, Vintage Violence, a despèto del titoło gà
muxeghe folk-pop, abastansa łontane dal stiłe sperimentałe mostrà nei Velvet
Underground. In seguito, el gà cołaborà co' el conponidor clasego, Terry Riley,
a ła conpoxision strumentałe Church of Anthrax. I so esperimenti co' ła muxega
clasica xe andà 'vanti 'ntel nel 1972 co' el segondo albun da sołista The
Academy in Peril.

'Ntel 1972, el gà firmà un contrato co' ła Reprise Records. The Academy in Peril
xe stà pròpio el primo progeto sviłupà par la Reprise. El disco drìoParis 1919
(1973) xe un ritorno a un stiłe più convensionałe. Paris 1919, albun dei testi
criptici e conplesi, xe retenùo el so caołavoro.

El laoro de Cale come produtor xe continuà 'ntel 1974 co'l gà firmà par
laIsland, ocupandose dei dischi de Squeeze, Patti Smith, The Modern Lovers e
Sham 69. Durante sto perdio, el xe stà anca scovridor de tałenti par la Island.

Tornà da nòvo in Gran Bretagna, Cale gà publicà 'na serie de albun che se moveva
so' na nòva diresion. Łe so òpare xe deventàe tètre e dark, speso che portava un
senso de agresività latente e morboxa. Ła triłogia discografega - Fear, Slow
Dazzle, e Helen of Troy xe stà registrà co' altri de ła scudarìa Island cofà
Phil Manzanera e Brian Eno dei Roxy Music, e Chris Spedding. Sta faxe de ła
carièra muxicałe de Cale xe enblematicamente raprexentà da ła so disturbante
cover del clasico de Elvis Presley Heartbreak Hotel, che se cata sia 'ntel Slow
Dazzle che 'nte l'albun live June 1, 1974, registrà co' Kevin Ayers, Nico ed
Eno, e da ła so performance in Leaving It Up To You, 'na salvàdega tacàda ai
mass media conservà orixinalmente 'ntel disco Helen of Troy (1975), ma prèsto
scartà da łe ristanpe drìo de l'albun forse par i referimenti ne ła canoson a ła
sasinàda de Sharon Tate.

'Ntel 1977, el gà publicà l'EP Animal Justice. Łe so exibision dal vivo, speso
de gran spesor, se asociava ben a ła nasente sèna punk rock. Cale gà scomissià
so'l palco a uxàr 'na mascàra da hockey so giàso (vedare ła covertina de ła
racòlta Guts del 1977). Sto solook gà antisipà de diversi ani el film Venerdì
13, dove Jason Voorhees, el cativo de ła serie, sfogia 'na mascàra conpagna.
Durante un concerto, el gà copà un połàstro vivo co' 'na manèra, e 'l so grupo
gà łasà el palco in segno de protesta. El baterista de Cale, un vegetarian
convinto, xe stà cussì descomodà da l'evento da łasàr el grupo. Indrìoman Cale
gà ameso che stiso senegiaménti de siménto de l'epoca gera da ricondurse ad un
masìso utitiłxo de cocaina.

'Ntel dìsenbre 1979, el lìgame de Cale co' l'ètica punk gà avùo el so pico co'
ła publicasion de l'albun Sabotage/Live. El disco, rejistrà dal vivo al CBGB in
xugno, gà forti performance vocałi e strumentałi.

'Ntel 1981, Cale xe pasà a ła A&M Records e gà provà a trovàr un son pì
comerciałe co' l'albun Honi SoitHoni Soit]]. Andy Warhol s'à ocupà de ła grafega
de coertina, el design xera in bianco e negro, ma contro ła vołontà de Warhol,
Cale ghe gà vosùo far cołoràr. El nòvo corso no gà avùo suceso, e 'l so raporto
co' ła A&M xe finìo. Ai tenpi, Cale gà spoxù ła so tersa mugèr, Rise Irushalmi.
(I so primi do matrimoni gera stài rispetivamente co' Betsey Johnson e con
Cynthia Wells, megio conosùa cofà "Miss Cynderella" de łe The GTOs).

Indrìoman, el gà firmà un acordo co' ła Ze Records, eticheta ch'el gaveva
contribuìo a creàr e che gavea zontà anca ła Spy Records, 'na caxa discografega
che John Cale gavea fondà in conpagnìa de Jane Friedman. L'ano drìo, Cale gà
rełasà ''Music for a New Society''. Dobòto pasà sensa rimarco, el disco xe ancùo
considerà da ła critica uno dei mejo laori sołisti de Cale.

Provando co' un ultimo tentativo de raxonxer el suceso a livèło comerciałe, Cale
gà registrà l'albun Artificial Intelligence par la Beggars Banquet records. El
disco, scrito in cołaborasion co' Larry "Ratso" Sloman, xe caraterixà dal son
dei sintetixatori e de ła baterìa ełetronica e da atmosfere un mucio pop.
Purmasa par Cale, anca el tentativo de sfondràr no gà avesto suceso, anca s'el
singoło estrato da l'albun Satellite Walk s'avea vadagnà ła temporanea
çełebrità.

'Ntel 1990 co' Lou Reed el gà publicà Songs for Drella, albun de comemorasion de
l'amigo Andy Warhol; xe stà infati Warhol el promotor del so progeto artistego:
xe stà el pare che gà sernìo el nome del grupo, sua xe stà anca ła famoxa
covertina co' ła banana "sbuciabiłe", pol darse che fusse stà sua l'idea de
asociar el grupo ła voxe de Nico.

'Ntel 2003 el torna a publicàr nòvo material co' l'albun HoboSapiens, sta volta
influensà da ła muxica ełetronica moderna e de l'alternative rock. El disco gà
risevùo boni riscontri e xe stà co-prodoto da Cale in conpagnìa de Nick Franglen
del Lemon Jelly. Al disco indrìoman xe stà publicà 'ntel 2005 l'albun
BlackAcetate.

Ancora in atività pasai più de 40 ani, John Cale ghe gà dà a łe stanpe de
recente 'na racòlta live (Circus Live, 2007), che ło gà ocupà in un gran tour
eoropeo, co' łe do tape itałiane de Miłan e Urbin (Teritorio Muxicałe.



https://vec.wikipedia.org/wiki/Ipotexi

N'ipotexi (dal greco antego ὑπόϑεσις hypothesis, conpósto da hypo, "sóto" e
thesis, "poxision", ovvero supoxision) ła xe ła premexa sotexa a un ragionamento
o a na demostrasion.

El significà de ła paroła a łe origini el era n'idea inteligente o un metódo
matematego capase de senplificar i calcołi, ma che no el era nesexariamente
reałe. Co sto significà el Cardinal Bellarmine el uxò ła paroła quando che el
avvertì Galileo Galilei de no tratar el movimento de ła Terra come reałe.

In l'uxo comun, n'ipotexi ła xe n'idea provvixória el cui vałor dev'èser asertà.
L'ipotexi ła reciede quindi un sfórzo da parte dei resercatori par confermarla o
negarla. N'tel metódo ipotetego-dedutivo, n'ipotexi ła dovrebe èser
falsificabiłe, ovvero ła dovrebe èser posibiłe deciararla falsa, sołitamente
tramite oservasion e conseguente formulasion de n'altra ipotexi łogega.

Ła paroła "ipotexi" ła xe stà uxà in modo no correto par l'ipotexi de Riemann,
che ła dovrebe èser pì propiamente ciamà congetura.

Ła texi ła xe ła propoxision de cui si vołe asertar ła verità. El ragionamento
che el bixogna exeguire par rivar a tałe verità si siama dimostrasion.



https://vec.wikipedia.org/wiki/Henry_Winkler

Winkler xe nassùo a Manhattan (New York) el 30 otobre del 1945, so fìo de Harry
Irving Winkler e de Ilse Anna Maria Hadra, tuti do imigrà todeschi de orìxene
ebraica, rivài nei Stati Unìi 'ntel 1939, prima del scomisio de ła segonda guèra
mondiałe; so pare gera el dirigente de 'na segarìa..

Henry gà frequentà ła McBurney School otegnìndo ła laurea a l'Emerson College
'nel 1967, par può otegnìr un Master ne łe Bełe Arti ała Yale School of Drama
'ntel 1970. 'Ntel 1978, l'Emerson College gà conceso a Henry un dotorà honoris
cauxa in Letare, inisiativa po' emulà anca da l'Austin College.

Durante el decenio de produsión de Happy Days, Winkler gà recità anca in altri
film. Finìo el tełefilm, ła so carièra de ator se gà interota montaneamente
concentrandose ne ła produsion e neła regia. Gà prodoto infati tanti tełelfilm
come MacGyver, Storie incredibili e Mr. Sunshine e gà direto film come Alla
scoperta di papà (1988) co' Billy Crystal e Un piedipiatti e mezzo (1993) co'
Burt Reynolds.

Dal 2003 al 2006 el gà partisipà a ła serie tełevixiva Arrested Development - Ti
presento i miei, nel ròło de l'avocato Barry Zuckerkorn. Nel stesso periodo el
gà anca ciapà parte a ła sfortunà serie tełevixiva che xe durà poco Out of
Practice - Medici senza speranza.

'Ntel 2008, in ocasion de le elesion presidensiali statunitensi, el partesipa al
cortometragio reałixà da l'amigo Ron Howard a sostegno del candidato democratico
Barack Obama. Nel corto el torna a vestìr i pani de "Fonzie", cussì come Howard
torna a recitàr el personaxo de Richard "Richie" Cunningham.

A partìndo dal 2003, insénbre a ła zornałista Lin Oliver, el gà tacà a scriver
la fortunada serie de libri par fiòi che gà par protagonista Hank Zipzer, un
tosatìn de nove ani colpìo da dislesia come l'autor medèmo. Nei romanzi, ispira'
a l'infanzia de l'autor, el personaxo de Hank se cata a conbater contro le
dificoltà scolastiche fando ricorso a stratagèmi fruto de ła so granda
creatività. El primo vołume de ła serie, "Hank Zipzer e le cascate del Niagara",
xe stà stato publicà nel mese de magio 2013 da ła casa editrice Uovonero. 'Ntel
novenbre 2013 xe usìo in Itałia el segondo vołume sempre par Uovonero dal titolo
"Hank Zipzer e la pagella nel tritacarne". A disenbre 2013 el vien intervistà da
un xornałista de la BBC che però no ło riconosse, scambiandolo par un pasànte,
Winkler no se gà sconponésto e gà risposto a łe domande.

El 19 agosto 2008 la sità de Milwaukee gà çełebrà el personagio de "Fonzie", e
ghe gà dedicà 'na statua in bronxo co' łe fatése del protagonista del tełefilm.
Henry Winkler gera prexente a ła cerimònia co' tuta ła so fameja "reałe" e ła so
famegia "tełevixiva" de Happy days.

El 15 setenbre 2011, in t'una cerimònia che s'à tegnùo 'rente l'inbasàda
britanica a Washington, Winkler xe stà insignìo del titòło de uficiałe
del'Ordene de l'Impero Britanico (OBE) par i so meriti nel canpo de ła riserca
contro ła dislesia infantiłe.

Dal 5 maxo 1978 l'è sposà co' Stacey Weitzman; la copia gà do fiòi, Zoe Emily
(1980) e Max Daniel Winkler (1983). Henry gà un fiàstro, Jed, fìo che Stacey gà
avùdo dal precedente marìo, l'avocato Howard Weitzman. Xe el santòło de Bryce
Dallas Howard, so fìa de Ron Howard, so gran amigo. s di Bryce Dallas Howard,
figlia di Ron Howard, suo grande amico.



https://vec.wikipedia.org/wiki/Guera_ugandexe_tanzaniana

La Guera Ugandexe Tanzaniana, che i ugandexi i le ciama Guera de Liberaxion, la
xe stà na guera combatua tra i do paexi africani en tel 1978-79. Co la guera, el
regime ditatoriale de Idi Amin Dada el xe cascà.

I raporti tra Uganda e Tanzania i no xe mai stà boni. Co l’arivo al poder de Idi
Amin i xe diventà anca pi texi. Amin el ga fato on colpo de Stato par parar via
Milton Obote en tel 1971. Obote e i so scagnosi i xe scanpà en Tanzania. Co, en
tel 1972, i sostenitori de Obote i ga provà a far cascar Amin, sto quà el ga
accusà el presidente tanzaniano Julius Nyerere de esar drio al pian par rebaltar
el governo ugandexe. En tel otobre 1978, i soldadi del batalion Simba (i leoni),
stufo de i sopprusi e de la poca vixione del governo, el ga atacà el palazo
presidenziale de Kampala. Amin el xe scanpà via co la so fameja. Quasi tuti i
soldadi del sud i ga tacà a protestar e far sachegi. La protesta la ga catà
sostegno anca en Tanzania, do ghe vivea tanti rifugiati ugandexi. I soldaidi de
Amin i ga atacà i ribeli e i li ga seguì oltre el confin, invadendo la Tanzania.
Par cuerzar stò erore, Amin el ga acusà Nyerere de verghe invaso l’Uganda.

El presidente tanzaniano el gà ciamà a le armi tuti quei che I podea conbatar
per el paexe. A l’esercito e le riserve se ga zonà anca i ugandexi che vivea en
Tanzania. En particolare i grupi guidà da i opositori ugandexi Tito Okello,
Yoweri Museveni e Aken p’Ojok. Sti qi i ga formà la Armada Ugandexe Naxional de
Liberaxion. I tanzaniani i volea entrar en Uganda e darghe na lexion a Amin, ma
i no volea conquistar el paexe. I gavea, invese, paura de l’esercito ugandexe,
chel xera considerà ono de i mejo preparà de l’Africa. El xe par questo che i
tanzaniani i ga meso le prime sità a fero e fogo. I ga distruto Kasala e le
infrastruture che i ga catà par strada pensado de ritirarse dopo poco. I soldadi
ugandexi i xe scapà via, robando tuto quel che i podea. A far bataja i xe
rimasti i soldadi libii mandadi da Ghedafi. Dopo na rpima vitoria libica, la
note del 11-12 marso 1979, i tanzaziani i ga atacà e sfondà le resistenze. El 10
de aprile i ga ciapà Kampala e l’aeroporto de Entebbe. I soldadi libici i xe
tronà a casa sua. L’esercto ugandexe el se ga frantumà en tante milisie che le
ga tacà a far na guera sivile, ognuno par conto suo. I tanzaniani i ga scominsià
la conquista verso el nord, ma co calma, par evitar morti de lori. Ci ga rimeso
i xe stà i ugandexi che i ga visù el peso momento de la so vita naxional. Le
Cexe, sopratuto la Cexa Catolega, le ga tentà de mediar la paxe e de far
funsionar el paese. Tanti misionari i xe stà copà par il loro laoro a favor de
la gente.



https://vec.wikipedia.org/wiki/Gravo

Gravo (per taliàn: Grado) xé una pìcola isola de ‘l alto Adriatico, davanti de
la Laguna de Gravo.

Gravo xé un comun de 8691 aneme in Provincia de Gorisia, 'nte'l Friuli Venesia
Giulia, che ‘l conprende anche le frasion de Fosalon e Boscat su la tera ferma.

I abitanti i se ciama “graisani” (per taliàn: “gradesi”) e ‘l dialeto xé ‘l
dialeto graisan.

‘L paese xé stao fondao al tenpo de Atila, ‘nte‘l 452, cò la zente de Aquilea
l’hà sercào rifugìo ‘nte le isole de la Laguna de Gravo e l’ha costruìo ‘l
Castrum, la cità vecia. Gravo l’ha cognosùo un periodo de gran splendor: ‘l xé
stao sede de una Patriarchìa, del 568, e i pescauri graisani i ha fondào
Venesia[citasion nesesaria]. Per sto motivo se dize che “Gravo xè figia de
Aquilea e mare de Venesia”.

Dopo sèculi de decadensa, Gravo xé tornagìa ‘nportante soto l’Austria a la fine
del XIX° Secolo. Gravo gera diventagia la spiagia dei siùri e i nobili de Viena
e de duto ‘l Inpero Austro-Ungarico. ‘Ntì primi ani del Novesento gera mundi
miseria, ma al turismo e a la pesca, che i s’hà svilupao mundi d’ì ani Sesanta,
anche grasie a le terme, i hà creao una gran richesa. Ora de deso, ‘l turismo e
la pesca xé le principali atività de l’isola.

La più granda tradisiòn de Gravo xé ‘l Perdòn de Barbana. La prima domenega de
lugio, la statua de la Madona che la vien portagìà dela Ciesa Granda fin a
l'isola de Barbana cò una procesiòn de barche che la traversa la laguna.

‘L graisàn più cognusùo xe ‘l poeta Biagio Marin, che l’ha scrito opere in
dialeto graisan.

Xè coniusui a livelo nasional anche al zugador de balon Mario David che ‘hà
zugao ai Mundiali in Cile, la presentatrice Luana Colussi e al studioso Marco
Marchesan (http://www.uim.mi.it/Marchesan.htm).



https://vec.wikipedia.org/wiki/Graspa

Ła graspa (dita anca sgnapa o vinassa) ła xe un distiłato fato dai graspi de ua
dopo ke i xe sta torcià par far el vin. 'Nte ła distiłasion, el vapore el va su
par i ałanbiki, el pasa traverso i graspi skisà e el se porta via i aromi dełe
ue. Ła graspa ke se beve ła xe fata par metà de aqua, par un 38-68% de alcol
etiłico, el resto xe alcol metiłico, alcołi superiori, aldeidi, esteri e açidi.

I storici i parla par ła prima volta deła graspa 'ntel 511 in Friuli a Cividałe,
dove ke i Burgundi, vegnù xo dal'Austria, i gavaria scominsià a doparare i
ałanbiki, ke i ghe serviva par distiłar i pomi, par distiłar i graspi de ua. Un
ato scrito da 'n nodaro de Cividałe, 'ntel 1451, el parla proprio de 'n atrezo
par far ła graspa.

La sgnapa se pol bererla slissa, da 'n goto de dimension ridote. La "unità de
mesura" par bere la sgnapa la è al cuchet, che de solito al coresponž a
0,05 litri. Ła graspa, oltre che berla lìsia, se pol far anca queło che vien
ciamà "el rexentin": cioè dopo magnà, prima se bee el cafè, dopo in te ła stesa
chìcara, dove ghè restà i fondi de cafè, se ghe uda na s-cianta de graspa, e con
questa se "rexénta" ła chicara. Ełora ła graspa ła ciapa l'aroma del cafè e l'è
'ncora piesè bona.

La sgnapa, par al so contenuto alt de alcool, qualche olta la gnen doperada come
desinfetante, anca se par sto scopo cognen doperar al alcool denaturà. Se pol
doperarla inveže come conservante par žerti tipi de fruta come le giasene, le
franbole, i pon de sotspecie da fjor, la ua e le farjese. La sgnapa, come ogni
alcoolico, la rende na sensažion de calt e par sto motiu la gnen doperada come
digestiu o par jutarse a scaldarse fora dopo er ciapà tant fret o dopo esser
stati tant tenp sot la pjoa. Par curar rafredor stagni se pol ciapar an goto de
lat, scaldarla e desfarghe entro an sculjer de mjel. A sto punto se ghe donta an
terž de 'l volume de sgnapa e se beu dò tut te 'n bocon. Pena fat sto tant, se
nda te 'l let e se se quata polito.

Se definiss sgnapa da troi quela sgnapa che la gnen produsesta de frodo, cioè
senzha er na licenzha de distilazhjon, una de inbotiljament, senzha pagar le
tasse, o comunque de scondjon de la autorità statal. Tante olte se trata de
sgnape co grado de alcool fat a ocio, magari triste, torgole o che le inzhende.
Zherte olte invezhe le pol esser tant pì bone de quele industriai par la
possibilità de sjelder le materie prime, de far corer poch la caljera, de far
sgnapa in do passaji (cioè prim cavar al gredo a 20-30%vol, e podopo far la
refina par er la sgnapa a 50%vol.). Gnerèe da pensar che la definizhjon "da
troi" la fusse ligada a 'l problema de la comercializazhjon, che la nda fata de
scondjon, sichè al trasporto se 'l fa par i troi invezhe che par la viabilità
principal. Na seconda spjegazhjon, fursi pi franca, la sarèe che al nome al
gnesse da 'l fato che gnea montà i alanbich fora par le canpagne ten posti
sconti. La pena par chi che fea sgnapa desfrodo, difati, da 'l 1871 la prevedea
al sequestro de la atrezhadura e de 'l prodoto e na multa in schei. Ten sta
manjera se ruea an controlo al era facile scanpar cossì se perdia prodoto e
atrezhadura, ma almanco se sparagnea la multa in schei e la facia.



https://vec.wikipedia.org/wiki/Gosalt

Gosalt al è an comun de 885 abitanti de la provincia de Bełun. Al capoluogo al è
Don (1141mslm).

Al paess al è stat ciapà in maniera seria da la aluvion de 'l 4 novenber 1966,
quando che 'l fea pi de domili abitanti. La aluvion la à menà via fražion
intiere, le vie de comunicažion le è state serade e qualcheduna la è stata messa
a posto dopo trenta ani. Al paess tant par la posižion descomeda che par sti
fati al à subì an calo de popolažion.

A 940mslm. Al paess al è te la alta Val de 'l Mis, a redoss de 'l Parco Nažional
Dolomiti Belunesi. La parochia de Tiser, dedicada a San Bartolomeo, la nass inte
la prima metà de 'l 1600 e lora la contea 1000 abitanti. La economia de 'l posto
in prenžipio la era ligada a le miniere de cinabro (miniera de Vallalta) e de la
vesina miniera de calcopirite de la Val Inperina. Žerti segn de ricerche
minerarie i è de 'l 1400 a opera de minator todeschi. Pi tardi al posto al è
stat sot de 'l Inpero Austro-Ungarico e sot de la republica de Venežia. La đent
de 'l posto la laorea inte le miniere o comunque in funžion de quele. La
agricoltura no la è mai stata la economia principal. Al paeset al è famoss par
la tradižion de i conža che da qua i partia par l'Italia e par i Stati
confinanti co pochi arte par far e inpajar carieghe. I conža par difender al so
saer e par parlarse fra de lori senža esser intendesti i se à inventà an so
gergo ciamà "Scapelament de 'l conža". Al gosaldin Giocondo Dalle Feste de 'l
2003 al à publicà an dižionario de le parole de sto gergo.



https://vec.wikipedia.org/wiki/Ganimede_(astronomia)

Ganimède l'é el prinẑipal satèlite de 'l pianeta Giòve e 'l pì grant de tut el
Sistema sołare; el pasa vìa par dimension (ma nò par masa) el pianeta Mercùrio.
Ganimède el fa el giro de Giòve te pok pì de sète dì e 'l é a 'l dopio de la
distanẑa da Giòve ke nò a Eoropa e cuatro òlte tant ke nò Io.

El é fat pì ke altro de silicati e giaẑ de acua. El nùcleo, ben separà, el é fat
de fèr lìcuiđo. Se pensa che existe 'n osèano de acua salađa fonda ẑirca 200 km,
fra do strati de giaẑ. La superfis de Ganimède la mosa pì ke altro do sòrt de
taren: le region scure, vèce e piene de cratèri, ke se pensa ke le se sie
formađe de 4 miliarđi de ani e le scuèrẑ en tèrẑ de 'l satèlite; cuele pì ciàre,
de formaẑion en cik pì nòva, pok galive e piene de cròti che scuèrẑ el rèst.
Parké ke ghen sìe le striature che se vet te i tòki ciari no se 'l sa de 'l tut,
ma fursi le é par la atività tetònica ativađa de 'l riscaldamènt de le marèe.



https://vec.wikipedia.org/wiki/G%C3%A8xo%C5%82o

Gèxoło (dita anca Jèxoło) el xé un comùn de 24 479 abitanti 'nte ła Provincia de
Venesia. Łe se cata a nord-est del cavołógo, su quea penìxoła che ghe xé infrà
laguna e Mar Adriàtico, sora de Cavałin.

Indove ancuo ghe xé el comun de Gèxoło, na volta, fin al IX sècoło, ghe gera na
sitadina bastansa rica ciamada Equilium. Sta qua ła gera anca sede de na
diòcexi, ma per via de catàstrofe climàteghe ła ga perso tuta ła sóa inportansa.
Sto séntro el xé nasùo na seconda volta co'l nome de Cavazucarina, grasie a ła
famégia dei Soranzo, chei gaveva paréci teréni da ste parte. 'Nte'l 1499 i ga
sièlto de desviar el Piave e el Sil faxéndo un canal chel pasava indrìo sti
posti, chei ga tólto el nome de Cavazucarina da Alvise Zucharin, ingegnèr ciamà
per reałixar sto progeto.

Dopo la desfata de Caporèto inte'l 1917, i Striaci xe rivài fin a ła Piave Nova
dove i xe stai conbatui dai Itałiani che inte'l 1918 i ga avansà fin in Istria e
che i ga mandà via i Striaci che ga perso ła guèra. Infati a Gèxoło se pol vedar
i bunker anca de ła Seconda Guèra Mondial fati dai todeschi nazisti e dai
fasisti de Musołini. Tra questi bunker xe stà fato uno su l'altare e cripta (no
vixitabiłi) de ła basilega de Santa Maria, ciamada anca Antiche Mura. I ga
rovinà tuti i mosaici e i ga destruto chel che restava de ła Basilica ciamada
"ła pì bèa dopo San Marco".

Cavazucarina, come tuta ła costièra venesiana, ła sofriva sénpre ła prexénsa de
pałui, indove se ciapa fasilmente anca małani come ła małaria: łe bonìfeghe łe
xé scomensae 'ntel 1920 e łe ga avùo ła bona conseguénsa del introdusion de
coltivasion de formento, formenton e rave. Ste nove atività łe ga agiutà a
sołevar Cavazucarina, che, el 28 de agosto 1930 el ga tólto el nome de ancuo,
Jèxoło, evołusion del'antigo Equilium.

Dal secondo dopoguera Jèxoło ła xé cresua anca grasie al turismo: 'ntei ùltemi
ani ła mancansa de spasio ła ga portà a crear edifisi senpre più alti, diti
tore. Ancuo Gèxoło ła ga na spiada de deciasète chiłòmetri, ła più łonga de
Itałia, e ła fa rivar parécia xénte durante l'istà, có el paéxe el riva a
ospitar anca 500 000 abitanti.



https://vec.wikipedia.org/wiki/Fruter

Co la parola fruter se intende qualunque pianta da fruto mestega che la se
svilupe sot forma de 'n žieson o de 'n albero. Par estension, al ciapa al nome
de fruter anca tut al teren dedicà essenžialmente a la coltivažion de alberi da
fruto.

I fruter infin a žento ani indrio no i esistia cossì come che i intendon adess.
La gran part de le piante le gnea meteste do deslonch de le pjantade de vit, e
le servia, dopo che par far fruta, anca par ralentar al vent al che podea farghe
dan a le colture che ghe n'era te i let e par parar le vit da la tenpesta. Gnea
metest arent piante de diverse specie in maniera da cener separade quele che le
somejea, in modo da limitar le possibilità che le se passesse malatie le une co
le altre. Te 'l stesso tenp gnea diferenžià anca le qualità inpjantade, in modo
da facilitar la inpolinažion. La sielta de le nove qualità da inpjantar la gnea
valutada su la base de le carateristiche climatiche de 'l posto, de le
possibilità de vendita, de 'l teren a disposižion. Gnea vardà anca quale qualità
che gnea polito ten quel posto. Par esenpio aonde che se vet che gnen polito i
pon da la roseta, se pol inpjantar pon da 'l ruden, pon da 'l canada, pon
delici, pon sanpagn, ferro rosso e pon da 'l fer, ma al è mejo evitar al delicio
bianch, al pon Lupin e al pon Prussian. Le pjante le gnea arlevade in modo che
le gnesse alte e grande parchè cossì le fea pì pon e restea al posto par poder
far al fjen.

A 'l dì de incoi inveže i fruter i è estremamente specializadi e la tendenža la
è quela de seležionar pjante pižole e svelte a scominžiar la produžion, in modo
da render pì facili e svelte la žarpidura e la vendema e de diminuir al tenp
durante al qual al fruter al representa solche na spesa. De solito se punta a er
pì pjante che se pol par ogni etaro de teren, oltre che a 'n svilupo vegetatiu
uniforme in modo da mecanizar tute le operažion che se pol. Le pjante nane le à
poche radiss, sichè le gnen suportade da sostegni costituidi da pai e fiidefer e
le gnen jutade te 'l assorbir le sostanže da 'l teren da an sistema de
inrigažion artificial. Dopo an periodo de difusion de inpjanti a pjoa, dess se
tende a far la inrigažion a goža, che la evita che le foje le se lesse co 'l
calt e la permet de desfar concimi e medesine te l'aqua.



https://vec.wikipedia.org/wiki/Fr%C3%A0sene

El fràsene (o farsigołaro) el xe n'àlbaro de ła fameja de łe Oleaceae, col nome
sientifico de Fraxinus excelsior. Sta pianta ła pol rivar a esare alta anca 40
metri, ła pol vivere fin a 300 ani e ła crese fin a 1700 metri de altesa.

I fruti i xe dei grosi "bigołi", verdi in primavera e xałi-maron in utuno,
longhi 2-5 çentimetri, mesi insieme a graspi, ke i sta tacà via tuto l'inverno.

I fiori, ermafroditi, ma anca maschiłi e feminiłi, i se vede poco e xe picołi,
cołor vioła-roxo scuro, e i vien fora fra marso e apriłe, prima dełe foje.

Queło del fràsene el xe un legno presioso ke'l vien doparà dai marangoni par
fare mobiłi, atresi da cuxina e sportivi, infisi, strumenti musicałi.

'Nte ła mitołogia nordica el fràsene el xera 'n albaro sacro e el naseva da tre
raixe ke łe rivava da tre mondi diversi: queło deła casa de soto dei Dei, queło
dei giganti de giaso e queło dei morti. El tronco ke vegneva fora dałe tre raixe
traversava par drito el piano tra ła tera, 'dove ke vive i omeni, e el cieło.

I rami pi alti del fràsene pi alto, ciamà Yggdrasil, i rivava in cieło, ała casa
de sora dei Dei, 'ndove ke stava el Dio pi inportante, Odino. Ste legende łe
dixeva anca ke Odino gaveva creà un omo partendo da un toko de legno de fràsene
e i popołi deła Scandinavia, finkè no xe rivà el Cristianesimo, i pensava al
fràsene come a un sinboło deła forsa del'omo.



https://vec.wikipedia.org/wiki/Folk

Co'l termine muxica popołar se intende ła muxica scrita co'l lenguagio del
popoło e pensàda pa'l popoło, xontandoghe comunemente anca in modo inpropio, a
l'interno de sta dicitura anca ła muxica folclorica, vałe a dir chea muxica che
riva dal popoło łe cui raìxe se perde ne ła note dei tenpi, in modo particołàr
par quanto che rivarda el canto de tradision orałe. Speso ła muxica popołare
tołe ispirasion da ła muxica folclorica ciapando stiłemi e lenguagi. Se uxa
speso anca el termine che riva da l'inglexe muxica folk o pì senplicemente folk.

Sti concerti gà da esare a so volta distinti da queło de muxica pop, anca se pop
xe 'na paroła scursàda de popular, "muxica pop" che indica in modo pì spesìfego
ła muxica łixiera contenporanea oçidental, par exenpio el rock o ła disco music,
xenari el cui ligàme co' ła muxica tradisionałe no xe in xenerałe tanto streto.

Ła muxica popołàr de paexi del terso mondo in particołàr de l'Africa, par
exenpio, vien pì speso indicà cofà etnica; mentre l'apeło folclorico (o anca
popołàr) vien xeneralmente asocià a ła muxica popołàr dei Stati Unìi d'America o
de łe nasion eoropee.

L'orìxene de ła muxica tradisionałe, el pì de łe volte, va risercà ne łe
necesità de un strumento de comunicasion che podese esar più fasilmente acetà ne
l'anbito de 'na comunità ristreta e speso seràda. Se se pensa ai canti d'amor
deła serenàda, co' i quałi xera più senplice "dichiararse" a ła dona amà pìtosto
che sercàre l'ocaxion par farlo de parsona (el pretesto xe stà doparà anca ne
l'òpara łirica, se veda, par exenpio, ła serenàda de avertaùra ne Il Barbiere di
Siviglia, de Gioacchino Rossini).

Ła muxica popołàr 'ntel mondo tende ad eser stretamente łigà (in alcuni caxi in
modo inseparabiłe) ad almanco do altri aspeti culturałi de natura regionałe : i
strumenti muxicałi co' cui ła xe reałixà e i bałi che eventualmente ła conpagna.
Ad exenpio, ła muxica popołàr scosexe xe asocià a łe baghe e ad un tipo de dansa
ciamà reel; queła irlandexe ai viołini, a particołari percusion cofà el bodhran
e ała giga.

Ne ła tradision folclorica itałiana come no pensarghe invese al ròło desvòlto in
region diverse da strumenti cofà ła remonica, el mandołin, ła lugarìna e ła
rebeba, opùr da bałi cofà ła taranteła, ła pìsega, el saltareło.

Par quanto rivarda ła muxica popołàr, ne ła maxor parte dei caxi, staltra nase o
gà ła so prinsìpałe espresion in momenti de agregasion sociałe cofà feste, sagre
o sełebrasion, par exenpio, pensargeh al bało łiso.

In altri caxi, par exenpio ne ła tradison muxicałe xorxana de łe Iavnana, ła
muxia xe uxà cofà strumento curativo par varìr i małà.

In Itałia, come in altri paexi, ła muxica popołàr gà ancora un ròło inportante e
un vasto seguito, siben sia difuxa atraverso canałi che soło in rari caxi
(overosìpia che soło par pochisimi artisti de particołàr suceso) coinsìde co'
quełi de ła muxica Pop, vałe a dir co' ła granda distribusion. Tanti sotoxeneri
de muxica popołàr itałiana xe noti prìnsipalmente atraverso i bałi a cui i xe
łigà (par exenpio el bało łiso) e difisilmente i gà vixibiłità fora da łe feste
e sagre de paexe.

Ad altri vien invese riconosùa da tenpo 'na maxor "dignità" muxicałe, e xe
questo el caxo de ła canson napołetana, mentre ulimamente se asiste ad un
interese rinovà verso łe muxiche e łe danse popołari del sud Itałia, par exenpio
ła pizzica (pìsega) del Sałento, ła tammuriata canpana, łe varie tarantełe e ła
muxica popołar siciłiana co' Rosa Balistreri, Francesco Busacca e Orazio Strano.

Nei primi ani setanta avien 'na riscoverta de ła muxica folk itałiana, grasie ad
artisti cofà Nuova Compagnia di Canto Popolare, Otello Profazio, Matteo
Salvatore, Caterian Bueno, Maria Carta, cui se ghe xonta 'ntel 1971 Domenico
Modugno co' el so albun Con l'affetto della memoria so' ła via dei contandini
del Sud.

Nei ultimi ani xe nati nùmaroxi festival, speso denominà Folk Festival, e
manifestasion de muxica tradisionałe, folclorica e popołar, incluxe łe nove
forme de contaminasión.

Ogni ano in Itałia el 18 magio se çełebra ła Xornàda nasional de ła muxica
popołàr.

Come ła muxica etnica, el folk xe continuamente sogeto a contaminasion co'el
pop. Fra i xeneri folk, che gà maxormente influensà ła produsion pop ghe xe ła
muxica celtica (pensarhge par exenpio a l'itałian Angelo Branduardi) e ła muxica
country che co'l rock gà xenerà conbinasion infinìe. Dai ani 80 ad anco' ghe xe
da citàr par la fuxion in ciave moderna tra el folk e 'l pop rock Enrico Capuano
co' łe so taràntełe ispiràe diretamente a ła pfm de E' Festa.



https://vec.wikipedia.org/wiki/Ficarra_e_Picone

Ficarra e Picone xe un do comico itałian formà da Salvatore Ficarra (Pałermo, 27
magio 1971) e Valentino Picone (Pałermo, 23 marso 1971) e rexo sełebre dal
programa tełevixivo Zelig Circus.

'Ntel 1993 i se incontra in un viłagio turistico a Taormina, indove Picone
pasava łe vacanse mentre Ficarra laorava cofà animador. Nase dònca un sodałisio
artistico che coinvolge anca Salvatore Borrello e i tre 'taca exibirse in
diversi locałi de cabarè siciłiani co'l nome de Chiamata Urbana Urgente. 'Ntel
1995 i se exibise in vari teatri in tuta Itałia otegnindo notevołe suceso e
xudegandose diversi premi riservà ai cabaretisti. Drìoman i xe in TV in Zero e
Zero so Telenorba e in Seven Show, in onda so'l sircuito Italia 7.

Restai in do, dopo ła separasion co' Borrello, gà mantegnùo quel nome fin quando
'ntel 1998, i stabiłiise de uxàr i so cognomi: Ficarra e Picone. Senpre in quel
ano ła cùbia gà vinto l'edision del festival BravoGrazie. Da quel momento i gà
un continuo suceso in xiro pa'i teatri de tuta Itałia: 235 000 biłieti vendùi
par Diciamoci la verità, el record de ascolti de łe do seràe Ma chi ce lo doveva
dire. 'Ntel 2000 i otien 'na parte picenina 'ntel film de Aldo, Giovanni e
Giacomo e Massimo Venier, Chiedimi se sono felice: Picone come dotor ne ła
clinica siciłiana dove xe stà recetà Aldo, Ficarra soło tra el publico ne ła
sena finàl siga "Pirandello sei un poeta!"

I partesipa ała seràda edision tełevixiva de Zelig (ciamà Zelig Circus) e da
ałora i xe senpre stà prexenti 'ntel programa. In più i gà partesipà a Gnu so
Rai 3 e a L'ottavo nano co' i fradèłi Guzzanti e a trasmision so reti locałi. I
so personaxi de maxor suceso xe i "Nati stanchi", do xóveni disocupà che calca
el stereotipo del siciłian svojà. A questi, nei ultimi ani, i ghe n'à xontà dei
altri i "Fratelli corner", val à dir la parodia de do xogadori de l'Inter o
Nasionałe de calcio itałiana. El vero, grando suceso, xe però stà queło
teatrałe: el primo spetacoło se ciamava In tre sull'arca di Noè, de rimarco xe
anca l'ultimo spetacoło: Sono cose che capitano.

'Ntel 2002 ne łe sałe sìnematografeghe xe insìo el so film Nati stanchi; 'ntel
2003 i gà publicà do łibri Stanchi e Vuoti a perdere par la Kovalsky editor;
infra el 2006 e'l 2012 i gà prexentà el tełexornałe satirico Striscia la
notizia, in onda so Canałe 5, 'ntel periodo tra marso/avrìl e xugno. I gà
partesipà al Festival de Sanremo 2007 conquistando i favori del publico sia pa'l
sketch che i gà interpretà, dedicà a ła memoria de Don Pino Puglisi, vitima de
ła mafia. El segondo film de Ficarra e Picone, il 7 e l'8, el 16 marso 2007 xe
usìo ne łe sałe itałiane, rivełandose 'na sorpresa par queło che rivarda i
incàsi.

El 13 marso 2009, el do comico xe tornà 'ntei sìnema itałiani co'l film La
Matassa, xirà a Catania e Paternò, co'l quałe i gà bisà - in termini dei incàsi
- el suceso de il 7 l'8. Dal 14 xenaro 2011 i torna a Zelig co' un sketch che
rivarda do avocati "Angelino & Nicolò" e ła so dita "Si fanno leggi su
ordinazione s.r.l.". 'Ntel xugno del 2011 a Torin i gà tacà łe riprexe del so
novo film, nel quałe i do comici interpreta do guide toristeghe locałi intrigài
in diverse exiłaranti storie sentimentałi. Anche se è amore non si vede xe po'
insìo el 23 novenbre 2011 in tute łe sałe sìnematografeghe itałiane.



https://vec.wikipedia.org/wiki/Feuda%C5%82esemo

El feudalesemo, dito anca "rea vassaladego-benefissaria", el gera un sistema
politigo prima che social che el se ga afermà inte l'Europa ocidental co
l'Inpero Carolinzo, IX secolo, fin a la nassùa dei primi Stati nazionai, anca se
i so strassini i se ga portà vanti fin al XVIII secolo, ai albori de l'Età
Contemporagna. In senso social e economego el xe stà na evoluzion de la società
cortense.

El sistema feudal el ga chiapà orisene da do tradizion antighe e simii - quela
zermànega dei fedei che i torgnava el cavo, e quela romana dei clientes del
ministrador de le provinzie; che le se gaveva catà insieme inte i regni
roman-barbareghi. El doparamento da banda del cavo barbaro de fedei, zà
testimognà da Tacito, al gaveva vùo un cïaro desvelupo inte l'età merovinza,
quando che intorneghe a la figura del re se gaveva formà un grupo de guerieri
sielti (trustis) che i ghe prestava servizio militar e che par questo i se
colocava su de un pian pì alto inte la scala social: chi che feriva o copava uno
de lori el pafava un indenizo, el guidresildo, triplo rispeto al normal. I
lementi del raporto feudal i ga cïapà forma zà có i guerieri de la trustis i
gera drìo principiar a ricevar dal re no solo protezion ma anca beni in canbio
del so servizio armà.



https://vec.wikipedia.org/wiki/Falles

Le falles le xe la setimana de festa de la cità de Valencia, durante le quale se
pianta e se brusa le falles . Le vien celebrae anca inte altri municipi de la
Comunità Valenziana.

In catelan medieval, la parola falla la servia par denomenar le torze se le
vegneve colocae in cima a le tore de vizilanza. La riva dal ladin facula, torza.
Inte'l Llibre dels Fets (Libro dei Fati), se cita che le trupe del re a Jaume le
portava falles par iluminarse.

Le se caratariza fondamentalmente parché se pianta par le cale monumenti o
sculture, denomenae falles, fetes, tradizionalmente, de fusta i cartró, malgrai
che al dì de uncuò le vegna fate mazoritariamente in poliestare. Sti monumenti i
ga da vegnar piantai zó ai 16 de marzo de matina (note del 15, la Plantà) e se
le brusa quatro dì drioghe, la note del dì de San Bepi, a la mezanote (note de
la cremà).

A Valencia esiste la Junta Central Fallera (Zonta Central de le Falles), che la
organiza e la regola tuti i festezamenti. Esiste tante categorie par a la
conpetizion de difarenti premi a le falles (zeneral, inzegno e grazia,
ilumenamento, etc.) e se pianta do tipi de falles, quele normai o grande, e
quele infantii, in corespondenza a l'esistenza de na fallera mazor e na fallera
mazor infantil par ogni casal faller.



https://vec.wikipedia.org/wiki/Doxi_de_%C5%82a_Republica_de_Venesia

Par miłe e sento anni, dal 697 al 1797, a capo de ła Republica de Venessia ghe
xe stà ła figura del Doxe.

Qua de seguito se riporta ła lista dei Doxi de Venessia (fra parentexi l'ano de
nomina).

4 - Teodato Ipato (742) 5 - Galla Lupanio (755) 6 - Domenico Monegario (756) 7 -
Maurizio Galbaio (764) 8 - Giovanni Galbaio (787)

9 - Obelerio Antenoreo (804) 10 - Angelo Partecipazio (809) 11 - Giustinian
Partecipazio (827) 12 - Giovanni I Partecipazio (829) 13 - Pietro Tradonico
(837) 14 - Orso I Partecipazio (864) 15 - Giovanni II Partecipazio (881) 16 -
Pietro I Candiano (887) 17 - Pietro Tribuno (888)

18 - Orso II Participazio (912) 19 - Pietro II Candiano (932) 20 - Pietro Badoer
Participazio (939) 21 - Pietro III Candiano (942) 22 - Pietro IV Candiano (959)
23 - Pietro I Orseolo (976) 24 - Vital Candiano (978) 25 - Tribuno Memmo (979)
26 - Pietro II Orseolo (991)

27 - Ottone Orseolo (1009) 28 - Pietro Barbolano (1026) 29 - Doménego Flabanico
(1032) 30 - Doménego I Contarini (1043) 31 - Doménego Selvo (1071) 32 - Vital
Falier de' Doni (1084) 33 - Vital I Michiel (1096)

34 - Ordelafo Faliero (1102) 35 - Doménego Michiel (1117) 36 - Pietro Polani
(1130) 37 - Doménego Morosini (1148) 38 - Vital II Michiel (1156) 39 - Sebastian
Ziani (1172) 40 - Orio Mastropiero (1178) 41 - Enrico Dandolo (1192)

42 - Pietro Ziani (1205) 43 - Jacopo Tiepolo (1229) 44 - Marin Morosini (1249)
45 - Reniero Zen (1253) 46 - Lorenzo Tiepolo (1268) 47 - Jacopo Contarini (1275)
48 - Giovanni Dandolo (1280) 49 - Pietro Gradenigo (1289)

50 - Marin Zorzi - Zorzos (1311) 51 - Giovanni Soranzo (1312) 52 - Francesco
Dandolo (1329) 53 - Bartolomeo Gradenigo (1339) 54 - Andrea Dandolo (1343) 55 -
Marin Falier (1354) 56 - Giovanni Gradenigo (1355) 57 - Giovanni Delfino (1356)
58 - Lorenzo Celsi (1361) 59 - Marco Corner (1365) 60 - Andrea Contarini (1368)
61 - Michele Morosini (1382) 62 - Antonio Venier (1382)

63 - Michiel Sten (1400) 64 - Tommaso Mocenigo (1413) 65 - Francesco Foscari
(1423) 66 - Pasquale Malipiero (1457) 67 - Cristoforo Moro (1462) 68 - Nicolò
Tron (1471) 69 - Nicolò Marcello (1473) 70 - Pietro Mocenigo (1474) 71 - Andrea
Vendramin (1476) 72 - Giovanni Mocenigo (1478) 73 - Marco Barbarigo (1485) 74 -
Agostin Barbarigo (1486)

75 - Lunardo Loredan (1501) 76 - Antonio Grimani (1521) 77 - Andrea Griti (1523)
78 - Pietro Lando (1538) 79 - Francesco Donato (1545) 80 - Marcantonio Trevisan
(1553) 81 - Francesco Venier (1554) 82 - Lorenzo Priuli (1556) 83 - Girolamo
Priuli (1559) 84 - Pietro Loredan (1567) 85 - Alvise I Mocenigo (1570) 86 -
Sebastiano Venier (1577) 87 - Nicolò da Ponte (1578) 88 - Pasquale Cicogna
(1585) 89 - Marin Grimani (1595)

90 - Leonardo Donato (1606) 91 - Marcantonio Memmo (1612) 92 - Giovanni Bembo
(1615) 93 - Nicolò Donato (1618) 94 - Antonio Priuli (1618) 95 - Francesco
Contarini (1623) 96 - Giovanni I Corner (1624) 97 - Nicolò Contarini (1630) 98 -
Francesco Erizzo (1631) 99 - Francesco da Molin (1646) 100 - Carlo Contarini
(1655) 101 - Francesco Corner (1656) 102 - Bertuccio Valier (1656) 103 -
Giovanni Pesaro (1658) 104 - Domenico II Contarini (1659) 105 - Nicolò Sagredo
(1675) 106 - Alvise Contarini (1676) 107 - Marcantonio Giustinian (1684) 108 -
Francesco Morosini (1688) 109 - Silvestro Valiero (1694)

110 - Alvise II Mocenigo (1700) 111 - Giovanni II Corner (1709) 112 - Alvise III
Sebastian Mocenigo (1722) 113 - Carlo Ruzzini (1732) 114 - Alvise Pisani (1735)
115 - Pietro Grimani (1741) 116 - Francesco Loredan (1752) 117 - Marco Foscarini
(1762) 118 - Alvise IV Giovanni Mocenigo (1763) 119 - Paolo Renier (1779) 120 -
Ludovico Manin (1789)



https://vec.wikipedia.org/wiki/Distreti_de%C5%82a_Svisera

A difarensa dei Stati de tipo sentrałista, 'nte ła Confederasion Svisera i
cantoni i xe completamente libari de deçidere ła propria sudivixione
aministrativa. Pertanto a esiste diverse struture e terminołogie par łe entità
subnasionali intermedie tra i cantoni e i comuni, ciamà in generałe distreti.

Ła major parte dei cantoni i xe divixi in Bezirke (distreto in todesco). I xe
ciamà anca Ämter (Canton Łuxerna), Amtsbezirke (Canton Berna), district (in
fransexe e in romancio) o distretti ('ntel Canton Tisin e 'ntel Canton Grixoni).

El distreto generalmente el xe ocupa soło de ł'aministrasion e de ł'organizasion
deła giustisia. Par rajon storeghe, 'ntel Canton Grixoni e 'ntel Canton Svito, i
distreti i ga giurisdision anca fiscałe e połitega.

Uri, Obvaldo, Nidvaldo, Apenzeło Esterno, Glarona, Zugo, Baxiłea Sità e Ginevra
(par diversi motivi, storeghi, prateghi o par ła dimension ridota). El Canton
Sciafuxa el ga rinuncià ai distreti dała metà del 1999. Dal scuminsio del 2003
el Canton San Gało nol riconose pì i distreti.

El Canton Uri no 'l xe divixo in distreti; a no ghe xe livełi intermedi tra el
canton e i comuni.

El Canton Svito el divixo in 6 Bezirke, tre dei quałi (Einsiedeln, Küssnacht e
Gersau) i conprende on soło comune:

El Canton Obvaldo no 'l xe divixo in distreti; a no ghe xe livełi intermedi tra
el canton e i comuni.

El Canton Nidvaldo no 'l xe divixo in distreti; a no ghe xe livełi intermedi tra
el canton e i comuni.

El Canton Glarona no 'l xe divixo in distreti; a no ghe xe livełi intermedi tra
el canton e i comuni.

El Canton Zugo no 'l xe divixo in distreti; a no ghe xe livełi intermedi tra el
canton e i comuni.

El Canton Sołeta el xe divixo in 10 Bezirke, ragrupà in 5 circoscrision
ełetorałi, ciamà Amteien. Dal 2005 i distreti i ga on significato soło
statistico:

El Canton Baxiłea Sità no 'l xe divixo in distreti; a no ghe xe livełi intermedi
tra el canton e i comuni.

El Canton Sciafuxa el gera divixo in 6 Bezirke fin a lujo del 1999, adeso a se
pasa diretamente dal canton ai comuni.

El Canton Apenzeło Esterno no el xe pì divixo in distreti; a no ghe xe łivełi
intermedi tra el canton e i comuni. I distreti i gera:

I 6 Bezirke del Canton Apenzeło Interno i xe el liveło pì baso de decentramento
aministrativo, equivałenti ai comuni 'nte i altri cantoni:

El cantone el gera divixo in 14 Bezirke fin al 1° de genaro 2003, quando el xe
sta riorganisà in 8 Wahlkreise (circoscrision):

El Canton Grixoni è diviso in 11 Bezirke. I distreti i segue tendenzialmente i
confini naturali tra łe vałi e i xe divixi in 39 Kreisen (circoli):

El Canton Turgovia el xe divixo in 8 Bezirke, che i ciapa el nome dai rispetivi
capołoghi:

Il Canton Tisin (Republica e Canton Tisin) el xe divixo in 8 distretti, sudivixi
in 38 sircołi:



https://vec.wikipedia.org/wiki/Dirito_aministrativo

El Dirito aministrativo el xe on ramo del dirito publico 'ndove łe so norme łe
regoła łe atività de perseguimento dei intaresi publici deła publica
aministrasion e i raporti tra questa e i sitadini (diti privati 'nte ła
terminołogia publicistica e aministrativistica).

Ła so genexi ła xe da cołegar al prinsipio de divixion tra i Poderi deło Stato,
overo al prinsipio de tripartision dei poderi elaborà da Montesquieu. El Podere
Aministrativo, originariamente definìo «Executivo», el consiste 'nte
ł'organizasion de mesi e de persone a cui a xe devołù ła funsion de catare i
obietivi de intarese publico definìi da ł'ordinamento.

Ł'espresion droit administratif e el termine fonctionnaire i xe nati par ła
prima volta in Fransa par efeto deła Rivolusion fransexe e i se ga difuxo soto
el primo inpero, quando a xe sta tirà zò non soło łe istitusion połiteghe ma
anca quełe aministrative de ł'Ancien régime.

Łe fonti del dirito aministrativo łe pol esare adeguatamente rapresentà soło in
ciave evołutiva, in quanto dal 1865 a oncò a ghe xe sta dei profondi mutamenti
istitusionałi e ordinamentałi che i ga rivołuzionà ł'inpianto originario.
Atualmente - par el dirito aministrativo a se distingue:

Łe prerogative che łe xe riconoseste a ł'Aministrasion łe xe circoscrite da ben
precixi łìmiti, łigà, 'ntel sistema giuridico italian, al rispeto del prinsipio
costitusionałe de łegałità, secondo el quałe ł'Aministrasion ła pol esprimarse
soło traverso ł'emanasion dei ati aministrativi previsti e tipizà dała lege
(prinsipio de tipicità) e al soło scopo de perseguire el fine indicà dała lege
(prinsipio de nominatività). Questi e altri prinsipi i xe ała base dełe cd.
norme de asion, che łe disiplina ł'atività autoritativa de ł'Aministrasion: dała
violasion de tałi prinsipi e norme a deriva ła patołogia de ł'ato aministrativo,
in termini de ła so nułità, inexistensa e anułabiłità.

Stretamente conesa ała disiplina de ł'atività de ł'Aministrasion publica ła xe
dunque ła posibiłità de reagire giurisdisionalment contro i ati aministrativi
fati in dispregio deła lege. A tałe scopo, en Italia, a ghe xe on pleso
giurisdizionale apoxito, composto dai Tribunali Aministrativi Rejonałi e dal
Consiglio de Stato. A luri a xe asegnà ła funsion de anułare i ati aministrativi
iłegitimi.



https://vec.wikipedia.org/wiki/Definision

Ła definision la xe na operasion logica che ła consiste in tel’individuar e far
vedar łe proprietà esensiałi de un ogeto, material o immaterial, o anca in te‘na
equivałenza tra un termine e el so significato. Tałi definision, anca se no łe
xe equivałenti, no łe se esclude a vicenda.

Definir significa spiegar el significato dełi vocabołi usando alti vocabołi pì
conosùi; qualcheduni el dixe che cusì no se pol definir tuti i conceti.

Se pol distinguar tanti diversi tipi e tecniche de definision. Tante le xe basae
sul disionario (definision lesicałe).

In ambito fiłosofico, Aristotele, che'l xe stà el primo a precisar el
significato, el dixea che la xe ła dichiarasion del’esensa de ‘na roba e no la
se deve ridur a solche na descrision esteriore. In ‘stò modo l’omo el xe definìo
come animałe ragionevołe. Liebeniz l’ha distinto ła definision nominałe, che la
dà łe caratteristiche del’ogeto, da queła reałe, che la ne dimostra anca ła
possibilità.



https://vec.wikipedia.org/wiki/Cornovagia

La Cornovagia (cornego Kernow, inglese Cornwall) la xe un dogado ubicà inte
l'estremità de la streta penisola sud-ocidental de la Gran Bretagna. Indesso la
fa parte del sistema ministrativo inglese de le contee secondo el Local
Governments Act 1888 nonostante problemi costituzionai co'l rapporto infra
Cornovagia e Inghiltera. Ghe xe vose inte la Cornovagia stessa che le refiuta
assolutamente la posizion atual de la ministazion odierna, disendo tra l'altro
che la sia ilegal per quelo che rivarda sto teritorio "Celtego". Inte'll XX
secolo ghe xe stà na renassua del cornego. La Cornovagia la xe una de le sie
nazion celteghe (ghe xe stà un debatuo sul so stao costituzional, tanto xe che
tanta zente la si riferisce a sta region cofà a un dogado).

El centro ministrativo e l'ugnola city la xe Truro, invence la cavedal storega
la xe Bodmin. Comprese le isole Scilly, che le se cata a 45 chilometri da la
costa, la Cornovagia la se stende su na superficie de 3 563 chilometri quadrai.
La popolazion la supara i 500 000 abitanti. El turismo el xe na parte inportante
de l'economia local, anca se la xe la zona pì poara del Regno Unio e che la
fornisse el contribuo pì basso a l'economia nazional.



https://vec.wikipedia.org/wiki/Copa_del_Mondo_FIFA_2010

Il Canpionato mondiałe de bałon‎ 2010 o Copa del Mondo FIFA del 2010 (in łéngua
inglese FIFA World Cup 2010 e in łéngua afrikaans FIFA
Sokker-Wêreldbekertoernooi in 2010), xe noto anca come Sudàfrica 2010 in quanto
xe stà disputà in tal Stato, xe stata ła 19° edixion del canpionato mondiałe de
bałon par squadre nasionali magiori maschili organisà dalla FIFA ogni quàtro
ani.

El xe inisià l'11 giugno 2010, e el xe terminà l'11 luglio 2010 all'FNB Stadium
de Johannesburg con ła vitoria deła Spagna, ał suo primo titolo mondiałe.

Ła decision xe giunta dopo che ła FIFA gaveva stabilì de assegnar l'evento, a
partir dal'edision del 2010, a rotasione tra łe varie confederasioni (politica
che xe stata abbandonata nel mese di otobre 2007, na volta scelto el Braxil come
nasion organixatrice del Copa del Mondo‎ FIFA 2014) e a seguito del fatto che el
primo continente selesionato il 7 luglio 2001 xera stà proprio l'Africa.

Ła FIFA gaveva suito dichiarà che ła Libia e ła Tunixia no łe poteva far na
candidatura congiunta.

El 15 maggio successivo, neła sede principal deła FIFA a Zurigo, vene anuncià
che l'edision del 2010 deła Copa del Mondo FIFA sarìa stata ospitata dal
Sudàfrica.

Fin dal'inisio di tal asegnasion, parò, xerano sorti molti dubi circa l'efettiva
capacità del Sudàfrica de organisar na manifestasione di tal portata, dubi che
xerano sucesivamente acuiti a causa della lentesa con ła qual stavan 'ndando
avanti i lavori de costrusione de i stadi.

Inoltre l'esplosion dełe violense xenofobe in Sudàfrica avrebero potuto metàre
in pericol l'organisasione del Mondiałe. El presidente deła FIFA Joseph Blatter
xera molto fiducioso nonostante tuto, anca se gaveva dichiarà che se, par motivi
estremamente gravi sarebbe stata ła Germania ła prima selta par ospitar
l'evento., ma, considerando il poco tempo rimasto per affidare la competizione a
una nuova nazione, sembrava che l'ipotesi più accreditata in caso di forfait del
Sudafrica potesse essere quella di rigiocare il Mondiale in Germania, grazie
all'esperienza e alle infrastrutture nuovissime dell'edizione del 2006
(considerato dallo stesso Blatter come il migliore campionato mondiale mai
organizzato).

In ogni caso, Blatter gaveva fato capir, in na sua dichiarasion del 15 setenbre
2008, che sta posibilità xera estremamente remota: "[...] el pian B xe el
Sudafrica, el pian C xe el Sudafrica.

I stadi che xe stai usai par l'evento i xe stai quei dełe seguenti çità:
Bloemfontein, Sità del Cao, Durban, Johannesburg (2 stadi), Nelspruit,
Polokwane, Port Elizabeth, Pretoria e Rustenburg.



https://vec.wikipedia.org/wiki/Chitara_eletrica

La chitara ełetrica xe un tipo de chitara in cui ła vibrasion de łe corde vien
rimarcà da uno o più pick-up. El son, donca, vien rimarcà a l'insìda e convogià
in un anplificador acustego in modo ch'el son se posa ben scoltàr. Apartien a ła
fameja dei strumenti cordofoni e non a queła dei ełetrofoni, come invese de łe
volte el xe stà clasifegà poichè el son xe xenerà da ła vibrasion de łe corde e
anplifegà sucesivamente.

Le più difuxe chitare ełetriche, che xe ciamàe solid body, ła cui tradusion xe
"corpo sòłido", no gà 'na casa de risonansa, ma invese un corpo de łegno pien (o
pì de rado, de altri materiałi quałi raxe sintetiche, raxe acriłiche, plexiglas.
La forma del legno co' cui xe reałixà, e 'l tipo de pick-up utiłixà xe
determinanti ai fini de ła réxa sonora del strumento.

Ghe xe tre prinsìpałi tipi de solid-body che se desferensia a seconda de come
ch'el manego e 'l corpo vien unìi: "bolt-on-neck" (manego invidà), overosìpia
co' manego invidà al corpo (es. Fender Stratocaster, "neck-thru body" ("manego
atraverso el corpo") overosìpia co' manego che percore l'intièra longhésa deła
chitara, corpo conprexo (es: Ibanez RGT e "set-in-neck (o "set-neck") ("manego
tacà") overosìpia co' manego incołà al corpo de ła chitara (es: Gibson Les
Paul).

Xeneralmente łe chitare a manego invidà xe caraterixàe da un son più rico de
alte frequense, povaro de quełe medie e scarso de basi fondìvi; ghe xe paràltro
da precixàr che, vista l'altisima influensa che ła sielta dei materiałi, ła
tecnica costrutiva, e ła man del leutèr pol exercitàr so'l strumento fenìo, no
xe rari i caxi de strumenti che contravien a ste "regołe". Sto sistema, oltra ad
eser più economico, permete de efetuàr de łe łavorasion, conprexo el canbio del
mànego, in maniera pì senplice, Jimi Hendrix gera noto montàr łe Fender
Stratocaster che destruxeva durante i concerti ricuperando tòchi sani da diverse
chitare. Anca ła famoxa Blackie de Eric Clapton xe el rexultado de un corpo e un
mànego che provegnìva in orìxene da diverse chitare.

Le chitare co'l mànego che pasa 'ntel corpo xe caraterixàe da un notevołe
sustain, da un bon bałansamento de soni infra alti, medi e basi e da un parfeto
ałineamento mànego-corpo. Secondo tanti rexulta masime "comode" da sonàr, in
quanto normalmente se gà un aceso un mucio più fasiłe ai tasti più visini al
corpo rispeto a strumenti dove che xe utiłixài i altri do tipi de saldadùra: par
raxon pratiche no xe posibiłe ne łe chitare co' sistema bolt-on fisàr el mànego
masa esternamente al corpo del strumento (mentre in alcune chitare co' sistema
set-in, el problema vien ovià, par exenpio ne ła Gibson SG). Gà come aspeto
negativo l'inposibiłità de agìr so l'ataco mànego-corpo e de sostituìr el
mànego, nel caxo fuse necesario; infati xeneralmente el mànego, par varentàr
sołidità, el vien costituìo da diverse parti de łegno incołàe tra łòre
łongitudinalmente, rispeto a ła chitara, e pì de rado al so interno vien incołàe
de ła sbare in fibra de carbonio (pròpio par l'inposibiłità de canbiàr el mànego
in caxo che se ronpa).

I łegni che xe stài prinsipalmente utiłixài xe: par el primo tipo, onàro e tìlio
par el corpo, àxer par el mànego, eventuałe rinbaładùra in pałisandro par la
testadùra; par el neck-thru, mogano par el corpo, fràsene o àxer pa'l mànego,
pałisandro par la testadùra, par el set-neck xeneralmente se utiłixa mogano sia
pa'l corpo che pa'l mànego, e pałisandro pa'ła testadùra. Ghe xe paràltro
diversi modełi che utiłixa łegni difarenti da quei che stài scriti. Le chitare
costruìe in Asia połe utiłixàre łegni locałi, cofà l'agathis invese de l'onèr e
'l nato al posto del mogano, che gà rexe acusteghe simiłi. Anca el PVC xe stà
utiłixà par reałixàr dełe chitare solid body, e pì recentemente se xe drìo
utiłixàr materiałi conpoxiti co' sagomaùre interne par replicàr la tinbrica dei
łegni.

Ła chitara semiacustega invese prexenta 'na casa de risonansa co' do
tradisionałi buxi de espansión a forma de f che se cata in banda de łe corde,
similmente ai busi presenti su altri strumenti a corda, cofà el viołin. Alcune
chitare semiacustiche prexenta un buso (busa o rosa) tìpego de ła chitara
clasica, e so ła parte lateràn de ła casa armonica xe postà ła préxa pa'l cavo e
i apositi controłi par regołàr vołume, tòn, equałixasion, ecc. Ste chitare xe
caraterixàe da un son masima dólse e poco agresivo (cofà un mucio de modèłi
Gibson, Ibanez, ecc. utiłixài prinsipalmente pa'l jazz, o tanto briłante e
squiłante (cofà i modèłi Grestch speso utiłixà 'ntel rockabilly). Ła casa vòda
tende a creàr alcuni problemi a càuxa de ła risonansa de łe vibrasion, che se
reflète so i pickup. L'efeto de distorsion rexulta quindi più difisiłe da
controłàr e da otegnìr. Tutavia xe stài, nel tenpo, reałixài dei modèłi
decixamente più "spénti" e co' un son un mucio più pien, i quałi, atraverso
alcuni mèxitèrmini tecnici (quałi ła particołàr conformasión interna de ła stesa
casa armonica), xe boni de oviàr su sto problema. Ła riserca de un conproméso
infra łe sonorità calde de łe semiacustiche, e 'l mejo controło de łe risonanse
indexideràe ai altri vołumi, ghe gà dà inaxónta orìxene a un sototipo de łe
semiacusteghe, łe cussìdite "semi-hollow". Ste chitare adota un corpo de minòr
spesór in cui, al posto de 'na ùgnoła casa, xe prexenti do case de ridota entità
so łe bande mentre ła parte sentrałe del corpo xe in legno pien. El primo e
atualmente pì famoxo modèło semi-hollow xe ła Gibson ES-335.

Lloyd Loar progetista a ła Gibson dal 1920 al 1924 gà condòto i primi
esperimenti mediante l'adosion de riłevatori visin ałe corde. El conceto de
chitara ełetrica devo però tanto ai èstri de Adolph Rickenbacker, che 'ntel 1931
gà reałixà el primo pick-up ełetromagnetico (un dispoxitivo ełetronico in grao
de strasformàr le vibrasion de łe corde in inpulsi de tipo ełetrico) e'l gà tacà
ad aplicarlo ai normałi strumenti acustici, creando 'na chitara hawaiana
ełetrica ciamàda frying pan guitar in do modèłi (A22 e A25).

'Ntel 1935 Gibson scominsia ła produsion del modèło ES 150, 'na chitara co' casa
de risonansa e vertaùre a "f" so' ła tòła e un ùgnoło pick-up. El modèło gavea
riscòso un gran suceso. Finalmente ła chitara, grasie a l'anplificasion, podea
inserìrse mejo ne łe formasion del tenpo, sensa eser sorastàda dal vołume dei
altri strumenti.

Tanti se gà simentà ne ła costrusion de chitare ełetriche, łimitandose de fato
ad anplifegàr el son de strumenti acusteghi. Se da 'na parte ła prexensa de 'na
casa armonica conbinàda ad un pick-up produxeva un son pastoxo e rico de
armoniche, da l'altra prexentava 'na serie de svantagi, tra cui el pì fastidioxo
jera l'efeto conosùo cofà feedback acustico. Ła casa del strumento intrava in
risonànsa (efeto Larsen) co' l son emeso da l'anplificator, creando echi,
armonici e fis-ci de difisiłe gestion. Co'l rexultàdo de un son sgradevołe de
difiçiłe definision.

'Ntel 1937 Valentino Airoldi ocupà cofà tecnico arénte ła centrałe Siptel de
Novara, gà tacà a tanpełàr co' veci risevidori tełefonici fin a costruìr un
dispoxitivo costituìo da 'na całamita e da do bobìne. 'Ntel 1937 el gà piasà
quel rudimentàl riłevatore so' un manego de chitara sensa casa, el gà sołà i cài
de łe bobìne a ła préxa "phono" de ła radio e dal cono s'à aldìo un son. El
dispositivo xe stà po' aplicà anca a un mandołìn, co'i medèmi rexultadi. Ghe xe
na someja che mostra l'Airoldi co' 'na chitara e un mandołìn "solid-body" co' ła
data del xornàl -La Gazzetta della sera- del 29, 30 setenbre 1937: par questo se
pol dir ch'el gabia antisipà i pur iłustri cołeghi d'oltreocaeano. Sta invension
no xe stà comerciałixà nè sfrutà industrialmente e l'Airoldi se gà contentà de
continùar a sonàr in ostarìa co'i amisi.

'Ntel 1941 Les Paul crea par la Epiphone un prototipo, ła The Log, che in parte
limitava el problema del feedback. El strumento xe in sostànsa 'na chitara
acustica intorno a un bloco de łegno masìso, ła prima chitara semi-solid. Sta
idea xe stà riciapà e perfesionà da ła Gibson pa'l so modèło ES 335 TD.

'Ntel 1946 Paul Bigsby, estroxo costrutor de motocicli pasà a costruìr chitare,
a Merle Travis, so amigo, i costruìse 'na chitare un mucio inovativa. Anca se
prodoto in modo clasico, el strumento prexenta un corpo erto soło sinque
sentimetri, e un dexegno un mucio orixinàl sia del corpo steso che de ła pałeta.
El corpo, grasie a 'na asimetria del dexegno intorno al mànego, permete de
raxonxer fasilménte el vinteximo tasto, mentre ła pałeta monta ciavète par la
cordadùra disposte soło che so ła banda superior. Se riscolve squaxi patòche łe
risonanse indexideràe. Inaxonta, Bigsby introdurà 'na ulterior inovasion
inventando un sistema che consente de agìr sò ła intonasion de łe corde co' 'na
łièva ła cui corxa xe contrastàda da 'na mogia. Nasse cussì el ponte tremoło (da
no confuxionàr co' l'efeto tremoło, che xe tut'altra roba).

'Ntel 1948 Leo Fender, tecnico progetista de anplificatori, dà 'na svolta e crea
ła Broadcaster, 'na chitara co' do pick-up single coil misiabiłi e co'l corpo
pien in legno masìso che revoca łe risonanse patòche indexideràe e fa cresér el
sustain de łe corde, sviłupando el conceto de chitara solid body. Ła
Broadcaster, costruìa so'l scominsio soło par prexentar i pròpi anplificatori,
se refà a tante de łe inovasion introdote da ła chitara de Bigsby e Travis, ma
łe fa sòe, megiorandołe notevolmente. El dexegno del corpo e de ła pałeta, anca
se ispirà un mucio ała łinea de Bigsby, xe più sobrio e moderno, ma soratuto più
rasionàl. Inaxonta el strumento de Leo Fender prexenta un vantagio fondamentałe:
łe faxe de costrusion e asenblagio de łe parti che conpone el strumento xe un
mucio senplifegàe. Questo se traduxe ne ła posibiłità de automatixàr el procèso
de produsion e de conseguensa produxér i strumenti in serie, co' costi
notevolmente pì contegnùi. El suceso xe enorme, tanto che ła Broadcaster,
deventàda po' Telecaster vien prodota da ła Fender ancora ancùo.

'Ntel 1950 Ercole Pace xe'l primo in Itałia a richiedér el brevéto (po' conceso
co' el n.462480 el 21 marso 1951) par un dispoxitivo magneto-dinamico,
aplicabiłe a strumenti a patàca in xenare ed a chitare, in particołàr, par
anplifegàr el son in cołegamento co' ła préxa fono de paraménti radio" che po'
produrà in serie in un picoło łaboratorio a Roma, in Trastevere. L'orixinałe
machina xe stà cronpà dai chitaristi pì famoxi de l'epoca e po', no esendo stà
renovà el brevéto, l'idea, in seguito, xe stà perfersionà da altri.

'Ntel 1953 Leo Fender crea ła chitara che deventarà nel tenpo 'na pièra miłiar
del setor e pì in xeneràl de ła muxega rock/blues: ła Stratocaster. Solid body
cofà ła presedente, gà però un design capaçe de restàr moderno nel corso dei
deseni: el corpo, de minor spesor rispèto a ła Telecaster, xe smosà ne ła parte
superior par conferìr un mejo confort. I pick-up, single coil, xe tre e xe
montài su un orixinałisimo batipena so'l quało xe ałoxà, oltra al sełetor par
sernìr el pick-up dexiderà, anca tre poxisiometri: uno par regołàr el vołume e
do de regołasion ton. Altro fator de granda inportansa xe ła łievèra del
tremoło, del tuto rivołusinaria par quel tenpo. A difarensa de łe altre de
l'epoca poste infra ła tacadùra de łe corde e 'l ponte, staltra xe tut'uno co'
el ponte steso, evitando fastidioxe scordaùre. Anca el ponte xe inovativo, ogni
corda puxa su 'na so "sełeta" che dispone sia de ła regołasion in altésa sia in
longhésa, permetendo 'na intonasion parfeta e 'na distansa de łe corde da ła
tastadùra (action), personałixabiłe.

Ła Stratocaster vien ancora prodòta dagnora dal 1953. Ogeto de inumerevołi
imitasion e variànse, xe ad ancùo contenporaneamente un ponto de partensa e 'l
ponto de arivo de l'evołusion de łe solid body. Ła Stratocaster xe una chitara
un mucio apresà par la so versatiłità, utiłixàda intensivamente sia nel rock,
sia in altri xeneri.

Ł'ugnoła chitara che gà podesto "conpeter" in termini de inportansa e notorietà
xe ła Gibson modèło Les Paul del 1952. Stiłisticamente degna de ła "rivałe", se
avisina de più al dexegno de Bigsby-Travis, ma gà norme più fluide e manco
spigołoxe. Carateristica sałiente xe l'uxo dei do pick-up humbucker, pì potenti
dei single coil e da ła tinbrica più "naxałe". Łe regołasion de ton e vołume xe
fidàe a 'na cubia de potensiometri e ad un sełetor par misiàr el son dei do
pick-up. El ponte no gà ła lièva del vibrà, ła regołasion de l'action de łe
corde avien co' do vére poste in banda che sołèva e sbasa tute e sìe łe corde
contenporaneamente. Ł'intonasion invese pol eser regołà regołarmente corda par
corda.

El strumento xe restà sostansialmente imutà rispeto ai èstri de Leo Fender e Les
Paul, el sviłupo atuałe verte prinsìpalmente so l'aquixision e manipołasion del
son da parte dei pick-up. El bexogno de diałogàr co' interfase digitałi cofà el
MIDI gà menà a ła creasion de pick-up exafonici e convertidori
anałogico-digitałi in grao de traduxer el segnàl anałogico in segnałe digitałe
co' cura. Otegnùo un segnàl in forma digitałe se pol rimeterlo in xenerador de
soni canpionài (expander) par aver a dispoxision 'na varietà strumentałe
virtualmente infinìa. Sto utiłixo del strumento xe però ogeto de critiche da
parte de chi che vede i expander e i canpionadori cofà strumenti, che permetendo
ła riprodusion de qualsiassi tipo de strumento registrà in precedensa,
snaturałixa e aviłise łe pecułiarità tìpeghe de ła chitara.

In un secondo logo ła sielta dei materiałi xe un mucio inportante sia par quanto
revarda el corpo, sia par quanto revarda tastadùra e mànego: pì el legno xe
prexià e sensa gropi e pì crese ła quałità del strumento. I do łegni più difuxi
ne ła reałixasion de łe tastadùre de łe chitare ełetriche xe el pałisandro e
l'àxer, pa'l corpo l'onàro e 'l mogano, pa'l mànego d'àxer e 'l legno de ebano.
Tutavia ancùo se utiłixa novi materiałi par la produsion del corpo cofà el
plexiglas. Inaxonta xe inportante el fato ch'el corpo sia costruìo co' un soło
tòco e no co' pì parte incołàe infra łore (tìpego de łe version economeghe).

Al son prodòto da ła chitara ełetrica vien speso aplicài efeti che modifega el
son e ło rende pì adato al xenare muxegałe reałixà o al tipo de conpoxision.
Infra sti qua l'overdrive, ła distorsion, e 'l fuzz, un mucio apresài nel rock,
ne ła pop music. Speso ai presedenti se asocia el pedàl wah-wah, un mucio in
voga 'ntei ani 70-80. Infra i altri efeti aplicà co' suceso ała chitara
ełetrica, se pol citàr delay, riverbero, chorus. flanger, phaser, octaver, pitch
shifter, tremolo che va inserìi squaxi esclusivamente 'ntel "Loop Efeti" de
l'anplifigador (el "Loop Efeti" o ła "Mandata e Ritorno" se loga infra
preanplificator e finàl de potensa), sti tipi de efeti xe desconsegiài in una
mandata e ritorno de tipo "seriałe", i xe artànto consegiài s'el pròpio
anplifigador dispone de 'na mandata e ritorno in "Paraleło". Anca alcuni
procesori dinamici cofà el conpresor e 'l noise-gate vien aplicài al segnałe de
ła chitara par modifegàr l'inviłupo del son. Ł'utiłixo dei pedałi al fin de
efetuàr el son xe 'na sielta stretamente corełàda co'l stiłe del chitarista in
question. Cussì cofà Jimi Hendrix uxava tanto ne łe so execusion el wah-wah e 'l
Dallas Arbiter Fuzz Face, David Gilmour in alcuni periodi ghe ga fato uxo del
steso Fuzz Face o del Big Muff modèło Ram's Head, o Triangle, abinandoło a
particołari sielte ne l'uxo de delay prima a nastro cofà el Binson Echorec e po'
digitałi cofà l'MRX Digital Delay, el TC2290 prodòto da ła TC Ełetronica o el
Tape Echo Simulator (T.E.S.) costruìo da Peter Cornish a partìr dal sircuìo del
Boss DD2.

Anca se ghe xe ła prexensa de un gran nùmaro de efeti dei tipi più svarià,
l'abiłità del chitarista resta l'ełemento più inportante ne l'execusion de łe
varie tecniche, deventàe nel corso del tenpo parte integrante de l'istitusion
muxicałe de cółori che se avisina a sto strumento. Infra łe tecneghe pì famoxe e
comuni ghe xe el bending, el vibrà, el slide, el palm mute, el ligà, hammer on e
pull-off, el tapping, i armonici naturałi e artifisiałi e 'l sweep-picking.

Uno de łe marche prinsìpałi so'l marcà xe de seguro Fender costrutrice de basi e
chitare ełetriche fin dai ani sinquanta; dopo eser stàda so'l ponto del
faliménto nei ani otanta deso ła produxe 2000 chitare al xorno. Ła Fender
Musical Instrument Corporation gà inaxonta altre marche de chitare cofà Gretsch,
Guild e Jackson Guitars.

Łe chitare Fender, prinsìpalmente i modèłi Stratocaster e Telecaster, xe
utiłizàe praticamente in ogni stiłe, dal surf ani sinquanta, al country, al
blues, al clasico rock ani sesanta e a l'heavy metal cofà Dave Murray. Fender xe
oramai un sinboło de ła muxica Rock restà squaxi inalterà anca nei ani setanta,
otanta e novanta. In sti ultimi ani un mucio de chitaristi Indie, o in serca de
sonorità nove, utiłiza speso modèłi de Fender retegnùi "minori" quałi
Jazzmaster, Jaguar e altri. Utiłixàda in maniera minor nel jazz, dove che se
preferise speso modèłi semiacustici. In particołàr el so modèło de ponta,
Stratocaster gaveva introdòto 'na serie de inportanti inovasion, tanto che
alcuni ła considera ła chitara pì influente mai prodòta. Tanti chitaristi,
infati, cofà Jimi Hendrix, Eric Clapton o John Mayer gà utiłizà o utiłiza
chitare Fender, par lo più Stratocaster. Sia de Mayer che de Clapton xe in
vendita copie de łe chitare uxàe da łòri (Stratocaster) indove xe stanpà ła so
firma.

Concorente direta de Fender xe Gibson, marca che produxe chitare łargamente
utiłizàe in tuti i xeneri, dal jazz (in cui da senpre xe leader), al blues, ai
xenari più duri cofà par exenpio l'hard rock (vedi AC/DC e Slash). Carateristega
prinsìpałe de ste chitare xe soratuto l'utiłizo dei pickup humbucker e de łegni
màsime pexànti. I modèłi prinsìpałi "solid body" de ła Gibson xe ła Les Paul, ła
SG o "diavoletto", ła Flying V, ła Explorer e ła Firebird. Màsima noti xe anca
alcuni modèłi "hollow body" cofà ła L-5 e ła ES-175 e "semi-hollow" cofà ła ES
335. Ła Gibson xe anca conosùa par un mucio de modèłi de chitar acustega quała
łe J45, ła Hummingbird e altre.

Cofà Fender anca Gibson gà cronpà altre marche de chitare. Ła Epiphone, par
exenpio, xe stà cronpà da ła Gibson nei ani sesanta pròpio par limitàr la
concorensa. In sti ultimi ani Epiphone fabrica tanti strumenti simiłi ai modèłi
Gibson ma in forma pì economica. Se ricorda però che i Beatlesgà usà speso
modèłi Epiphone che in quei ani jera strumenti de notevołe quałità. Modèło de
ponta Epiphone xe Les Paul. Inaxonta, Epiphone continua a produxer modèłi
orixinałi de chitara de pròpia inisiativa, cofà ła çełebre Casino o ła Epiphone
Wilshire.

Naltra marca un mucio apresà xe ła Paul Reed Smith, (scurtà speso in PRS), co'
un sound tanto versatiłe e adato ai nùmaroxi xeneri muxicałi (dal blues rock,
fin al metal), PRS xe 'na marca, in fondo, novo so'l marcà ma 'l xe riusìo ad
afermarse e a crearse 'na nicia de mercà daseno interesante. El chitarista
mesican Carlos Santana xe stà forse, el pì gran profesionìsta ad uxàr chitare
PSR e menarle danànsi al grando publico.

De notevołe pregio xe anca ła ESP Guitars, anca staltra produtrice de nùmaroxi
modèłi, adati soratuto ai xeneri pì "estremi" (Metallica, Slayer), ła marca
giaponéxe Ibanez, che produse un mucio de modèłi de chitare, de tuti i livèłi,
speso utiłizàe dai "virtuosi" o shredder (ad exenpio Steve Vai, Joe Satriani,
ecc...), ma produxe anca chitare adate a blues cofà par exenpio el modèło George
Benson.

Dean Guitars produxe chitare tradisionalmente utiłizà pa'l xenare metal (vedi
Pantera, Megadeth, Gwar, Michael Angelo Batio, Alter Bridge). Ma no soło, ła
Dean xe conosùa anca par chitare utiłizàe da artisti che, sibén in anbito hard
rock, gà raìxe più blues (vedi ZZ Top.



https://vec.wikipedia.org/wiki/Chi%C5%9Fin%C4%83u

Chişinău ła xe ła cavedal da ła Moldova, có 778.800 abitanti (2000), tacada sul
fiume Byk, inte ła banda çentral del paéxe. Łe industrie łocałi łe xe łigae
prinsipalménte al setór alimentar e enołàxico; altri stabiliménti i prduxe
pareci ełètrisi, màchine agrìcołe, sigaréte e vestir. Ła çità ła xe séde de na
università e de çéntri de risérca.

L'existénsa de Chişinău ła xe atestada par ła prima volta inte'l XV sècoło; ła
xe stada conquistada dai Turchi otomani inte'l sècoło XVI e inte'l 1812 ła xe
stada anetésta a ła Rusia sul finir de una de łe guere rudo-turche. INte'l 1918
ła xe ndata a far part de ła Romanìa insieme al resto de ła Besarbia. Inte'l
córso de ła secónda guera mondial ła xe stada ocupada prima da l'Union Soviètega
(1940) e quindi da łe trupe todésche e gran part de ła popołasion ebrea ła xe
stada deportada. Dopo de ła disołusion de l'URSS inte'l 1991, Chişinău ła xe
devegnésta ła cavedal de ła Moldova indipandénte.



https://vec.wikipedia.org/wiki/Cexa_Ortodosa_Tewahedo

La Cexa Etiopica Ortodosa Tewahedo (unitaria) la xe na Cexa Ortodosa orientale
en Etiopia. La Cexa Tewahedo la fasea parte de la Cexa Coptica (Egixiana) fin al
1959 co el Patriarca de Alesandria Cirilo VI el ga dà on patriarca propio a la
Cexa Etiopica. La Cexa Etiopica Tewahedo la xe ona de le poche Cexe africane che
le ga continuà a vivare anca soto l’ataco de l’Islam. La ga na quarantina de
milioni de fedeli.

El nome Tewahedo el se riferise a la natura de Cristo, che la Cexa Etiopica la
vede come unitaria (Gesù omo e Dio en te na sola realtà). Questa teoria la
contrasta co l’insegnamento de la Cexa Catolega e de le Cexe Ortodose Orientali
che le segue el insegnamento de el Concilio de Calcedonia (451) che insegna che
Gesù el xe vero Dio e vero omo, do nature en una sola persona. La Cexa etiopica
la se vanta de disendar da l’eunuco tesoriere de la regina Gersamot Hendeke VII
(regina dal 42 al 52) de Candace (Etiopia) batesà da Filipo (Ati de i Apostoli
8). En realtà, la Cexa la xe rivà en Etiopia co do diaconi nestoriani i ga fato
naufragio so la costa eritrea e i xe stà portà dal re. Uno de sti diaconi el
xera Frumenzio, l’altro el xera so fradel Edesio. La Cexa la se sa ligà a la
Cexa Coptica de Alexandria e, par secoli, el xe stà el patriarca de Alexandria a
mandar vescovi en Etiopia. Dal 1959, la Cexa Tewahedo la xe autocefala, la se
scelie el so Patriarca da sola. La Cexa eritrea – da senpre ligà a quele
etiopica - la xe diventà autoceffala en tel 1998.

Co l’arivo de le armate islamiche so le coste eritree, l’Etiopia la ga perso
tanta influenzas economica. Prima, la controlava tute le strade carovaniere dal
nord Africa verso le Indie. Anca sensa la richesa de na olta, el regno etiopico
el ga continuà a esare inportante e la Cexa la ga funsionà da fatore de
unificaxion. A la fin del XV secolo, i portoghexi i ga mandà de i soldati en
Etiopia par jutar el re cristiano contro l’invasion musulmana. Co lori, i xe
rivà anca de i misionari gesuiti. Questi i ga laorà par portar la Cexa Tawahedo
soto l’influensa de Roma. Dopo on secolo de tentativi, el re Susenyos el se ga
convertio al catolicesimo, ma la popolazion – e sopratuto la casta monacale – la
ga resistio. Susenyos el xe stà costreto a dar le dimisioni. El fiol Failides el
ga subito roto I legami co Roma e el xe tornà a la comunion co Alesandria, el ga
espulso i gesuiti (1633) e el ga ordenà che tuti i libri de i Franchi (i
bianchi) i vegnese brusà.

En tel 1948, le Cexe de Alesandria e de Addis Abeba le ga firmà on acordo par
far diventar la Cexa Tewahedo autocefala, saria a dir bona de elezare el so
patriarca. Dopo on longo proceso, el Patriarca de Alesandria el ga odernà on
arcieparca (arcivescovo) etiopico (Abuna Basilios) en tel 1951, e en tel 1959 el
lo ga incoronà Patriarce de Etiopia. El so sucesore el xe stà Abuna Tewophilos.
Co la caduta de l’imperatore Haile Selassie, en tel 1974, la Cexa Tewahedo la ga
perso el posto de religion de Stato. El novo governo marsista el ga fato arestar
el patriarca e lo ga copà en tel 1979. El governo el ga ancà ordenà de elegere
on novo patriarca en te la pesona de Takla Haymanot. Le altre Cexe sorele le ga
rifiutà de riconosarlo. Dopo la caduta del governo Menghistu, el patriarca
Merkorios – na marioneta ne le mane de i comunisti - el ga abdicà e la Cexa la
ga eleto Patriarca Paulos.



https://vec.wikipedia.org/wiki/Cararesi

Ła famegia Cararesi (tal volta anca da Carara) xe sta na famegia aristocràtega
vèneta, e soratuto padovana, de i secołi XII-XV.

La famegia de i Cararesi, ła provien da Do Carare in provincia de Padova,
origina da un un soco de homani d'arme feudatari de canpagna de origine
łongobarda che intel corso de ła storia i ga fato i bessi, divegnendo siori de
Pernumia,e duchi de Anguiłara (indove i xe proprietari dell'intiero paexe)
goadagnando poder fin a far aretrar el Cangrande de ła Scała (de ła famegias
veronexe dei Scałigeri). I ga regnà a Padova dal 1318 al 1405, con ła paréntexi
Scaligera 1327-1338 e Viscontea 1388-1390, instaurando ła Signoria (prima Padova
ła gavea na forma de goerno comunałe) anca co ła consułensa del jurista Raniero
Arsendi, noto come "el monarca de łe legi".

Inte l'antica Carara, atual Do Carare i Carraresi i ga fondà intel 1027 la
granda e splendida Abasia de Santo Stefano, de cui uncoi rimane l'antiga e
bełisima ciexa in piera nera. Casca in rovina dopo el 1405.

Ne el 1405 Jacopo, fioło de Francesco Novello, el casca prixoniero de i
venesiani. Secondo ła storiografia ufixial na 'pidemia de peste a Pàdova ło
costrinxe ała rexa; Francesco Novello, co l'altro fioło Francesco III, se
consegna ai venesiani e dopo, Francesco Novello e i do fiołi i vien copai in
prexon. Riserche pi recenti e ła mèdema testimoniansa de i disendinti łe
conferma che i Cararesi i xe sta invece senplicemente costreti da i Venesiani a
canbiar nome in Papafava, famegia ncora unco existente.

Ne el 1435 Marsilio, el terso e ùnico fioło de Francesco Novello rimasto in
vita, el tenta el rientro a Padova ma el vien caturà e scavesà in Piasa San
Marco. Da łori el ciapa nome el Cararese, un toco d'argento da 4 schei de łira
padovana emeso da Francesco I (1355-1388).

On ramo cadeto de ła famegia, i Papafava, i ga otegnesto ła iscrision al
patriziato venesian e ła xe ncora unco existente. Vari sentri veneti i ga visto
pasar la man de i Cararesi, che al tenpo i xugava e i se aleava co i Scałigeri e
Venesia. A Loso, a Canpo San Piero, a Sitadèła e tanti altri borghi ghe xe
testimonianse bianco rose, cołori uxadi da i Cararesi. Oviamente Padova xe la
sità co pi ricordi de sta famegia.



https://vec.wikipedia.org/wiki/Canal_artifexal

Un canal artifexal el xé un àlveo a sieło verto, almanco in parte òpera del'omo,
'ntel qual ghe xé aqua in xènere doperada per bagnar ła tera o come via de
navegasion.

L'omo el ga doperà el canal xà da paréci sècołi, al'inisio soratuto col scopo de
modifegar i corsi de aqua per trasportar aqua a łe colture e bagnàndołe, o anca
per incanałar l'aqua 'ntei mołini.

Col ténpo i ga scomensà a far canałi anca 'ntei trasporti e l'omo el ga łavorà
fiumi per rènderli boni a èser navegai, el ghe ga slargà łe sponde fin a
permeter passagi de nave, per xónxer anca a crear squaxi dal gnénte grandi
canałi per cołigar tra łóri dei osèani. 'Ntei ténpi romani se recorda per
exénpio i canałi militari come ła fossa Drusi o ła fossa Corbulonis.

El studio per crear megio i canałi el xé cresùo 'ntel corso dei sècołi e paréci
geni i se ga inpegnai per megiorarli, un exénpio su tuti el xé queo de Leonardo
da Vinci al qual senbra che ghe partien paréce idee revardo i canałi datorno
Miłan (i famóxi Navigli); conpletamente artifexałi sti qua i ga cołigà ła sità
co i fiumi Tisin e Ada. Traverso sti qua, daspò, se podeva rivar per nave fin al
Lago Magior verso nord e, doperando el Po, fin al Mar Adriàtico verso est. Su
sti corsi de aqua qua, bastansa pìcołi e poco profóndi el trasporto de robe el
gera fato co barche col fondo squaxi piato, łe chiatte, su łe qual i vegniva
cargai in granda quantità i materiałi da edifisi necesari a ła crésita
urbanìstega de ła sità.

Intrà i exénpi de grosi canałi che i ga canbià in granda parte l'economia de
intreghi continénti ghe xé per seguro el Canal de Suez e'l Canal de Panama. Có i
ga verto ste grande òpere i ténpi de trasporto intercontinentałi i se ga redoti
per vero e i ga segnà na crésita esponensial del tràfego infrà Osidente e
Estremo Oriente.

N'altro tipo de canal davèro particołar el xé queło che'l se cata 'nte łe sità.
Venesia, naturalmente, ła xé l'exénpio chel salta sùbito al'ocio: anca se ghe xé
altre sità che łe ga paréci chiłòmetri de vie navigàbiłi, ea ła xé l'ùnego
exénpio al mondo de sità 'nte ła qual ła maniera de móverse per aqua (canałi,
rii), xontada a łe vie dei pii come całi e canpi, ła xé cusì inportante. Altre
sità come Amsterdam, Leiden, Haarlem, Birmingham, San Pieroburgo, Hamburg łe
dispon dei canałi e łe xé stae tirade su in fusion de sti qua.



https://vec.wikipedia.org/wiki/Cameron_Diaz

Cameron Michelle Diaz (San Diego, 30 agosto 1972) xe 'na atrice e dopiatrice
statunitense.

Nata a San Diego (California), da pare statunitense orixinàl de Los Angeles e
fìo de imigràti cubani, Emilio Diaz (1949-2008), che laorava cofà soraintendente
par 'na conpagnìa petrołifera, e da mare 'mericana de orìxene inglexi, todesche,
cherokee ed ołandexi,Billy Early, un bułeghìn in una compagnia de estrasion. La
Diaz gà frequentà ła "Long Beach Polytechnic High School".

Co' ła gà avùo sedexe ani ła gà intraprendesto ła carièa de modèła par l'agensia
Elle e, dopo aver concluxo ła High School, xe andada a łavoràr in Giapon.
Tornàda nei Stati Unìi, gà continuà l'atività de modèła, dandoghe ła posibiłità
cussì de xiràr el mondo.

A l'età de 21 ani ła gà fato el so debuto sinematografego co' el film The Mask -
Da zero a mito, co' Jim Carrey, dopo aver fato i provini e co' gran maravégia,
no avendo esperiense sinematografeghe, ła xe stà sielta pa'l ròło de
protagonista feminiłe, tacando cussì a ciapàr lesion de recitasion.

Nei tre ani drìo ła gà recità in film indipendenti, cofà Una cena quasi
perfetta, Due mariti per un matrimonio e Il senso dell'amore.

Ła gà riciapà ad interpretàr produsion comerciałi co' Il matrimonio del mio
migliore amico e Tutti pazzi per Mary. Anca el so' ròło in Essere John Malkovich
gaveva avùo 'na bona critica, procurandołe diversi premi.

Ła xe stàda anca protagonista del primo film Charlie's Angels, che xe stà adatà
sinematograficamente conforme a ła serie de suceso dei ani setanta. Pa'l sèguito
Charlie's Angels: più che mai xe deventà ła seconda atrice, dopo Julia Roberts,
a risever un conpénso de vinti miłioni de dołari par un ròło ùgnoło. Ła se gà
simentà anca a dopiàr el personaxo de Fiona 'ntel film animà Shrek e nei sequel
Shrek 2, Shrek terzo e Shrek e vissero felici e contenti. 'Ntel 2001 el so ròło
in Vanilla Sky ghe gà fato otegnìr diversi premi.

'Ntel 2011 Cameron gà partesipà a do film nel ròło de ła protagonista: in The
Green Hornet ła recita el personaxo de Lenore Case, asistente e ricercatrice del
Gralaon Verde, mentre in Bad Teacher - Una cattiva maestra ła interpreta el ròło
de Elizabeth Halsey, 'na insegnante de scoła media.

Nel 2012 ła recita in Che cosa aspettarsi quando si aspetta interpretando Jules,
una de łe sinque done che xe drìo spetàr un fìo.



https://vec.wikipedia.org/wiki/Caf%C3%A8_Pedrocchi

El Cafè Pedrocchi el xé uno dei pì grandi e famoxi cafè del mondo. El xé situà
nel pieno çentro de Padoa, en via VIII Febbraio n° 15.

Proxetà dal'architéto Jappelli, el se compòn de dò piani: el piantereno,
inaugurà nel 1831, el ospita łe sałe par i aventori, el bancòn, i laboratori e
la coçina. El piano nobiłe el ospita enveçe alcune bełe sałe (sała Rosini, sała
egizia) che xé atualmente utiłizà par mostre e espoxissioni tenporanee.

L'inportansa stòrega del logałe xé anca data dal fato che l'8 de febraro 1848,
el ferimento al so enterno de un studente universitario el gà dato el via ad
alcuni moti caraterizzanti el Risorgimento tałiàn e che i xé ancora deso
ricordài nel'ino ofiçiàl universitario, Di canti di gioia.

Prèso el piàn nobiłe de ła costrussiòn xe situà el Muxèo del Risorgimento e
dell'età contenporanea, dove i xé conservai tra i altri i ritràti del fondadòr
Antonio Pedrocchi e del so sucesòr Domenico Cappellato Pedrocchi, tuti do opera
de Achille Astolfi.

El Cafè xé noto anca col nome de "Cafè Sensa Porte" parché ai tenpi d'oro, fin
al'avento de ła Prima Guera Mondial el jèra verto jorno e note.



https://vec.wikipedia.org/wiki/C%C3%A9xa_de_Santa_Maria_de_Nazareth

La Céxa de Santa Maria de Nazareth, ciamàda anca Céxa dei Scalsi, xe un edificio
lerigioxo de ła sità de Venesia costruìo nei primi ani del XVIII° secoło. Opara
de Baldassare Longhena xe situàda 'ntel sestièr de Canaregio visin a ła Stassion
feroviaria de Santa Łusia.

L'orìxene de sta céxa xe dovùa al fato che ne ła sità łagunàr se gaveva istałà i
Carmełitani scalsi.

Baldassare Longhena ła gaveva costruìa a 'na soła navada co' do capełe laterane,
ognuna de staltre fiancàda a so volta da do capèłe minori. Dopo l'arco trionfałe
l'aula intra 'ntel presbiterio, rialsà e co' na cuboła. Ne ł'abside, ghe xe el
coro dei frari.

Conscaràda 'ntel 1705, ła gà subìo un inportante restauro infra el 1853 e 'l
1862 reałixà dal governo strìaco. L'11 febraro 1723 ne ła céxa xe stà tumuła
Ferdinando II Gonzaga, che gera stà quinto e ultimo prìnsipe de Castiglione.

Ancùo xe monumento nasionałe. Al so interno se trova marmari cołorài e squarsoxi
corinsi che ofre a chi che li vixita 'na sensasion de opułensa e de maravegia al
tenpo steso.

La fasàda, finansiàda dal nobiłe Gerolamo Cavazza, xe costruìa da Giuseppe
Sardi, infra el 1672 e 'l 1680. El stìl xe un tardo baroco venesian, spartìo in
do ordeni e scandìo da cołone binàe. Le quatro statue del primo ordene, la
Madonna col bambino logàda so'l fastigio, e Santa Caterina da Siena ne ła nicia
a sànca de ła Madona xe de Bernardo Falconi. La nicia a drita gera ocupàda da
'na statua de San Tommaso d'Aquino del steso Falconi.

A ł'interno de ła prima capèła de drèta ł'altàr porta l'ełegante statua de San
Giovanni della Croce (San Zuane de ła Croxe), atribuìa al Falconi cussì cofà
quełe de posta 'ntel presbiterio in banda a l'altàr maxor, co' l'altra so statua
de Santa Teresa d'Avila. Ne ła tersa capèła a sànca, ghe xe ła so statua de San
Bastian del 1669. 'Ntel pałioto xe sui anca tre basoriłievi de bronxo dorà co'
epixodi de ła vita de San Sebastian.

L'òpara Trasporto della casa di Loreto, un afresco de Giambattista Tiepolo del
1743, xe stàda desfàda co' ghe gera stà el bonbardamento da parte dei austrìaci
el 24 otobre 1915.

Xe stà nel tentativo de giustar sto disèsto, che 'ntel periòdo 1929-1933, Ettore
Tito gà depento par la céxa do òpare: 'na teła de 100 metri quadrài, e un
afresco de 400 metri quadrài.

I resti del Trasporto della casa di Loreto e altri tochetini superstiti del
sofito xe ancùo conservài a łe Gałarìe de ł'Academia.

Senpre del Tiepolo ghe xe el quadro Apoteosi di Santa Teresa ne ła capèła
dedicàda a ła santa.

L'altèr xe òpara de fra Giuseppe Pozzo. El presbiterio xe sorastà da un
baldachìn sorèto da cołone ritorte. El fastoxo tabernàcoło de ła tòła, vede ła
statua de ła Madonna con putto e profeti, che rivava da l'ìxoła de Santa Maria
de Nazareth, drìo ciamà Lazareto.

Statue de ła Fede, Speranza e Carità ne ła Capèła de San Giovanni della Croce de
Tommaso Rues.

Xe stài qui tumułài do doxi; ne ła capèła de Santa Terexa, Carlo Ruzzini, morto
'ntel 1735; ne ła capèła de ła Sacra Famiglia, Lodovico Manin, l'ultimo doxe de
ła Republica de Venesia, morto 'ntel 1802.



https://vec.wikipedia.org/wiki/C%C3%A9xa_de_San_Barnaba

Ła céxa de San Barnaba xe postàda danànsi al Canpo San Barnaba a Venesia, 'ntel
sestièr de Dorsoduro, no łontàn da Ca' Rezzonico e dal Ponte dei Pugni.

Ła tradisión ritien che ła céxa fuse stàda fondàda 'ntel 936 da ła famegia
Adorni. In realtà, par che l'atuàl edificio sia stà sviłupà su 'na presedente
céxa de San Lorenso risałente su'l scomisinsio de'l IX secoło. No xe ciàro
quando che xe deventà parochiàl: in ùltima drìo puóco ła so fondasión o, forse,
'ntel XI secoło, periodo che xe andàda a dełineàrse l'organixasión eclesiastega
de ła sità. Gera ła fiłiàl de Santa Maria Zobenigo.

A cauxa dei numaroxi incendi, gà subìo diversi rinovamenti insìn ała
consagrasión del 6 disenbre 1350, ad òpara del vescovo de Suda su łisensa del
vescovo de Casteło Nicołò Morosini.

Ła parochia gera conpanixàda da un capitoło che comprendeva do preti titołari,
un diacono e un sudiacono. Co'l tenpo, paràltro, ła curatèła xe stàda fidàda a
un soło pàroco, talfiè asistìo da un sacrista.

'Ntel 1810, in pien tegnér napołeonego, ła parochia xe stàda desconsagràda (el
teritorio xe stà xontà a ła parochia dei Carmini) e ła céxa desconsagràda.
Atualmente raprexenta viacarial dei Carmini

'Ntel fim Indiana Jones e l'ultima crociata ła céxa (soło nei esterni) xe stàda
utiłixàda par anbientarve 'na imaginaria biblioteca. El canpo San Barnaba
danànsi ła céxa xe stà uxà par girar ła sèna del film 'nte ła quała el
protagonista, dopo esar entrà nei (inexistenti) soteranei, vien fòra da un
gàtoło al sentro del canpo.



https://vec.wikipedia.org/wiki/C%C3%A0orle

Càorle (Cjaurlis en furlàn) el xè un comùn de 11 896 abitanti 'nte ła provincia
de Venesia. El xé situà fra łe fóxi dei fiumi Łivensa e Tajamento

Łe raixe de Càorle łe vien fora dal I sècoło a.C. (el nome el salta fora dal
latin Caprulae, provàbiłe a cauxa de łe capre selvàdeghe che ghe pascołava),
come tanti resti de època romana testimonia: l'"ara Licovia", altar sacrifical
custodìo indeso in duomo, e i ritrovamenti archiołòxeghi en mar. Però ła sità xé
cresiua e deventà importante come porto de ła visina Concordia, per ła soa
poxision a ła fose del Łèmene, soratuto en sèguito a łe invaxioni barbàreghe dei
Uni, che łe ga spinto tanti concordiexi dal'introtera a ła costa; xé stà en quel
tenpo, sirca el VI sècoło, che Càorle xé deventada sede vescoviłe. Ła costrusion
del'atual catedral, però, xé del'XI sècoło, su na pre-existente baxìłica
pałeocristiana, i resti de ła qual i xé conservai anca deso drento el duomo,
'ntel muxèo tacà e 'ntei xardini de ła canònega. Nei sècołi dopo łe sorti de
Càorle xé stae łigae a quełe de ła repùblica de Venesia, col'alternarse de
concesion e privasion de priviłegi su ła pésca e sul controło de łe aque, fin a
ła decadensa vegnùa en èpoga napołeònega. 'Ntel XIX sècoło xé stada cavada ła
diòcexi, e da ełora el teritorio de Càorle el xé sta tólto dal patriarcato de
Venesia.

De antiga data xé ła devosion a ła Madona dell'Ànxoło, tanto amada dai caorloti;
ła tradision conta chel simułacro de ła Vèrxene el xé rivà par mar, sun "poseto"
de marmo gałejante (custodìo in santuario) che soło dei putei xé riusìi a
sołevar e portar 'nte ła visina cexa dedicada a San Michièl Arcànxoło (de qua el
tìtoło "Madona del'Ànxeło"), mentre invese i pescadori che i gaveva trovà i xé
fałii. Ła sena de sto ritrovamento portentoxo decora partr de ła volta del
santuario de deso. Tràxega xé stada ła visenda che, el 31 de xenaro 1923, ga
portà a ła distrusion del venerà simułacro, bruxà a òpara de sconosui ładri
sacrìłeghi; i scultori de ła val Gardena i gà scolpio ełora un novo simułacro de
łegno (queło de ancuo) che'l xé rivà a Càorle da ła Baxéłega de ła Salute a
Venesia recoverto da rete, per rievocar el retrovamento de queło antigo.

'Ntel 1727 in ocaxion de na dixastroxa ałuvion marina molta xente se xé rifuzae
'nte ła Cexa de ła Madona del'Ànxoło sercando riparo, anca se de fora el łiveło
del'aqua el gera drio rivar ai do metri drento no xé intrà na soła giosa d'aqua.



https://vec.wikipedia.org/wiki/Buran

Buran ła xé un'ìxoła abitada de ła laguna de Venesia; ła xé parte del comun de
Venesia. Ghe abita a ocio 2.700 persone e ła xé cołigada co un ponte al'ìxoła de
Masorbo.

El só nome el vien fora da Boreana, nome de na de łe porte de ła sità romana de
Altin, de quea posta a Nord-Est, da indove rivava ła bora; a Buran, e 'nte łe
visine ìxołe de Masorbo e de Torseo, i xé scapai i abitanti de ła granda sità
vèneta daspò l'invaxion dei Uni de Àtiła.

Ła xé conosùa per ła łavorasion artexanal dei merleti e anca per łe sò tipeghe
caxe cołorae.

Buran ła se cata 'nte ła Laguna Vèneta setentrional, a nord-est de Muran, e ła
xé cołigada a sta qua traverso el percorso da navegar del canal Bixato-canal
Carbonera-scomenzera San Giàcomo. Datorno ła se slarga qualche formasion de
pałù, specie ła pałù de Santa Catarina, a sud-ovest, e ła pałù de Buran, a sud
est. A nord ghe pasa el canal dei Borgognoni-canal de Buran, col qual se riva a
Treporti (a sud) e Torseo (a nord). Sùbito a ovest se trova invese Masorbo, a ła
qual ła xé unìa traverso un ponte.

Ła xé costituìa da quatro ìxołe divixe da tre canałi drénto, chei xé el rio
Pontexeo, el rio Zueca e'l rio Teranova. Come Venesia, ła xé divixa in sinque
sestièri, destinti dai sti canałi qua., sui quałi se baxa el sistema dei
indirisi:

El só nome el vegniria fora da Boreana, un dei quartièri de ła sità romana de
Altin, o forse na de łe sóe porte (quea catada a nord-est, da indove ła rivava
ła bora). Buran ła xé stada infati tirada su, come łe altre ìxołe visine, dai
abitanti de sto séntro chei se ga mési in laguna per scapar da łe invaxion
barbàreghe, in particołar ai Uni de Àtiła e ai Longobardi.

Interesanti, ma forse sénsa baxe istòrega, łe ipòtexe che łe revarda l'orìxene
del séntro dae dal'istòrego Jacopo Filiasi (1750-1829):

Le prime abitasion łe geran poste su pałafite coi muri fati de cane e paltan e
soło a partire dal'ano Miłe łe xé stae tirae su caxe in quarełi. Buran ła podeva
goder anca de un clima bon e san grasie a na serta ventiłasion che ła mandava
via ła małaria. El governo local, de tipo comunal, el xé caxuo bastansa presto
soto l'influensa de Venesia a ła qual el xé restà sénpre ligà.

El xé stà comun autònomo fin al 1923, ano 'ntel qual ła xé stada mesa drénto
Venesia, co Muran e Pełestrina. El só teritorio el se slargava anca su
Cavałin-Treporti e su łe ìxołe de Masorbo, Torseo, Santa Cristina, Montiron, Ła
Cura, San Francesco del Dexerto.



https://vec.wikipedia.org/wiki/Bill_Gates

William Henry Gates III, mejo noto cofà Bill Gates (Seattle, 28 otobre 1955), el
xè on inprendìtor e enformàtego 'Merican.

Xè el fondator e ex-presidénte de ła Microsoft. Xè el secondo omo pì rico al
mondo secondo ła rivista Forbes. El so ultimo patrimonio stimà (2010) xè de 53
miłiardi de dołari. Xè l'omo pì rico de i Stati Unìi, seguio da Warren Buffett,
e Lawrence Ellison.

Gates, cò el jera picenin, el viveva i'na famèja de orixini inglexi, todesche,
irlandèsi e scosexi: el pare William H. Gates II el jera procurador méntre ła
mare Mary Maxwell faxeva ła profesion del'insegnar al'Università de ło Stato de
Washington e presidénte de ła United Way International. In on primo tenpo, tuti
e do i xenitori i gavaria vossuo che el picenin Bill 'ndase a i studi xuridiçi.

Inte'l 1968, l'ano in cui se iscrise a ła prestixosa scoła privà de Lakeside,
Gates e i soi conpari ebero aceso par ła prima 'olta a on conputer, on DEC
PDP-11 de proprietà de ła Conputer Center Corporation, de cui ła scoła i gaveva
afità on çerto numaro de ore de utiłixo co' ło scopo de scoprir e corexare i
bugs. Gates, Paul Allen ed altri studénti (poi asunti in te' ła Microsoft),
divegnono inseparabiłi dal conputer. I taca a 'vere problémi co' ła scoła,
'rivando in ritardo o mai co i conpiti svolti, a brusar łe ore par esar in te'l
locałe de'l conputer e de conseguensa consumaròno tute łe ore a disposision de
ła scoła in poche setimane.

El 27 giugno 2008, dopo trentatri ani, dà ufiçialménte łe dimisioni da
presidènte lasando el so posto a Steve Ballmer, el so cosideto braso destro da
ormai pì de do ani. Ora Gates el se dedicherà a tenpo pieno a ła so Foundation
insieme a ła moje e a ła riçerca de novi softuér e hardware, par na majior
senpliçità de utiłixo da parte de i utenti.

Ła storia de Bill Gates, insieme a cuéła de Steve Jobs, xè romanxà inte'l film I
pirati di Silicon Valley de'l (1999)



https://vec.wikipedia.org/wiki/Biblioteca_Marciana

La Biblioteca Nazional Marciana (overo la biblioteca de San Marco), la xe una de
le pì grande biblioteche taliane e la pì inportante de Venexia.

La contien una de le pì prezae chiolte de manoscriti greghi, latini e orientai
del mondo.

Nota anca cofà Biblioteca Marciana, Biblioteca de San Marco, Libraria Marciana,
Libraria Sansoviniana, Libraria Vechia o Libraria de San Marco, la se cata su la
banda inferior de Piazza San Marco, intra el Campanil de San Marco e la Zeca.

La prima proposta per istituir na "publica libraria" a Venexia la xe stà trata
inte'l 1362 da Francesco Petrarca, che no'n xe però riussio a realizare el
prozeto. A la so morte, el ga lassà la so biblioteca personal ai Da Carara,
siori de Padova.

El primo nucleo de la biblioteca el xe stà costituio da la donazion che el
cardenale Zuan Bessarion el ga fato ai 31 de magio 1468 a la Republica de
Venexia "ad communem hominum utilitatem" (par el ben comun dei omeni): 746
codeghi, dei quai 482 in grego e 246 in latin, ai quai se ghe ga zontà
sucessivamente altri 250 manoscriti dopo de la morte del donador.



https://vec.wikipedia.org/wiki/Bepi_De_Marzi

Giuseppe (Bepi) De Marzi (Castello d'Arzignan, in provincia de Vicensa, 1935) el
xe on compoxidor, organista e diretor de coro veneto.

Dopo averse diplomà in organo, compoxision organistica, pianoforte, diresion e
compoxision el se ga dedicà ała musega da camara e al baso continuo diventando
dal 1978 fin al 1998 ł'organista e clavicembałista, nonché vicediretore, dei
Sołisti Veneti direti da Claudio Scimone.

El xe considerà uno dei pì rilevanti compoxidori itałiani 'nte ł'anbito del
canto d'autore de ispirasion popołare. Soe łe xe paxene memorabili come Signore
delle cime, de cui De Marzi l'a scrito el testo e la musica nel 1958 par
comemorar la morte de un so amico ciamà Bepi Bertagnoli, oltre a Sanmatio, Benia
Calastoria, Improvviso, Porta Calavena trate da poexie i cui testi, a volte
bucołeghi a volte semplicemente arcaisanti, i incontra 'na tesitura compoxitiva
armonico-mełodica a volte de natura strumentałe (organistico-sembałistega) e che
con Il Golico, L'ultima notte, Nikolajewka i ripercore ł'epopea dei alpini in
Grecia e in Rusia. Ła so muxega, par quanto compoxitivamente e struturalmente
semplice e łineare, no ła xe senpre de faxiłe intonasion par ła presensa difuxa
de intervałi de tersa (majore e minore) e de alterasion modulanti.

El xe diretor del coro maschiłe "I Crodaioli" da łu fondà 'ntel 1958, col quałe
el ga tegnù oltre 2500 concerti in ogni parte del mondo. Co i Crodaiołi el ga
reałisà 9 incixion par ła Carosello de Milàn, e publicà oltre sentosinquanta
canti novi par łe Edision Curci.



https://vec.wikipedia.org/wiki/Bataja_de_L%C3%A8panto

Ła Bataja de Lepanto ła xe un storico scontro naval avegnù el 7 de otobre 1571
nel golfo de Corinto tra łe flote de l'Inpero Otoman e de ła Lega Santa, che ła
riunea łe forse de Venesia, de ła Spagna, del Papa, de Genova, dei Cavalieri de
Malta e dei Savoja.

L'ałeansa tra i Stati cristiani ła xera stà promosa par 'ndar in socorso de
Famagosta, çità venesiana su l'ixoła de Cipro, asedià dai Otomani, ma quando ła
flota ła xe stà pronta a conbàtar, ormai i venesiani de Famogosta i gavea dovùo
réndarse ai nemici.

Ła bataja ła sà concluxo co na granda vitoria de ła flota cristiana guidà da Don
Giovani d'Austria, e ła xe stà inportante asè soratuto parché ła xe stà ła prima
vitoria de l'Ocidente contro i Otomani, che fin deso i gavea vinto tute łe
prinsipałi bataje. L'Inpero Otoman el gà perso cosita ła supremasia nei mari,
specialmente nel Mediteraneo osidental; però i cristiani no i xe sta boni de
profitar fin in fondo de ła vitoria, e Cipro ła ghe xe restà ai turchi.



https://vec.wikipedia.org/wiki/Bastia_(Fransa)

Bastia xe un comun fransexe, prefetura del dipartimento de l'Alta-Corsica, ne ła
rejon Corsica.

I so abitanti xe ciamai "Les Bastiais" in fransese e "Bastiacci" ne ła łengua
corsa.

Situà 'ntel nord de ła Corsica, intra mar e montagna, Bastia xe el prinsìpal
porto de l' ìsoła e ła so prìnsipałe sità comerciałe.

La çità basa, Terra-Vecchia (Tera Vecia), conquistà un tenpo dai Xenoexi, se gà
destirà lóngo ła còsta. Anca se xe stài costruìi dei edifici moderni un fià
invadenti, gà conservà el porto cofà modeło mediteraneo orixinàl. La sità gà un
mucio de stradèłe picenine dal cołor pitoresco e 'ntel so cuór San Nicòło che xe
'na longa piasa onbrixà indove xe stàda costruìa 'na statua in màlmaro de
Napołeon in toga 'ntel 1853.

Bastia gà un clima mediteraneo. La tenperadura anuałe se alsa a 15,5 °C e se
conta sirca sinque xorni de xèło a l'ano.

I xenovexi gaveva sentìo vełocemente el bixogno de meterse in paràda da łe
invaxion che rivava dal mar e i gà tacà a costruìr, co' ghe gera el governador
Leonello Lomellini, 'na bastiłia (dal fransexe bastille), che sarìa 'na
sitadeła.

Tuta ła so storia xe conprexa ne ła so "bastiłia", ła sitadina orixinàl che
costituise ła sità seràda. Xe el mar e ła montagna qua che decide dove istałar i
loghi de abitasion. Bastìa, soto ła dominasion zenovexe, xe stàda anca cavedałe.
Co' un fià de tenpo se gà ben destirà, se gà sviłupà anca so'l mar co' ła piasa
de San Nicòło.

Ełeta dal patrisio xenovexe Leonello Lomellini, 'ntel 1353, par seguràr el
cołegamento co' Xenova, ła xera nata par cussì dir da ła so cròda indove xe stà
istałà un mas-cio (bastiłia da cui el so nome) e sento ani pì tardi, vegnarà
tirà su dei bastioni.

Fransexe da questo secoło, Bastia gà subìo un mucio de dani durante ła Seconda
Guera Mondiałe. L'ocupasion itałiana gà copà ła parte pì antiga de ła çità, però
ła Corsica xe stà anca el 1° dipartimento łibarà patòco el 4 otobre del 1943
grasie a ła rexistensa corsa, a ła mision segreta Pearl Harbour (mandà dai
servisi segreti de ła Defexa miłitàr stabiłìa in Algeria, e al glorioxo
sotomarìn Caxabianca.

El comando de ła mision segreta Pearl Harbour (Roger de Saule, Laurent Preziosi
e i cuxini Toussaint e Pierre Griffi) xe stà depoxità ne ła note dal 13 al 14
disenbre 1942dal sotomarìn Caxabianca ne ła baia de Topiti.

Dopo aver organixà 'na rede so sta region (Piana), xe rivà po' a Corte par
organixàr 'na segonda rede direta localmente da Pascal Valentini, quindi gà
raxonto Bastia par la 3° rede de ła region de Bastia e del Cap Corse. El
movimento se gà organixa datorno a Hyacinthe de Montera, al 35° del Boulevard
Paoli. Laurent Preziosi partisipava za a łe prime riunion 'ntel 1941 prima de
tornàr ad Algeri e esare reclutà par la mision. El movimento s'avea donca
organixà ne l'anbito del Fronte Nasionałe. Ad Ajacio purtropo xe stà fermà ła
radio Pierre Griffi, atrocemente torturà el 18 agosto 1943 e fuxiłà a Bastia,
sensa aver parlà.

El torexìn del sotomarin Caxabianca xe esposto in canton de ła Piasa San Nicòło,
darénte el mar. Al Boulevard 35 Paoli (sora ła porta de intràda) xe logà 'na
stełe comemorativa de sta 1° riunion.

Bastia ingruma ła mazor parte de łe rare industrie che conta ła Corsica. Xe ła
sede de ła Camara de comercio e de l'industria de Bastia e de l'Alta Corsica. La
gestise so'l teritorio del comùn: el porto del comercio che pol risevèr 6 navi
co' pasegeri e 2 de altro, i pì i remùrci e łe piłotine) e l'aereoporto de
Bastia Poretta.

Xe par sto fato che i abitanti de Bastia ciama sta strada "la quatre-voies". Xe
l'aso stradal maxor de ła region de Bastia parchè ła cołega a valìo o
indiretamente ła sità de Bastia ałe altre sità corse (Ajaccio, Corte, Porto
Vecchio, Calvi...) pasando par le prinsipałi sità periferiche deła region
bastiexe cofà Furiani, Biguglia, Borgo et Lucciana indove se cata el reoporto de
Bastia Poretta. Stra strada vien anca ciamà "la Route du front de mer" (ła
strada danansi al mar) a partir dal quartièr de Monteroso parchè ła costegia el
bordo del màr, fìn al tunel del Porto Vècio (Vieux Port) che pasa soto ła
sitadèła e 'l porto vècio. Sta strada finise ad Ajaccio.

La stasion de Bastia, che apartien ai "Chemins de fer de Corse" (Rotaie de ła
Corsica), se cata in centro sità, e permete dei cołegamenti verso Ajacio e
Calvi. So' Bastia ghe xe anca altre 9 interusion par i cołegamenti suburbani
verso Casamozza.

Co' 2 531 750 pasegeri 'ntel 2010[2], overosìpia el 53% del trafego globałe de
ła Corsica, el porto de Bastia par el secondo ano consecutivo el sorpasa 2 500
000 pasegeri e conforta ła so leadership al palmaresi dei porti fransexi del
Mediteraneo. Xe el secondo porto fransexe dadrìo Calais (15 miłioni de
pasegeri). I prinsipałi porti servìi xe Tołon, Nisa e Marsegia par la Fransa e
Livorno, Xenova e Savona par l'Itałia. El trafico nasionałe crese al 52% contro
el 48% par queło internasionałe (esensialmente co' l'Itałia).

L'aereoporto xe situà a 16 km a sud de ła sità, 'ntel comùn de Lucciana. El
serve a diverse sità eoropee. Xe el secondo aeroporto Corso in termini de
pasegeri dopo Ajacio Napołeon Bonaparte.

La Comunità d'aglomerasion de Bastia ragrupa 5 comuni, de cui Bastia, par 'na
popołasión totałe stimà a 55 483 abitanti 'ntel

La Squadra in Corsica (del nostro corispondente particołàr) Stanpa Nasionałe
[Rif. necesario]:

Mercore sera ne ła sała de łe feste del teatro munisipal s'a desvolto el
risevimento oferto da ła sità de Bastia a l'amiràgio Henri Rieunier cussì come
ai uficiałi de ła squadra. Ałe 9, l'amiràgio cào conpagnà da MM. i
contro-amiràgi Dordollot des Essarts e Buge, seguìi dal so stado mazor cussì
come da ła mazor parte dei uficiałi de ła squadra faseva ła so intràda a teatro.
A sto briłante risevimento asisteva nùmaroxi invidài, infra i quałi M.Couston
governador de ła Corsica e tuti i uficiałi del presidio. In seguito, M. Gaudini,
sìndico de Bastia, ghe gà augurà el bievegnùo a l'amiràgio e ai marineri de ła
squadra. Revòlxendose a l'amiràgio Rieunier, in sti termini : Savevimo xa in
quałe man navegàe e segure, gà dito M. Gaudin, l'alta fiducia del Cao de Stado
Sadi Carnot gaveva sistemà ła pì inponénte de łe forse navałe che ła Fransa
gabia mai avùo - ła nostra ageràsa e anca ła nostra spereansa. I so inportanti
stati de servisio, łe soe notevołi quałità da marinèr che gà fato in modo che łe
governa, e par risever la custodia dei cołori nasionałi ne łe aque del
Mediteraneo e del Levante - Permetème, ghe gà risposto el Sior amiràgio
Rieunier, de eser l'interprete dei sentimenti de tuta ła squadra par el bel
risevimento che ne fè. Dopo el punch che xe fenìo ałe 10, gà tacà el bało che xe
durà fin al matìn. Ła squadra se gà riunìa xobia de matina par Saint-Florent,
île-Rousse e Calvi. Ła rivarà venare matìna a Ajacio e efetuarà in strada
diverse manovre.



https://vec.wikipedia.org/wiki/Aritm%C3%A8tega

L'aritmètega (dal greco ἀριθμός = nùmaro) el xé el ramo pì antigo e pì sénplexe
de ła matemàtega. Ła xé praticada ogni jorno da tuti par scopi davèro sénplexi,
come contare ojeti, vałudare costi, stabiłire distanse; ła vegne doparada anca
par scopi avansai, par exénpio in conplesi càlcołi finansiari o 'nte ła
tecnołogia de łe comunicasion (come ła critografia). El tèrmine el se referise a
queła branca de matemàtega che ła studia łe propietà ełementari de łe operasion
sui nùmari, specialmente i nùmari intiéri.

I matemàteghi qualche volta i dòpara el tèrmine aritmètega par endegare ła
teoria dei nùmari; sta disiplina qua parò ła trata problemi pì avansai e
spesìfeghi respeto a queła che ła vien ciamada aritmètega ełementare. St'ultima,
insegnada un fià in tuti i sistemi educativi al móndo 'ntei primi ani de scóła,
ła contien łe quatro operasion fondamentałi (xonta, sotra, moltiplegasion e
divixion) e łe so più sénplisi conseguénse, come łe frasion, łe parsentuałi o
altre robe de imediada utiłità quotidiana. El liveło sucesivo al'aritmètega xé
l'àlgebra, che ła propon problemi più avansai, col'introdusion de incògnite e
equasion che, anca se prexénti 'nte łe normałi operasion, no łe vien nominae
'ntel insegnamento ełementar par no creare masa confuxion.

Ła preistoria del'aritmètega ła se lìmita a un pìcoło nùmaro de pìcołi ojeti che
i testimonia na ciara concesion de ła xonta e de ła sotra; ła prima fonte ła xé
l'oso d'Ishango desquerto 'ntel'Àfrica sentrałe, datada a ocio infrà el 20 000
e'l 18 000 a.C.

El xé ciaro che i babiłonexi i gaveva na sòłida conosénsa de squaxi tuti i
aspeti del'aritmètega ełementare xà datorno al 1800 a.C., anca se i stòreghi i
poe soło portare congeture sui łe maniére doparae par otégnare i rexultai de łe
operasion aritmèteghe; sto qua el xé el caxo dei rexultai prexentai 'nte ła
tołeta de crea Plimpton 322, che ła se prexénta come na łista di terne
pitagòriche; no se ga miga invese ła posibiłità de mostrare in quałe modo sta
łista sia stada orixenalmente prodota. In maniéra squaxi uguałe i egisi,
traverso el Papiro di Rhind (che'l salta fora dal 1650 a.C. a ocio, ma che, co
ogni evidénsa, el xé na copia de un vecio testo del 1850 a.C. a ocio) i prova
che łe operasion de xonta, sotra, moltiplegasion e divixion łe vegneva fate
drénto un sistema co baxe su frasioni unitarie.

Nicomaco (60 - 120 d.C.) 'nte ła sóa òpara Introdusion al'aritmètega el ga
prexentà in modo curto el stare fiłoxòfico dei pitagòriso ai nùmari, e a łe sóe
mutue rełasion. In quei timpi łe operasion aritmèteghe de baxe łe gera atività
davèro conplese e inpegnative; el xé stà el mètodo cognosesto come el "Mètodo
dei indiani" (in łatin Modus Indorum), che'l ga portà al'aritmètega che conosémo
ancó. L'aritmètega indiana ła xé stada parécio pì sénplexe de queła greca, par
via de ła semplexità del sistema de numarasion indian, che par primo el xé stà
bon a servirse del nùmaro zero e de na notasion poxisionałe. 'Ntel VII sècoło el
véscovo sirìaco Severo Sebokht el mensonava sto mètodo qua co mirasion, xontando
parò che'l mètodo dei indiani el se prexentava gnanca co descrision. I àrabi i
ga inparà sto novo mètodo qua e i eo ga ciamà hesab. Fibonacci (anca conosuo
come Leonardo de Pixa), el ga introdoto in Eoropa el "mètodo dei indiani" 'ntel
1202. 'Ntel so łibro Liber Abaci, Fibonacci el dixe che, respeto a sto novo
mètodo, tuti i altri i xé stai sbałiai. 'Ntel Medioevo, l'aritmètega ła gera na
de łe sete Arte Łiberałi e ła vegneva insegnada 'nte łe università.

I moderni algoritmi del'aritmètega (doparai par càlcołi a man e par càlcołi
automàteghi) i xé stai fati posìbiłi da ła introdusion dei numerałi àrabi e de
ła sóa notasion numèrega poxisionałe e desimałe. L'aritmètega àraba baxada sui
numerałi ła gera stada fata crésare dai grandi matemàteghi indiani Aryabhatta,
Brahmagupta e Bhāskara I. Aryabhatta el ga provà a doparar difarénti notasion
poxisionałi e Brahmagupta el ga richio del zero el sistema numèrego indian.
Brahmagupta el ga meso a ponto i prosediminti moderni par moltiplegasion,
divixion, xonta e sotra baxae su łe sifre desimałi. Anca se ancó i vegne
considarai ełementari, sti prosediminti qua par ła sóa fasiłità i ga costituìo
el ponto de rivada de megiari de ani de crésita de ła matemàtega. Par contrasto
l'antigo matemàtego Archimede el ga dedicà un'intiera òpara, l'Arenario, a
métare a ponto na notasione par un serto nùmaro intiero davèro grando. A ła
fioridura del'àlgebra 'ntel mondo del Islam medievałe e 'ntel'Eoropa
Rinasimentałe ła ga contribuio in mexura signifegativa anca ła granda
semplifegasion dei càlcołi numèrisi consentia da ła notasione desimałe.



https://vec.wikipedia.org/wiki/Araba

Araba (in castilian Álava) l'è el termine basco uxà par indicar un teritorio
storico de i Paexi Baschi oltre che na provincia spagnoła. Ła so capital l'è
Gasteiz (Vitoria in castilian), che a so olta l'è anca capital de ła Comunità
autonoma dei Paexi Baschi. A l'interno de l'Araba ghè el Contado de Treviño,
un'enclave parte de ła provincia de Burgos, in Castiglia e Leon. Ła confina a
nord co ła Gipuzkoa e ła Bizkaia, a sud co La Rioja, a ovest con Burgos e a est
co ła Navara.

Situà a 42º 50' de łatitudine nord e 2º 45' de łongitudine ovest, con i so
2 963 km² l'è ła più picenina de łe tre province de ła Comunità autonoma dei
Paexi Baschi, nonché ła manco popołà (al 2005 rixultava 299 957 abitanti).

I paexi più picenini i'è Zalduondo (142 abitanti), Armiñon (167) e Kripan (186).

Tra i fiumi, el piasè estexo l'è l'Ebro, che l'atraversa ła parte sud de ła
provincia (La Rioja de Álava).

El fiume Zadorra el fa un longo tragito da łe bande de Agurain par sfociar in te
l'Ebro. El fornise na grosa quantità de aqua sia a ła provincia che a ła xona de
Bilbao.

In te i tenpi più antichi, l'Araba l'è abità da autrigoni, caristi, várduli,
beronexi e vasconi. En epoca romana tuto el teritorio el se łatinixa, come i
mostra i inportanti siti catè tanto in te ła parte più setentrionałe (Aloria),
come in queła centrałe (Iruña-Veleia, Arkaia, San Román), par doe pasa ła strada
romana Ab Asturica Burdigalam, come in tel sud (Campezo, Angostina, La Rioja).

El so nome basco el vien dal romanxo Alaba, a so olta derivà dal termine łatino
planus (plano). In basco l'è stà ciamà anca Araba-herria o Alaba-herria (forma
utiłixà da Axular).

Tra i secołi IX e XI ła finise soto l'influensa del regno łeonexe che, in serte
ocaxioni, el nomina dei conti de Álava, nonostante el teritorio l'abia dipexo
dal contado de Castiglia fin a l'epoca de Sancho III el Major de Navara. I conti
de Álava nominè da ałora in avanti i otien el titoło da i re navari.

L'Araba, cosita come el resto de łe province de i Paexi Baschi, l'è un teritorio
storico aministrà da ła Diputación foral de Álava, organo de governo de ła
provincia, che el ga inportanti conpetense in diverse materie. Ste qua łe deriva
da l'acordo del 1876 con Cánovas del Castillo, che el sostituise l'original e
tradisional regime feudałe. L'è esensialmente un conserto economico: ła
Diputación ła fa ła racolta de i tributi de i ałavarexi e grasie a quei ła
contribuise a łe case del Stato e ła fornise a i abitanti i servisi de so
conpetensa (strade, servisi sociałi, ...).

A capo de ła Diputación foral ghè un Diputado General, atualmente Xabier Agirre
Lopez (PNV).



https://vec.wikipedia.org/wiki/Anzolo_Emo

Anzolo Emo (Venesia, 3 de genaro 1731 – Malta, 3 de marso 1792) el xe stà un
amiraglio venesian. El xe sta ł'ultimo grande e geniae Capitano da mar deła
Serenisima Republica de Venesia.

Vivendo inte on'epoca de asołuta pace par ła so Republica el ga avù soło 'na
posibiłità par metarse in evidensa dal punto de vista miłitare: soto el dogado
de Paolo Renier łe continue incursion de pirati arabi łe danegiava el marcà e łe
rote maritime venesiane, e se gheva decixo de punirli par questo.

Dopo aver guidà ła flota e aver batù façilmente in mare i nemighi, l'Emo, quando
esi i se gheva rifuxà 'nte i so porti proteti, el ga avù ła bona de bonbardare i
porti (Sfax, Tunixi, Bixerta, par citarne soło alcuni) tramite ł'utiłiso de
alcune chiate, fate sivołare sol fondo pałudoxo viçin a ł'inboco dei porti
(1785-1786).

Angelo Emo el xe morto inprovisamente so ł'ixoła de Malta, el 3 de marso 1792, e
el xe sta sepolto con grandi onori dai so marinai, che i ło gaveva senpre stimào
e apresà.



https://vec.wikipedia.org/wiki/Andrea_Memmo

Andrea Memmo (Venesia, 29 de marso 1729 - 27 de genaro 1793), patrisio venesian,
fioło de Pietro e de Lucia Pisani, apartenente a una dełe cosidite fameje
apostołiche: łe dodexe fameje de pì vecia nobiltà in Venesia.

El xe sta anbasador deła Republica a Roma, Bailo (anbasador preso ła Porta
Otomana) a Costantinopołi, senador e Procuratore de San Marco (1785). El ga
tentà anca de esare ełeto Doxe dopo ła morte de Paolo Renier, avegnua 'ntel
febraro del 1787. El partito dei riformadori, che ło apoxava, el xe sta batù e a
xe sta ełeto (9 de marso 1789) el candidato del partito conservador Lodovico
Manin che el xe sta ł'ultimo Doxe de Venesia.

Ła cariera połitega ła ghe ga creà de grosi problemi economici in quanto, a
ł'epoca, inponeva el sostenimento de spexe gravoxe in ocaxion de ł'asunsion de
cariche inportanti. 'Ntel 1791, Pietro Zaguri el scriveva inte 'na łetara: Il
Memmo non ha più barca, è ridotto a miseria. Ulteriore agravio a ghe gera derivà
dała costitusion dełe doti par łe do fiołe Lucietta e Paolina, andae spoxe a du
nobiłi venesiani. A tal fine el gera sta costreto a consumare quanto a ghe
restava del pur cospicuo patrimonio. Par costituire ła dota deła seconda, andà
sposa a on Martinengo, el ga vendù ła so ultima proprietà: ło storego pałaso de
S. Marcuola.

Insieme ai fradei Bernardo e Lorenzo el xe on pasionà seguace dełe idee nove,
sia in arte che in połitega. El ga sostegnù diretamente ła riforma teatrałe del
Goldoni el quałe el ga dedicà a Bernardo e Andrea ła comedia L'uomo di mondo
(1750) orixinariamente rapresentà (1738) col titoło Momolo Cortesan non 'nte ła
stexura definitiva scrita ma per la maggior parte all'improvviso come el ga
precixà el Goldoni steso.

El xe sta in raporti de łonga amicisia con Giacomo Casanova che i xe durà ben
oltre ła carcerasion de ł'aventuriero e ła sucesiva fuga.

El xe 'ndà a moroxa da Giustiniana Wynne e da sta rełasion a xe restà łe łetare.

El ga avù come precetore el frate francescan Carlo Lodoli che el ghe ga trasmeso
ł'intarese par ł'architetura. I pensieri del maestro i xe sta rancurà inte on
livro che Memmo el ga publicò a Roma, tanti ani dopo ła morte del Lodoli, avegnù
'ntel 1761. Ł'intarese no 'l xe sta soło culturałe in quanto Memmo el ga direto
'ntel 1775 ł'intervento che el ga portà al rixanamento de 'na zona aquitrinoxa
de Padova, creando on contesto architetonico de notevołe respiro: el Prà deła
Vałe.

Dopo ła morte avegnua 'ntel 1793, in seguito a 'na longa e dołoroxisima małatia,
el xe sta sepełio 'nte ła cexa de Santa Maria dei Servi.



https://vec.wikipedia.org/wiki/Alberto_D%27Amico

El nase a Venesia inte'l otobre del 1943 da na fameja che vegneva da ƚa Siciƚia.
Inte'l 1964 el intra a far parte del Nuovo canzoniere italiano (Novo cansonier
itaƚian), un grupo de artisti che se ocupava de riserca e recupero de ƚe
tradision muxicaƚi popoƚari e anca de ƚa produsion de nove canson popoƚari co
tematiche sociaƚi. Co sto sodaƚisio el partesipa a ƚa reaƚixasion de spetacoƚi
cofà Tera e acqua, Gorizia, una guerra (Gorisia, na guera) e La grande paura.
Settembre 1920. L'occupazione delle fabbriche (La gran paura. Setenbre 1920.
L'ocupasion de ƚe fabriche.).

Co Luisa Ronchini e Gualtiero Bertelli el mete in pìe el Canzoniere Popolare
Veneto (Cansonier Popoƚar Veneto), che el fa riscoprir el patrimonio deƚe canson
popoƚari e dei canti de laoro de Venesia e de ƚa so Laguna, e, co ƚe so nove
produsion, 'l conta ƚe lote operaie de fine ani '60 e ƚe trasformasion sociaƚi
del venesian e de ƚa sità lagunar. In sti ani, oltre i laori publicai co'l
coƚetivo, vien fora anca i so primi laori da soƚista. Inte'l 1966 el se iscrive
al PCI, 'ndove che'l se ocupa de l'organixasion de inisiative culturaƚi.

Profesor pensionado statal, dopo èsar ndà vivare a Santiago de Cuba, inte'l 2005
el publica, dopo cuindaxe ani de siƚensio, el so cuinto disco da soƚista.



https://vec.wikipedia.org/wiki/%C5%81ug%C3%A0n

Lugano ła xe ła sità pì popołoxa (57 000 abitanti) del Canton Tisin. Ła se cata
'nte ła Svisera meridionałe, al confine co ł'Itałia.

Ła sità ła xe conossua par esar - fin dal XIX secoło, 'na łocałità turistega
frequentà in particołar, ma non soło, da Sviseri todeschi, Itałiani e Todeschi.
'Ntel secondo dopoguera Ługan ła se ga inoltre afermada anca come piaza
finansiaria.

Ła testimoniansa pì vecia a cołuri deło stema deła sità (sfondo roso e ła croxe
argentada co ła sigla LVGA) ła risałe al 1588 e ła se cata so on benservìo
riłasia dała sità a Sebastiano Beroldingen d'Uri.

Dełe credense łigà a sto fato łe indica che ła sigla LVGA ła sia ł'acronimo de
"Legio V (quinta) Gaunica Auxiliares".

'N'antra interpretasion ła indicarìa che ła sigla LVGA ła invese ł'acronimo de
"La Vera Giustizia Antica.

Ła version ufisial deła sità, conprovà da copie de documenti datai 1208 e 1209
(i orixinałi i xe 'ndà persi) depoxitai 'nte ła catedral de San Lorenso a Ługan,
ła xe che ła sigla LVGA no ła sia gnente altro che ł'abreviasion del nome deła
sità stesa: Ługan.

Sìndico: Giorgio Giudici dal 04/04/1980 Sentrałin comunal: 058 866 71 11 Posta
eletronica: municipio@lugano.ch



https://vec.wikipedia.org/wiki/%C5%81esinia

La Lesìnia l'è na zona giografica che la se tróva par la majior parte in teła
provincia de Verona e un tochetìn anca in cueła de Vicensa. L'è praticamente un
tòco de łe Prealpi Venete quasi par conto suo: a Nord l'è serà dała Val dei
Ronchi, beła fonda e selvajia, e dal maestoso grupo del Carega, a Est dała Val
Leogra, a Sud dal corso dell’Adexe e dal'alta pianura veronese e a Ovest dała
Val d'Adexe. L'è solcà da un saco de vałi che dai pascoli piassé alti le va zó e
le se destende a ventajio verso Verona e la pianura. Andando da Ovest verso Est,
catémo le vałi de Fumane, de Maran e de Negrar (che tute insieme le fa la
Valpolesela, che però l'è na definision storica pitòsto che giografica), e dopo
la Valpantena, el vajo de Squaranto, la val de Mezàne e cueła de Illasi, la Val
Tramegna, la Val d'Alpone, la Val de Chiampo e la Valdagno. Le cime a Nord-Ovest
le va dai 1500 ai 1800 metri, el grupo del Carega a Nord-Est invese el supera i
2200, mentre la zona centrałe la stà tra i 1000 e i 1300 metri.

El nome Lesinia vien dal dialeto bavarese che se parlaa su l'altopian. Lietzsen
- valigian o omo dei monti - l'è diventà Lesinia. I abitanti de la Lesinia vien
da la Baviera. El vescovo de Verona, nel secolo XII, gha domandà al vescovo de
Monaco de la gente par colonizar l'altopian che l'era udo. Quando i studiosi
veronesi gha volesto saver l'origine de sta gente i gha domandà 'voialtri, ci
sio', e lori i gha rispondio Tzimber, che volea dir tajaboschi. I abitanti de la
Lesinia no i è mia latini, i è de origine todesca, ma no i è cimbri. Che i sia
cimbri se trata de na legenda che tanti voria far creder vera.



https://vec.wikipedia.org/wiki/%C5%81ago_de_Garda

El Łago de Garda, o Benàco, el xè el lago italian pusè, la sò estencion la xè de
370 km;. da cigual que te zire entorn de el lago te pol vider pusè paes: en
provincia de Brescia g'è Sirmion, Desenzano del Garda, Lonato, Padenghe sul
Garda, Moniga del Garda, Manerba del Garda, San Felice del Benaco, Salò, Gardone
Riviera, Toscolano-Maderno, Gargnano, Tignale, Tremosine, Limone, en provincia
de Verona ge xè Peschiera del Garda, Castelnovo del Garda, Lazise, Bardolin,
Garda, Tori de 'l Benaco, Brenson, Malçesin y par ultims en provincia de Trento
gabem Riva del Garda, Nago-Torbole.

La xona de lak en el nort la xè longa y strucada, çircondàda da montajne pù alte
de 2000 meters, de elle les zime pù alte l'è enpar de el Gruppo del Baldo. El
sud de el lago el xè domè çircondà da coly de formacion galsala: xè retejnudo
dalbon que la orijin de el lago la cie causea de en ghiacciaio paleolitico. El
flum Sarca el xè el prinçipał affluente efrà 25 enmisars, enfrà ely gabem el
Aril, long dòma que 175 meters, que el xè ritejnù el flum pusè curt de el mundo.
El prinzipel emisario de el lago el xè el flum Mincio.

Endè el lago gè zinq ixoloch: el pù grant l'è "l'ixola de el Garda" y viçin ella
g'è l'isola de San Biajio chamada anca "de i Cunich", tute dó l'è fora de San
Felice del Benaco, envèrs Salò en ła costa de Brixia. Les autere trì, pù cenine
le xè l'isola de 'l Olif, l'isola de el Sojn e l'isola de 'l Trimelon endè la
costa veneta enfrè Malçesen y Brenson.

El clima mite el gà parmetù creçiar a multe plante mediterane (enfrà le qhai
l'ulivo), et el gà fat de si que el Lago de Garda el deveniese na staçion de
turisti enternaçionala. Senper conioçiude su el lago, anca se gè ne xè mancjè de
na volta, le xè le limonàre, de łe sere co le tòrle que scoreva intè le qhai i
limonari et i cedri anca en inverno i sta ben. Cò vieniva la beła stajon le
porte le vegneva verte.

Le speçie de peçi que ge xè intè el lago le xè pisè de trinta, et una la ge xè
solque qhi: el Carpione. Le autere speiçe pisè de valor le xè: l'Agone,
l'Alborella, l'Anguilla, la Bottatrice, la Carpa, el Cavedano, el Lavarello, el
Luccio (en vèneto Luçio), el Persego reale, la Tenca, la Trota et el gamber de
aqua dolça.

El Lago de Garda el xè stàdo mensionàdo en tante opre de letere: par scominçiar
intè i carmi de el poeta latin Catullo (que enxonta el xèra de naçida veronesa
et el gaveva na vila en Sirmion), et pò anca da Virgilio, naçiù endè la sona de
Mantova, et que de el lago el ga scrit cosita:

(traslaçion: Pù de çinqueçento homeni que el Mezenio el mena en bataja envers de
el steso; i qhai, paradi (proteti) da el lor pare Benaco co canoça de blu, el
Minçio el porta co le sò onde en ruo vasel.

(traslaçion: la intè la bela Italia el xaçe en lago a el pè de l'Alp que granda
la lo sorasta, esto qhi el ga el nom de Bènaco)



https://vec.wikipedia.org/wiki/%C5%81%C3%A9ngua_cinbra

El Cinbro o łéngua cinbra el xe na łéngoa germànica łigà co na vecia rama del
bavaréxe che ła ga forti influense lesicałi e sintàtiche del vèneto e ła vien
parlà o ła xe stà parlà in diverse varianti 'nte łe zone dei Sete Comuni de
l'Altipian de Axiago, dei Trédexe Comuni de ła Lesinia e 'ntel paexoto de
Luxerna.

Come exenpio de ła só orìxene germànica ghe xe ła declinasion dei nomi che ła
distingue tri caxi nominativo, acuxativo e dativo (el tedésco l'à mantegnù anca
el genitivo perso in cinbro) e anca tri xènari maschil, feminil e nèutro.

Come exenpio de influensa vèneta gh'è ła costrusion progresiva del verbo zeinan
darnaach +infinìo osìa leteralmente èser drio +infinìo (ital. stare facendo).

Come influensa de l'itałian gh'è l'artìcoło col posesivo che no se pol mìa far
in tedésco: de maain faméeja (it. la mia famiglia) in tedésco el xe soło meine
Familie e anca de maain Khindar (it. i miei figli) in tedésco el xe soło meine
Kinder e anca in vèneto l'è soło mé fiułi sensa artìcołi. Nomi come "faméeja" i
tradise l'orìxene vèneta (faméja).



https://vec.wikipedia.org/wiki/%C3%88rivan

Èrivan (1.201.539 ab. 'ntel 1989; 1.088.300 stimài 'ntel 2004) l'è la cavedal de
lo Stato de l'Armenia.

Łe testimonianse archeołóxeghe łe ga permetuo de scuvrir che na forteza miłidar
ciamà Erebuni e rixałente al règno de Urartu xé stà fondà dove deso sorze Èrivan
(Էրեբունի) 'ntel 782 a.C., par vołontà de Argistis I. Da ełora, tal łogo el xé
senpre stà de fondamentałe inportansa stratègeca sicom croxevia de łe rote
carovanère che łe cołegava l'Eoropa al'India. El sentro abità el xé stà ciamà
Yerevan a partir dal VII sècoło a.C., có ła deventa ła cavedałe armena al tenpo
de ła dominasione persiana.

Propro a cauxa de ła soa inportansa stratègeca, Èrivan ła xè stà a łongo contexa
fra ła Persia e l'inpero otoman. 'Ntel 1827 ła xé stà ocupà da ła Rusia e
formalmente dà a sta qua da ła Persia 'ntel 1828. Dopo ła rivołusion bolsevica
del 1917, ła xé stà par tre ani ła cavedałe dell'Armenia indipendente, par
deventar 'ntel 1920 ła cavedałe de ła Repùblica Sociałista Soviètega armena. En
sèvito al cołaso dell'Union Soviètega, 'ntel 1991 Èrivan ła xe devegnua ła
cavedałe de ła neonata repùblica armena.



https://vec.wikipedia.org/wiki/%C3%80tomo

L'àtomo (dal greco ἄτομος, àtomos, che no se pol divìder: union de ἄ, alfa
privativo, e τομή, tomé, divixion) el xé ła più pìcoła parte de ogni ełemento
che'l ghe sia in natura che ghe mantien łe caraterìsteghe chìmeghe. El vien
ciamà cusì perché ai inisi el vegniva considerà l'unità pì pìcoła, da ła qual no
se podeva tagiar via parte, de ła materia: sta teoria ła partien a ła dotrina
dei fiłòxofi gresi Leucippo, Democrito e Epicuro, e ła vien ciamada atomismo.
Datorno ła fin del'Otoxénto (co ła descoverta del'ełetron) el xé stà demostrà
che l'àtomo el gera divixìbiłe, esendo a sóa volta conposto da partexełe più
pìcołe (a łe quałi démo el nome de "subatòmeghe"). L'àtomo el rexulta infati
costituìo da neutróni, ełetróni e protóni.

Ła teoria atòmega ła xé ła teoria su ła natura de ła materia che ła dixe che
tuta ła materia ła sia costituìa da unità ełementari ciamade àtomi.

Ła teoria atòmega ła vien referida ai stati de ła materia sòłido, łìquido e
aeriforme, méntre ła saria difìsiłe da łigar al stato de plasma, 'ntel qual alti
vołumi de presion e tenperadura i scansa ła formasion de àtomi.

In particołar, l'àtomo el xé conposto da un nùcleo cargà poxitivamente e da un
nùmero de ełetróni, ugual queło dei protóni, cargai negativamente, che i ghe rua
datorno sensa n'òrbita definia (l'ełetron el vien dóncadito "dełogałixà"), 'ntei
"sgusi ełetròneghi". El nùcleo el xé conposto da protóni, che i xe partexełe
cargae poxitivamente e da neutróni, che i xé partexełe sénsa carga: protóni e
neutróni i xé diti nucleóni. In proporsion, se'l nùcleo atòmego el fuse grando
quanto un pomo, i ełetróni i ghe ruaria datorno a na distansa de un chiłòmetro a
ocio; un nucleon el ga masa squaxi 1800 volte più granda de queła de n'ełetron.

Ghe xé na grandesa che ła ghe descrive ła masa, definia pexo atòmego (in manièra
più s-ceta "masa atòmega"), espreso 'ntel SI in unità de masa atòmega (o dalton,
sìnboło uma, o anca soło u), indove na unità de masa atòmega ła xé na de łe
dódexe parte de queła de n'àtomo de carbonio-12 (12C). El nùmero dei ełetróni
che i rua datorno el nùcleo el xé ugual al nùmero dei protóni 'ntel nùcleo: in
quanto ste carghe qua de vałor pari, n'àtomo el xé normalmente ełetregamente
neutro e dónca anca ła materia stesa. Però i existe àtomi che i tol o dà via
ełetróni, par exénpio 'ntel corso de na reasion chìmega: ła spece che ghe salta
fora ła se ciama ion; i ióni i pol èser ałora de carga poxitiva o negativa.

I àtomi che i ga el steso nùmero atòmego i ga łe stese propietà chìmeghe:i xé
stai dónca mesi drento par convension al steso ełemento.

Dó àtomi i pol desferensiarse anca 'ntel averghe un nùmero atòmego ugual ma un
desferénte nùmero de masa: sti àtomi i xé diti ixòtopi e i ga medeme propietà
chìmeghe. Par exénpio l'àtomo de idrògeno el ga più ixòtopi: in natura infati
sto qua el xé prexente in granda magioransa come 1H (formà da un proton e
n'ełetron) e in menor quantità da 2H (o deuterio, che'l se cata 'ntel aqua
pexante e'l xé formà da un proton, un neutron e n'ełetron) e 3H (o trisio,
davèro raro, formà da un proton, dó neutróni e n'ełetron). Dal pónto de vista
chìmego, idrògeno, deuterio e trisio i prexenta medeme propietà, anca se
reserche dei xórni de ancuo łe xé drio rełevar na magior instabiłità del
deuterio 'ntei sói conposti.



https://vec.wikipedia.org/wiki/%C3%80lbaro_de_Nada%C5%82e

L'àlbaro de Nadałe raprexenta 'na tradixion natałisia difuxa en tuto 'l mondo:
ła tradixion, che nata forse orixene inte i Paexi de lengua todesca tra el XVI e
'l XVII secoło , consiste ne l'adobare 'na pianta senpreverde, de sołito
'n'abete con luxi, bałete, ecc.

L'àlbaro de Nadałe deriva probabilmente dała tradixion de adobare con piante
senpreverde durante łe feste pagane de mexinverno.

Se ga notixie çerte su l'àlbaro de Nadałe soło dal 1605, cuando a Strasburgo, en
Alsazia, se parla de l'usansa de decorare in casa un abete con rose de carta,
mełe, cialde, caramełe, ecc. Xà però inte'l 1531 vigneva vendù a Strasburgo dełe
piante senpreverdi par Nadałe, mentre risałe al 1561 un decreto che inpedeva a
ogni çitadin alsazian de conprare par Nadałe pì de 'n'arbusto e che 'sto qua no
doveva superare i oto metri.

Tutavia, i Estoni i sostien che da łori l'usansa de usare piante senpreverdi par
Nadałe ła gera xà atestà inte'l 1441, mentre pare che a Riga, en Letonia, se
usasa adobare e portare in procesion 'na pianta senpreverde, par dopo portarla
en procesion xà inte'l 1510 .



https://vec.wikipedia.org/wiki/Xonta

Ła xonta o zonta (dita anca adision) ła xé na de łe quatro operasion
fondamentałi del'aritmètega. Ła signìfega asociare un serto nùmaro de ełeminti
na sołusion scoverta xontando al primo tuti i vałuri dei nùmari chei fa parte
del'operasion.

se dixe che el tèrmine c {\displaystyle c} (dito suma) el vegna fora da ła xonta
dei vałuri de a {\displaystyle a} e b {\displaystyle b} (chei se ciama adéndi).
El ségno + {\displaystyle +} chel particołarixa ła xonta el se ciama pì o più.
L'operasion ła pol èser łeta « a {\displaystyle a} pì b {\displaystyle b} el xé
uguałe a c {\displaystyle c} », « a {\displaystyle a} pì b {\displaystyle b}
uguałe c {\displaystyle c} », o, có i adéndi i xé du, « a {\displaystyle a} pì b
{\displaystyle b} , c {\displaystyle c} ». Ła sóa operasion inversa ła xé ła
sotra.

St'operasion qua ła xé interna al'insieme dei nùmari naturałi ( N {\displaystyle
N} ) e ła xé sénpre posìbiłe. El zero el xé l'ełemento neutro.



https://vec.wikipedia.org/wiki/Weser

La Weser la xe un inportante fiume de la Zermania nord-ocidental che la nasse da
l'union da le bande de Hannoversch Münden, in Bassa Sassonia, dei fiumi Fulda,
passante par l'omonema cità de l'Assia, e Werra. La copia Weser/Fulda la xe
longa in total 650 km, invenze quela Weser/Werra 750.

La sezion alta del fiume la traversa la region montagnosa e turistega
Weserbergland. La fin de la val la se chiama Porta Westfalica. Là el fiume el
intra inte la piana del nord del paese onde che meza sezion la core canalisada e
sfrutada cofà via de trasporto e cofà fonte di enerzia idroletrega. Inte i
ultimi 90 chilometri fin a la fose marina la traversa le cità portuai de Brema,
Nordenham e Bremerhaven. Fora che dei stessi centri industrialisai la region la
xe rural co povolazion rada. La piana la xe caraterizada da tareni umidi
bonifegai e morene sabiose coverte da na mistura de boschi e canpi. La bassa
sezion de la Weser intra Brema e el mar el ga corente alternanti a causa de alta
e bassa marea.

Le cità pì grande che el fiume el traversa dopo l'union dei do corsi de aqua che
i lo forma i xe: Hannoversch Münden, Bad Karlshafen, Beverungen, Höxter,
Holzminden, Bodenwerder, Hamelin, Hessisch-Oldendorf, Rinteln, Vlotho, Bad
Oeynhausen, Porta Westfalica, Minden, Petershagen, Nienburg, Achim, Brema,
Brake, Nordenham, Bremerhaven.



https://vec.wikipedia.org/wiki/Vit%C3%B2rio

Vitòrio l'è stada ła sità itałiana protagonista sul versante italo-austriaco de
ła bataja final de ła grande guera. Ła se trova inte ła provincia di Treviso, ai
piè de łe Prealpi Trevigiane, in na xona de cołine.

Ła sità l'è nasésta da ła union de dó bórghi medievałi: Zèneda e Seraval. Zèneda
ła fa diocexi dal secolo VII, quando l'è deventada sede de un dogado longobardo.

Na 'olta a l'an a Vitorio i fa el Concorso Corale Nazionale (Concorso Coral
Nasional) "trofeo città della Vittoria" dove che i se confronta i mejo cori che
i vien da tuta Itałia. Intant che i fa el concorso, i fa anca un festival par i
cori de vóxi bianche e par i cori de bocie e i da anca el "Gran Premio Corale"
dedicà al famoso musicista Efrem Casagrande.

Łe dó semitape de ła 21^ e última tapa del Xiro d'Itałia 1988 łe e' finíe a
Vitorio Vèneto co łe vitorie del svisero Urs Freuler ne ła prova in linea e del
połaco Lech Piasecki ne ła prova a cronometro.

Vitorio Vèneto l'e anca el comun dove che l'e nasest calche sportivo iłustre:
Samuela De Nardi (moto), Francesca Segat (nuoto), Giampietro de Faveri
(triathlon).



https://vec.wikipedia.org/wiki/Vinovo

Vinovo (Vineuv in piemontexe) xe un comun de 14.286 abitanti de ła provincia de
Torin.

'Ntel teritorio de Vinovo, ai màrxeni del sentro abitativo orixinàl e prinsipal,
score el torente Chisola che va a sbocàr in Po visin a Moncalieri.

Ła sità gà na łonga storia che fonda łe so raìxe in tenpi tanto antighi: infati
in sta xona xe stài ritrovài resti risałenti al V secoło d.C. I documenti
storici più veci che parla de queła che sarà ła Vinovo de onco' xe del 1040: in
queł'ano un àto notariłe sertifega che i Marchexi Romagnarono ghe gaveva donà a
ł'Abasia de San Silano de Romagnano alcuni tereni siti 'ntel teritòrio de
Vinovo. Su sto documento el teritòrio xe indicà 'fa Victus Novus, nome restà
'ntel Medioevo ad indicare el grupo de edifici e tereni che jera de proprietà de
vari fedautari. 'Ntel 1268 spunta un àto de vendita, 'nte ła stòria locałe, de
ła fameja Della Rovere che 'ntel 1400 deventarà paròna de l'intiero teritòrio
vinovexe. Ła nasita del comun xe datà 1458, co'l dùca Ludovico di Savoia conséde
a ła Comunità Vinovexa łe Costitusión in defexa dei sitadini. Co' ła morte de
l'ultimo disendente dei Della Rovere, 'ntel 1692, el feudo vinovexe xe stà cedùo
ai Cónti de łe Lanze che ło gà goernà fin al 1732. In queł'ano el gardenàl Carlo
Vittorio Amedeo delle Lanze sede ła sità al re Carlo Emanuele III, che ghe l'à
donà, unìa a Stupingi, a ła Commenda de l'Ordine Mauriziano. L'Ordene xe stà
sopreso 'ntel 1800 e un mucio de tere xe stàe vendùe a privà, soło drìo el 1815
xe stà ricostruìo l'avér co' Stupinigi e parte de Vinovo: el casteło, alcuni
tereni, łe vacarìe e i boschi. 'Ntel 1865 ła frasión de Stupinigi xe stà
definitivamente separà dała sità e anesa a Nichelino.

'Ntel 1775 parte del casteło vien adibìa a fabrica par la łavorasión de łe
magiòliche e de łe porsełane e dopo 'l 1780 gà traversà un periodo d'oro soto ła
diresiòn de Vittorio Amedeo Gioanetti. Ała fin de l'800 ała rinomà industria
ceramica s'a fiancà łe fornàxe e łe fiłànde, 'na ròba che gà portà a 'na
progresiva cresésta de ła popołasión, co' 'na conseguente espansión del paéxe, e
ała necesaria costrusión de edifici publici 'fa el Comùn, łe scołe, l'axiło e ła
Caxa del Cotołengo. Par quanto riguarda ła vita culturałe, 'ntel 1847 xe stà
fondà ła Filarmonica Vinovexa Giuseppe Verdi, corpo muxicałe bandistico de ła
sità, da łóra dagnóra ativo. Segno de progreso e de aquixìa inportansa xe stà
anca, 'ntel 1882, ł'inaugurasión de 'na łinea tranviaria che unìva ła stasión de
Porta Nova de Torin a Vinovo. 'Ntel 1941 el paexe gà subìo un bonbardamento da
parte dei aerei de ła RAF łe cui conseguense xe stàe de tre ferìi e tante caxe
desfàe.

Fin ała fine del XVIII sec. sirca, el Comùn de Vinovo gà sede 'nte ła vacarìa de
ła Famegia Farò (che un tenpo gera propietà del Conte Castelli di Sessant) drìo
ł'abside de ła céxa parochiałe; drìoman el xe stà trasferìo 'nte ła caxa
Marchiaro de Via San Bartolomeo. Poco dopo ł'Unità de Itałia el Comun l'è stà
trasferido in piasa delle Grida, atuałe caxa de canton de Via Cottolengo co' via
don Mazzolari. Qualche ano drìo, 'ntel 1878, el Comùn de Vinovo, dovendo
trasferìr el Comùn in una nòva e più anpia sede, gà cronpà ła vecia vila de ła
Contesa Bosco di Ruffino, pervegnùa in redità dal conte Prospero Castelli di
Sessant, riadatandoła a sede muniçipal, come che xe ancùo, piasa Marconi.
L'edificio, nel corso dei ani, gà subìo radicałi trasformasión, ła pì pexòca in
conseguensa del bonbardamento de ł'11 setenbre 1941. In quea note un grupo de
reoplani da bonbardamento de ła RAF gà descargà un pìngoło de bonbe incendiarie
so'l centro de Vinovo, colpìndo anca 'l Pałaso Munisipàl. Le fasàde xe stàe
xontàe 'ntei ani 1972-1973 in una de łe ristruturasion drìo, 'ntel 1978-79 xe
stà integrà 'na manega verso via Marconi e xe stà radicalmente ristruturà i
locałi interni.

Se trata de un pałaso de stiłe rinasimentałe costruìo infra 'l 1480 e 'l 1517 in
sostitusión de un pałasoto de minor dimensión adibìo a fortésa defensiva. Ła se
catava su l'atuałe Piasa Rey. De ła so costrusión, vołesta da ła fameja omonema,
xe stà sponsór e soventór el gardenàl Domenico della Rovere, orixinàl de Vinovo.
Recentemente restorà, el Casteło gà al so interno pregevołi stuchi e dipinti a
grotésca de ła Scòła del Pinturicchio e un bel giòstro co' decorasión in còto.
Co'l sfantàrse de ła fameja Della Rovere, el castèl 'ntel 1692 l'è pasà a la
corona sabauda e Carlo Emanuele II, asegnandoghe el titoło de cónte de Vinovo a
so fiòło (spùrio) ch'el gavea avùdo 'ntel 1712 da Gabriella di Mesmes des
Marolles . Francesco Agostino, ghe gà dà in concesión anca el castèło. Tutociò
ła concesión del casteło xe tornà ała corona 'ntel 1732 visto che l'ultimio rède
de ła fameja Delle Lanze gaveva sielto ła cariera eclexiastica (jera el futuro
cardinàl Carlo Vittorio Amedeo Delle Lanze (1712-1784), so fioło de Francesco
Agostino e de Barbara Piossasco de Piobesi). 'Ntel 1752 Carlo Emanuele III ghe
lo gà consegnà ała Comenda Magistrałe de Stupinigi, che 'ntel 1776, ghe lo gà dà
in concesion a Vittorio Brodel ed a ł'arcanista Pierre-Antoine Hannong, al fin
che i podese condurghe esperimenti so łe porsełàne e ła eventuałe produsión de
łe medème. Fałìa l'inprexa dei do, el castèl l'è pasa in concesión 'ntel 1780 a
Vittorio Amedeo Gioanetti, che l' a avùdo el medèmo incargo, portà a termine co'
un certo suceso. Drìo ła morte del Gioanetti, fałìo el tentativo de Giovanni
Stoppini de continuàr ł'atività del Gioaneti, el casteło xe stà vendùo 'ntel
1825 a ł'Università de Torin, che 'ntel 1836 ghe ło gà vendesto a so vòlta al
comun de Torin dal quało 'ntel 1839 jera stà cronpà dai fradełi, Giacomo e Luigi
Rey che ghe gavea logà 'na fàbrica de tapèi. Da'l 30 setenbre 2006 l'è sede de
la biblioteca comunałe e da'l 2007 anca de ła St. John International University.

Costruìa 'ntel 1451 cofà anpliamento de ła capeła privàda dei Della Rovere e
dedicàda a San Bortoło, gera subintràda ałora cofà céxa parochiałe a queła de
San Desiderio. 'Ntel 1472 ła parochia vien fornìa de un pestrìn. 'Ntel 1615 ła
céxa xe stà anplià e ristruturà 'nte łe forme che groso modo se połe vedare
unco'. Durante ła guera del Monferato, el 4 agosto 1630 alcuni squadroni de
cavałarìa gà bruxà ła céxa parochiałe indove el Podestà gavea fato saràr łe
masarìe e i beni de ła popołasión vinovexe. Finìa ła bataja ła céxa l'è stà
ricostruìda.

Xe stà tirà su 'nte ła segónda metà del XV secoło ed adibìa a sede de culto par
la Conpagnia dei Flagellanti (in piemontexe, Batù. Co' ła fondasión 'ntel 1577
de ła Confraternita de Santa Croxe par òpara de Bartolomeo Feccia, la céxa nel
corso dei secołi gà subìo un mucio de canbiamenti e mejoraménti. I confradei de
Santa Croxe durante łe prusisió, jera rivestìi de un càmixo bianco e co'l cao
ricoerto da un capùso bianco, e xera apónto diti i Batù. Grasie ałe oferte che
rivava da fonti diverse (quote che vegniva versàe par ogni sepoltùra e limòxine
anoneme) 'ntel 1601 gera stài cronpài do candeliéri de otón e i rełativi ciri, e
'nte ł'avrìl del 1603 xe stài conpletài i łavori de ł'altàr. 'Ntel 1612 i mestri
Giovanni Maria Sarasino e Antonio Franchetto gà piasà ła porta de ła céxa. 'Ntel
1751 gà tacà i łavori par la costrusión de un novo canpanìl «...per poter regere
detta Campana, ed a ciò si senta più lontano il suono della medesima » (par
podér rèxer dita Canpana, e a ciò se senta più łontàn el són de ła medèma la
nova costrusiónt sarìa sorta lateralmente a ł'aso de ła navàda, e gavarìa mexurà
sirca sìe metri da ł'altésa del covèrto de ła céxa. Nei primi ani del 1800i
confradei gavea cronpà un novo organo par 150 franchi. Durante ła segónda guera
mondiałe so'l canpanìłe xe stà montà, da parte dei miłitàri un pósto de
avistamento antiaereo e 'ntel 1945 i miłitanti de ła rexistensa vinovexi e
partixani gavea catà recèto so'l canpanìłe, par scanpàr via ałe patùgie
naxifasiste. A ł'interno xe prexente un bel coro łigneo, intagià dai mestri
Bartolomeo Borello e Francesco Antonio Rochie 'ntel 1715 e restorà 'ntel 2010.
Ancùo ł'edificio svincołà da ł'uxo łiturgico, vien utiłixà speso par
manifestasión particołari cofà, ad exenpio, 'na mostra de prexèpi 'ntel periodo
de nadàl.

Interesante exenpio de architetura de fine '800, xe stà sede de ła prima scoła
ełementàre de Vinovo, omagio de ł'industria Luigi Rey. Reałixàda da ł'architeto
Caselli, prospeta so ł'omonema piasa Rey, avendo ała so sànca el lai danànsi del
Casteło de ła Róvare. 'Ntei ani 1934-35 xe stà alsà de un pian, in seguito ała
cresita de ła popołasión scołastica, e xe stà utiłixà fin al 1978. Atualmente xe
sede de numaroxe asociasión locałi.

Céxa cimiteriałe tirà su nte ła prima metà del XVIII secoło so łe ruìne de
ł'anteàta capèła del Santuario de San Desiderio (inisiàl patròno del paexe). La
céxa orixinàl de San Dexiderio jera un mucio diversa da ł'atuałe santuario e no
xera gnancora tornià dal çimitero, ma gera 'na sàvia costrusión co' tuta
probabiłità a 'na soła navàda, ixołàda in mexo ała 'verta canpagna. L'interno, a
pianta croxe grega, xe reałixà in stiłe rococò. La fasàda in matón vivo, co'
decori in ceramica połicroma (tìnpano so'l portàłe e capitełi), xe de ła segónda
metà del XIX secoło.

Pregevołe ed orìxinałe edificio fato costruìre 'nte ła xona meridionałe del
teritòrio comunałe a ła fin de l''800, so projeto de l'Inx. Crescentino Caselli,
da parte de un nodàro torinexe cofà so "caxa de canpagna". Xe stà sede de un
Circoło Sociałista dal 1919 al 1922, ano in cui xe stà dà ałe fiame da 'na
squadra fasista. Unco' apartien a privà che ghe abita.

L'ała del Marcà xe pósta a ła croxèra de łe do vìe prinsìpałi del vecio borgo
medievałe. L'atuałe architetura xe anca queła òpara de ł'architeto Caselli, ła
cui prónta xe ben riconosibiłe ne ła scanpàda dei archi ranpànti e nei quarełi
rosi prodoti ne łe fornàxe locałi, oltra che nei àrpexi in fero utiłi a
mantegnìr l'equiłibrio de ła strutura. L'edificio l'è stà costruìo 'ntei ani
1580-1585 a cura de ła Conpagnia de Santa Croxe.

La ricostrusion dopo ła guèra gà portà a ł'insediamento de nove industrie de
legnami e metalmecaniche. Intra 'l 1955 e 'l 1970 xe arivài in paexe un mucio de
imigrà che rivava da ła Romagna, dal Veneto e da łe región del sud, cussì tanti
che in sto ultimo terso de secoło ła popołasión xe pasàda dai sirca 2 500
abitanti del 1940 ai atuałi 14 000. Ancùo no gà più łe carateristeghe del paexe
agricoło de un tenpo e, nei ultimi vinti ani, ła seràda de ła maxór parte de łe
industrie locałi che un tenpo ofriva laóro anca a tanti vinovexi, gà inflito un
duro colpo al setór secondario de Vinovo.

Sul scominsio dei ani '60 xe stà costruìi a Vinovo do ipodromi: uno par le corse
al troto e uno par quełe al gałopo. Recentemente (2005) ł'ipodromo del gałopo xe
stà butà xo par farghe posto al Juventus Center e ad un futuro groso conpleso
comerciałe. Xe restà quindi ativo soło che ł'ipodromo del troto.

El progeto de ła socetà calcistica Juventus de fabricàr un novo centro sportivo
infra i comùni de Nichełino e Vinovo gà trovà ła so sede 'ntel teritòrio de
Vinovo. El centro sportivo Juventus Center xe stà inaugurà 'ntel 2006. El
conpleso gà i so ingrèsi in via Stupinigi 182.

El 20 novenbre 2010 xe stà inaugurà ła nova scòła de ł'infasìa reałixà segóndo i
rigoroxi criteri de sparègno energetico e de sostenibiłità anbientałe. Situà in
via Garibaldi, visina al centro storico, xe diretamente afasà so'l grando parco
del Castèl. Costruìa patòca co' ełementi de łegno prefabricà asenblà infra łori
so'l pòsto, la scòła no xe cołegà al gas metano, no utiłixa energia da
conbustibiłi fosiłi e donca łe spexe par el riscaldamento dei anbienti e de
ł'aqua e quełe par la fornidura de energia ełetrica xe guałìvi a xero.

La Filarmonica vinovexe "Giuseppe Verdi" xe nata uficialmente 'ntel marso 1847,
in ocaxiôn de ła vixita pastorałe de ł'arcivescovo de Torin, Luigi Fransoni.
'Ntel corso dei ani l'è devegnù sełebre in tuto 'l Piemonte, tanto che a cauxa
dei nùmaroxi inpegni, la banda gà dovesto spartìrse in du. La Banda muxicałe de
Vinovo gà continuà nel servisio a grào e vołontario a tuta ła sitadinansa e
'ntei ani '50 l'è riusìa a otegnère 'na sede stabiłe. 'Ntel 1999, la filarmonica
gà partisipà cofà unega raprexentante par l'Itałia al 20° Osterreichisches
Blasmusikfest de Viena.

El Coro Ars Nova nase 'ntel marso del 2007, par inisiativa de alcune persone
amanti del canto e de ła muxica. El repertorio spasia dal xenare clasico a queło
tradisionałe co' brani de muxica operistega de ł'Otosento tirài xo da łe maxór
òpare dei grandi conpoxidori cofà Verdi, Bellini, Rossini, Mozart.

El stema del comùn de Vinovo raprexenta un unicorno e i cołori xe quełi de ła
caxada Della Rovere, overosìpia el xało e'l blu.

Luque (Argentina), Argentina , comun argentino del Dipartimento de Río Segundo
ne ła provincia de Córdoba;



https://vec.wikipedia.org/wiki/Vi%C5%82a_Capra_ciam%C3%A0_anca_la_Rotonda

Vila Capra, dita La Rotonda (conossiùa anca come Vila Almerico-Capra o Vila
Capra-Valmarana) la xe na vila vèneta a pianta zentral costruìa da Andrea
Palladio a partir dal 1566 a do passi da la sità de Vicensa. El nome "Capra" el
vien dal cognome dei do fradei che i ga conpletà l'edificio dopo verlo cronpà
nel 1591. La Rotonda la xe probabilmente la vila piasè famosa del Palladio e
forsi anca de tute le ville venete, e uno dei edifici piasè inportanti de la
storia de l'architetura de l'epoca moderna.

Co nel 1565 el canonico e conte Paolo Almerico, che el s'avea ritirà da la Curia
Romana dopo èsar sta referendario apostolico soto i papi Pio IV e Pio V, el ga
decidesto de tornar in te la sità do che l'era nato (Vicensa) e costruirse na
residenza de canpagna, no'l s'avaria mai imaginà che la casa che el ga
comissionà a l'architeto Andrea Palladio la saria devegnùa uno dei prototipi
architetonici piasè studiè e imitè par i zinque secoli dopo. Nonostante che Vila
Capra la gavia ispirà in sèvito miliari de edifici, ela stessa la se ispira
senza dubio al Pantheon de Roma. Nel corso de la so vita, Palladio el ga progetà
piasè de vinti ville in tuta la Republica Veneta. Sta residenza, pi tardi
conossiùa come "La Rotonda", la saria deentà una de le so eredità pi famose al
mondo de l'architetura.

El posto sielto par la costruzion l'era la zima tondegiante de na colina
picenina 'pena fora de i muri de Vicensa. A chel tenpo là el fascino par i
valori arcadici el scuminsiava a spénzar tanti nobili che gavea i canpi al sol a
misurarse co i piaceri de la vita senplice, anca se i aspeti piacevoli de la
vita a contato co la natura i restava 'ncora in secondo piano rispeto a la
sielta, tuta economica, de orientar i investimenti verso n'agricoltura de tipo
intensivo. Sicome no'l gavea fameja, el prelato Almerico no ghe servea un palazo
tanto grando (ansi el ga venduo quelo che el gavea in sentro a Vicensa) ma el
volea na villeta sofisticà, e xe sta proprio questo quel che Palladio el ga ideà
par lu: na residenza suburbana con funzion de rapresentanza, ma anca un posto
chieto par star in meditazion e studio. Isolà in zima al colle, sta spece de
originale "vila-tenpio" in origine no la gavea annessi agricoli. L'architeto el
la ga inserìa, significativamente, ne l'elenco dei palazzi e no de le ville, nei
so Quattro libri dell'architettura del 1570.

La costruzion, intacà nel 1566 zirca, la consistea de n'edificio quadrato,
conpletamente simetrico e inserìbile in un zércio perfeto (varda la figura chi
rente). Descrìvar la vila come "rotonda" xe in realtà tecnicamente sbalià, dato
che la pianta de l'edificio no la xe mia zircolar ma la rapresenta pitosto
l'intersezion de un quadrato co na croce greca. Ognuna de le quatro fazade la
gavea un avancorpo co na loggia che se podea ragiungiar 'ndando su par na
scalinada; ciaschedun dei quatro ingressi prinsipai el portava, traversando un
breve vestibolo o coridoio, a la sala zentral sormontà da na cupola. L'aula
zentrale e tute le altre càmare le jera proporzionè con precision matematica in
base a le regole sue de l'architetura de Palladio che lu el gavea elaborà nei so
Quatro libri. Proprio la sala zentral rotonda la xe el zentro nevralgico de la
conposizion, a la quale el Palladio la ga dato un slancio centrifugo slargandola
verso l'esterno, nei quatro pronai ionici e ne le scalinade. La vila la risulta
cussita n'architetura verta, che la varda verso la sità e la campagna.

El progeto el riflete i ideali umanistici de l'architetura del Rinasimento. Par
consentirghe a tute le càmare na analoga esposizion al sol, la pianta la xe sta
pirlà de 45 gradi rispeto ai punti cardinai. Ognuna de le quatro logge la
presentava un pronao col fronton ornà de statue de divinità de l'antichità
classica. Ognuno dei frontoni l'era tegnù su da sié colone ioniche (esastilo
ionico). Ogni loggia la gavea in parte na finestra sola. Tute quante le càmare
prinsipai le se catava sul piano nobile. I quatro pronai i se ispira quindi ai
tenpli etruschi, che ghe someja a quei greci ma i xe rialzà da scalinade.

Doparando la cupola, aplicà par la prima olta a un edificio de abitazion,
Palladio l'afronta el tema de la pianta zentral, reservà fin a chel momento a
l'architetura religiosa. Anca se ghe jera zà sta calche esenpio de edificio
residenziai a pianta zentral (dai progeti de Francesco di Giorgio Martini ispirà
a vila Adriana o dal "studio de Varrone", a la casa del Mantegna a Mantoa - o la
so ilusionistica "Càmara dei spósi" al Palazo Dogal de Mantoa -, fin al progeto
de Raffaello par vila Madama), la Rotonda la resta un unicum ne l'architettura
de tuti i tenpo, un model reconossùo ideale.

Né el Palladio né gnanca el paron Paolo Almerico i ga mai vedesto l'edificio
finìo, anca se se podea zà starghe nel 1569. Palladio el xe morto nel 1580 e
quindi un secondo inportante architeto visentin, Vincenzo Scamozzi, el xe sta
assunto dai paroni per sovrintendar ai laori de conpletamento, finìi nel 1585,
limitatamente al corpo prinsipal, co la costruzion de la cupola, sormontà da la
lanterna.

Palladio el volea cuerzar la càmara zentral co na volta semisferica, ma Scamozzi
el ga progetà na volta piasè bassa con un òculo (che el dovea èssar a cielo
aperto) ispirandose al Pantheon e el ga fato altre modifiche limità, come el
tajo a la scalinada che el permetea de entrar diretamente da fora ai locali de
servizio sistemà al piantereno. La scalinada la xe sta modificà nel XVIII secolo
da Ottavio Bertotti Scamozzi che el la ga riportà come l'era prima e el piano
attico el xe sta spartìo in càmare da Francesco Muttoni, che el ga modificà i
mezzanini (1725-1740).

Co xe morto el comitente Almerico, la vila la ghe xe ndà in eredità a so fiol
natural Virginio Bartolomeo che, a causa de la disastrosa gestion economica, ghè
toca véndarla do ani dopo, nel 1591, ai fradei Odorico e Mario Capra. Xe sta
infine i Capra a portar a termine el cantier nel 1620 co la decorazion interna
ad afresco. El Scamozzi el ga zontà i annessi rùsteghi esterni (la barchessa,
destacà dal corpo prinsipal) par le funzion 'gricole, mia previste nel progeto
originario. Infine, al conplesso ghe xe sta zontà la cappelpa gentilizia,
costruìa da Girolamo Albanese par volontà del conte Marzio Capra tra el 1645 e
el 1663.

El dentro de la vila el gavea da èssar splendido almanco quanto el fora; le
statue le xe interventi de Lorenzo Rubini e Giovanni Battista Albanese; la
decorazion plastica e dei sofiti la xe opera de Agostino Rubini, Ottavio
Ridolfi, Ruggero Bascapè, Domenico Fontana e forsi Alessandro Vittoria; i
aparati pitorici in afresco i xe de Anselmo Canera, Bernardino India, Alessandro
Maganza e pi tardi del francese Ludovico Dorigny. Le decorazion de la vila le
cuerze un longo periodo de tenpo e de zerte opere l'atribuzion no l'è mia
sicura.

El posto piasè notevole del spazio interno el xe sicuramente la càmara tonda
zentral, dotà de balconade, che la se svilupa a tuta alteza fin a la cupola; el
sofito semisferico el xe decorà da afreschi de Alessandro Maganza; anca chi
catemo alegorie ligà a la vita religiosa e a le Virtù ligà ad essa, dove inparte
a la Fama ghe xe rafigurà la Religion, la Benignità, la Tenperanza e la Castità.
La parte inferior de la càmara, a le pareti, la xe inveze adornà de finte colone
piturà in trompe l'oeil e gigantesche figure de la mitologia greca, opera
sucessiva de Ludovico Dorigny.

Come ne l'architetura de Palladio, pensà par n'omo de Cesa, anca ne l'aparato
decorativo xe sta inserìi elementi formali destinè a sugerir un senso de
sacralità, in sintonia con sto programa zelebrativo. La quantità de afreschi la
ciama piasè l'atmosfera de na catedral pitosto che quale de na residenza de
canpagna. Goethe, che el ga visità pi olte la vila, el ga dito che Palladio el
gavea fato deentar un tenpio greco adatto par 'ndarghe a star.

Dai porticadi se ga na vista da maraveja su la canpagna intorno, dato che la
vila la xe sta fata aposta par catarse in perfeta armonia col paesaggio,
diversamente da edifici come Vila Farnese a Roma, costruìa solo 16 anni prima.
Anca se la Rotonda par che la sia conpletamente simetrica, in realtà ghe xe
calche deviazion da la simetria, fata aposta parché ogni fazada la fusse el
conplemento de l'anbiente e de la topografia zircostante; de conseguenza ghe xe
dele variazion ne le fazade, ne l'anpieza dei scalini, nei muri de contenimento
ecc. In sta maniera la simetria de l'architettura la se cata con l'asimetria del
paesagio, par crear ne l'insieme na particolare armonia. L'anbiente intorno a la
vila el dà na vision panoramica de àlbari, prati e boscheti, con Vicensa
distante a l'orizonte.

La loggia setentrional la xe inserìa ne la colina come termine de na strada
caregiabile che la core dal canzel prinsipal. Sto percorso el xe un viale tra i
blocchi dei servizi, costruìo dai fradei Capra che i ga cronpà la vila nel 1591,
comissionando a Vincenzo Scamozzi de finir l'edificio e costruir le stale e i
edifici a uso rurale. Co se se avicina a la vila da sta parte de qua, se ga come
l'inpression deliberà che se staga 'ndando suso da soto verso un tenpio su la
zima de la colineta. A la stessa maniera, in senso contrario, da la vila se pol
vedar el santuario che inconbe inzima a la sità da la zima de Monte Berico,
unificando cussita la vila e la sità.

Nel dizenbre 1994 la vila la xe sta inserìa, insieme a le altre architeture de
Vicensa "sità del Palladio", ne l'elenco dei Patrimoni de l'umanità de l'UNESCO.



https://vec.wikipedia.org/wiki/V%C3%B3xe_pasiva

El pasivo o vóxe pasiva de un verbo el serve par raprexentar come sojeto el
pasiente de l'asion, cioè in altre parołe el serve par dar piasè vixibiłità
(ingl. prominence) al pasiente raprexentàndoło come sojeto invese de łasarlo in
fin de fraxe come conpleménto. L'ator o conpleménto d'agente invese el pol anca
no èserghe 'nte ła fraxe.

In vèneto i tenpi conposti (pasà, trapasà, fut.conposto) i fa el pasivo co
l'auxiłiar èser stà + part.pasà e i tenpi sènplisi (prexente, inparfeto, futuro)
i fa el pasivo co l'auxiłiar vegner + part.pasà:

In vèneto, l'auxiłiar èser coi tenpi sènplisi, invese, el ga soło vałor
agetivałe e no l'è mìa un pasivo vero: in "ła porta ła xe verta" el partisipio
"verta" el fa da agetivo che esprime soło un stato come "ła porta ła xe rósa" e
no se trata miga de n'asion vera. Istéso, "ła porta ła xe sarà" el xe un pasivo
finto 'ndove che el partisipo "sarà/serà" el fa da agetivo che esprime na
situasion e nò na asion. Defati se pol domandar Come xe£a? verta. Come xe£a?
rósa. Com'èla? sarà. Com'èla? granda... ma no se pol mai dir *Come vienla?
verta. *Come xe£a stà? vendùa.

L'exenpio ingléxe co "open" el juta parché se véde che 'ntel primo caxo ghe xe
ła final -ed tìpica de verbi, mentre 'ntel secóndo caxo ła manca visto che ghe
xe n'agetivo.

L' ingléxe el dòpara senpre el verbo to be par far tuti i pasivi sia sènplisi
che conposti e anca par łe costrusion agetivałi:

Anca in itałian el verbo èser el va ben sia par i pasivi veri sia par łe fórme
agetivałi, seben che i pasivi i abia anca l'auxiłiar venire:

In itałian i pasivi co èser i se uxa soratuto 'ntei scriti e 'ntei discursi
uficiałi, mentre venire (la porta viene aperta ogni giorno) l'è tìpico de ła
parlada.



https://vec.wikipedia.org/wiki/UTC%2B12

Inaxónta, ƚe baxi antarteghe Amundsen-Scott, McMurdo e Scott ƚe utiƚixa el
UTC+12 cofà ora ƚocal.

In teoria el UTC+11 interesa 'na xona de el globo comprexa intra 172,5° E e
180°; (ƚa metà de un fuxo orario standard, sendo in teoria st'altra metà a est
de el 180° asegnada a el UTC-12). Par raxon prateghe, ƚi paexi in sto fuxo
orario ƚi coverxe 'na area molto pi' estexa.

Ƚa ƚinia de canbiamento de data ƚa core in parte a est de el UTC+12, ma ghe xe
tre fuxi orari co un spostamento superior a UTC+12: UTC+12:45, UTC+13 e UTC+14.
Soƚo che traversando ƚa ƚinia de canbiamento de data in alto mar se pasa
diretamente a UTC-12 (cavando donca 24 ore exate): indando a est ƚe xone, al de
fora de ƚe acue internasionaƚi, che ƚe ga un spostamento negativo rispeto a el
UTC ƚe va diretamete a UTC-11 (Samoa e Niue), UTC-10 (Hauài e ìxoƚe Aƚeutine) o
UTC-9 (Aƚasca).

In Rusia el UTC+11 el xe ciamà Магаданское время (ora de Magadan, MAGT), inte ƚi
Stati Unìi Wake Time (WAKT), inte ƚa Nova Xeƚanda New Zealand Standard Time
(NZST).

Ƚa Nova Xeƚanda e ƚe Fiġi oserva ƚa ora ƚegal, pasando a el UTC+13 inte ƚa istà.

Ƚi atoƚi Kwajalein, Eniwetok e Bikini de ƚe ìxoƚe Maršal ƚe jera in pasà int'el
fuxo UTC−12. Kwajalein avansò de 24 ore verso UTC+12 saltando el 21 de agosto
1993. Eniwetok e Bikini ƚe jera probabilmente avansae incora vanti, co che ƚi
Stati Unìi ƚi rinunsiaron a controƚarli.



https://vec.wikipedia.org/wiki/Triango%C5%82o

In giometria, el triangoło 'l xè un połigono formà da tre angołi o vertisi e da
tre lati; raprexenta ła figura có 'l minor numaro de lati, in quanto tre xè 'l
numaro minimo de segmenti necesari par dełimitare na superficie sarà.

Do triangołi i xè congruenti se i sodisfa almanco uno dei criteri de congruensa
dei triangołi.

L'area de un triangoło ła pol essare catà par via trigonometrica. Uxando łe
letere de ła figura a destra, l'altesa h = a sen γ. Sostituendo questo inte ła
formuła catà presedenteménte (par via giometrica), S = ½ab sen γ. L'area de un
triangoło xè quindi anca uguałe al semiprodoto de do lati par el seno
dell'angoło conprexo.

A = b h 2 {\displaystyle A={\frac {bh}{2}}} 'ndove b xè ła baxe e h l'altesa a
esa rełativa, parché el triangoło va visto come ła metà de un paralelograma de
baxe b e altesa h.

opùr có A = p ∗ ( p − a ) ∗ ( p − b ) ∗ ( p − c ) {\displaystyle A={\sqrt
{p*(p-a)*(p-b)*(p-c)}}} 'ndove a, b e c i xè i lati e p el semiperimetro
(Formuła de Erone).

Consideremo un triangoło ABC inte'l piano cartexian individuà atraverso łe copie
de coordinate dei vertisi ( x A , y A ) , ( x B , y B ) , ( x C , y C )
{\displaystyle (x_{A},y_{A}),(x_{B},y_{B}),(x_{C},y_{C})} .



https://vec.wikipedia.org/wiki/Trento

Trénto (Trènt in Trentin) l'è ła sità cavedal de ła Provinsia Autonoma de
Trénto, en ła Region Trentin-Alto Àdexe e en Itałia. Ła sta su łe rive del Àdexe
e l'è sircondada de monti alti sirca miłesinquesénto-domiłe metri. Ła ga pasà
sentomiła abitanti e l'è recordada dapertuto perché dal 1545 al 1563 gh'è stà el
Conséjo de Trénto.

Ła sità ła se cata sol fondoval del'Àdexe, 55 km a sud de Bolxan e 100 km a nord
de Verona. A ovest ła xé sorastada dal Mónte Bondon (Cima Palon 2090 m s.l.m.),
a nordovest da ła Paganeła (2125 m s.l.m.), a nordest dal Mónte Całixio (1096 m
s.l.m.), a est da ła Marsoła (1738 m s.l.m.) e a sudest da ła Vigołana (Becco de
Fiładona, 2150 m s.l.m.). Ghe se cata ła stasion meteorològega de Trento; ła
sità ła xé stada ła pì coverta da ła "nevegada del sècoło".

Ła sità de Trénto rapprexenta el sentro un'àrea urbana conprexa
longitudinalmente fra Mexołonbardo e Roveredo e diładada a est verso ła
Valsugana, oltre el comun de Pergine.

Trénto ła prexenta estreme deversidà teritoriałi e de popołasion. Ła popołasion
comunal non ła xé presente soło en sità, ma anca en un mucio de sentri sparsi
(soborghi), tanto difarenti l'un dal'altro e chei conserva ancora na propia
identità che ła sia urbana, paexana, rural o montana. Ła sità antiga conta
55 197 abitanti (otobre 2004). El comun corisponde al'aglomarà urban, al qualè
xé qualca volta incluxo quel de Lavis (8 000 ab.; i supera conpagni i 120 000
abitanti). Łe altre localedà confinanti łe xé separae par motivi orogràfeghi.

Fra i soborghi, quel pì popołoxo el xé Gardoło (a nord de ła sità, 12 449
abitanti ła sircoscrision), mentre quel manco popołado el xé Sardagna (soło
1 106 abitanti). Ła magioransa dei soborghi ła xé distribuida sol fondoval
del'Àdexe o su łe cołine a est de ła sità, mentre el paexin de Sardagna, catà a
ovest el xé su un pian pieroso a 560 metri s.l.m. e el xé łigà al fondoval da na
pìcena funivia; i paexi del Bondon i xé invese catai fra i 490 metri s.l.m. de
Vìgoło Baxelga ei 1650 metri de Vaxon e i fa tuti parte de ła stesa
sircoscrisione comunal.

Ła grandesa del teritorio comunal ła fa derivar dónca na densità de popołasion
miga carateristiga de sità conpate e a forte concentrasion de popołasione
(668 ab./km² contro, par exempio, i 1 869 ab./km² de Bolxano).

Trénto ła tien un łigame molto streto co ła montagna, en particołar col Mónte
Bondon, ciamà anca l'Alpe de Trénto, parte del teritorio comunal se pol 'ndarghe
so en poco tenpo dal sentro sitadin co ła strada provincial.



https://vec.wikipedia.org/wiki/Tony_Musante

Anthony Peter "Tony" Musante (Bridgeport, 30 xugno 1936 - New York, 26 novenbre
2013 xe stà un ator statunitense.

El nase in una fameja de itałoamericani del Connecticut, el se diploma a l'
Oberlin College e laora par qualche ano come insegnante. 'Ntel 1960 el fa el so
exordio so'i palcosenici de l'Off-Broadway e tre ani drìo el vien rimarcà dal
produtor David Susskind che ło selie pa'l ròło del xovane małavitoxo nel senegià
tełevixivo Ride With Terror. A questa seguirà altre interpretasion in tełefilm,
cofà par exenpio queła ne ła sełebre serie Alfred Hitchcock presenta.

El gà speso dovesto recitar ròłi da tepista o da personaxo de poca comandaìsa.
'Ntel 1967 el porta in tełevixion el so primo ròło, ne ła ridusion
sinematografega de Ride with terror cimàda New York ore tre: l'ora dei
vigliacchi]] (The Incident), vadagnando subito premi, vixibiłità e suceso. Dopo
altri połiseschi, el vien ciamà in Itałia par un spaghetti-western, ma el film
che ło farà conoser al publico itałian xe L'uccello dalle piume di cristallo,
film de exordio de Dario Argento.

Dopo sto film ghe n'è dei altri de gran suceso comerciałe : Metti una sera a
cena (1969) e Anonimo Veneziano (1970), entranbi interpretà co' Florinda Bolkan,
cołega che trovarà da nòvo quindexe ani drìo in La gabbia.

'Ntel 1973 el torna in tełevision co' ła serie de tełefilm Torna, in cui el
raprexenta l'omonemo połisioto itałoamerican del New Jersey. Ła serie durarà
soło che 'na staxon e 'l ròło fortunà sarà redità da Robert Blake co'l nome
Baretta.

Ancora 'ntel 1973 in Itałia el recita in Il caso Pisciotta de Eriprando
Visconti, seguìo da Goodbye & Amen e Eutanasia di un Amore. No'l traxanda però
l'atività dei Stati Unìi, dove el se dedica a film de xenere połisiesco, cofà
Ancora tu, maledetto sbirro, Uno sbirro dalla faccia d'angelo, Squadra
Antidroga.

Nei ani otanta el gà avùo soło de ròłi de rimarco, nel film xa cità La gabbia de
Giuseppe Patroni Griffi e ne Il Pentito de Pasquale Squitieri.

So'l fenìr dei ani novanta el se parteçipa a ła serie tełevixiva de ła HBO Oz,
nel ròło del stratemùdo boss itałoamerican Nino Schibetta.

'Ntel 2003 el recita nel film La vita come viene, par la regia de Stefano
Incerti, e 'ntel 2007 el interpreta un połisioto nel film I padroni della notte.
De recente el xe conparso in alcuni łavori tełevisivi, cofà par exenpio Pupetta
- Il coraggio e la passione par la regia de Luciano Odorisio nel ròło de Don
Luigi Vitiello

El mor el 26 novenbre 2013 a l'età de 77 ani par conplicanse drìo aver subìo un
intervento chirurgico



https://vec.wikipedia.org/wiki/Tolm%C3%ACn

Tolmìn (in tałian Tolmino, in sloven Tolmin, in todesco Tolmein) xe un comùn
sloven de 12 198 abitanti che se trova soe rive de l'Ixonso.

Xona de insediamenti preistóreghi (qui se gà catà necròpołi hallstattiane visin
al monte Casteło - Kozlov Rob), ła xé stà dópo abitada da xenti iłìreghe e dai
Romani. I reverti catài deso i xé tegnui drento en vari muxei en Italia, en
Austria e en Slovenia.

Nodo stradal del medioevo fra el Friul e ła Carnioła el gà intrà a far parte dei
domini de ła Serenìsima 'ntel 1420. 'Ntel 1514, come el resto de łe tere
gorisiane, el xé pasà soto i Asburgo che i ło gà dà ai Coronini. 'Ntel 1713 el
xé stà sede de na rivolta contadina represa 'ntel sàngue.

En localedà Sototolmin (Zatolmin) ghe xé i sentieri batui, dei vèci leti de dó
fiumi co ła Grota de Dante (Zadlaška jama) col sorastanto ponte del diàvoło
(Hudičev most) e ła beła fonte del fiume Tolminka(Tolminska Korita). Interesanti
anca łe céxe de Volsana (Volče), dedicà a San Leonardo (Sv. Lenart), e quełe a
Santa Lusia d'Ixonso (Most na Soči), dedicada a Santa Lusia (Sv. Lucjia) e San
Mauro (Sv. Maver).



https://vec.wikipedia.org/wiki/Timbro

El timbro xe una dèe carateristiche fondamentài che caraterixa un sóno insieme a
altesa e intensità. Posto che ste ultime do carateristiche poe variare pa un
stesso suono, el timbro resta el stesso, cusì che xe possibie distinguare el
suono in questiòn. Sia da esempio 'na chitara: el so suono carateristico se
distingue sia al variare dea nota che eà produce, sia al variare del voeùme con
cui eà produce; stessa roba vàe pa tutti i altri suoni o rumori, questo grasie
al timbro. E particoeàri carateristiche de ogni suono (quindi anche el timbro)
xe dà dàea quaità dee sinusoidi che eò compone. Ognuna, co eà so frequensa e eà
so intensità, concorre a determinare eà forma d'onda finàe del suono, che poe
èsare semplice, come 'na sinusoide o particoeàrmante complicà.

Un esempio del primo caso xe el diapason, el cui suono xe dà in pratica da 'na
sinusoide pura, al contrario invese un vioìn genera un suono pièn de armoniche a
frequense diverse, che fa si che eà forma d'onda rixultante sia iregoeàre e
piena de picchi.



https://vec.wikipedia.org/wiki/Tersa_Guera_de_Indipendensa

Ła Terza Guera de Indipendensa itałiana ła s'à svolto nel 1866 parałełamente a
ła Guera Austro-Prusiana, co l'Itałia da ła parte dei Prusiani. Difati çinque
ani prima (1861) i Piemontexi i gavéa unìo ła penìxoła itałiana e fondà el Regno
d'Itałia, ma no i era mìa stà boni de conquistar el Veneto, che el gh'era restà
ai Austriaci. Ełora quando nel 1866 i Prusiani i ga decixo de atacar l'Austria
par portarghe via el predominio su ła Germania, i Itałiani i ghe n'à aprofità
par alearse coła Prusia e vedar de conquistar el Veneto.

El 16 de giugno 1866 ła Prusia ła scominsia l'ataco, e tri giorni dopo anca
l'Itałia ła ghe dichiara guera a l'Austria. El generałe La Marmora, al comando
de una de łe do armade de l'esercito itałiano, el move a l'asalto del
Quadriłatero, ma zà el 24 de giugno el vien batùo a Custoza. Intanto i Prusiani
i sconfige i Austriaci più olte, e dopo ła Bataja de Sadowa i Austriaci i se
cata costreti a ritirar parte dei soldà da l'Itałia par defèndar Viena.

A sto ponto qua ła guera par i Prusiani (e quindi anca par i Itałiani) l'è
praticamente vinta, parò l'Itałia ła se cata in na situasion inbarazante, parché
no jè stà boni de vinzar sul canpo de bataja. Par rimediar a sto dixonor, el
goerno el ghe ordina a ła Marina miłitare, che fin deso l'era restà ferma, de
çercar na vitoria navałe par riguadagnar credibiłità. Ma el 20 de lujo ła flota
itałiana, comandà dal'amirałio Persano, ła vien sconfita duramente a Lissa da
queła austriaca, formà in bona parte da marinai veneti, istriani e dalmati (el
steso amirałio in capo Tegetthoff el daxéa i comandi parlando in veneto).

In baxe ai acordi stipulà prima de ła guera co ła Prusia, l'Itałia ła otien el
Veneto, el Friul e Mantoa (anca se l'Austria, in segno de disprezo, ła ghe cede
sti teritori a ła Francia, che dopo ła ghie gira al'Itałia).

El 21 e 22 de otobre 1866 se tien el plebisito par l'anesion del Veneto a
l'Itałia.



https://vec.wikipedia.org/wiki/Storia_del_Mozanbico

Come par quasi tuti i paexi africani a sud del Sahara, i primi abitanti del
Mozanbico i xera boscimani, molto probabilmente de lo steso grupo che ghe darà
vita a i san. Le piture ruprestri che se cata su tanti monti del Mozanbico i xe
na testimoniansa direta che i boscimani i vivea qi almanco 10.000 a.C. I bantu i
xe rivà en tel nord del Mozanbico traverso el Fiume Zamnbesi, za en tel VI
secolo de la nostra era. I bantu i gha portà la metalurgia e l’agricoltura.

I arabi i xe rivà su le coste del nord del Mozanbico en tel XI secolo. I gha
costruio de i insediamenti e promoso la difusion de l’Islam. Le varie sità de
cultura swahili le gavea i so sultani. Ancora ancò, al nord del Mozanbico la
zente del nord la parla lengoe locali e na variante del swahili. En nome steso
del paexe el vien dal el nome de on sultan locale: Musa bin Bichi (o Bi’ki)

El primo eoropeo a rivar so le cost del Mozanbico en epoca moderna el xe stà
Vasco da Gama en tel 1498. I portoghexi i gha costruio na serie d efortini longo
la costa e meso la cavedal de la nova colonia a l’Ixola de Mozanbico, a la boca
de la baia de Mossuril, en fronte de la Cabeceira Grande. I portoghexi no gha
mai tentà l’esplorasion de l’interno e anca i forti so la costa i no xera ben
tegnui. En tel XIX secolo, spinti da le mose espansionistiche de i altri paexi
eoropei, i portoghexi i gha deciso de sfrutar el interno de le so colonie. I gha
diviso el teritorio del Mozanbico en prazos, grandi propietà teriere date a i
portoghexi che volea investir in Africa. I portoghexi i gha svilupà solo le
infrastruture che servia a i coloni e i no gha dato inportansa a la popolasion
locale.

Co el resto de i paexi africani i rivava a l’idipendensa, el Portogalo el no
volea consedar l’autonomia a le so colonie. El ditator Antonio de Oliveira
Salazar el sostegnea che i teritori de oltremare i xera parte de la nasion. I
africani i no ghe credea, visto che el Portogalo el faxea poco par lo svilupo e
l’educasion. En tute le colonie (Angola, Guinea Bissau, Ixole de Capo Verde, e
Mozanbico) se sa formà de i partiti de oposision. En tel 1962, vari grupi
mozanbicani i se sa riunio en tel Fronte par la Liberasion del Mozanbico
(FRELIMO) e scominsià la guera de liberasion en tel 1964. En tel april 1974, el
FRELIMO el xe riusì a ciapar la cavedal, Maputo. El paexe el xe diventà
indipendente el 25 giunio 1975. I portoghexi i gha lasà el paexe, co no ghera
personal local bon de mandar vanti tute le atività specializade. El FRELIMO el
se sa alinea co la Rusia.

La mancanza de svilupo, la povertà, e ragioni de politica internasionale le gha
portà el paexe a la guera sivile. En tel 1982, la RENAMO – on grupo
anticomunista sostegnù da Sudafrica, Rhodesia (Zinbabwe de ancò) e da i Stati
Unii – la gha scominsià na campagna de atachi violenti a scole, dispensari e vie
de trasporto. En tel 1984, Mozanbico e Sudafrica i gha firma i acordi de
Nkomati. El Mozanbico el se impegnava a parar fora i guerilieri de l’African
National Congress (ANC) dal paexe, e el Sudafrica el gavaria smeso de darghe
armi a la RENAMO. El Mozanbico el gha fato la so parte, ma el Sudafrica nol xe
stà a i pati e el gha continuà a darghe armi a la RENAMO. En tel 1986, el
presidente Samora Machel el xe morto en on incidente aereo, tanti i sospeta che
el governo del Sudafrica el sia responsabile. Al so posto, Joaquim Chissano el
xe diventà presidente.

En tel 1990, Chissano el gha scominsià el dialogo par rivar a la paxe co la
RENAMO. EL dialogo el xe stà sostegnù da la Comunità de Sant’Egidio, on grupo
catolico de Roma. El 4 otobre 1992, Joaquim Chissano e Alfonso Dhlakama – capo
de la RENAMO – i gha firmà l’acordo de paxe a Roma.



https://vec.wikipedia.org/wiki/Storia_del_Maroco

La storia del Maroco la scominsia co el neolitico. I ricatamenti paleontologici
i dixe che i primi abitanti del Maroco i xe rivà qi da est e che i fasea parte
de la cultura capsiana, nome che vien da quel de Capsia (ancò Gapsia) na sità en
Tunisia.

10.000 ani fa el Maroco el xera diverso da ancò. Le tere le xera meno aride e do
ancò se cata el deserto alora ghera la savana co albari e corsi d’acqua. El xe
en sto teritorio che se cata segni de la cultura capsiana. I berberi, popolasion
comun a tuto el Maghreb, i xe rivà ntorno al 2.000 a.C. I berberi i gha dato el
nome al Maroco, Mur Akush vol dir La tera de Dio e el xera el nome de de
Marrakech, e da qi deriva el nome del paexe.Popolasioni iberiche e axiatiche le
se rivà so le coste a lo steso tenpo.

Marcanti fenici i gha costruio aprodi e depositi longo la costa setentrionle
marochina za nel XII secolo a.C. Chella, Lixus e Mogador le xera le colonie pi
grandi. Le colonie fenice le xe finie soto el control de Cartàxene verso el V
secolo a.C. Verso el II secolo a.C. le popolasioni berbere le se sa organizà en
regni che controlava l’interno del nord Africa, speso soto el control de
Cartàxene o de Roma. Tuto el Maroco el xe finio rentro a l’impero romano en tel
40 a.C. I romani i controlava solo che la costa e i ghe lasà el control de
l’interno a le tribù berbere che le pagava le tase a Roma. Co la caduta de
l’inpero romano, la region la xe pasà soto el controlo de i vandali (V secolo
d.C.), de i visigoti e poi de i bizantini.

I misionari cristiani i xe rivà qi en tel II secolo d.C. e i gha convertì la
popolasion. Molti misionari de la Mauretania, come el nord del Maroco el xera
conosù alora, i xe vegnudi en Eoropa par predicar el vangelo. Tra questi San Zen
e San Valentino. En te i primi secoli de la nostra era varie comunità de ebrei
le vivea en tel nord del Maroco.

Le invasioni arabe le xe rivà en Maroco en tel VII secolo e i berberi i xe stà
convertidi co la forsa, ma i no xe riusidi a far canbiar le tradisioni. I
berberi i gha speso rivestì de Islam i loro costumi e cultura, el xera on modo
de resistar a i opresori arabi.

En tel 788, Idris ibn Abdallah el gha fondà la dinastia Idrisica, e el gha portà
el Maroco a esar on sentro de cultura e potere. La regina Saida Zahira la gha
espanso el so regno da la region de l’Atlas fin a tor el posto de i Idrisidi en
tel X secolo. En te i secoli XI e XII, le dinastie berbere Almoravide, Almohade
e Marinide le gha controlà el Maghreb e l’Andalusia (Spagna). Ste dinastie no le
xe sta boen de darghe unità a la popolasion. La dinastia Saadi la gha governà
sul Maroco dal 1511 al 1659, seguida da la dinastia Alauita, che la gha governà
fin a i tenpi moderni.

Dopo la seconda guera mondiale, el Partito Istiqlal (de l’Indipendensa) el gha
domandà l’indipendensa del Maroco. La richiesta la xera sostegnuda anca dal
sultano. L’oposision francexe a qualsiasi canbio la gha diviso ancora piassé i
nasionalsiti da i coloi de origine francexe.

Co la Spagna la se sa ritirà dal Sahara Ocidental en tel 1975, Maroco e
Mauritania le gha ocupà el teritorio, contro el voler de i abitanti. I residenti
del Sahara Ocidental i gha organizà el Fronte Polixario par conbatar par
l’indipendensa. La Mauritania la gha dovù lasar el Sahara Ocidental dopo verghe
perso i scontri direti co i guerilieri del Polixario. El Maroco insiste che el
teritorio del Sahara Ocidentale el xe suo de dirito. Par difendarse da i atachi
de i guerilieri, el Maroco el gha costruio miliari de km de mura par difendar la
so zona de influensa.



https://vec.wikipedia.org/wiki/Storia_del_Ghana

El teritorio che ancò ciamemo Ghana el gha na storia longa, ma no sempre se pol
distinguar realtà da mito. No ghe xe documenti serti prima de l’arivo de i
eoropei, e se gha da fidarse solo de la tradision orale. Inoltre, no se gha da
sbaiarse co el Regno del Ghana, che el se catava pi a nord, en te la region a
caval tra Mauritania e Mali. El regno pi importante che el gha interesà el Ghana
de ancò el xe sta quelo de i ashanti.

I portoghexi i xe stà i primi eoropei a visitar la region entel 1470. En tel
1482 i portoghexi i gha costruio el famoxo castel de Elmina par farghene on
marcà stabile so la costa. Olandexi, inglexi, svedexi e todeschi i gha seguio
l’esempio de i portoghexi e i gha costruio fortini o altre struture longo la
costa. I inglexi i gha seguio na politega de protesion de i regni locali. I
ashanti i gha provà a oporse co na serie de guere contro le etnie de la costa.
En tel 1821, i inglexi i gha asentrà el control de i vilagi mercantili ne le
mane del governo de Londra. I gha anca firmà de i tratati co le etnie de la
costa e meso le baxi de la nova colonia de la Costa de l’Oro, come la region la
xera ciamada. Dopo varie guere contro i ashanti (1826-1902) I inglexi i xe
riusidi a verghe el sopravento. En tel 1922, la Lega de le Naxioni la gha dato
el Togo todesco a i inglexi par aministrarlo. En tel 1957 le Naxioni Unie la gha
deciso che la colonia del Togo la fuse tacà a quela del la Costa de l’Oro. Kwame
Mkrumah, fondator del Partito de la Convension del Popolo, el gha domandà
l’indipendensa en tel 1954 e en tel 1956. El Ghana el xe rivà a l’indipendensa
el 6 marso 1957. I quatro teritori de Costa de l’Oro, Ashanti, Protetorato del
Setentrione e el Togo Britanico i vegnea unii en tel novo paexe del Ghana.

Nkrumah el xe stà eleto Primo Ministro del Ghana, ma el so oprato el xe stà
critica da varie forse politeghe. Nkrumah el gha fato pasar la lege Prevensione
Detentiva (1958) che el ghe permetea de metar en prison i opositori sensa
proceso. En tel 1960, el gha volù cambiar l’ordinamento faxendo del Ghana na
republica. En tel 1963 el Ghana el xe stà tra i promotori de l’Organizasion de
l’Unità Africana. Ent el 1964, dopo on rferendum popolare, el paexe el xe
diventà ono Stato monopartitico e Nkrumah eleto presidente a vita. El 24 febraro
1966. i militari i gha fato on colpo de Stato co Nkrumah el xera a l’estero. I
leader militari i gha tegnù el governo fin al 1969. A le elesioni popolari del
otobre 1969, el Partito del Progreso de Kofi Busia el gha vinto la majoria de i
segi e el gha formà el governo. Busia el xera el Primo Ministro. El governo de
Busia nol xe stà bon de controlare la perdita de valore de l’economia e, el 13
gianaro 1972, i militari i gha fato n’altro colpo de Stato. El colonel Ignatius
Kutu Acheampong el gha formà el Consilio Naxionale de Redension. Acheampomg el
xe stà meso da parte en tel 1978 parchè el no xe stà bon de riformar el governo.
El general Frederick William Kwasi Akuffo el gha tolto el so posto. Akuffo el
gha scominsià subito a pianificar el ritorno al governo sivile ma la crisi
sempre pi grave e la corusion le gha spinto on grupo de zoini soldà a far
n’altro colpo de Stato el 4 giunio 1979. El capo el xera Jerry John Rawlings.



https://vec.wikipedia.org/wiki/Storia_de_la_Tanzania

La Storia de la Tanzania la fonda le so raixe ne la preistoria pi antica. En
tempi pi recenti, la Tanzania la xe en comunicasion co i paexi axiatici e, dal
tempo de le colonie, co l’Eoropa. Ne i ani ’70 la gha aiutà i movimenti de
liberasion de Uganda e Sudafrica.

La Tanzania la xe traversà da la Rift Valley. En sta val imensa, i paleontologi
i gha fato ricatamenti importanti de i primi esari umani. A Olduvai Gorge, i
studiosi de la fameja Leakey i gha trovà fosili de ominidi de do milioni de ani
fa e a Laetoli le pi vecie peste de antenati de i esari umani. En tuta la
Tanzania se cata segni de i primi abitanti moderni. Se trata de popoli pigmei,
probabilmente Khoikhoi. Verso el do mila prima de Cristo, i popoli cushiti che i
migrava verso sud i xe rivà en sta region e i gha inblobà i pigmei. I bantu i xe
rivà da l’ovest co varie migrasioni a partir da el I secolo de la nostra era. I
ultimim a rivare i xe stà i nilotici – luo longo el Lago Vitoria, e maasai su le
piane de i Serengeti – en tel XVIII secolo.

Verso el X secolo, i marcanti arabi e persiani che i laorava longo la costa
africana i xe rivà anca su le coste de la Tanzania. Da el matrimonio de axiatici
co le popolasioni bantu de la costa la xe nata el popolo e la cultura swahili. I
swahili i gha costruio sità e fortini su la costa, so le isole, specialmente
Mafia, Zanzibar, Pemba e Kilwa. La comunità swahilil la gavea on bon comercio co
l’Oman, la Persia, l’India e la Cina. Sto periodo el xe conosù come l’Era
Shirazi. I primi eoropei a rivar so le coste de la Tanzania en tempi moderni i
xe stà i portoghexi. En tel 1498, Vasco de Gama el gha visità Kilwa e par el
1525 i portoghexi i gavea el control de la costa. Dopo varie guere co i omaniti,
i portoghexi i gha perso el control de la zona swahili e i omaniti i gha stabilì
on sultanato a Zanzibar. Da Zanzibar, el sultan el controlava la costa dal sud
de la Somalia al nord del Mozanbico, e le trate comerciali de l’interno de
l’Africa che rivava su le coste de l’Oceano Indian.

Co el novo interese de l’Eoropa su l’Africa en tel XIX secolo, misionari e
esploratori i xe rivà en Africa Oriental par catar le fonti del Nilo e disegnar
le mape de l’interno. Le potense eoropee no gavea interesi culturali, e guardava
a l’Africa par le materie prime. La Società Todesca par la Colonizasion, fondà
da Karl Peters, la gha mandà de i rapresentanti par contratar la ‘protesion’
oferta da la Germania a i cap locali (1884 in poi). En tel 1891, el governo
todesco el gha sostituì la Compania de l’Africa Oriental Todesca ne
l’aministrasion de i teritori del Tanganica e el gha meso la cavedal a Dar es
Salaam.

Co lo scopio de la Grande Guera, i todeschi i sa catà a combatar i inglexi del
Kenya. I gha fermà el tentativo de invasion co la bataja de Tanga. El general
Paul von Lettow-Vorbeck el gha organizà la guerilia che gha tegnù i inglexi
impegnà so tuto el confin. Co la Germania gha perso la guera, el Tanganica el xe
pasà al controlo fiduciario soto i inglexi, prima par mandà de la Lega de le
Nasioni, e dopo par quel de le Nasioni Unie.



https://vec.wikipedia.org/wiki/Storia_de_la_Republica_del_Congo

La Storia del Congo la xe ona de le pi conosude da el mondo ocidentale par i
contati co el regno del Kongo e la formasion de na monarchia cristiana en tel
mezo de l’Africa a i inizi de i tenpi moderni. La storia del Congo la scominsia,
parò, molto prima.

I pigmei mbuti i ga abità el teritorio do ancò se cata el Congo fin dal 3 000
a.C. I primi popoli bantu i xe rivà en te la region verso el I secolo d.C. I
bantu i ga portà co lori la tecnologia del fero. I kongo i se sa stabilio a la
foce del fiume Congo e i ga formà na serie de picoli regni. El pi inportante el
xe stà el Mbanza Congo, na sità stato che ora la se cata en tel nord de
l’Angola, rente de la Republica Democratica del Congo. El Mbanza Congo el xe
cresù (XV secolo) fin a cuerzar n’area de 300 000 km². Sto regno el xera divixo
en sie province: Mbemba, Soyo, Mbamba, Mbata, Nsundi e Mpangu. I regni de Loango
e Mbundu, al nord e al sud rispetivamente, i xera regni vasali. Le notisie so
sti regni le xe baxade so la tradision orale.

Co i portoghexi i ga scominsià a sfrutar le colonie del Brasile, Capo Verde e
São Tomé e Príncipe, i ga vù bisogno de sciavi par le piantagioni. I portoghexi
i ga tacà a tor i scaivi da el re del Kongo.

Le lote interne le ga portà el regno de Loango a la secesion, così come el regno
Téké, che gavea la cavedal rente de do ancò se cata Brazaville. Altri regni i se
sa stacà fin che el regno del Kongo el xe diventà no enclave picenina al nord de
l’Angola. I portoghexi i ga abolì el regno del Kongo en el 1914.

L’industrializasion de l’Eoropa la ga portà la richiesta de materie prime.
L’Africa la xera el serbatoio natural par sodisfare sta richiesta. I paexi che
podea verghe na fornitura costante de oio, legname, avorio, goma, coton e altro,
i podea sperar en te na produsion de masa e a baso prezo. El bisogno del marcà
el ga portà a la division de l’Africa secondo i canpi d einterese a la
Conferensa de Berlin. Prima ancora de le nasioni, i marcanti e i esploratori i
xe rivà en Africa par verzar le strade comerciali. Francexi, portoghexi e belgi
i ga conbatù par el controlo del fiume Congo. A la fine, i portoghexi i ga vù
l’enclave de Cabinda, a nord de la boca del fiume; i belgi (ma saria mejo dir el
re Leopoldo II, che la colonia la xera sua propietà privada) na strisia de tera
a sud – sinistra Congo – tra el fiume e el confin de la colonia portoghexe de
l’Angola; e i francexi el teritorio a nord – destra Congo.

El uficiale d emarina francexe, ma de origini italiane, Pierre Savorgnan de
Brazza el xe sbarcà en tel Gabon e el ga risalì el fiume Ogooué par rivar al
regno de i Téké en tel 1880. Qi el ga firmà n’acorde de difesa so el re Makoko e
meso le baxi par la fondasion de la cavedal del Congo a Mfoa, on vilagio so le
rive del fiume Congo.

I francexi i ga sercà de inpor el so controlo co la violensa, el laoro coato, e
altre pratiche poco umane. Le etnie locali le se sa ribelà pi olte. El governo
francexe, che el no volea spendar schei par le colonie, el ga dato el Congo en
concesion a na seie de companie private che le fermava tute le reolte co na
represion violenta e brutale. La costrusion de la ferovia da Pointe-Noire a
Brazzaville – 511 km – la xe costà la vita a 23 000 africani e dosento eoropei.

En tel 1886 i francexi i ga proclamà la colonia del Gabon-Congo. En tel 1991 i
la ga ciamà Colonia del Congo Sentrale. En tel 1910 el teritorio el xe stà meso
co el Ciad, l’Oubangui-Chari e el Gabon par formar l’Africa Equatoriale
Francexe.

Co i todeschi i ga atacà la Fransa en tel 1940, el maresialo Philippe Pétain el
se sa areso e el ga formà el governo de Vichy. El general De Gaulle el xe scampà
a Londra e el gha formà el governo en exilio par combatar contro i todeschi.
Quasi tuti i goernatori de le colonie francexi i sa meso co Pétain. De Gaulle el
xe riusì a catar de i uficiali che el lo sostegneva, e così el xe stà bon anca
de rovesiar i governatori fedeli a Petain e conquistar bona parte de le colonie.
El governator del Ciad, Félix Eboué – on nero de la Guaiana Francexe – el ga
sostegnù De Gaulle e el xe diventà el Governator Generale de l’Africa
Equatoriale Francexe. En sta veste, el ga partecipà a la Conferensa de
Brazzaville en tel 1944 do le linee guida de la politega coloniale francexe le
xe stà riscrite.

El tratamento duro che i francexi i riservava a i africani el ga creà na forte
reasion. André Matswa pol esar considerà el pare de el nasionalismo congolexe.
Nato en tel 1899 a Mandzakala, el ga scominsià a laorar par l’aministrasion
francexe de Brazzaville en tel 1919. Dopo pochi ani, el xe ndà en Fransa e el ga
combatù par i francexi en Maroco durante la rebelion del 1924-25. En tel 1926, a
Parigi, el ga fondà la Asociasione de i Indigeni de l’Africa Equatorile Francexe
e el ga vù el sostegno del partito comunista francexe e de i masoni. Co
l’Asociasion la xe diventà ativa anca en Congo en tel 1929, i francexi i ga
disolto el grupo, meso i dirigenti en prison e mandà Matswa en exilio en Ciad.

Jacques Opangault el xe n’altro leader che el ga laorà par el Congo. Nato en tel
1907, el ga scominsià protestando contro la Cexa Catolega parché la usava la
lengoa lingala. Opangault el volea che se usase el mbochi, chel xera la so
lengoa. El xe stà arestà e mandà en Sentrafrica fin a la fine de la seconda
guera mondiale. Al so ritorno el ga fondà el Movimento Socialista Africano. I
socialisti francexi i no ga mia dato sostegno al so laoro par le so posisioni
anticlericali e le so idee radicali. I francexi i preferiva sostegnar Felix
Tchicaya del Partito Progresista Congolexe. Tchicaya el xera de la fameja reale
de Loanga. Co el leader ivoriano Félix Houphouet Boigny el ga fondà el Grupo
Democratico Africano e el Partito Progresista Africano (1947). El 21 novenbre
1945 el xe stà el primo africano eleto alparlamento francexe. Tchicaya el ga
perso el sostegno en Congo parché el no ga mia oposto la Fransa par verghe
l’indipendensa subito dopo la guera. El xe morto en tel 1961.

I do ani prima de l’indipendensa xe stà turbolenti. Youlou el ga scominsià a far
vedar le so tendense ditatoriali. El xe comunque diventà presidente del Congo a
l’indipendensa el 15 agosto 1960. El ga dovù dar le dimisoni on ano pi tardi, co
el ga dito che el volea crear el monopartitismo. La reasion de la popolasion la
xe stà dura. I militari i ga tolto el potere e meso su on governo sivile
provisorio. En tel 1963, Massamba-Débat el xe stà eleto presidente e Pascal
Lissouba primo ministro. En tel agosto 1968, el capitano Marien Ngouabi el ga
fato oncolpo de stato e el xe diventà presidente. Ngouabi el xe stà sasinà el 18
marso 1977. El colonelo Joachim Yhombi-Opango el xe stà nomina presidente, ma el
xe stà rimoso do ani dopo. El vice presidente, Denis Sassou-Nguesso, el xe stà
meso presidente provisorio.



https://vec.wikipedia.org/wiki/Stati_Un%C3%ACi

I Stati Unìi de la Mèrica (ufisialmente en ingléxe United States of America,
acronimo in ingléxe USA) i xè un stato intè el nord de el continénte mèrican.

El teritorio che uncuò el partien ai Stai Unii el gera abità esclusivamente da
varie tribù indizene, inclusi i nativi de l'Alaska che i gera migrai inte la
Merica del Nord durante un periodo de tenpo che el podaria essar scomisià 35 000
ani fa e el podaria essar finio 11 000 ani fa.

I primi europei a tacar piè sul solo de chei la che dopo i xe deventai i Stai
Unii i xe stai proabilmente i Vichinghi vidai da Erik el Rosso, facilitai inte
le so navegazion da un clima relativamente caldo. El nome che i ghe ga dà a sta
prima colonia el xe stà chiamà, de fati, Vinland, "tera de le vide/tera del
vin", a sotolinear come che i gavesse catà un teren tanto fertil. De lori se ga
trazze certe su l'isola de Teranóva, ma xe proabile che i se sie spenzui anca pì
a sud. I so insidiamenti no i ga vuo però sucesso, proabilmente a causa de le
malatie, de l'ostilità dei indizeni e de l'esiguo numaro dei coloni.

Cristoforo Colombo, inte'l so tentativo de verzar na nova via par le Indie, el
xe desbarcà el 12 de otobre del 1492 inte le isole caraibiche. Solo ani pì tardi
xe rivà su la massa meridional del contegnente, mentre inte le tere atualmente
governae dai Stai Unii no'l ga mai tacà piè.

La colonizazion europea de le Meriche, la scumincia a la fin del secolo sedese.
Contemporaneamente ai britanichi, el teritorio el xe stà ocupà e desfrutà da
olandesi, svedesi, spagnoi e francesi, ma la classe dominante la gera quela
inglese.

L'orizene de la nazion statunitense la resal a la Dichiarazion de Independenza
de le tredese colonie britaniche (i atuai Stai de New York, Rhode Island, New
Hampshire, Massachusetts, Pennsylvania, Virginia, North Carolina, South
Carolina, Georgia, Maryland, Delaware, Connecticut e New Jersey), che inte'l
1776 i se ga proclamà libare e independente, dopo gaver convegnuo a formar na
federazion infra lore. La strutura politica orisenal (1777) le gera na
confederassion, ratificada sucesivamente inte'l 1781 col nome de "Articoi de la
Confederazion". Dopo un longo debato, questi i xe stai sostituii da la
Costituzion, inte'l 1789, de un governo federal pi centralizà.

Inte'l corso de vari confliti co le varie popolazion native, in primis le Guere
Indiane, e par mexo de tratai internasionałi, cofà ła Aquisizion de la
Louisiana, el teritorio dei atuai Stai Unii el se ga esteso progressivamente
verso ovest. Durante el secolo disnove se ga zontà altri novi stai ai 13
fondadori e i confini de la nassente nazion i se ga esteso par tuto el Nord de
la Merica, aquisendo anca un certo numaro de possedimenti oltra oceano. Inte'l
1812 i Stai Unii i ga tentà, senza riussirghe, de chiapar el controlo del Canada
(Guera del 1812) mentre inte'l 1848 na vitoriosa guera contra el Messico la gà
portà a l'anession de la Całifornia e del New Mexico. Na esperienza traumatega
inportante par la nazion la xa stada la guera de secession mericana (1861-1865).

Ai primi del Novesénto i Stati Unii de Mèrica i se gà inposto cofà poténsa
econòmega mondiałe dominante. Pasà el periodo de la Granda Depression dei ani
trenta, i xe rivai a cuèrdar (prima del scumìsio de ła secónda guera mondiałe)
serca el 50% de ła produssion mondiałe. Dopo ła concluxion de ła secónda guera
mondiałe (1945), stante l'inportansa del roło che i gavéa vùo, i xe deventai ła
prinsipałe potensa mondiałe anca dal punto de vista połìtico, insieme a
l'U.R.S.S, toéndo pi tardi ła poxission de guida de łe potense capitalìsteghe
durante ła Guera Fréda. Dopo del 1945, i Stati Unii i xe stai variaménte
coinvolti, stante el rolo de superpotensa, in diversi confliti extrateritoriałi.
Ła só poxission ła se gà ulteriorménte rinforsà col croło deła rivałe Union
Soviètica (1991) e ła só framentassion.

In sèvito a l'ataco terorìstego vegnest l'11 de setenbre 2001, i Stati Unii i gà
estéxo ła só lota al terorismo oltra dei confini nassionałi, faxéndo guere in
Afghanistan cóntro i tałebani e in sèvito in Iraq cóntro ła ditatura de Saddam
Hussein e i só sostenidóri iracheni. Sta ùltima guera, in particołar,a càuxa de
motivassion dopo rivełae infondae e łe acuxe de vołer inposesarse sol che del
petrołio irachen, ła xe stà contestada da gran parte de l'opinion pùblica del
móndo intiero e ła gà vùo cofà rixultà primo qûel de far crołar l'imàxene e ła
credibiłità dei Stati Unii de front a ła comunità internassionałe, specialménte
del móndo àrabo-musulman.

I Stai Unii i chiapa rento, oltra ai 48 stai contegnentai, i stai de l'Ałaska ,
e de le Hawaii. Xe parte de i Stati Unii anca el distréto de Cołumbia, che el
contien ła capitałe Washington, e vari teritori inte l'Osèano Pasìfego e inte i
Caraibi, intra i cuali se ricorda Porto Rico, che la xe ligada ai Stai Unii inte
na sociazion ciamada Commonwealth .

Giograficaménte sta xona ła conprénde montane base e asè antighe, i Apałachi, có
na anda xeneralménte da nord-est a sud-òvest, oltra a tanti fenòmeni łocałi,
conprendésti i fenòmeni glaciałe a nord, łe fałie tetòneghe de ła val de
l'Hudson, e ła xona de orìxene calcàrea (corałina) de ła Flòrida. El córso dei
fiumi el xe xneralménte da òvest verso est, i ténde a èsar de poca łongésa, ma
grandi e de fluso regołar. Łe sèvente łe xe forte, soratut al nord. I inverni i
xe ùmedi e frédi inte'l nord e moderai inte'l sud, łe istà łe xe in stéso ùmede.

Sta xona ła ciapa ła banda meridional dei Apałachi, e pi a òvest łe montagne
Ozark. I fiumi i conprende le foci del Mississippi e del Río Grande. L'influenza
climatica pi granda la vien dal Golfo del Mesico, e la conporta inverni miti,
umidità, e de tanto in tanto uragani.

Fredi de inverno, caldi d'istà, con un clima da umido verso est a seco verso
ovest. I xe in gran parte stati agricoli e industriali . Xe qua che se cata el
"cor", dito heartland, dei Stati Uniti; el Midwest el xe considerà un sentro de
valori morali (lavoro serio, casa e fameja, i pionieri su la prateria, e via
cussita) par el resto del paese.

Se cata le Montagne Rocioxe e molti deserti (p.e. deserto Sonorano). La xe na
zona seca, soratuto a sud. Ghe xe inverni fredi asè e istà miti a nord, e
inverni miti e istà calde a sud. Sta qua la xe la zona manco abità del paese, e
xe in do che se cata molte de le destinazion sèniche dei Stati Uniti (par
esenpio el Grand Canyon in Arizona o Yellowstone in Wyoming).

I Stati Unii i gà un sistema bipartitico, caraterizà dunque da ł'alternansa al
potere tra i do partiti: Partito Democratico (Democratic National Committee) e
Partito Republicàn (Republican National Committee o anca GOP, Grand Old Party).
El Partito Democratico el gà come simboło el musso. I Democratici i gà idee
liberałi e progresiste che se identifica con ł'area del sentro e deła sinistra
moderada e riformista: pa 'sti motivi i Democratici i vién anca chiamai Liberals
o The Left Wing (l'ala sinistra del parlamento). Atualmente i xé el partito de
magioransa che controła ła presidensa (co Barack Obama) e el Senato. El Partito
Republicàn el gà come simboło l'elefante. I Republicani i gà idee conservatrici
e liberiste che łe corisponde ała area del sentrodestra: pa 'sti motivi i
Republicani i xé chiamai anca Conservatives o The Right Wing (l'ala destra).

I do partiti i gà ognuno un cołore de riferimento: blu pa i Democratici; rosso
pa i Republicani. Mentre in Europa el blu el xé in senerałe el cołore del
sentrodestra e dei conservatori, in America el xé invexe el cołore del
sentrosinistra e dei progresisti. Ma quisti cołori no i xè uficiałi, lori i xè
invensiòn deła media. De conseguensa se in Europa el rosso el xé el cołore deła
sinistra socialdemocratica e postcomunista, in America el xè invexe el cołore
deł sentrodestra. Quando che ogni 4 ani ghe xé łe elexión presidensiałi
americane se parla de Blue States e Red States, cioè rispetivamente i stati dove
ciapa ła magioransa el Partito Democratico e i stati dove vinse el Partito
Republicàn. Dopo essere stai pa 8 ani ała presidensa americana (co George W.
Bush 2001-2009) i Republicani 'desso i xé ała oposixión, ma nel novembre 2010 ae
elession de metà mandato i gà conquistà ea magioransa aea Camera dei
Rapresentanti dopo 4 ani de magioransa democratica.

El nome "Mèrica" el riva dal nome de l'esplorador talian Amerigo Vespucci, che
par primo el ga reconossuo de essar da rente a un novo contegnente, e no, come
che se credeva fin l'ora, a qualche isoea asiatega. La prima volta che el xe
conparso el nome Mèrica xe stà inte la Cosmographiae Introductio, publicada
inte'l 1507 dal cartografo todesco Martin Waldseemüller, che el ga proposto de
darghe al "contegnente novo" el nome de Vespucci. Scomuncialmente el nome Mèrica
el xe stà doparà pa'l Sud del contegnente. Sucessivamente el xe stà estenduo
anca a la parte sora. Ma el xe stà Benjamin Franklin, co intensi raporti
epistołari co personalità de ogni clase, a difondar la paroła "mericani" (parola
individuante un popolo ugnolo), cussì da rendarla de doparameneto comun.



https://vec.wikipedia.org/wiki/Sta%C5%BEion_de_Feltre

La steažion de Feltre, a 'l chilometro 54+560, la è la stažion feroviaria a 'l
servižio de la bassa valada feltrina. la è te la linea Calalžo-Padova, tra la
stažion de Quero-Vas e quela de Busche.

La stažion la è stata verta al 11 de novenber de 'l 1886 insieme de 'l toch
Cornuda-Belun, che al conpletea al projeto de la ferovia belun-Feltre-Treviso.

Durante la ocupažion austro-todesca de 'l 1917, è stat fat na linea feroviaria a
scartamento ridoto che la coleghea la stažion a 'l comune tacà de Fondaso. Al
scalo al è stat dotà anca de 'n binario, senpre a scartamento ridoto, de tipo
decauville, che al ndea drioghe a le vie de 'l centro storico de Feltre infin in
Piaža Major, in maniera da agevolar i rifornimenti de munižion e magnar. Al
trenin che al fea sto servižio al era alimentà a carbon e al era larch quel tant
che bastea parchè ghe stesse sù do militar un de fianco de quelaltro. Ste do
infrastruture le è state eliminade a la fin de la Prima Guera Mondial. te 'l
piažal de le coriere de Feltre, co 'l asfalto al è fruà assei, se pol intraveder
ancora an toch de 'l binario che ndea verso al centro.

Par al passà da sta stažion partia anca an binario de racordo che al ndea a la
fabrica metalurgica de Feltre, dess de proprietà de la dita Alcoa. Sto binario
al è stat cavà sù an pochi de ani fa par via de la costružion de 'l deposito
novo de coriere de la dita Dolomitibus.

Al piažal de 'l fer al è conponest da tre binari passanti a i quai se donta an
binario mort. te la stažion ghe n'è ancora na presa, co 'l so serbatoio, che la
servia par tirar l'aqua te le cisterne de le locomotive.

inte te 'l edificio par i utenti ghe n'è an bar-edicola, na biljeteria co 'l
personal e una automatica. la biljeteria co 'l personal la prevede anca la
possibilità de cronpar i biljeti par le corjere che parte da 'l piažal de fianco
de la stažion.

De fianco de la stažion che n'è an piažal grant, aonde che se ferma le corjere
de la Dolomitibus, de la Trentino trasporti, de La Marca, co diverse destinažion
par la Provincia de Belun, quela de Treviso e quela autonoma de Trento. Žerte
corse de le corjere le à coincidenže precise co i treni.

Al trafico de passejeri al è discreto,da' che la stažion la è al punto de
riferiment feroviario de i comuni de la bassa conca feltrina. Al inpianto al è
servì da i treni rejonai co destinažion Belun, Calalžo, Montebeluna, Padova,
Treviso e Venežia.



https://vec.wikipedia.org/wiki/Spetro_vixibi%C5%82e

Ło spetro vixibiłe el xè queła parte de ło spetro ełetromagnetego che cade tra
'l roso e 'l viołeto includendo tuti i cołori persepibiłi dall'ocio uman. Ła
longhesa d'onda de ła łuxe vixibiłe inte'l aria va indicativamente dai 380 ai
760 nm; łe lunghese d'onda corispondenti in altri mexi, come l'aqua, i diminuise
proporsionalménte all'indexe de rifrasion. In termini de frequense, ło spetro
vixibiłe varia tra i 400 e i 790 terahertz. Ła masima sensibiłità media
dell'ocio uman probabilmente se gà ai 560 nm (540 terahertz) de ło spetro
ełetromagnetego, pì o meno in corispondensa del cołor xało citrino anca se ła
tenperadura media de ła superfise de ła fotosfera sołare de 5777 Kelvin dà el
pico ai 510-511 nm (verde-ciano) fora dall'atmosfera terestre (diagrama
wavelength-picco emision W.A.Steer) e mediamente ai 560 nm de ło spetro
ełetromagnetego so ła Tera (par via de ła rifrasion atmosferega) ; overo inte'l
xało-verde pien (nò a caxo anca de tałe secondo cołor semo cussita vixivamente
sensibiłi: rispeto a łe piante e i prati a exenpio) .

Łe radiasion có longhesa d'onda minore (e donca frequensa magiore) łe xè i
ultraviołeti, i ragi x e i ragi gama; quełe có longhesa magiore (e frequensa
minore) łe xè i infrarosi, łe microonde e łe onde radio. Tute ste radiasion łe
gà ła stesa nadura, łe xè infati tute conposte da fotoni. Ło spetro vixibiłe
raprexenta ła parte sentrałe de ło spetro ótico che conprende anca infraroso e
ultraviołeto.

Ło spetro vixibiłe nò'l contien come se pol pensar tuti i cołori che l'ocio e 'l
serveło i pol distinguare: el maron, el roxa, el magenta, par exenpio, i xè
asenti, in quanto i se otien da ła sovrapoxision de diverse longhese d'onda.

Łe longhese d'onda vixibiłi łe ocupa ła cussidita "finestra ótica", na region de
ło spetro ełetromagnetego che pol atraversar indisturbà l'atmosfera de ła Tera
(benché come xè noto el blu 'l vien difuxo pì del roso, dando al seło el so
cołor carateristego). I existe anca "finestre" par l'infraroso visino (NIR),
medio (MIR) e lontan (FIR), ma i xè al de łà de łe capasità umane de percesion.

Alcune specie animałi, come par exenpio łe api, łe pol "védare" in diferenti
region de ło spetro ełetromagnetego, in sto caxo l'ultraviołeto, par fasiłitar
ła riserca del netare dei fiori, i quałi i sercherano quindi de atirar i inseti
mostrandose "invitanti" propio a quełe longhese d'onda. All'altro capo de ło
spetro alcuni serpenti nò i vede i infrarosi parché, pur esendo animałi a sangue
frédo, ła łoro retina sarìa comunque pì calda del corpo da védare. Dato che un
rilevator IR 'l gà da essar pì frédo de ła radiasion da rilevar (varda quełi del
tełescopio Hubble, rafredai có elio liquido pur esendo inte ło spasio esterno),
eventuałi resetori IR inte un ocio interno i sarìa acecai dal sangue e dal corpo
steso del serpente, par questo l'animałe 'l gà apunto dei resetori termisi so ła
pełe ai lati del cranio, inte ła poxision pì adata, che i parmete de caciar anca
al buio.

I cołori del'arcobałeno inte ło spetro i include tuti quei cołori che i xè
prodoti da un ragio de łuxe vixibiłe de na precixa longhesa d'onda (ragio
monocromatico o puro).

Benché ło spetro 'l xè continuo e nò i ghè xè "salti" neti da un cołor
all'altro, se pol comunque stabiłire de i intervałi aprosimài par ciascun cołor.



https://vec.wikipedia.org/wiki/Sit%C3%A0-stato

Na sità-stato (pron. zhità-stato, zità-stato o sità-stato) ła xe un teritorio
picenin, de sòłito na sità apunto, che 'l ga sovranità statałe cioè el xe
independente da altri Stati. Se pol definirla «un Stato grando come na sità».

Łe sità-stato pi famóxe łe xera łe polis del tenpo dei Greci antighi come Atene
e Sparta oben łe cołonie fenicie 'ntel Mar Mediteraneo come Cartàxene.

In tinpi manco distanti, fra el medioevo e ła prima metà del XVII sècoło, ghe xe
stà el perìodo de łe sità-stato anseàtiche che se ga sviłupà 'ntel nordeuropa,
soratuto in Germania. Col pasar dei ani ła Łiga Anseàtica l'è nà in decadensa
perdendo varie guere e desfàndose ma ła vecia denominasion ła ga sopravivesto
fin deso int'un par de caxi: se trata de Anburgo e Brema che no łe xe mìa
sità-stato independenti ma łe xe comunque du Land cioè du Stati che fa parte de
ła Repùblica Federałe Tedésca. Anca łe capitałi łe pol èser dei Land rento na
federasion: par exenpio Berlin in Germania (riunificà) e Viena in Austria łe xe
de łe sità-land cioè de łe sità-stato che łe fa parte de na federasion.

Do exenpi de sità-stato independenti, al dì de ancûo, i xe Vatican e Mònaco ma
fora de l'Europa se cata anca Singapor.

Hong Kong (ex cołonia britànica) e Macau (ex cołonia portoghéxe) le è senpre stà
consideràe come sità-stato da ła zente par l'autonomìa granda che łe gavéa seben
che no łe fuse mìa independenti e che anca deso łe sipia comunque dó Region
Aministrative Speciałi sóto ła Cina.



https://vec.wikipedia.org/wiki/Sirmion

A partir dal V secoło d.c. el xe diventà on'area fortificada e de controło dei
comerci tra Verona e Bresia. 'Ntel corso del tardo Medioevo, soto el controło de
Verona, el xe diventà on inportante piazaforte scałigera, soratuto par via deła
so poxision strategica e deła so fasiłe difendibiłità. A risałe a sto periodo ła
costrusion del Casteło Scałigero (XIII secoło), costituìo 'ntel punto pì streto
deła penixoła, imediatamente prima de ł'alargamento del promontorio.

Drento el comune de Sirmion, 'nte ła punta del promontorio deła penixoła, a se
cata ła pì granda e inportante viła signoriłe romana del Nord Itałia, dita łe
"Grote de Catuło". Tirà su tra el I secoło a.c. e el I secoło d.c. dała siora e
potente fameja veronexe dei Valerii, ła xe sta probabilmente una dełe rexidenze
del poeta łatin Catullo. Estexa so on'area de quasi 2 etari, co inponenti
fondasion scavae 'nte ła rocia del promontorio, ł'enorme costrusion sora tre
nivełi ła xe andada in parsiałe ruina fin dal III secoło d.c. Atualmente el
vecio piano nobiłe (el niveło pì alto) el xe presoché sconparso, mentre a xe
ancora presenti i du nivełi soto.

Sìndico: Maurizio Ferrari dal 14/06/2004 Sentrałin comunal: 030 9909100 Posta
eletronica: segreteria@sirmionebs.it



https://vec.wikipedia.org/wiki/Simtek

La Simtek (Simulation Technology) l'era na sosietà de consulensa ingegneristega
e xè stà anca 'na scuderia de Formula 1 'ntei ani 1994 e 1995, motorizada con
motori Ford. La Simtek Research xè stà fondaa 'ntel 1989 da Max Mosley e Nick
Wirth, con lo scopo orixinal de svilupar diverse aree dela Formula 1, che portò
la sosietà a costruir par altri team elementi quai tunel del vento (par
verifegar l'aerodinamega) e telai. El team de Formula 1, creado 'ntel 1993, el
ghà esordì 'ntel Gran premio del Brasil del 1994 e par i 20 gran premi che l'ha
fato, non l'ha mai catà su gnanca on punto dei costrutori, e dopo do ani i l'à
serada. A la guida de na Simtek-Ford s'à copà el pilota Roland Ratzenberger,
'ntel 30 avril 1994, ne le qualifeghe del Gran premio de San Marino, sul
sircuito de l'Autodromo Enzo e Dino Ferrari de Imola. On mese dopo l'insidente
de Ratzenberger el colaudator dela scuderia, Andrea Montermini, mentre l'era
drio a guidar la Simtek 'ntele prove libare del Gran premio de Spagna (dove el
avrebe fato da seonda guida dela scuderia), el xè s-ciantà contro 'na mureta de
protexion e xè roto le ganbe, mostrando ancor 'na olta la mancansa de sicuresa
'ntela vetura Simtek.



https://vec.wikipedia.org/wiki/Shaka_Zulu

Shaka Zulu (1787 circa – setenbre 1828) el xe stà el pi inportante de i capi
zulu e el vero fondatore de el regno zulu. En diexe ani de regno, el xe stà bon
de unificar i vari clan zulu e de inglobar altri popoli che vivea rente de lori,
par formar on regno esteso e bon de difendarse da i atachi de le potenze
eoropee. A la so morte, el popolo zulu el contava 250 000 persone e 50 000 de
questi i xera guerieri.

Dingiswayo el xera stà bon de unificar vari grupi picinini (mabhudu, dlamini,
mkhize, qwabe e ndwandwe) par formar on picolo regno tra el kwaZulu e el
Mozanbico de ancò. A la base de la società el ghera el ibutho, speso tradoto co
regimento. Se tratava parò de on grupo base par laorar e, se necesario, conbatar
par difendarse. I vari ibutho i formava i impi, le conpanie de l’esercito.

A la morte de Seanzangakona, Dingiswayo el gha iutà Shaka a batar so fradel e
tor el trono de so pare (circa 1812). Shaka el gha scominzià a alearse a vari
grupeti che vivea en tel teritorio e, co el sostegno de i mthethwa, a mejorar el
sistema de i ibutho. Shaka el volea esar forte par difendarse da i ndwandwe che
i raziava i so teritori vegnendo zo da nord. En sto periodo, Shaka el gha tentà
senpre la carta diplomatica prima de rivar a la guera.

Co Zwide, el capo del clan nxumalo de i ndwandwe el ga copà Dingiswayo, Shaka el
ga promeso de vendicar el so amigo. Zwide el xe stà bon de scanpar al primo
ataco, ma Shaka el ga caturà la mare de Zwide, che la xera na sangoma
(stregonessa, esperte de medicina tradisionale). Shaka el ga fato serar su la
dona en te na capana co de le iene che la ga sbranà. La matina dopo el ga fato
brusar la capana. La so vendeta la xe terminada co el ga copà Zwide a la bataja
de Phongola (1825).

Co Shaka el sà sentio forte inbastansa, el ga atacà i ndwandwe. La bataja
decisiva la xe stà a la confluensa de i fiumi Mhlatuze e Mvuzane. Dopo do giorni
de guera, Shaka el xe riusìo a acerchiare i ndwandwe e vinzar. Subito dopo la
bataja, Shaka el ga atacà l’acanpamento del re dopo na marcia forzada de 100 km.
I rimasugli de i ndwanwe i xe scapà a nord al comando de Soshangane, del clan
shangaan. I shangane i vive ancora ancò al confin tra Sudafrica e Mozanbico.

I fratelastri de Shaka, Dingane e Mhlangana, i ga provà pi de na olta a copar
Shaka. I fratelastri i volea tor el so posto, ma i xe stà costreti a coparlo
parché, dopo la morte de so mare Nandi, Shaka el ga scominsià a mostrar segni de
squilibrio. Shaka el ga ordinà a la zente de smetar le coltivazioni par on ano,
de no mònzar le vache e che se copase tute le done incinte co i so marii. Shaka
el ga anca ordinà de copare tuti quei che no dava segni de tristeza e de copar
le vache che gavea dei vedèi, così chel vedèl el savese cosa volea dir esar
sensa mare. Verso setenbre 1828, i do fratelastri i ga copà Shaka. El corpo el
xe stà butà de pressia en on buso e cuerto de sasi e fango.

Dingane el ga fato copar l’altro fradel e altri sostenitori de Shaka. Dingane el
ga conbatù contro n’altro fradel, Mpande, chel diventarà el novo re de i zulu en
tel 1840. I zulu i xe stà i unici africani boni de batare i inglexi. A la bataja
de Isandlwana, i inglexi i ga soferto la pi grande sconfita en tera d’Africa.

Dal punto de vista militare, Shaka el ga introdoto ono scudo pi grande de quelo
tradisionale che cuerzea el gueriero durante la bataja. El ga anca sostituìo la
lancia (assegai) co na via de mezo tra lancia e spada (iklwa). I guerieri i
scominziava l’ataco co i assegai. Co i rivava rente de i nemici i atacava co i
scudi, spostando el scudo de i aversari a destra, verzendo così le difese e
colpendo i aversari al costato co la iklwa.

El regno de Shaka el xe cresù velocemente. I grupi etnici che i no volea
diventar vitime de le razie de i zulu i ga dovù spostarse a nord. Stò movimento
el xe conosudo come la mfecane. Grupi interi, come i ndebele, i xe scanpà da i
so teritori par ndar verso el Botswana e su fin al Zinbabwe. Bisogna parò dir
che i zulu i xe stà solo ono de i fatori de la mfecane. La cresita de i
ndwandwe, l’arivo de i boeri e la presion de i schiavisti portoghexi en tel
Mozanbico i xe altri fatori da considerar.



https://vec.wikipedia.org/wiki/Sesti%C3%A8r

El sestièr el xé na de łe sie xone che łe divide ła sità de Venesia. El val come
el quartièr de łe altre sità, chel raprexentava ła quarta parte del'acanpamento
roman, schema ideal de ła costrusion de un gran nùmero de séntri abitai
del'Europa.

Ła divixion sitadina in sestièri ła ghe xé fin da ła nàsita de Venesia. Ła
numerasion sìvica ła xé ùnega per ogni sestièr, co qualche ecesion per xone più
grande come łe ìxołe che no łe xé miga cołigae co pónti, e ła riva a nùmeri a
quatro sifre. Sto particołar sistema de numerasion, asieme a ła natural
conpresità de łe całe de Venesia, ła ga come conseguénsa che ghé xé, qualche
volta, dó nùmeri sìvisi davèro desferénti anca se i xé bastansa visini.

Ste divixion qua no łe covre miga tuto el spasio del séntro stòrego de Venesia.
Łe ìxołe de ła Giudeca łe fa parte de Dorsoduro, l'ìxoła de San Zorzi Mazor de
San Marco e l'ìxola de San Michièl, in dove se cata el simitero sitadin, de
Casteło.

Se parla de sestièri anca 'nte łe ìxołe de Buran e Pełestrina, anca se łe ga ła
prima sinque e e l'altra quatro division.



https://vec.wikipedia.org/wiki/San_S%C3%A8rvo%C5%82o

San Sèrvoło (in itałian se usa el toponimo itałianixà San Servolo), xe 'na isoła
de ła łaguna de Venesia, logà a l'incróxo intra i Canałi de l'Orfano, de San
Nicolò e del Lazareto; ła gà 'na superficie de 4,82 etari de cui sirca 3,8
destinà a giardin.

Atualmente i edifici xe sudivisibiłi intra 'na parte monumental dove se ga
sviłupà i antighi insediamenti benedetini del VII e VIII secoło e quełi costruìi
'ntel XIX secoło.

El primo insediamento benedetin xe logà tra 'l 764 e 'l 804 cuando che i ghe gà
catà recèto i muneghi parà via dai Franchi dal monastièr de Santo Stefano ad
Altin. 'Ntel 820 l'abàte del monastièr de San Servolo, Zuane xe stà ełeto
Patriarca de Grado. Sucesivamente i benedetini s'a trasferìo ne l'Abazia de
Sant'Ilario 'rente Malcontenta łassando inte l'isoła un "despìsio" par i frari
più verùi. El ritorno ała vita conventual xe avegnìo int'el 1109 co' l'arivo
dełe sore benedetine che xe restàe fin al XVII secoło. A cauxa del degrado dei
imobiłi e de l'insałubrità de l'isoła 'ntel 1615 le sore xe stàe trasferìe in
sità a Venesia e i locałi vegniva utiłixài cofà depòxito de forménto e, 'ntel
1630, come recèto par quei imorbà.

Dal 1647 l'isoła vien utiłixà dałe sore Benedetine, Domenegane, Fransescane
provegnenti da l'isoła de Creta dopo la conquista turca de l'isoła e xe restàe
łà fin al 1716 co'l convento xe stà serà par ła so estinsion.

Dal 1715 l'ixoła xe stà adibìa a ospeàl miłitar e 'ntel 1725 xe stà recetà el
primo małà de ménte. 'Ntel 1797, el goerno de Napołeon, dispone che i mati de
ogni censo vegnisse recetà a San Servoło che deventa cussì manicomio e ospeàl
miłitar a gestion laica. 'Ntel 1798 el goerno ghe riasegna l'ospeàl ai
Fatebenefratelli dichiarandoło manicomio sentral del Veneto, de ła Dalmasia e
del Tiroło sia par łe done che par i mas-ci. Dal 1805 al 1814 i fransexi
recetarà a San Servoło anca i soldài de l'Inpero napołeonego.

Dopo l'unificasion al Regno d'Itałia (1866) ła provincia de Venesia xe stà
incargà deła gestion de l'Istituto manicomial che ne segue łe varie
trasformasion istitusionałi. 'Ntel 1932 i Manicomi Sentrałi veneti de San
Servoło e San Clemente xe ciamà Ospeałi Psichiatreghi.

'Ntel 1978 xe stà laudà ła łexe 180/1978, mejo nota come lexe del medego
venesian Franco Basaglia che prevedeva ła saràda dei ospeałi psichiatrici e
'ntei ani drìo l'ospeàl xe stà dabon serà.

Dai ani novanta del XX secoło ła Provincia de Venesia, proprietaria de l'ixoła,
gà invià un sentro de promosion multiculturałe. Dèso l'Isoła xe sede deła
Fondasion San Servoło I.R.S.E.S.C. (Istituto par łe Riserche e par i Studi su
l'Emarginasion Sociałe e Culturałe), deła Venice International University, del
Çentro de Formasion in Europrogetasion AICREE, nonchè residensa par i studenti
de dotorà o in progeti de scànbio internasionałe.

Dal 2008 l'isoła riséve anca ła socorsàl de l'Academia dełe Bełe Arti de
Venesia.

'Na serta iłarità 'ntel 1942 al festival del sinema de Venesia ła prexénsa de
Myriam Petacci, 'na atrice el cui pseudomino gera Miria de San Servoło, atexoché
dai venesiani, San Servoło vien identifegà popołamente cofà el manicomio.



https://vec.wikipedia.org/wiki/San_Po%C5%82o_(sesti%C3%A8r)

San Poło el xé un sestièr de Venesia, catà al séntro de ła sità lagunar. El ga
5.058 abitanti.

El sestièr el tol el só nome da Canpo San Poło, el più grando de Venesia daspò
Piasa San Marco e ancora prima da ła Céxa de San Poło, che ła ga da el nome al
canpo.

El sestièr de San Poło el confina a nord e a ovest co queo de Santa Cróxe, dal
qual el xé divixo dal Rio de San Stae, el Rio Marin, e ła seconda parte de Rio
de ła Frescada, fin a tuta ła parochia de San Pantałon.

El sestier de San Poło el confina a sud anca co Dorsoduro, méntre, per quel chel
resta del perìmetro, el xé sircuìo dal Canal Grando.

Ła xona, per storia, più inportante ła xé Rialto, che ła gera na volta unia al
sestièr de San Marco de ancuo al qual ła se cołiga traverso el Ponte de Rialto.

Ła xona coverta dai sestièri de ancuo de San Poło e Santa Cróxe ai prinsipi de
ła storia de Venesia ła faxeva un'ùnega granda àrea ciamada Luprio. In sta àrea
qua ła Serenìsima ła gaveva łe sóe sałine.

El sestièr de ancuo el covre parte del nùcleo orixenal de ła sità de Venesia: ła
tradision ła vol che ła céxa de San Giàcomo ła sia ła più antiga de Venesia e
che ła sia stada fata xà ai prinsìpi del V sècoło.

Ła parte del sesier che ła xé, decixamente, de magior inportansa stòrega ła xé
ła xona de Rialto, col só Ponte, el tìpego marcà de pése e verdura e ła Céxa de
San Giàcomo de Rialto, drio ła tradision considerada ła più antiga de Venesia.
Ła prima costrusion de sta céxa infati ła par che ła vegna dai prinsipi del V
sècoło, dónca prima che el nùcleo sitadin de Venesia el gabia ancor tólto forma.

De granda inportansa architetònego e artìstego łe xé anca ła Baxìłica de Santa
Maria Glorioxa dei Frari e ła Céxa de San Roco.

Ghe xé anca dó Scółe Grande, ła Scóła Granda de San Roco, verta anca ai giórni
de ancuo, e ła Scóła Granda de San Zuane Vangełista, co ła céxa tacada, tute e
dó verte póche volte.



https://vec.wikipedia.org/wiki/San_Don%C3%A0_de_Piave

San Donà de Piave (o San Donà [saŋ doˈna] ) l'è un comun de pì o manco 40 000
abitanti nt'ea provincia de Venesia.

A cità 'a se trova ntel bas corso del fiume Piave, a 45 km da Venesia, 'a é 'na
cità moderna parchè 'a é stata ricostruìa dopo che 'a é stata distruta int'e'a
Prima Guera Mondiae, co 'a se trovea sul fronte tra Italiani e Austriaci ('e
bataje del Piave e del Solstizio), e i bombardamenti de'a II Guera Mondiae). El
paese l'è nat int'el Medioevo (l'origine del nome el vien da'a ceseta de San
Donato, che però 'a é restada da'a parte de Musìl), int'e 'na posizion
strategica tra 'a Marca de Treviso e el Dogado che'l dipendea direto da Venezia.
Fin all'Otozento a jera 'na zona paeudosa e maearica; ma pòc pì vanti, col
Novezento, l'é nat el Consorzio de Bonifica del Baszo Piave, che'l jera un vanto
par tuta l'Italia (el Baso Piave el jera ciamà "a pìcoea Olanda d'Italia").

Al di de ancuo San Donà 'a se trova int'e 'na zona nevralgica tra'l Veneto
Oriental e el Friuli, vizin de'e aree de cresita de'a Marca e 'e parti
turistiche del mar de Jesoeo (Cavazuccherina), Caorle e Eraclea (Grisoera);
ultimamente 'a s'à candidà come capoluogo de'a nova provincia de'a Venezia
Oriental, che a dovarae nasar stacandose da Venezia, condividendo el ruoeo
insieme a Portogruaro (Porto). 'E atività comerciai e quee produtive le è drio
sviuparse int'e 'na maniera cusì granda che tanta zente 'a é drio vegner a vivar
qua, sopratuto da a zona central dea provincia de Venezia (visto che 'a cità 'a
è comoda par viverghe e far el pendoeare co Mestre, Venezia, Padova e Treviso),
tanto che 'a cità 'a'à un taso de cresita tra i pì alti de tut el Veneto (quasi
mi'e abitanti l'ano).



https://vec.wikipedia.org/wiki/Sagrada_Familia

Ła Sagrada Família, nome conpleto in łéngoa catałana Temple Expiatori de la
Sagrada Família (Ténpio espiatorio de ła Sacra Faméja) de Barçełóna, Catałogna,
ła xe el cavolaóro de Antoni Gaudí, architet spagnol.

El projeto el xe baxà sìa su łe version ricostruìe dei projeti e dei modełi
perdésti inte un inséndio inte'l 1936), intacà durante la Guera siviłe Spagnoła
dai republicani a l'atelier de Gaudì, che el ga desfà tante tołe projetuałi del
sèłebre architet, sìa su adataménti moderni.

Ogni part del dixegno ła xe rica de sinbołismi cristiani mìstisi, visto che
Gaudì el considerava ła Céxa Catòłica "l'ùltimo grando santuario de ła
cristianità". I aspeti che i colpise de pi łe xe łe do tóre fuxołae. In total łe
xe previste 18 tóre, raprexentanti in órden de altésa: i dódexe apòstołi, i
quatro vangełisti, ła Madona e, ła pi alta de tute, Jesù. Łe tóre dei vangełisti
łe sarà sormontae da sculture dei só sìnbołi tradisionałi: un On (Omo), un Toro,
na Łaguia, e un Łeon. Ła tóre de Cristo ła sarà sormontada da na Cróxe xigante:
l'altésa total de łe tóre ła sarà inferior al metro a qûeła del Montjuïc, visto
che Gaudì el credéa che el só laóro no'l vése da pasar via qûeł'a de Dìo. Łe do
tóre łe xe sormontae da grasp de ua , che i raprexenta el fruto spiritual.

Ła céxa ła varà tre grande fasae, ła Fasada de ła Natività, ła Fasada de ła
Gloria (incóra da finir), e ła Fasada de ła Pasion. Sta ùltima ła colpise in
maniera particołar par' i so personaji fini, tormentai, conprexa ła figura del
Cristo tonfà su ła Cróxe. Sti dixégni controversi i xe òpara de Josep Subirachs.

I temi de tuta la decorasion i include parole de la liturgia. Le tori le xe
decoràe con parole come "Hosanna", "Excelsis", e "Sanctus"; la granda porta de
la faciada de la Passion la riproduse parole de la Bibia in svariate lengue,
conpreso el catalan; e la faciada de la Gloria se prevede che la sarà decorada
con parole tolte dal credo dei apostoli.

La modelasion al computer la se ga resa necesaria par darghe forma a vari
elementi, come i pilastri interni de la cesa. Defati grasie a l'uso de sti
programi e de determinadi machinari se pole finalmente realizar tochi identici
fra de lori, così come Gaudí el li gaveva imaginà.



https://vec.wikipedia.org/wiki/Robert_Moog

Robert Arthur Moog (New York, 23 maggio 1934 – Asheville, 21 agosto 2005) xe stà
un ingegnere statunitense.

Pioniere de ła mùxega ełetronega, se gà laureà in ingegneria ełetronega a ła
Columbia University. Xè stà l'inventor de uno dei primi sintetixatori mùxicałi a
tastiera inte'l 1963, dopàrando łe sonorità del Theremin. A partire da ła fine
de i ani sesanta i sintetixatori de Moog divenero i pì apresai e 'l nome steso
"Moog" se tramutò in sinonimo de sintetixator. Propio inte'l momento in cui el
modèło Minimoog stava par otegnére suceso internasional, Moog el dovete vendare
ła propietà dell'axienda omonima pà ła produsion de strumenti mùxicałi da łu
fondà, rimanendone comunque el diretor.

Sto strumento parmixe l'uxo de sonorità nove, trasando un'inovasion inte ła
storia de ła mùxega rock. Inportanti i xè stai i contributi de muxicisti cofà
Herbert Deutsch e Walter Carlos che ło jutarono inte ła progetasion. Fu propio
de Walter Carlos el primo suceso discografico (baxà so łe notasion clasighe de
Bach) sonà interamente có el Moog: Switched on Bach. Molti grupi i gà dopàra el
Moog e el Minimoog, tra questi i Tangerine Dream. Tra i utiłixadori de sto
sintetixator anca Keith Emerson e Rick Wakeman.

El 23 de majo 2012, in ocaxion del 78° aniversario de ła so nasita, Google ghè
dedica un Doodle.



https://vec.wikipedia.org/wiki/Rita_Levi-Montalcini

Rita Levi Montalcini (Turin, 22 de apriłe 1909 – Roma, 30 de diçenbre 2012) xe
stà na siensiata itałiana.

Ła ga ciapà el premio Nobel par ła medisina 'ntel 1986 e nominà senatrice a vita
'ntel 2001. Xè vegnùa a mancare el 30 de diçenbre 2012, al'età de 103 ani.

Dopo aver studià medisina a ł'università de Turin, dove a ł'età de vint'ani ła
xe 'ndà drento ła scoła medica de ł'istołogo Giuseppe Levi, ła ga tacà i studi
sol sistema nervoxo che el gavarìa proseguìo par tuta ła so vita, salvo qualche
breve interusion 'ntel periodo deła seconda guera mondiałe. Ła se ga łaureà
'ntel 1936.

'Ntel 1938, in quanto ebrea, ła ga dovesto, a cauxa dełe łegi rasiałi fasiste, a
emigrar in Belgio con Levi, dove ła ga continuà łe so ricerche inte on
łaboratorio caxałingo. Quando i todeschi, 'nte ła primavera del 1940, i ga
invadesto el Belgio, ła torna a caxa soa a Turìn dove łe cantinua a łaorar a
caxa soa dove col so maestro Giuseppe Levi ła taca a fare ricerche so ło sviłupo
del sistema nervoso 'nte embrioni de połastro.

I so primi studi (dei ani 1938-1944) i xe dedicai ai mecanismi de formasion del
sistema nervoso dei vertebrati.

'Ntel 1947 ła ga proseguio łe so riserche al Dipartimento de Zoołogia deła
Washington University ('nte ło Stato statunitense del Missouri), dove ła xe
restà fin al 1977.

'Ntel 1951-1952 ła ga descoerto el fator de crèsita nervoxo noto come NGF (Nerve
Growth Factor), che el xoga on ruoło esensial 'nte ła crèsita e diferensiasion
dełe celule nervoxe sensoriałi e sinpatiche. Par sirca trent'ani ła ga proseguìo
łe riserche so sta mołecoła proteica e sol so mecanismo d'asion, par łe quałi
'ntel 1986 ła xe sta insignìa del Premio Nobel par ła medisina insieme ało
statunitense Stanley Cohen.

Dal 1961 al 1969 ła ga direto el Sentro de Ricerche de Neurobiołogia del
Consiglio Nazionale delle Ricerche (Roma) in cołaborasion con ł'Istituto de
Biołogia deła Washington University, e dal 1969 al 1979 el Łaboratorio de
Biołogia celulare. Dopo esarse ritirà da sto incarico "per raggiunti limiti
d'età" ła ga continuà łe so ricerche come risercador e guest professor dal 1979
al 1989, e dal 1989 al 1995.

Dal 1993 al 1998 ła ga presiedù ł'Istituto dell'Enciclopedia Italiana. Ła xe
menbro dełe pì prestigioxe academie sientifeghe internasionałi, quałi
ł'Accademia Nazionale dei Lincei, ł'Accademia Pontificia, ł'accademia nazionale
delle scienze dita dei XL, ła National Academy of Sciences statunitense e ła
Royal Society. Ła xe sta nominà senatore a vita dal presidente deła Republica
Carlo Azeglio Ciampi El 1° agosto del 2001. Particołarmente sensibiłe ai temi
deła difexa de ł'anbiente e deło sviłupo sostenibiłe, 'ntel 1998 ła ga fondà ła
sesion itałiana de Green Cross International, ong riconosesta dałe Nasion Unìe
con Mikhail Gorbaciov presidente, de cui ła xe consijere.



https://vec.wikipedia.org/wiki/Rexistensa_italiana

'Ntel corso deła seconda guera mondiałe, ła Rexistensa italiana (ciamada anca
Rexistensa partigiana o pì senplicemente Rexistensa) ła xe nata da ł'inpegno
comune dełe ricostituie forse armaee del Regno del Sud, de libari individui,
partiti e movimenti che, dopo ł'armistizio de ł'8 de setenbre 1943 e ła
conseguente invaxion de ł'Itałia da parte deła Germania nasista, i se ga oposti
- miłitarmente o anca soło połiticamente - ai occupanti e ała Republica Sociałe
Itałiana, fondà da Benito Mussolini sol teritorio controłà dałe trupe todesche.

El movimento rexistensial - che el se pol metare storegamente 'ntel pì grande
fenomeno eoropeo deła rexistensa a ł'ocupasion nasista - el xe sta caraterixà in
Itałia da ł'inpegno unitario de diversi orientamenti pułiteghi (catołeghi,
comunisti, łiberałi, sociałist, asionisti, monarcheghi, anarcheghi). I partiti
animadori deła Rexistensa, riunìi 'ntel Comitato de Łiberasion Nasionałe (CLN),
i gavarìa pì tardi costituìo insieme i primi goèrni del dopoguera.



https://vec.wikipedia.org/wiki/Revine_Lago

Revine Lago l'é un comùn de 2119 abitanti che 'l se cata nel nord de ła
provincia de Trevixo tra łe prealpi e i laghi de Lago e S. Maria.

Al comùn de Revìne Lago al'é diviso in dó zone principài: al versante sud de'e
Prealpi e'l fondovàl. La prima zona al'è costituìda da 'na riva jerta de bosc,
che i parte dae zìme de'e Prealpi (Monte Cor, La Posa, Piàn déle Fémene),
situade a quota 1200–1300 m. alinzìrca, e i rìva fin dó da bàs. In téa parte da
bàs ghe n'é i laghi, o làc, Lago de San Giorgio (fraziòn de Lago) e Lago de
Santa Maria (fraziòn de Santa Maria), ała quota de 224 m., e 'na modesta area
pianegiante. Tra le dò zone al'é i insediamenti, spés dove che l'é i tanti
conòidi derivàdi dal'erosiòn dełe montàgne. Fa anca part del comùn 'na modesta
zona coinàre a sud-est.

Al comùn l'à dò paesi principài: Revìne e Lago, de alinzìrca 900 abitanti paròn.
Revine l'é situada ad est e la se estende su tuta 'a superficie del conoide del
torènte Grava (o Pavèi). Al'é sede arcipretàe, l'à tre ciese (San Matèo, San
Franzesco da Paola e San Marco), 'na bibioteca, 'na banca, tre hostarìe e
svariàdi negozi. Al zéntro storico, tant caraterìstico, al òcupa tuta 'a parte
alta del paese. Il patròn l'è San Matèo. Senpre rénto 'a paròchia de Revìne l'é
le locaità "le Sélve", a sud-est, e "le Fornàs" (Fornaci), a sud-ovest (dove che
lé a zona artigianae).

Lago al'é in rìva al làc, al patròn l'è San Giorgio. La zona nóva la va a est
drìo S. Maria e a ovest drìo Socròda, 'na locaità che la cónta alinzìrca 50
abitanti.

Svariàdi reperti (resti de pałafìte, pónte di fréce, ceramiche) i testimonia che
i òmeni i èra zà dal tardo Neolitico (alinzìrca sìemiła àni fa), ma ghén à rivà
de pì dopo le invasión dée tribù celtiche (IV-II sec. a.C.) e dopo déa conquista
romana Romani (II sec. a.C.).

Zà da prima déa caduta del'Impero Romano tùta 'a zona l'é stata ocupàda dai
Goti, dai Franchi e dai Longobardi (la zona la dovéa èser parte del Ducato de
Zèneda). 'Sti quà i à edificà la ciésa de San Martìn (adès ghen'é sólche qualche
piéra), invocà par contrastàr i eretici.

Col Sacro Romano Impero (dal 773) e par tùt al medioevo la zona l'é stata tajada
in vari feudi: Revìne l'èra sóte i béscovi, Lago sóte i Da Camino. In 'sto
periodo l'é naséste le regole, 'na antica forma de autogoverno par al
sfrutamento razionàl del teritorio, rimaste su fìn a Napoleone.

Pì avànti, al teritorio l'é pasà sóte ała Serenissima che l'é cascàda in tél
1797 có l'é rivà Napoleone. Dopo Revìne e Lago i é pasàdi sóte l'Impero
Austro-Ungarico, e dopo ancora sóte ła Francia, e pó da nóvo sóte l'Austria, che
li à comandàdi fìn al 1866, có 'l Veneto al se 'o à ciòt su al Regno d'Italia.
In tél 1871 i à inventà al comùn de Revìne-Lago, zontàndo i dó centri che prima
i èra divisi.

Però i austriaci i se à fàt sentìr da nòvo in téa prima guèra mondiałe, quando
che'l Friuli e 'na parte del Veneto i é pasàdi ai Imperi Centrali. In téa zona
ghe n'é stati aspri combatimenti, visto che l'èra vizìna al confìn, dała
battaglia del Solstizio fìn ała battaglia di Vittorio Veneto. In téa seconda
guèra mondiałe]] le montàgne sóra Revìne Lago le à favorì la formaziòn de
diverse brigate partigiane (Tolot, Mazzini, Nannetti). Tùt al paese l'à pianzést
in 'sto periodo tanti ma tanti martiri par la libertà: par esènpio Ermando
Grava, che'l véa 'pena conpì disdòto àni có i o à ciapà, i o à torturà e dopo
copà sóte i òci de só màre.

A Revine, l'é da ricordàr al Castèl de Monte Frascone (XIII sec.), có 'na cinta
muraria anteriòr a tùt al complèso. L'é stàt spacà ała fine del Dosènto dai
conti de San Martìn Bialo e Gelo. 'Na parte del castèl l'é stata fàta su da nóvo
ała fine del Siezènto, có l'é rivà a stàrghe al piovàn don Giovanni Domenico
Cumano. In tél santuario de San Franzesco da Paola, costruì téi primi del
Setezènto, l'é 'na picoła pinacoteca che la racoje opere de pitòri póc
conosésti, ma no de manco lustro. Da ricordàr l'é anca la ciesa parochiale de
San Matèo (XVII sec., i la à tànt rimanegiàda) có 'na pała atribuida a Egidio
Dall'Oglio. Il paese l'é tànt interesànte anca par i só pòrteghi, i burigòt e le
case in piera.

A Santa Maria l'é interesante la ciesa che, ricordada in tél testamento de Sofia
de Collalto (1170), l'é una dełe pì vècie déa zona. Drénto ghe n'é opere de
Francesco da Milano e de Egidio Dall'Oglio.



https://vec.wikipedia.org/wiki/Quare%C5%82o

El quareło (o anca maton) el xé un material seràmico, poróxo, fràxiłe, ma anca
bastansa duro có chel xé bastansa łargo. En xènere el se cata a forma de
parałełepìpedo o cubo e unio a altri co malta a formar muri.

El material baxe el xé fato prinsipalmente de crèa, formada da sìlise 'nte ła
parsentual variàbiłe, a ocio del 50%, più un 20-30% de carbonato de calcio, più
na pìcoła parsentual del 2% de òsido de fero e na parsentual a partir dal 4-6%
di aqua.

Se méte el prodoto a ła plastisità vosùa traverso smisiada de crèe de quałità
desferénte o xontando giusti scarmenti come ła sabia siłìsea o tóchi tagiai fini
de quarełi scartai par sbałio 'nte ła cota.

Al'inpastada de crèa e aqua el vien de sòłito dada na forma co ła trafiładura:
ła pasta ła xé spinta contro no stanpo dal qual ła vien fora come un continuà.
Un fiło de asal el xé doprà par tagiar el nastro in tóchi łónghi come se łi vol.
Daspò i quarełi i se mete al séco par un ténpo chel va da dódexe a quarantoto
ore, alsà fin a 1,40 metri da tera, soto coverte. L'ultimo pasagio ła xé ła
cota, che ła se fa intrà 900 °C e 1200 °C, a tenperadure cusì alte che i
conponénti i se deconpon e i reagise, dando łe caraterìsteghe de duresa al
quareło.

I tóchi più difìsiłi da far i xé invese prodoti en xènere da sołi e tacai daspò,
ma no se parla più de materiałi par l'ediłisia, e en sto caxo qua se xonta
carbonato de sodio chel fa el conposto più flùido.

Ła grandésa del quareło ła canbia, e ghe xé desferénse fra quei de un posto e
del'altro 'ntel mondo, ma i no se łontana tanto da ła dimension del quareło che
en Europa el xé ciamà NF (normalformà) grando 60 mm (altésa) par 120 mm (baxe)
par 250 mm (profondità; naturalmente łe mixure no łe canbia se ti giri el
quareło, soło i tèrmeni). Ghe xé paéxi 'ntei quai i fa quarełi de dimension
60 x 90 x 190.



https://vec.wikipedia.org/wiki/Puner

Al puner, polinèr o ponaro al è na costružion fata par cener le pite serade sù e
a 'l quert. La prima de le do necessità la è ligada, dopo che an controlo su i
animai, a na question de sicureža par evitar che žerti animai come la bolp o i
can randaji i pode ndar a brancar le pite.

Al puner al pol esser fat de legn o co mur veri e propri, e de solito al à
senpre na porta de acesso pitost pižola par diminuir la dispersion de calor.
Senpre par sto motiu, na olta al sucedea da spess che al gnesse ricavà te na
stanžeta sora la stia de i poržei. Al seramento de solito al è fat da 'n cancel
co 'l teler de fer e stropà co rede fina, ma al pol esser anca na portela de
legn. Come seradura pol esserghen an cadenaž o an sartarel. Al aredamento
interno al è fat da 'l scalet (na strutura particolar, che la ghe someja a na
scala a pecoi, aonde che le pite le ndà a dormir) e da an žerto numero de
cassete inpjenide de fjen o de paja aonde che le pite le ndà a far i ovi e a
coarli. La porta de 'l puner la pol esser diretamente su 'n cortiu o su 'n pra,
ma tante olte da dà su 'n recinto ciamà serajo.

Al serajo al è an spažio recintà aonde che le pite le à modo de pascolar. Al
pavimento al è costituì da tera batesta o da pra, e al recinto da rede. I
sostegni par al recinto i pol esser pai de cassia inpjantadi 'te 'l teren, o da
palet de fer zingà negadi 'te 'n muret de cimento che al cor de tut deslonch de
'l perimetro de 'l puner. Al portel de 'l puner de solito al è fat co 'n teler
de legn o de fer tanponà co rede fina. Al pol gner serà co 'n cadenaž o co 'n
sartarel. De solito ghe n'è anca na mangiatoja e an cadin par l'acqua. Žerte
olte al serajo al gnen quert co na rede a maje larghe de plastica par parar le
pite da eventuai agrssion da parte de 'l oselaž.



https://vec.wikipedia.org/wiki/Provincia_de_Belun

Ła Provincia de Bełun, ła fa parte deła Rejon del Veneto ła confina al nord cò
l'Austria (Tirolo e Carinsia), al est co el Friułi-Venesia Julia (Provincia de
Udine e Provincia de Pordenon), al sud cò ła Provincia de Treviso e co ła
Provincia de Vicensa, al ovest co el Trentin-Alto Adexe (Provincia de Trento e
Provincia de Bolzan).

Ła provincia, tanto łarga e squaxi par intiero fata de munti, ła ga drento łe
rejion jeografiche del Cadore, del Feltrin, del'Alpago, deła Val de Zoldo e
del'Agordin.

Se ghe trova, par la gran parte deła provincia, ła sesion orientałe dełe
Dołomiti, co łe sime dełe Tofane, dełe Tri Sime de Lavaredo, del Monte Pelmo,
del Monte Civetta, de ła Marmolada e de łe Pale di San Martino (ste ultime dò al
confin còl Trentin). Ła provincia ła xe sìora de corsi de acòe. El pì grande l'è
par serto el Piave, co i afluenti Boite e Cordevołe. Ghe entra un tocheto 'ntel
Feltrin anca el fiume Cismon, afluente de ła Brenta.

'Nte ła parte meridionałe de ła provincia ghe xe na vale pi larga de le altre,
ła Valbelluna, onde che se alsa łe Prealpi vènete, che deso łe fa parte del
Parco Nazionale delle Dolomiti Bellunesi.

Na volta l'economia del teritorio l'era baxà su l'alpeggio e su na pòvara
agricoltura de montagna. Deso l'agricoltura ła cónta de manco, fora che in serti
caxi tìpisi come ła coltivasion dei faxułi su l'altopian de Lamon.

'Nte Belumat xe vegnesto sù un dei distretti industriali pi importanti del
Nord-est, quel dei ociałi, in particołar su łe xone de l'Agordin e del Cador. A
Agordo gh'è ła sede de ła Luxottica, una de łe industrie itałiane pi ative a
liveło internasionałe. A Longaron invése, se cata un stabiłimento de ła Safilo.

Un setor ben important par l'economia l'è el turismo: ła provincia ła pol vantar
alcune de łe stasion turistiche de montagna pi conosùe a liveło nasionałe come
Cortina d'Ampezzo, Alleghe, Auronzo di Cadore, Falcade, Arabba, Sappada al col
del Nevegal e in xeneral łe xone del Cador e de l'Agordin.

I altri sentri pi grosi de 'sta provincia qua i è Cortina d'Ampezzo, Agordo,
Pieve di Cadore e Mel.



https://vec.wikipedia.org/wiki/Pregiudisio

El termine pregiudisio el pol axumar diversi significai, ognun in qualche modo
cołegà a ła nozion de "giudisio prematuro" (sioè parziałe e baxà su argomenti
insufisienti e su na łoro no conpleta o indireta conossensa).

N'tel łengoajo de ła psicołogia sociałe, quando che se parla de pregiudisi se se
referisse a un tipo particołare de ategiamenti. Propiamente, i xe ategiamenti
intergrupo, sioè poxision de favor o sfavor che i gà par ogeto un grupo, se
forma 'nte łe relasion intergrupo e rexulta łargamente condivixe. In psicołogia
sociałe se se xe interexai sopratuto dei pregiudisi negativi; ma ghe ne existe
anca de poxitivi e de neutrałi. El pregiudisio el pol èser anałizà da un punto
de vista antropołogego perché el nasse dal comun modo de aproziarse verso ła
realtà. El fa parte quindi del senso comun, che ła xe quela forma de pensiero e
de ragionamento che la apartien a na cultura e ghe ne plasma ła produsion
culturałe in modo inconsapevołe. Se pol dir anca che i pregiudisi i xe culturałi
n'tel senso che varia da cultura a cultura. A exenpio i europei i gà determinai
pregiudisi 'ntei confronti de łe quałità fixeghe e psicołogeghe de ła razza
nera. Molte tribù africane, a l'oposto, le pensa che i europei i sia portatori
de stregoneria 'nte ła łoro terra. Inoltre ghe xe baxi psicołogeghe parché el xe
un pensiero che se baxa sule paure e łe fobie del singoło individo. A exenpio,
un pregiudisio el pol portar al razzismo, perché se ga paura de l'altro, de
l'altra cultura, spezie quando che ła se conosse poco. Dunque l'ignoransa in un
determinàdo canpo porta al pregiudisio.

Un pregiudisio el xe generalmente baxà su na prediłesion imotivà par un
particołare punto de vista o na particołare ideołogia. Un tałe pregiudisio el
pol a exenpio condure a asetar o refiutar ła verità de na dichiarasion no in
baxe a ła forza dei argomenti a suporto de ła dechiarasion stéxa, ma in baxe a
ła corispondensa a łe propie idee preconzete. Sensa quindi alcuna reflexion.

Ciò no el signifega che el sia nezexario, prima de afrontar qualsiaxi question,
łiberarse da ogni pregiudisio (Raimon Panikkar el ga demostrà l'inposibiłità de
na tałe operasion, cui Hannah Arendt gaveva cà azenà a ła fine del łibro Łe
origini del totałitarismo), ma soło che de ogni propio pregiudisio vaga axunta
piena consapevołeza, al fine de relativixarne el pexo e de abandonar ogni
insostenibiłe pretexa de verità a priori. Soło cusì el xe posibiłe instaurar un
diałogo tra religion diverse 'ntel quałe i interlocutori no i deba renunsiar a
łe propie pì genuine e marcae poxision: i punti de incontro no i va trovai a
scapito de łe irinunsiabiłi e manifeste inconpatibiłità, e tutavia el diałogo el
xe posibiłe propio parché nexuno crede che ła propia verità renda menzogna quela
de l'altro.

'Nte ła statistega, el termine sta a indicar ła tendensa de un sogeto a
sovrastimar o sotostimar ła vałutasion de un serto insieme de dati, el che el
vien visto in sto anbito, sia come un defeto da parte del sperimentator, sia
come qualcoxa de ocaxionalmente utiłe (a volte el xe defati indispensabiłe, par
poderse servir adegoatamente dei dati a despoxision, de un'interpretasion dei
stési; el problema, come azenà prima, no el xe łiberarse de ogni interpretasion
- el punto de vista axołuto, ogetivo, universałe o addiritura neutrałe, no el
pol existar - ma soło rendar cosiensa del fato che ła propia ła xe una de łe
interpretasion posibiłi).

'Nte ła fiłoxofia de ła siensa el termine "pregiudisio" el ga a che far co quei
fatori psicołogegi che i altera i esperimenti de verifega de łe ipotexi.



https://vec.wikipedia.org/wiki/Ponte_de_Rialto

El ponte de Rialto el xé un dei quatro ponti, insieme al Ponte del'Academia, al
Ponte dei Scalsi e al Ponte de ła Costitusion, che i atraversa el Canal Grando,
'nte ła sità de Venesia. Dei quatro, sto qua el xé el più antigo e seguro el più
famoxo. El xé łóngo 48 m, łargo 22 m e alto 7,3 m.

El primo pasagio sul Canal Grando el xé stà un ponte de barche fato 'ntel 1181
da Nicolò Barattieri, che'l ga tirà su, infrà łe soe òpere, anca łe cołone de
San Marco e San Tòdaro in piasa San Marco. El xé stà ciamà Ponte de ła Moneta,
pol darse par ła prexénsa de ła Zeca che ła se catava visin al'intrada oriental.

Ła sénpre magior inportansa del mercà de Rialto su ła sponda oriental del canal
ła ga fato créser el tràfego sul ponte gałegiante. Datorno al 1250 ghe xé sta
meso al só posto un ponte de legno strutural. Ła strutura ła gera fata de dó
ranpe inclinae che łe se incontrava visin na sesion sentral mòbiłe, che ła
podeva èser spostada in alto par perméter el pasagio de łe nave più alte. Par ła
funsion łigada a queła del mercà, el ponte el ga canbiò nome e'l xé deventà
Ponte de Rialto. 'Nte ła prima metà del XV sècoło łóngo i lai del ponte łe xé
stae tirae su dó fiłe de negosi. I vadagni che i rivava co i afiti, che i finiva
'nte ła texoraria del stato, i serviva per consar volta par volta el ponte.

'Ntel 1310 el ponte el xé stà danegià 'ntel corso de ła ritirada dei revoltoxi
guidai da Bajamonte Tiepolo. 'Ntel 1444 invese el xé crołà soto el pexo de ła
granda fraca vegnùa par véder el pasagio de ła parada de ła mugèr del marchexe
de Ferara. N'altro croło el xé capità 'ntel 1524.

'Ntel 1503 ła xé stada proposta par ła prima volta l'edifegasion de un ponte in
piera. 'Ntei ani daspò i xé stai xudegai desferénti progeti. 'Ntel 1551 łe
autorità venesiane łe ga bandixà par tirar su de novo el Ponte de Rialto.
Architeti famoxi come Giacomo Sansovin, Andrea Palladio e Jacopo Barozzi da
Vignola i ga prexénta progeti de stiłe clàsego, co desferénti arcade, che i no
xé stai xudegai bóni par ła situasion.

El ponte in piera de ancuo a arcada ùnega, reałixà da Antonio da Ponte in
conpagnia col nevodo Antonio Contin, el xé stà conpletà 'ntel 1591 durante el
dogado de Pasquale Cicogna. Par quanto revarda ła progetasion, el da Ponte forse
el xé stà el só sistemador, ma 'nte ła stesa i xé stai crexemai anca Alvise
Baldù e Vincenzo Scamozzi. Ła strutura ła xé davèro somegiante a queła del ponte
in legno che'l ghe gera prima, segno de ła xusta concesion orixenal. Dó ranpe
piegae, co negosi su tuti dó i lai, łe porta a na parte sentral. Tuto el ponte
el xé coverto da un sotopòrtego. El progeto el xé stà da qualchedun considarà
anca masa coragioxo dal ponto de vista dei ingegnèri, al ponto che secondo
l'architeto Vincenzo Scamozzi el ponte el saria crołà. El ponte invese el sta
duro, e'l xé deventà un dei sìnbołi architetòneghi de Venesia.



https://vec.wikipedia.org/wiki/Po%C5%82igono

In giometria un połigono el xè na figura giometrica piana delimitada da na linea
spessà sarà. I segmenti che i conpone sta linea i vien ciamài lati del połigono
e i punti in comun a do lati consecutivi i se dixe vertisi del poligono.

Ricordemo che na linea spessà ła xè l'unione finita de 3 o pì segmenti
consecutivi nò adiasenti diti lati. Na linea spessà ła xè sarà quando el secondo
estremo dell'ultimo segmento coinside có 'l primo estremo del primo. Na linea
spessà ła xè nò intreccià se do lati nò consecutivi nò i se interseca mai.

Ła soma de i angołi interni de un połigono xè pari a tanti angołi piati quanti i
xè i so lati (l), manco de do:

Ła dimostrasion pol essar svolta par indusion: inte un triangoło ła soma de i
angołi xè 180°, e ciapà un qualunque połigono na so diagonałe ło divide in do
altri połigoni có un numaro minore de lati, par cui se pol far vałere l'ipotexi
indutiva.

Anałogamente, ła soma de i angołi esterni de un połigono conveso có n lati xè
uguałe a



https://vec.wikipedia.org/wiki/Po%C5%82%C3%A9xine

El Połéxine (anca dito Połèxine) ła xe na rejon che inqûò ła xe tuta 'nte 'l
Vèneto e che ła conprende ła Provincia de Rovigo o che pì in xeneral ła se sìtua
tra i fiumi Àdexe e Po 'nte ła parte darente el Mar Adriàtico e donca el
conprende anca ła basa veronéxa e parte del comun de Cavàrzere in provincia de
Venesia. In pasà el conprendeva anca qûeła parte de ła provincia de Ferara che
ła se sìtua a nor del Po de Vołan.

El tereno de natura ałuvional el xe sta bonifegà soratuto grasie ai lavori de
bonifica fati da ła Republica de Venesia.

Łe sità principałi łe xe Rovigo, Adria, Cavàrzere, Łendinara, Badia Połéxine,
Porto Tołe, Porto Viro, Tajo de Po e Ociobeło.

Par el Połéxine ła pasa l'autostrada A13 (Padova-Bołogna), la Strada Statałe 434
Transpołesana (Verona-Rovigo), ła Strada Statałe 309 "Romea" (Venesia-Ravena).

Ła paroła "połéxine" ła xe in vèneto e ła se scrive "polesine" 'nte ła grafìa
clàsica; na 'olta ła vołéa dir "ixołéta che ła se cata in mexo a ła corente dei
fiumi" e ła vien dal latin "pollicinum" o "policinum" che vol dir "tera de
palùo".

Defati i gà tacà ciamar "Połéxine" sta tera qûi co ła se gà mudà 'nte 'n palùo,
dopo che 'l Inpero Roman de Ponente el xe cascà e no i gà pì tegnùo ben i àrxeni
e ghe xe stà asè fiumane.

Inte i ani antighi 'l Àdexe 'l naxéa pì a nor par Este e 'l naxéa rento 'nte ła
Łaguna de Venesia; el Po 'l naxéa pì a sud par el Po de Primaro. Ma sta tera qûi
no ła se ciamava mìa Połéxine gnancóra.

I primi a rivar i xe sta i Greci che i à tirà su Adria 'nte 'l XII-XI sècoło
a.C.. Po xe rivà i Etruschi a sud e i Vèneti a nor inte 'l VI sècoło a.C., e
Adria ła xe doventà na sità asè inportanta da darghe 'l só nom a 'l Mar
Adriàtico.

Po xe rivà i Roman, e tuta ła tera che 'nte i ani ła xe sta ciamà Połéxine ła se
catava 'nte ła Regio X Venetia et Histria che ła rivava fin 'nte 'l Po de Vołan.

Ła tradision ła dixe che nte 'l 589 a ghe xe stà 'n sconbusołaménto che i ło gà
ciamà ła róta deła Cuca e che 'l gà canbià 'l córso a 'l Àdexe e 'l gà mudà sta
tera 'nte 'n palùo; e 'l xe vegnù fora 'l Połéxine.

Adria e 'l delta i xera sota de 'l Inpero Roman de Levante 'nte 'l Exarcato de
Ravéna, qûełaltro toco de Połéxine 'l xera sota de i Longobardi 'nte 'n antigo
Ducatus Ferrariae.

Co ghe xe stà ła róta de Figaroło 'nte 'l 1152 anca 'l Po 'l se gà spostà pì a
nor e ła tera ła tacava somejarghe a com che ła xe inqûò; el Połéxine 'l xera
isteso ła tera in mexo de 'l Àdexe e de 'l Po de Vołan, e 'l faxéa parte de ła
Marca Feraréxa, 'nte 'l Stato de ła Céxa.

I Estensi i xe doventà marchéxi 'nte 'l 1264 e i a governà 'l Połéxine fin al
1484.

Co ła Guera del sal de 'l 1482-1484 i Estensi i gà dovésto darghe mità de 'l
Połéxine a i Venesian: łe tere a nor del Tàrtaro, Polxeła, ła Guarda, Adria e 'l
délta (che 'l xera pì a nor d'incò) i se gà tacà ciamar "Połéxine de Rovigo";
queła che ła xe sta ciamà ła Transpadana Feraréxa e ła tera tra 'l Po prinsipal
e 'l Po de Vołan łe se gà tacà ciamar "Połéxine de Ferara". Ła Diòcexi de Adria
ła continuava a star unìa e ła staxéa de sóta de l'Arcidiòcexi de Ravéna.

Inte 'l 1602-1604 i Venesian e 'l Papa i se gà mesi d'acordo par far el tajo de
Porto Viro; el nóvo délta el se gà formà in parte 'nte 'l Stato de ła Céxa e per
el resto 'nte la Republica de Venesia (i cìppi de confine i xe ancora visibiłi
visìn San Basilio, 'nte 'l comune de Ariàn 'nte 'l Połéxine, e tra Ca' Tiepolo e
Rivà).

Co 'l xe rivà Napoleon, 'nte 'l 1797 el Vèneto el xe stà dà ai strìaci, fora che
'l Połéxine de Rovigo che 'nte 'l 1801 el xera parte de ła Repùblica Itałiana;
el Połéxine 'l xe stà unìo da novo e 'l se catava 'nte 'l Dipartimento de 'l
Baso Po insiem co queła che inqûò ła xe ła provincia de Ravéna.

'Nte 'l 1815 el Congreso de Viena ghe tacava de nóvo el Połéxine de Rovigo al
Vèneto e ghe xontava anca el délta e ła Transpadana Feraréxa; i ga dà cusì i
confini d'inqûò a ła provincia de Rovigo. 'Nte 'l 1819 anca el Papa ghe canbiava
i confini de ła Diòcexi de Adria, e ghe scanbiava łe tere co ła Diòcexi de
Ferara; a ła fin el gà anca meso ła Diòcexi de Adria de sóta de ł'Arcidiòcexi de
Venesia. 'Nte 'l Połéxine de Ferara ghe xera restà sóło che ła tera tra 'l Po
prinsipal, el Po de ła Gnoca e 'l Po de Vołan; 'nte i ani che i xe vegnésti no i
gà pì ciamà "Połéxine de Ferara" sta tera qûi. Xe sta cusì che 'l Połéxine el xe
doventà ł'istesa cosa che ła provincia de Rovigo.

'Nte 'l 1866 el Połéxine el xe pasà de sóta de l'Itałia dopo de ła Tersa Guera
de Indipendensa itałiana.



https://vec.wikipedia.org/wiki/Pionbi

I Pionbi i xe ła parte sototeto dełe vecie prexon de Venesia, che łe se cata
'ntel conpleso del Palazo Ducałe.

Łe risałe al XI secoło, quando al sorgere deła republica marinara el Consejo dei
Diexe el ghe rancurava i so prixonieri, inisialmente detenui inte 'na ała de
ł'antico casteło, po 'ntel Trexento łe xe sta spostae inte on novo pleso separà
dal casteło dal çełebre Ponte dei Sospiri.

'Nte ł'ubicasion del Palazo Ducałe łe cełe łe gera ripartie in pozi, ubicà al
pian tereno, particołarmente umide e malsane, e camaroti o pionbi, posti subito
soto el teto del palazo costituio da łastre de pionbo, da cui el nome.

A ghe xe sta inprexonà personagi famoxi, fra i quałi Giordano Bruno, Silvio
Pellico, Daniele Manin, Nicolò Tommaseo e Giacomo Casanova; st'ultimo el ga dà
ai Pionbi 'na vasta notorietà poiché łi ga descriti 'nte łe so "Memorie" e
sopatuto 'nten "Storia de quando ca so scapà dai Pionbi", łasandose detaji deła
strutura e dełe modałità detentive e el ne ga cuntà come che el xe riusio a
scapare 'ntel 1756. Ma forse ł'aspeto pì intaresante deła descrision caxanoviana
el xe queło rełativo a ł'organizasion carceraria del tenpo.

I detenuti i gaveva ł'asistensa medica, i podeva farse portar da magnare da
ł'esterno o ordinarlo al carceriere e i godevano anca de on'asegnasion in schei
par łe picołe necesità. Con st'ultima i podeva dare comision al carceriere el
quałe el doveva rendare conto. I podeva anca farse portar mobiłi e łeti, piati e
cusì via. Łe pułisie deła ceła łe gera fate regołarmente cusì come a gera
consentia 'na pasejata quotidiana fora dała ceła, ma senpre 'ntel sototeto. Tuto
questo avegneva ała metà del '700 'nte i camaroti. Casanova el descrive de fuga
anca ła situasion 'nte i cusiditi pozi, situasion asai pezor par chi ca ghe gera
sarà drento. Probabilmente a ghe gera 'na notevołe discresionałità non soło 'nte
ł'irogasion deła pena ma anca 'nte łe modałità executive.



https://vec.wikipedia.org/wiki/Piaza_San_Marco

Piaza San Marco xe la prinçipałe e soła piaza de Venesia (tute staltre struture
che ghe someja łe se ciama canpi). Cofà che dixe el nome, ła piaza ła xe
dedicada a San Marco, l'evangelista. Xe dal sinboło de San Marco che Venesia ga
ciapà el suo, che xe el Leon de San Marco.

Cor de la sità lagunare e logo sinbolo del Stato veneto, la xona monumental de
Piaza San Marco la se conpone de tri setori:

La forma che ga la piaza desso la xe vegnù fora a seguito de sucessive modifiche
e espansion che le ga interessà l'area. In origine la xona la jera destinà a
brolo e traversà dal rio Batario, che tacava insieme i atuali rii de la Zecca e
del Cavalletto. El palazo dogal, vero castel munìo de tori e difese el jera
zircondà par intiero da un canal e frontegià ne la xona de la piazeta de desso
da un bacino par cargar e descargar le merci.

Co xe rivà a Venexia el corpo de San Marco ne l'828, xe sta edificà la prima
baxéłega de San Marco e l'area la ga scuminsià a assumar la so carateristica de
cor monumentale de la sità. Nel 976 l'intiera xona, con la baxéłega e el palazo,
la xe sta brusà da un furioso incendio, ma zà nel 978 xe sta costruìa na seconda
baxéłega e ricostruìo el palazo. La baxéłega de desso la risale ai anni
1050-1094, con la terza fondazion de l'edificio. In sta epoca la piaza la
risultava 'ncora limità dal rio Batario (al delà del quale ghe jera na cesa
dedicà a San Geminiano) e dal bacino de Palazo: a testimonianza del quale ne
restà 'ncora desso, sul lato de la baxéłega rivolto verso la piazeta, na vecia
porta d'aqua murà, cioè l'entrada rivolta su l'aqua tipica dei edifici
venexiani.

Nel 1156, soto Vitale II Michiel, i ga interà prima el rio Batario e po anca el
bacino antistante el Palazo Dogal, dove i ga realizà la Piazeta. Nel 1172, soto
el dogado de Sebastiano Ziani, la piaza la xe sta slargà 'ncora de pi par farghe
posto a novi edifici monumentali: la cesa de San Geminiano i la ga spostà al
limitare de la nova piaza San Marco e i ga inoltre tirà su le do grande colone
frontegianti el molo, come entrada monumental a l'area marciana. Nel 1204 la
conquista de Costantinopoli con la Quarta Crociata la ga fornìo ai venexiani un
mucio de marmi e opere d'arte con cui decorar la baxéłega e la piaza. In sta
ocasion qua xe rivà i Cavai de San Marco, sistemà a coronamento de la baxéłega,
e la statua dei Tetrarchi, che desso xe a l'entrada del palazo. Nel 1264 i ga
infine pavimentà la piaza con quarei messi zo a spina de pésse.

Tra el 1301 e el 1442, co na continua e massicia serie de laori, Palazo Dogal el
ga perso progresivamente el so aspetto militare fin a assumar la conformazion de
desso. Tra el 1495 e el 1517 i ga inveze costruìo le Procuratie Vece e la Tore
de l'Orologio, mentre contenporaneamente se procedea al sgónbaro de tuti i broli
e i magazini 'ncora presenti ne l'area de la piaza. Tra el 1536 e el 1540 el
Sansovino el ga realizà l'edificio de la Libreria e la Logeta ai pié del
canpanil. Tra el 1582 e el 1640 xe sta la olta de le Procuratie Nove.

Nel 1722 i ga sistemà le do statue de la Piazetta dei Leonzini. Del 1723 xe
inveze la pavimentazion de desso in trachite euganea a fasce laterali in marmo
bianco. Xe infine nel 1807 che la dominazion napoleonica la ga procedùo a butar
zo la cesa de San Geminiano e a costruir l' Ala Napoleonica (dita anca Palazo
Reale o Procuratie Novissime), dandoghe al conplesso de l'area marciana l'aspeto
definitivo.

A le prime ore de la matina de luni 14 de lujo 1902 el canpanil de San Marco, zà
tacà da na vistosa crepa, el xe ruinà inprovisamente demolendo la Logeta e un
canton de la Libreria e ris-ciando de investir la stessa baxéłega (i ruinazi i
xe sta fortunosamente fermà da la Piera del Bando posta al canton tra la cesa e
el palazo). In poco tenpo la tore la xe sta ricostruìa e i danni giustà, fasendo
anpio ricorso ai materiali originali 'ncora doparabili.

Cor, come dito, de la Republica Veneta, la piaza la ga senpre seguìo la vita e i
costumi de la sità. El Palazo Dogal el xera sede del goerno e de le supreme
magistradure de la Republica, nonché preson. Tra le do colone de Marco e Todaro
i fasea inveze le esecuzion capitali, mentre da la Piera del Bando vegnea
anunzià le leggi e i decreti, che dopo i tacava via su la Porta de la Carta. La
baxéłega la jera inveze el sentro de le cerimonie religiose de Stato grazie a la
presenza de le preziose reliquie e de la so funzion de cappella dogal, in un
sistema nel quale el Doxe el jera el capo de la cesa venexiana e el se riservava
el dirito a nominar i vescovi. El potere e la richeza de la cesa de San Marco i
xera tali che la gavea un so vescovo, distinto da quel de la sità e dal
patriarca, el Primicerio de la baxéłega de San Marco e che dei magistrati
aposta, i Procuradori de San Marco i 'ministrava con carica vitalizia el
patrimonio, risiedendo ne le Procuratie. La Logeta la xera el posto de guardia
dei arsenalotti durante le sedute del Maggior Consiglio, mentre l'atuale Palazo
Patriarcal el jera sede del salone par i pranzi e le feste del Senato.

La granda piaza la ospitava procesioni e tornei, fiere e marcà, ne la corte del
palazo se tegnea le cacce ai tori. Nel Setezento xe conparso el carneval e i
cafè, po dopo la caduta de la Republica xe rivà la sede patriarcale e el Palazo
Reale, prima de Napoleon, dopo dei Asburgo e infine dei Re d'Italia. Infine la
musealizzazion con l'apertura del Museo Correr.



https://vec.wikipedia.org/wiki/Perpignan

Perpignan (in fransexe se dise conpagno cat. Perpinyà) xe 'na sità de ła Fransa
de 120 100 abitanti, caołogo dei Pirenei Orientałi ne ła region de ła
Lenguadoca-Rosijon, a 40 km dal confìn spagnoło de La Jonquera.

Sentro de orìxene preromana, po' insediamento roman, ma sviłupatose co'
conotasion urbane soło che in età medievałe. Prima Perpignan apartegnìva al
Regno de Aragona, in seguito ai Asburgo de Spagna. 'Ntel 1642 xe stà ocupà da łe
trupe fransexe durante ła guera dei trent'ani. Tałe poseso l'è stà sancìo co' ła
Paxe dei Pirenei capità 'ntel 1659.

Perpignan conta sirca 117 000 abitanti so' na superficie che sorpasa de poco i
68 km² e prexenta quindi 'na fisésa de popołasion de sira 1 715 km par km².

I Santi patroni de Perpignan xe Ss. Abdon e Sennen, do martiri cristiani che
jera persiani de orìxene, venerà da ła céxa catołica. La festa se desvolzeva el
30 lujo.

El so insediamento risałe a l'epoca romana, ła sità medievałe de Perpignan par
che sia stà fondà sirca so' i scominsi del X° secoło (minsonà prima so' un
documento del 927cofà villa Perpiniarum). Presto Perpignan xe deventà cavedal
dei conti de Roussillon. 'Ntel 1172 el Conte Gerardo II ghe gà łasà łe tere ai
Conti de Barcełona. Perpignan, 'ntel 1197, s'a tolto łe istitusion de un comun
che in parte se governava da so posta. I diriti feudałi fransexi so Roussillon
gera stài dài da Luigi IX in ocaxion del Tratà de Corbeil 'ntel 1258.

Co' Giacomo I, el Conquistador re de Aragona e conte de Barcełona,'ntel 1276, gà
fondà el Regno de Maiorca e Perpignan xe deventà ła cavedałe dei teritori in
teraferma del novo Stato. Le decadi sucesive xe considerà l'età d'oro ne ła
storia de ła sità. El xe cresùo cofà sentro de produsion da fornimento
(vestìdi), laóri da curàme, laóro da orèxi e altri mestieri che gaveva a che far
co'l luso. El re Fiłìpo III de Fransa xe morto łà 'ntel 1285, mentre ch'el gera
drìo tornàr da ła so croxada non avendo avùo suceso contro ła Corona Aragonexe.

'Ntel 1344 Piero IV de Aragona gà xontà el Regno de Maiorca e Perpignan ancora
'de pì xe deventà parte de ła Contea de Barcełona. Pochi ani drìo gà perso più o
manco metà de ła so popołasion a cauxa de ła Morte Nera. 'Ntel 1463Perpignan xe
stà tacà e ocupà da Luigi XI de Fransa, 'na stranbàsa insuresion contro el
governo fransexe xe stà duramente profligà dopo un longo asedio, ma 'ntel 1493
Carlo VIII de Fransa, che vołeva xontàre Castegia par libararse e rivare cussì a
invadere l'Itałia, restituìa a Ferdinando II de Aragona.

Ancora asedià dai fransexi durante ła Guera dei Trent'Ani 'ntel Setenbre 1642,
Perpignan xe stà formalmente cedùa da ła Spagna 17 ani pì tardi 'ntel Tratà dei
Pirenei, e da quel momento xe restà una tera fransexe.

I muri che sirconda ła sità, che xe stà projetà da Vauban, xe stà desfà
intieramente 'ntel 1904 par comodàr el sviłupo urbàn.

La fegura de Lady Oscar, la protagonista de ła omonèma serie de fumeti giaponexe
nonchè del famoxo cartón anemà, xe łigà fiso a ła çità de Perpignan. Secondo la
version originàl del fumeto l'eroina nase in sta region e pasa a Perpignan i so
primi ani de vita prima de trasferirse visin a Parixe.



https://vec.wikipedia.org/wiki/Peloponeso

La Morea la xe na region storega e zeografega de la Grecia meridional, che la
forma intra el Mar Jonio e el Mar Ezeo na penisola (uncuò deventada isola par
vìa de la costruzion del Canal de Corinto).

Abità fin dal Neolìtego, el Peloponeso el ciapa el so nome da Pèlope, fiol del
re Lidia Tantalo che el ga conquistà la region. Da qua xe nassùa a civiltà
micenea, che in sèvito la ga scancelà e sostituìo quela minòica, orizenaria de
Creta. El ga visto l'invasion de popolaxion elèneghe e sucessivamente dei Dori,
cerca inte'l XVII sècolo a.C. El dominio de Sparta el se ga inposto intra el X
sècolo a.C. e l'VIII sècolo a.C. e el ga resistìo fin a la invasion dei Macèdoni
(366 a.C. circa). In sèvito i Romani i ga ciapà possesso de la region inte'l 140
a.C..

Ła Morea ła ga fato parte del stato da mar veneto dal 1685 al 1715 a sèvito de
la guera de Morea, ma łe do çità de Modone e Corone (ciamàe Venetiarum ocellae,
che vor dir i oci de Venesia), łe xera stà venete zà nel periodo 1204-1500.



https://vec.wikipedia.org/wiki/Paso_de%C5%82a_Borco%C5%82a

El Paso deła Borcoła el xe un paso, a 1207 metri, fra el Veneto, Val Posina, e
el Trentin, Val Teragnoło. A ovest ghe xe el Pasubio e a est el Coston dei Laghi
e Monte Magio; de lì ghe paxa el Troso Eoropeo E5, ke'l va dal Lago de Costansa
al Mar Adriatico. Da poco soto el paso, da na parte nase el torente Leno de
Teragnoło, ke'l va a butarse 'nteł'Àdexe, dał'altra el torente Posina, ke se
buta drento l'Astego. Na volta el xera al confin fra el Tiroło e ła Serenisima
Republica (ghe xe un cipo, difati), deso el divide ła provincia de Trento da
queła de Vicenza. Par rivarghe, se se vien dal Veneto, ocore ndar fora
dał'autostrada a Piovene Rochete e ciapar su par la Val Posina. Se se vien dal
Trentin, se va fora dał'autostrada a Rovereto e se va in su par ła Val
Teragnoło.

'Ntel 1701 el xe sta doparà dał'esercito inperiałe menà da Eugenio de Savoia,
par vegner xo in Veneto a conbatere i Francesi durante ła Guera de Sucesion
Spagnoła.

'Nteła Prima Guera Mondiałe, fra el 1915 e el 1918, el xera suł teatro dei
conbatimenti fra Austriaci e Tałjàn (el 22 de majo del 1916 el xe sta ocupà dała
7. brigada alpina austriaca, durante l'ofensiva ke gavaria portà i Austriaci fin
a Arsiero).



https://vec.wikipedia.org/wiki/Pa%C5%82aso

El Pałaso xe un edificio de grande proporsion e de pregio architetonico. Un
tenpo el pałaso gera adibìo ad abitasion de re, prìnsipi, siori, ancùo
prìnsipalmente xe deventà sede de ufici publici o sede de raprexentansa par enti
privà cofà banche e fondasion.

La paroła pałaso riva dal latin del col Paładìn de Roma (Palatium), dove in
epoca inperiałe se gaveva sviłupà łe struture de ła rexidensa uficiałe dei
inperadori (Domus Augustana), el nome del cołe jera deventà par antonomasia
queło de ogni rexidensa regałe e prinsipesca.

I primi pałasi, prexidense regałi e anca centri de łe atività economeghe,
połiteghe e rełigioxe, de łe società pałasiałi a ł'età del bronxo ne łe çità de
ła antiga Mesopotamia, de ł'antigo Egito e de ła çiviltà minoica e drìoman
micenea. Oltra a ła rexidensa del re, co' anbienti privài e di risevimento,
conprendeva magaxeni, archivi e loghi de culto.

In epoca antiga łe rexidense dei sovrani ełenistici gaveva simiłi
carateristeghe, mentre łe anpie vile suburbane de ła ristocrasìa senatoria
romana e de ła fameja inperiałe, al çentro de varste propietà agricołe, jera
prinsipalmente çentri rexidensiałi ed economici, mentre łe funsion publiche xera
svòlte dai apoxiti edifici çitadini.

Co' ła decadensa e ła fin de ł'inpero i castełi fortificà jera deventà łe
rexidense dei signori feudałi, centro de difexa de un teritorio, quando che łe
pì inportanti fameje sitadine popołava i sentri orbani de caxe tori, sinboło de
potensa e de richésa, e łe istitusion comunałi fasea tirar sù pałasi muniçipałi.



https://vec.wikipedia.org/wiki/Osela%C5%BE

Al oselaž (Buteo buteo, Linnaeus 1758) o pojana, al è an osel da preda tipico de
l'Europa. Al à na longheža tipica tra i 51 e i 57 schei co na verta de ale da i
110 a i 130 cm, rendendolo an predator de medie dimension. Al so habitat al
quata la gran part de la Europa e al se sìestende in Asia. Al viu ten tute le
zone fora che ten quele pì frede. In todesco se dixe Mäusebussard, in inglexe
common buzzard, in tałjan poiana.

Al frequenta pì che sia bosch, ma al va a caža te i teritori verti. Al magna
mamiferi pižoi, bisse e pite. Se al è ciapà da la fan al magna anca animai
morti.

De solito no i se mou mai in grupo ma i pol esser visti insieme durante qualche
migražion o 'te 'n bon habitat. Al scritor vitorian William Crossing al diss de
erghen vist ten žerti posti grupi de 15 o pì tanti ancora.

Al è an rapace de sagoma conpata co ale grande e arotondade e na coda pitost
curta. Al color al è maron scur par sora e variabile par sot; de solito la
superficie inferjor de le ale la è maron e an stciantenin striada de negro co na
macia scura su 'l polso e area ciara sfumada in mež, e la coda la à tante
strisse fine e negre. Co 'l vola la testa la par incassada te le spale e le ale
le gnen ceneste al pel rialžade (profilo frontal a "V" verta).

Al oselaž al fa sù an unico nit su alberi o su crode. La mastcia de solito la fa
2 o 3 ovi (qualche olta 1 o 4) te 'l nit tra marž e giugno. I ovi i è bianchi co
mace bise o negre. La coa la dura de solito 34 dì, e se alterna al mastcio e la
mastcia. I cei i sta te 'l nit par i 40-50 dì che gnen dopo.

Al oselaž al è an genere poch esigente. Al sta ben te le žiese de la canpagna in
modo da er zone co na prevalenža de alberi aonde far i nit e una co na
prevalenža de pra aonde ndar a caža. Inte le rejon montuose come la Val d'Aosta
al fa al nit da spess anca te i cogoi, restando comunque entro te 'l limite de i
bosch.

Le esigenže ecologiche limitade le lo rende al rapace diurno che se cata pì da
spess su le Alpi a quote medio-basse, co teritori de riprodužion grandi anca
solche pochi chilometri quadri. Se 'l cata da spess apostà su pai o alberi
isoladi da i quai al ghe tende a le prede. Al sa sfrutar le corenti assensionai
roteando par diverso tenp senža bater le lae. I voli teritoriai i è caraterizadi
da na alternanža de pichiade a ale semi-ciuse e risalite svelte.

Al Pernis apivorus, presente in Italja solche da majo a setenber, al se
diferenžia da 'l oselaž par le ale e la coda an stciant pì longhe e par la testa
cea. In volo le ale le gnen ceneste orizontai. Al color al è variabile, ma la
coda la à senper 2-3 bande basai e una terminal scure. Al magna inseti grandi e
par la gran part imenoteri sociai (al scava al teren par catar i nit de vespe e
moscoi), pì raramente de vertebradi de dimension pižole.



https://vec.wikipedia.org/wiki/Ongata_Rongai

Ongata Rongai la xe na sitá keniana a sud de Nairobi. Ongata Rongai la fa parte
del distreto de Kajiado, provincia de la Rift Valley. El nome maasai el vol dir
pianoro streto. La sitá la xe costruia so n'altipian che el xe la fine de i
altipiani Kaputiei verso le Coline Ngong.

Ongata Rongai la xe nata a la fine de i ani 1950 come on vilaggio de scavadori
de piera. I primi abitanti, de etnia luo, i ga costruio on picolo vilagio -
Kisumu Ndogo - a rente de la strada che colega Nairobi al Lago Magadi. La piera
da costruxion la vegnea fora da le cave a sud do ancó se cata el quartier de
Kware (da l'inglexe quarry, cava). Dopo de i luo, i kikuyu, kamba e maasai i se
sa stabilio en te la zona e i ga costruio el sentro comerciale de Rongai. En te
i ani '90, Ongata Rongai la xe diventá meta preferita de la clase media e alta
che volea costruirse na casa fora da la cavedal. Ongata Rongai la xe cresuda en
freta. El sotor de i servizi el xe rimasto ndrio. Aqua, scole, sanitá, i xe
fornii da privadi o da le Cexe.

A i so inisi, Ongata Rongai la gavea 500 abitanti. En tel 1990, la popolaxion la
xera salia a 10 000. Ancó se stima na popolaxion de 200 000 persone. Anca se la
xe costruia so el teritorio ancestrale de i maasai, de maasai ghe ne pochi. I
grupi pi grandi i xe i kikuyu e i kamba, importanti minoranse le xe quele de i
luo, luya, e de i embu. Tuti i grupi etnici del Kenya ixe rapresentá. A Ongata
Rongai se cata anca on bon numaro de stranieri: tanzaniani, ruandexi, burundexi,
ugandexi e sudanexi, par i paesi africani, italiani, todeschi e inglexi par i
paesi occidentali.

Il governo del Kenya el ga a Ongata Rongai l'uficio de sub-chief (vice capo). El
capo de la zona el se cata a Nkoroi, 5 km a sud de Ongata Rongai. La caserma de
la polisia la xe tra le pi grandi del distreto, seconda solo a quela de Ngong.
L'uficio postale el xe stá verto en tel 1999. No ghe altri ufici governativi,
che i ga sede a Kajiado. A Ongata Rongai se cata pi de 120 Cexe e sete de
ispirasion cristiana. Le pi importanti le xe la Cexa Catolega (60 000 fedeli),
presente co la parrocchia de Santa Maria (cexa, saloni, scola elementare), el
centro medico de Fatima (ambulatorio, maternitá, casa per anziani, laboratori di
ricerca medica) e ativitá sociali. La Cexa Anglicana (3 000 fedeli) con do
parocchie e ativitá sociali. Le altre organizasioni religiose le xe picolete. A
Ongata Rongai se cata de le scole inportanti. L'Universitá Nazarene, de
ispirasione cristiana fondamentalista. La scola secondaria Olerai, de
ispirazione metodista. La scola primaria (elementari e media) Saint Mary,
catolega, tra le prime cento del paexe.



https://vec.wikipedia.org/wiki/Nogher

Ła nogara o nogher o noxara (nome sientifico Juglans regia) ła xe na pianta deła
fameja dełe Juglandaceae, originaria de l'Asia centrałe e ocidentałe, dei
Balcani e del Mediteraneo orientałe (in todesco Walnuss, in inglexe walnut, in
tałjan noce). A dita de Plinio el Vecio inte ła só opera Naturalis historia, ła
xe sta portà in Eoropa dai Greci fra el setimo e el quinto secoło vanti Cristo.

Ła riva a esar alta anca 30 metri, ła pol viver fin a 160 ani e ła crese fin ai
1200 metri de quota. Ła scorsa ła xe lisia e grixa da xovane, nero-grixa co
crepe fonde da vecia; łe foje, longhe 30 cm, łe ga un pecol da dove ke se staca
5 o 7 fojete ełitiche, longhe ciaskeduna dai sie ai dodexe çentimetri. I fioreti
załi i vien fora fra apriłe e giugno, ingrumà in bigołeti quełi maschiłi, ugnołi
quełi feminiłi. I fruti (łe noxe) i ga na scorsa tènara verde fora e una dura
drento; i se tira xó fra setenbre e otobre.

Ła nogara, a parte ke par i fruti, ła ga inportansa anca pal legno, pregiato par
far mobiłi e pavimenti (Parquet).

La noghera la fa an fruto sferico de 'l diametro de circa 5 cm. La scorža e la
polpa insieme le ciapa al nome de malut e le costituiss an strato de circa 1 cm.
Al malut al è vert durante al acressiment, ma a la maduražion de la semenža al
gnen negroe marž, e al se sbrega e al se destaca. Al è pien de sostanže
coloranti che le macia le man e i vestì. La semenža la se ciama noss e la è
costituida da na protežion legnosa spessa qualche melimetro, e da 'l ghito. Al
ghito al è rugoss e al è dividest in 2 cotiledoni, ogni un ramificà a so olta
ten do part. Al è quatà da na pelesina fina ma da 'l gusto ligadiž e picante. La
noghera la gnen coltivada apunto par le noss, de le quale al ghito al gnen
doperà par magnar, par far dolci e anca par far ojo. Al ghito, se al è sech, se
'l magna insieme de la so pelesina (che no se ghe donde de destacarla) e al à an
gusto vagamente dolž e picante. Se inveže se magna la noss pena cheta do da la
noghera, cognen destacarghe la pelesina da 'l ghito, senò la inžende massa.



https://vec.wikipedia.org/wiki/Mwai_Kibaki

Emilio Stanley Mwai Kibaki (15 novembre, 1931) el xe el terzo presidente del
Kenya. El xe stà vice presidente (1978-1988) e ministro de le Finanse (1978-81),
degli Interni (1982-88) e de la Salute (1988-91). El xe on kikuyu che el vien da
la Provincia Sentrale.

Kibaki el xe nato a Gutayani, on vilagio de la zona de Nyeri, l’ultimo fiol de
Kibaki Gĩthĩnji e Teresia Wanjikũ. El gha studià ne le scole de la mision de i
padri de la Consolata de Torino e el xe diventà catolego. El gha fato
l’università a Makerere (Uganda) e a la Scola de Economia de Londra. Co el xe
tornà en Africa el gha insegnà a Makerere fin al 1962. En tel 1962 el xe tornà
en Kenya e el xe diventà on uficiale de el KANU, (Union Nasional Africana del
Kenya). El gha laorà a la nova Costitusion e dal 1963 al 1978, el xe sempre stà
eleto parlamentare en tel segio de Bahati (ancò Madaraka), en te la sità de
Nairobi, e a Othaya dal 1978 a ancò.

Kibaki el gha subito formà on governo che el rapresentava tute le regioni del
paexe. Mentre el so predecesore Daniel Moi el controlava tute le atività de i
ministri, Kibaki el gha lasà a tuti la libartà de gestir i so ministeri. En sto
modo, tante riforme le xe stà fate. Kibaki però no gha perseguì la corusion e
nianca ono de i grandi nomi de la corusion keniana i xe stà portà in tribunale.
L’economia la xe cresuda e le grandi infrastruture de comunicasion mese a posto.



https://vec.wikipedia.org/wiki/Musset

An musset al è na mussa piẑola de legn che la pol portar una o do persone. Sto
arte al gnen doperà par ndar te la neve co 'l unico scopo de divertirse. Chi che
monta sù i lo pol governar co 'n pal doperà a mo' de timon par dar la direẑion,
e la unica maniera par frenar la è quela de meter do i piei. Ẑerti musset i è
piẑoleti ma i à la stessa sagoma de na mussa, altri i à i mussai che se riẑa
infin a 'l dret de le stadere. Se sot i mussai ghe n'è na verga de fer par
limitar al atrito, al musset al gnen ciamà ferada. A 'l dì de incoi se ghe 'n
cata anca de fati de materiai diferenti da 'l legn. Ghe n'è anca an sport aonde
che se va co 'l musset, ma te 'n sto caso inveẑe che sentadi do se stà
stravacadi. An arte par ndar te la neve che ghe someja tant al è al bob. Sto qua
al è an tipo de musset de plastica aonde che i mussai i è ricavadi diretamente
te 'l pian aonde che se senta do. La guida de 'n bob le la fa co i serangoi che
'l à un par parte de quel che lo dopera.



https://vec.wikipedia.org/wiki/Montorso_Vixentin

Citadina al confin con Verona, famosa par la Vila Da Porto, 'uogo de nasita dea
prima version dea novea de Giulietta e Romeo. L' attuae amministrasion xe guidà
dal Sendago Diego Zafari.

A Montorso xe vissù el noto giornalista, scrittore, vaticanista, Guido Guarda
(1922-1991). Risercatore e autore de numerose pubblicassion, nel quinto
sentenaro dela nasita de Luigi Da Porto (1485-1985), el ga scrito l'autorevole
volume "Montorso mio dolce e ameno".

Nel paese de Montorso a xe nato el scritore Candido Lucato (1930), par 40 ani
maestro elementare e poi brillante narratore e memoria storica che con i so
libri el ga racconta l'insolita provincia vixentina prima che de diventare el
mitico Nord-est. Ondaxe i libri al so attivo: dall'esordio nel 1992 con Storia
mirabile di Arzignano con la valle del Chiampo a Tra le nuvole (1996); e quindi
de seguito: Un tuffo al cuore (1998); Tra Grime e Fratta in legger pendio
(1998); Nani Mave (2000); La murétta del fornaro (2002); C'era una volta Piazza
Colle (2003); Notturno in villa (2005); Moro Mincio e compagnia bella (2006) e
con Francesco Mezzaro, Caro vecio paese mio (2001) e Poesia di Montorso (2001).

Senza desmentegare 'o scrittore pi famoso vissuo a Montorso, Luigi da Porto
(1485-1529), el quae sfigurà e storpio 'opo aver affrontà 'a battaia con i
Lanzichenecchi in Friuli al servisio dea Serenissima Repubblica di Venezia, se
ritirò a Montorso nea villa che la porta el suo nome, dove, nel 1524, scrisse 'a
prima stesura dea novea de "Giulietta e Romeo", che dopo un pò de tempo vegnerà
trasposta a teatro da William Shakespeare devegnendo forse 'a pi famosa tragedia
al mondo.



https://vec.wikipedia.org/wiki/Montegr%C3%B2to

Montegròto (it: Montegrotto Terme) el xe un comune de 10 315 abitanti de ła
provincia de Padova.

Montegroto ła xé conosesta in gran parte d'Eoropa par łe sue cure termali,
infati da difarénti miłeni in sto teritorio qua ghe salta fóra da drénto ła tera
fónti d'acqua termałe, che ła ga dà a Montegroto e più in xenerałe łe Terme
Eugànee a na richésa ecònomega e culturałe. Ła sità ła xé séde de un inportante
muxeo, que ło internasionałe del véro d'arte e de łe terme, de ła Butterfly Arc
- Caxa de łe farfałe e de inportanti scavi romani. Montegroto ła xé meta de
turismo internasionałe, chel vegne in sità non soło par łe cure ma anca par
l'inportante testimoniansa culturałe, artìstega e naturałìstega del posto.

Xà i paleovèneti i gaveva squerto l'aqua termałe e i pensava che fuse i dèi quei
chei ghe ła dava. Có che ghe xé rivai i Romani, ghe xé sorte łe prime terme
ufisiałi: in sti ténpi qua l'inportansa de Montegroto ła gera łigada a queła de
ła tacada Àbano, inportante séntro rełigióxo.

A ła cascada del'inpero roman Montegroto, conpagna a tuta ła xona eugànea, ła ga
perso splendor, par cólpa dei Bàrbari e de fenòmeni bradisìsmisi. Verso el 1200
el comun el xé intrà 'ntel òrbita del comun de Pàdova, chel gà posto łeje par ła
conservasion del łógo. Daspò qualche dexina de ani ghe xé rivai i Cararéxi, chei
ga regnà par squaxi un sècoło.

Xé parò soto el dominio de Venesia (dal XIV sècoło) che Montegroto ła se toe de
nóvo ła sua inportansa come séntro termałe: mia soło riva un gran nùmaro de
turisti da tuta l'Eoropa, ma anca paréci patrisi venesiani ghe fa tirar so łe
łoro viłe de canpagna par sti posti

Col tratà de Canpoformio (1797) Venesia ła pasa a Napołeon e con Congreso de
Viena (1815) ła xé tólta dal'Àustria. In sto perìodo nóve łeje łe xé fate par
protèxare, sta volta, diretamente l'aqua termałe, dàndoghe na sistemada a ła
xona. Montegroto, Montagnon e Bataja i devénta tuti un comune soło.

Durante ła prima guera mondiałe ła xé quartiér xenerałe de łe forse armade
itałiane. 'Nte ła seconda Montegroto ła xé stata inportante séntro de rexisténsa
al Fasismo; daspò ła ga fata "stasion de cura, sojorno e turismo".



https://vec.wikipedia.org/wiki/Mombasa

Mombasa la xe la seconda sità del Kenya. La se cata su la costa. Mombasa la xe
anca on centro turistico e el porto pi importante de el paexe, co conesioni co
Uganda, Rwanda, Sudan, e Congo. La sità la xe costruia su l’ixola de Mvita e
colegà a la tera ferma da do ponti, el Makupa Causeway che la colega a la strada
per Nairobi, e el Nyali, che la colega a la cota nord. A sud, l’ixola de Mombasa
la se colega a la tera ferma co i tragheti de Likoni e Mtongwe.

L’ixola de Mombasa la xe abitada da almanco 1.500 ani da i dodese grupi che
forma la fameja de l’etnia mjikenda. La sità de Mombasa la xe nata co i marcanti
arabi omaniti, persiani e indiani gha scominsià a vegnar qi par far marcà co i
mjikenda de la costa. El contato de sti popoli foresti co la popolasion locale
gha dato vita a la cultura swahili. El islam l’è rivà su le coste verso el
secolo VIII e ghe testimonianze antiche de la presensa de i musulmani longo tuta
la costa (moschee de Lamu, Ghedi e Mtwana). Mombasa xera el porto dove se podea
comprar avorie, oro e spesie. I ultimi studi su la trata de i sciavi dixe che i
porti interesà xera Malindi e Shimoni. No sembra che Mombasa fuse anca on punto
de arivo de le carovane de sciavi. La spedisin cinese de Zheng He gha aprodà a
Mombasa en tel 1415. I grandi viagiatori arabi al-Idrisi (1151) e ibn Battuta
(1331) parla de Mombasa ne i so scriti. I portoghexi xe rivà a Mombasa en tel
1498, co Vasco de Gama che esplorava le coste de l’Africa par verzar la via par
le Indie. I portoghexi gha sachegià la sità en tel 1500 e 1528, e gha costruio
on forte (Fort Jesus) che controla l’entrada del Tudor Creek, en de i do trati
de mar che separa l’ixola da la tera ferma. En tel 1638, Mombasa xera na colonia
portoghexe soto el controlo de Goa (India) ma la xe pasà soto el sultanato de
Oman en tel 1698, controlà da el sultan de Zanzibar. La fameja de i Mazrui xera
i governatori (liwali) locali. I inglexi xe rivà en tel 1824, ma i gha tegnù la
sità solo par do ani. Mombasa la xe diventà na colonia inglexe solo en tel 1895.
Co la costrusion de la ferovia per l’Uganda, la sità la sa sgrandio. Da alora,
la storia de Mombasa l’è quela del Kenya, anca se uficialmente, Mombasa xe
rimasta soto Zanzibar fin a l’indipendensa.



https://vec.wikipedia.org/wiki/Molven

Molven (Malfein in todesc) l'è on comun de sirca 1 100 abitanti 'nte ła
Provincia de Trento.

La zona de Molvèn l'era abitata già nela preistoria. El vescof de Trent, i conti
del Tirolo e i conti de Flavon i s'è begadi per ani per Molven, perché dal paès
pasava la strada che da Riva la va su per le Giudicarie fin en val de Non. Tra
el 1802 e el 1805 i militari austriaci i ha tirà su arquanti fortini arènt ala
strada che pasava a ovest del lac, perché i pensava che i soldadi de Napoleon i
podessa vegnir su dala banda de San Lorenz per ciapar la piana Rotaliana e la
val de Non. Ancora adess se pol trovar le ruine de sti fortini (se ghe diss "i
fortini de Napoleon") sul monte Corno.

El paès l'è tacà al lac de Molven, ch'el se trova tra el Brenta e el Gàgia, a
est del parco natural de l'Adamel e del Brenta. El lac el s'è formà pasa de 4000
ani fa, per na frana vegnuda giò dal mont. L'è el second lac pù grant del
Trentin dopo el Garda e el va giò 123 metri. Nei ani zinquanta i gà fat sota le
galerìe che portar l'acqua ala central eletrica de Santa Masenza.

El Touring Club Italiano el gà dat la bandiera arancione per la qualità dei
servizi turistici che se trova en paès.



https://vec.wikipedia.org/wiki/Metallica

In tel otobre del 1981 James Hetfield, cantante e kitarista, el mete n'anuncio
su un giornal par catar dea xente ke gae voja de meter sù un grupo. Ghe risponde
el baterista Lars Ulrich e dovo varie prove i vede ke i se cata ben eora i du i
ciapa el nome de Metallica. Poco dopo se xonta al grupo anca el kitarista Dave
Mustaine e al basìsta Ron McGovney. Dopo du àni entra ne la band Cliff Burton al
posto de Ron McGovney, i sona in giro insieme e i scrive bona parte dee cansòn
del primo album, ma dopo avèr rognà pì de na olta, Dave Mustaine vièn parà via e
al so posto riva Kirk Hammett. Con sta formasion, i registra i primi tri album:
"Kill 'em All", "Ride the Lightning" e "Master of Puppets". Pì ke pasàva i àni,
pì i diventava conosùi in giro, sia in America ke in Europa, finkè co a tournè
de Master of puppets i ghe fà de spàea a Ozzy Osbourne e cuindì i ga avùo a
posibiità de sonare davanti a tanta tanta xente e farse conòsare.

Sol 1986 more il basista Cliff Burton so un'incidente stradàe ke fà capotare el
pulmìn ke jera drio portare a band a Copenaghen in mexo al tour europeo: Cliff
Burton resta schicià soto, kealtri se a cava co un fià de sgrafi cuà e là, ma
gnente de particoeàre. Dopo el trajico incidente, a band decide ke xè mejo
continuare parkè Cliff(secondo jori) garìa vosùo cusita, eora al so posto, riva
Jason Newsted, e cusita i Metallica va in studio de registrasiòn e publica prima
el rabioxo "...And Justice for All" (1988) e dopo "Metallica" (1991),
soprannominà Black Album par via de la copertina tutta nera. Col Black album i
fà el boto, un mucio de copie vendùe, tre àni de tournè in giro pal mondo sensa
mai fermarse. Durante sti tour vien registrà el "Dvd Live Shit: Binge & Purge",
ke anca se el costaa un mucia de skei, el vende ben. Drento ghe xè filmati de
concerti del 1989 e del 1992 - 1993.

Sol 1996 i Metallica i publica "Load". El disco delude i veci fan, parkè invese
de èsar un album Metal, i Metallica ga spostà pì e sonorità verso un smisiòto de
rock-blues-country. El cd, però ghe piaxe ae radio e a tivixiòn e cuìndi anca se
i fans veci no cronpava el cd, i ga fato sù na bea streja de fans novi. so a
stesa anda de Load ghe xe "Reload" (1997).

Sol 1998 vien publicà el disco de cover "Garage Inc." e sol 1999 el Dvd "S&M",
registrà co l'orchestra de San Francisco.

In tei vari àni i ga canbià pì de na olta strumentasiòn. E marke pì doparàe xè
stàe a Mesa/Boogie , Marshall , Diezel , Tama , Ampeg , Esp , Gibson , e tanta
altra roba.



https://vec.wikipedia.org/wiki/Mesa/Boogie_Mark_series

El primo Mesa/Boogie par kitara xe stà el Mark I. Al'inìsio no el vegniva ciamà
cusita, ma soeo da dopo ke xe vegnesto fora el Mark II.....par distinguerli uno
da staltro. I Mark I jera dei conbo da 60 o 100 watt co el cono da 12 pòici
Altec-Lansing 417-8H Series II o EVM(Electro-voice). El Mark I gheva 2 canài:
l'"Input 2" ke el gheva un suono ispirà ai veci Fender, e un secondo canàe,
"Input 1," un "high gain" ke el xe diventà el famoxo "Boogie lead" ke se pol
sentir inte l'album "Abraxas"(anca in cuèi dopo) de Carlos Santana. Anca Keith
Richards e Ron Wood ga doparà el Mark I in live dal 1977 fin al 1993 e in studio
pa registrar Some Girls e Tattoo You. Sto anpli no'l ga canài switchabii, par
ndar da un canàe a staltro bixogna inpiràre el jack so i input separài dei dò
canài.

Co el Mark IIB xe stà zontà el loop efeti e i "Pull" inte'l potensiometro del
Lead Drive e anca in queo del Lead Master. Naltra invension dea Mesa/Boogie e ke
ga brevetà, xe stà el sistema ciamà "simul-class" ke, inte'i anpli co 4 valvoe
finai, i faxeva funsionar 2 valvoe 6L6 senpre in pentodo e classe AB, e staltre
2 in triodo in classe A poendo scèliere se meter 2 6L6, o 2 EL34. I anpli in
simul-class riva a far 75 watt RMS, ma voendo, co un switch messo inte'l panèo
da drio, se pol doparar sol ke'e vàlvoe in classe A e ndar ben o mae intorno i
15 watt; in staltra poxission se dopara l'anpli in simul class.

Ga dito William G. Sacks: "Ghe xe un bel bagoeo, ma poco conossesto, ke se se
pol far col Mark IIB (o l'originae Mark II): visto ke el loop efeti nol pol eser
considerà un vero loop efèti, te coeghi l'output de un pedae de voeume (sensa
picarghe la kitara al'input) dentro l'entrata "return", e te poi regoear el gain
col pedae! La xe na opsion ke ga poki anpli, ke sensa saverlo el dopara el
potensiometro del pedàe voeùme come un limiter passivo, co el pedae xe verto del
tuto, passa anca tuta la corente al finàe, quando invesse el pedàe xe sarà,
sucede ke se sbassa el segnae de preanplificassion, e el suono se zneta, el ga
manco gain. Uno dei me mejo amighi, el regoea el canàe pulto a 9 e el regoea el
suono col pedàe voeume dea Ernie Ball. Oh, vujo convinsere la Mesa ke meta sta
opsiòn anca inte'i novi modèi..."

Tanti se cronpa i veci Mark II e Mark IIB pal via del canae pulito ke i gà. I
tecnici dea Mesa/Boogie dixe ke el canàe lead del Mark IIB el xe grosso e co na
bea papìna, ma el xe el modèo dopo, el Mark IIC, ke el ga el mejo canae pulito e
lead de tuti i Boogie ke xe stai fati fin desso.

El Mark IIC ga un sistema pal canbio de canàe pi siensioxo de quei fati prima e
el ga un circuito difarente pal revebero: in tuti i Mark II, a parte racuanti
Mark IIB, ghe gera un reverbero rumoroxo. El problema el xe stà sistemà dal Mark
IIC, spostando el cavo dea messa-tera e co dee rexistense de n'altro tipo. Sta
modifica la xe ncora inte'l libro "uficiàe" dee modifike ke i fà ala
Mesa/Boogie, co el prèso de $50, anca se al dì de uncò no la vien pì fata.

El Mark IIC+ el xe stà l'ultimo dea serie Mark II, el ga de diverso dal Mark IIC
ke el canae lead el xe pi sensìbie, ma pikealtro el ga un loop efeti mejo, ansi
el xe el primo loop efeti dea storia, el primo ke va ben. Diversamente da
staltri Mark II, col IIC+ se pol doparar i pedài davanti sensa mandarghe massa
segnàe al'input del'anpli.

Serti dize ke la "+" xe pa diferensiar i anpli co l'equaìzator da quei sensa, e
questo parkè drio la metà dei ani '80 la Mesa/Boogie gheva butà in comercio el
Studio 22+ ke de difarente dal Studio 22 el gheva coegamenti fati mejo e altri
bagoi, ma no xe par questo. Par saverghine de pì struca cuà: Mesa/Boogie Mark
IIC and IIC+ Tuti i Mark II i ga come opsion l'equaìzator grafico, ma no tuti
i'o ga. Ghe podarìa eser un Mark IIC+ ke par exenpio el xe 100 watt e sensa
equaìxatore o reverbero.

In partensa i voèva fare un'anplificatore kel ghese un pulito Fender, un crunch
Marshall e el lead Mesa/Boogie, ma no i xè stài boni del tuto. Se te tiri fora
un bel suono pulito, te te cati col lead o el crunch ke xè confuxionài, se te
tiri fora un bel lead, te te cati un pulito el pulito fà pietà. Pa catàre na
bona via de mexo bixogna perdirghine de tenpo co e regòeasion.... Comunque el
Mark III sona ben, forse mejo se uxà in clàse A. Stò anpli l'è stà criticà
pikealtro parkè nol gheva el suono "Boogie" ke ghe jera so i Mark I e Mark II,
el jera pì spostà verso i "Marshall".

A serie 300 vièn tacà fare sol 1980 portando el Mark IIB a 180 watt, uxando sie
6L6 de valvoe finài e sie valvoe de preanplificasion: quàtro 12AX7(da V1 a V4),
na 12AT7 sò a V5 e na 6FQ7 so a V6, a phase inverter/driver. I Mark IIB Coliseum
ghe jera soeo a 180 watt in clase AB e i conbo i metèva sù un cono da 15". I
Mark IIC/IIC+ e i Mark III invèse ghe ne faxeva da 150 watt simul class, ke come
valvoe de finài montava dò EL34 mèse in centro e so kealtre quàtro ai lati i ghe
metìva e 6L6, o senò a versiòn 180 watt in clase AB co sie 6L6. Dea series 300
ghe nè stài fati 500 modèi, 336 Mark IIB Coliseum, 86 Mark IIC/IIC+ Coliseum e
78 Mark III Coliseum. Sol tour del 1981 Keith Richards e Ron Wood dei Rolling
Stones se ga portà drio i Mark IIB Coliseum. Sol 1982 anca i Who li doparava.
Media:Esenpio.ogg

El Mark IV l'è un anplificatore tre canài ke xè pièn de switch e opsiòn, par
quèsto el vièn ciamà state-of-the-art Mesa/Boogie. A roba pì inportante xè ke i
tre canài xè indipendenti, a parte el potensiòmetro dei medi e dei bàsi tra
canàe pulito(rhythm 1) e quèo crunch(rhythm 2).

Come pal Mark III, anca el Mark IV ga avùo critike parkè el sona pì tipo un
Marshall invèse ke come i Mark I&II. Se se fà na prova A/B tra Mark IV e, ad
exenpio, un Mark II, ghe xè bastansa difarensa, ma da quà a dire kel sona come
un Marshall ghe ne voe.....el Mark IV gà el sò suono: el suono de un Boogie
moderno.

Ghe xè dò versiòn del Mark IV, quèi fati fin al setènbre 1993 xè i Mark IV(A),
quèi dopo el '93 xè i Mark IV(B). E difarènse evidenti da versiòn "A" a "B", xè
ke no ghe xè footswitch pal reverbero, ne loop efèti stereo, gnanca el send pal
"satellite" pa far ndare n'altro anplificatore. A versiòn "B" ga el lead pì
modificà verso el IIC+, dei pull so i "presence" pa avere un suono pì moderno e
el crunch ga pì gain. I primi Mark IV(B) ga a spina tacà al'anpli come i Mark
IV(A)....e anca come i Mark I-II-III.

Anca se ghe xè dò versiòn difarenti, tuti dò ga a stèsa quàità. El canàe rhythm
1 xè tanto pulito, se poe ndare da un suono blues a uno funky, col rhythm 2
voèndo se riva a fare un crunch tipo AC/DC e co un pedaìn overdrive(o
distorsore) davanti se ghe poe fare anca metal. El lead ga un mùcio de gain,
fadiga sfrutàrlo a ciòdo, anca sel resta senpre pì morbido, "lìquido" e manco
fuzzoxo dee distorsiòn rectifier. El lead par tanti xè tanto beo, serti lo
considera el mejo lead de tuti i Mesa/Boogie.

El Mark V, ciamà anca MARK FIVE™ o Mark 5, l'è l'ultimo Mesa/Boogie dea serie
Mark e anca l'unico ancora in produsiòn. El ga na pasùa de posibiità, se ghe poe
catare suoni ke se ispira al Mark I, Mark IIC+ o Mark IV, ma anca suoni pì
ispirài ai anpli inglexi. Se pòe sceliere el tipo de potensa finàe da uxare,
10,45,90: uxando e dò valvoe esterne se ga 10 watt in clàse A, uxando quee
interne 45 watt in clàse AB, uxàndoe tute quàtro 90 watt in simul-class. Ghe xè
tre canài indipendenti e so ogni uno se ga i contròi de Gain, Treble, Mid, Bass,
Presence e Master, se ghe poe sceliere a potensa del finàe(10-45-100 watt) e se
poe asegnàrghe l'equaìxatore grafico si o no. Ghe xè tanto altri contròi, dal
depth al reverbero, loop programàbii, el "Solo" controeàbie anca a pedàe,
ecc.... Col canàe pulito se poe avère un pulito tipo Fender, dal funky al blues
come ridere, col secondo canàe se riva a fare un bel crunch rock, forse el mejo
crunch ke gae mai avùo un Mesa/Boogie Mark, col lead se poe fare dee ritmike
rabiòxe, soli sbregamudande, shred da far vegnère i penòti. Rispèto al Mark IV
l'è tanto pì sscièto e co manco conpresiòn.



https://vec.wikipedia.org/wiki/Max_Weinreich

Max Weinreich (nato nel 1893 a Kuldiga in Letonia e morto nel 1969 a Nova York)
l'è stà un lenguista, scritor, giornałista, połìtico todesco, e anca n'ànema in
pena che el sercava senpre robe nóve.

Par na fraxe: La lengua l'è un dialeto che la gà n'esercito e la marina. El par
un moto che se dixe in ostaria dopo qualche goto, invese l'è stà el motor de
tanta parte de ła só vita. Lu l'era ebreo e in fameja i parlava yiddish. El
Yiddish i ło parlava come łéngua sua i ebrei che i stava in nord Europa. In
pratica, partendo da robe sue, el ga méso el deo in un sentimento che se cata
speso in Italia, dove che ła zente ła ga come łéngua madre na roba diversa dal
tałian. A cascada te cati diałeti che i è diversi de n'altro visin e, se podarea
dir, che i łe consìdera un sotodiałeto. Par exenpio, nel senso de łéngua, a
Verona gh'è un vèneto che pur capendose gran ben l'è diverso dal venesian. Da na
parte i poeti de i ultimi doxento ani no i a mai scrito con i grafemi del Veneto
puro (da tante parte gh'era soło na tradision oral e i à ciapa corajo de scrìvar
de novo da poco, in tanti posti de dove i parla veneto la trascrision l'è solo
con i caràteri tałiani) e da l'altra nei film de Roma se i cata un veronexe o un
vexentin i le fa parlar in venesian, come dapartuto faxendo finta che exista
solo el dialeto de la cità pi inportante.

Nel novantatrì, quando l'è nato, ne la Letonia de adeso, comandava l'Impero
zarista ruso, lì ghera zente de madrelingua todesca lu l'era ebreo de
madrelingua tedesca. Come tanti zoeni del só posto el deventa socialista. L'è nà
a far l'università a San Pietroburgo, catando zente che i le pensava come lù,
cosita l'è entrado nel Bund, che l'era la Lega dei lavoratori ebrei, fra l'altro
el primo partito socialista de tuto l'Impero ruso. El Bund, fiol de i só tenpi,
l'era più de un partito normale, el faxea de le squadre de autodifexa, e
l'organixava sindacati e scóle. Par de pi l'era contro a la utopia sionista.
Lori i pensava da ebrei Yiddish, stemo ben chi, fémo parte de ste società e no
gh'è bixogno par i ebrei de nar ia par star da soli.

Nel 1917 el va a Vilnius, adeso in Lituania, e dal 1921 al 1939 in Polonia.
Vilnius i le ciamava Gerusalemme del Nord parché la gavéa na grande comunità de
ebrei e tanti i era visini al pensiero de Max Weinreich. I era ebrei che i se
sentiva de cultura Yiddish e par quel ligadi a la só tera. La cità l'era el
piasè inportante concentrato de inteletuali ebrei de tuta Europa. A Nova York,
dove el riva a guera pena scomisiada, el scrive, el insegna e el continua a
laorar par la só creatura che vedémo sóto. L'è ne la só nova cità che el vien
fora con la fraxe inportante. L'era a lesion e un studente el ga dimandà propio:
Profesor, che diferensa gh'è fra un dialeto e na lengua? e lù pol anca darse par
una iluminasion de el momento ma che el serava tuto el só amor e i só studi el
ga sgnacà: La lengua l'è un dialeto che la ga n'esercito e la marina.

L'à fondà nel 1924 l'YIVO (Istituto sientifico Yiddish) a Vilnius in Lituania,
alora Polonia, dove l'à fato el diretor fin al 1939 quando l'è scapà in merica,
par só fortuna no l'era mia a Vilnius alora, e pian pian l'è nà a Nova York,
parché era rivà i todeschi. Gran parte de el só laoro el l'à fato co só fiol
Uriel che el l'à invià a èsar un famoxo linguista. Del primo consiłio diretivo
sientifico ghe ne faxéa parte parfin Freud. Con el ajuto de só fiol l'à codificà
par la prima olta la lingua yiddish. A Nóva York , dopo la fuga, el riorganixa
un nóvo YIVO che el gà continuà l'atività de quel che i nasisti i gà ridoto in
tochetini a Vilnius.

Sto libro el l'avea scrito nel 1947, tanto par di i ga spetà ani par tradurlo
parfin in ingléxe. L'è stà el primo libro che el parlava del raporto fra i òmeni
de coltura e i nasisti. L'è sta spunto par tuti quei che i ga scrito dopo su
l'argomento. Drento al libro se cata Carl Schmitt, Karl Haushoffer e Martin
Heidegger e 'sa i ga fato soto Hitler. Co sto libro el s'à cavà un gropo par lu
e par tuti i ebrei che gh'è tocà scapar de corsa dai nasisti rinunsiando al
laoro e a la só vita par poder salvar la ménega.



https://vec.wikipedia.org/wiki/Marina

Marina (per itałian Sottomarina) ła xé na frasion del comun de Cióxa. Ła xé
n'importante łocałità turìstega.

El paéxe el ga antighe orìxene: a ła fin del VII sècoło el gera ciamado Clodia
minor. El borgo el gera governà da un tribuno e el gaveva qualche céxe, un
spedal e un casteło a tor. Quea che ła gera squaxi de seguro na streta strisia
de tera a sud de ła laguna ła gera cołigafa con Cióxa traverso un ponte in
muradura che per el canal Luxenso el rivava al'ìxoła de San Domenico.

Ła conformasion teritorial de Marina ła gà avuo parece strasformasion 'ntel
corso dei sècołi: completamente butada xó 'ntel 1379 durante ła guera intrà
zenovéxi e venesiani, Marina ła xé restà sénsa abitanti e colpisa da numeroxe
inondasion per ła desconparsa de łe difexe dal mar. Ła xé stà tirada su per nóvo
'nte ła seconda metà del XVII sècoło.

A ła fin del XIX sècoło ła Brenta ła xé stà desviada, e durante i ani trénta ła
xé stà tirada su ła diga sud del porto de Cióxa (San Fełise); i sedimenti rivadi
i ga slarga de bastansa metri (deso el riva anca a 300 m) el litoral,
desformando per nóvo el posto. Ancuo ła spiada e ła xona turìstega de Marina łe
dispon de alberghi, canpégi e rexidénse privae per mièri de posti leto.



https://vec.wikipedia.org/wiki/Mar_dei_Cora%C5%82i

El Mar dei Corałi (Coral Sea in inglexe) el xe un mar adiasente che fa parte de
l'Oseano Pasifego Meridional e se cata a cavało del Tropico del Capricorno, tra
łe coste de l'Austrałia a sudest e łe ixołe de ła Mełanexia a nord e a ovest.

El ciapa el so nome da ła Gran Bariera Corałina che caraterixa łe so coste verso
el continente.

El comunica verso nordest co' eł Mar dei Arafura tramite el Streto de Tores,
verso nord co' el Mar de łe Sałomone, e verso sud co el Mar de Tasman. La so
parte pi setentrional, łongo łe coste de ła Nova Guinea, se ciama Golfo de
Papua, sempre a nord el toco xusto a est de ła Penixoła de Capo Jorc se ciama
Baja de ła Prinsipesa Carlota.

El xe un mar veramente molto grando, e anca molto fondo. La parte setentrional
ła forma el Basin del Mar dei Corałi (fondo 4612 m), e a nordest se cata do fòse
oseaniche: cheła de łe Sałomone (fonda 8310 m) e cheła Setentrional de łe Nove
Ebridi (fonda 9175 m). Un rilievo marin molto grando el xe el Platò del
Cuinslan, a nordest de ła gran Bariera.

Sto mar el coverse ła piataforma continental inteła so parte osidental, al
sentro un fondal oseanico che se ga formà int'el senosoico inferior, co che jera
drio a versarse na nova dorsal a est de l'Austrałia, e sul marxene oriental un
importante arco insułar. Le so coste orientałi le xe particołarmente sogete al
risċio de zunami, in particołar chełe de łe Sałomone e dełe Nove Ebridi, indove
che se cata vulcani ativi.

De łe corenti oseaniche calde el ło atraversa in senso est-ovest da łe Ixołe
Sałomone a ła Nova Guinea, indove che łe se separa inteła Corente Sudecuatorial
verso ovest e Corente de l'Austrałia Oriental verso sud.

Tra łe ixołe al so interno invese ghe xe l'Arsipełago Luisiad, la Nova
Całedonia, łe ixołe Cesterfild, e sopratuto chełe formae da ła Gran Bariera
Corałina.

Su łe so coste se cata łi Stati de Austrałia, Papua-Nova Guinea, Sałomone e
Vanuatu, e el teritorio franxese de oltre mar de ła Nova Całedonia.

Le sità pi grandi de łe so coste łe xe Brisben, Gold Cost e Port Moresbi; tra i
sentri de pesca se połe anca ricordar Mec Cei e Tounsvil.



https://vec.wikipedia.org/wiki/Manuscrito_Encontrado_em_Accra

El Manuscrito Encontrado em Accra ("Manscrìto catà fóra a Accra") el xe on łìbro
del scridór Braxiłiàn Paulo Coelho del 2012.

Nte na Jeruxałème ciapà co' łe bónbe par vìa de ła Prima cruxàda, el 14 Lujo
1099 on òmo vècio e sàvio de orìzene grèghe el rancùra tuti i abitanti de ła
çità nte ła piaça ndo ca do mìłe àni fa Ponsio Piłato el ga dàsto Jesu a ła
cróxe. Ł'autór el fa finta de èsar on cèo de vintiùn àni de famégia cristiàn ca
'l ga scoltà da póco łe parółe del vècio sàvio (cognoxésto domè cofà el Còpto) e
el xe drìo scrìvarle xoxo vanti ca ła çità ła vègna invàxa e desfà da i croxài.
El scumìçio del łìbro el ponta asè sora ła magnèra de vìvar condivìxa de tre
rełijùni difarènti (el Cristianèximo, ł' Ixlam e ł'Evraìxmo) ca no ła se podarà
mìa mai pì catàr ntel mondo fìn ca łe paròłe del Còpto no łe végnarà realtà, e
daspò el naradòr el tàca co' ła fòła vera e pròpia: el discorso. El discórso el
xe spartìo in tante difarènti dimande ca ła zénte nte ła piaça ła ghe fa al
Còpto (pa' exénpio: "Ł'amór no 'l ga gnànca vołésto vardarme, parcòsa xéła sta
ròba?" o anca "Còsa xéła ła bełésa?") e a łe só rispòste. El łìbro el tràta de i
sentimìnti pì fondi de ł'ànemo omàn, eł'invìta a pensàr e xe tuto traversà da na
fiłoxofìa del Carpe Diem.



https://vec.wikipedia.org/wiki/Litfiba

I Litfiba i xe na band rock itałiana nata a Firense 'ntel 1980. El nome vien da
l'indiriso telex da 'na sała prove utilixà da ła band sui scominsi che se cata
in via de' Bardi al civico 32. "L" (prefiso telex), IT (Italia), "FI" (Firenze),
BA (Via de' Bardi). El grupo nasse grassie a l'intuision de Federico "Ghigo"
Renzulli e Gianni Maroccolo che se cata co' altri tre fioi, cultori del zenare
punk (che a quei tenpi gera un fià in declino), de l'hard rock (come modeło
queło dei ani setanta), ma soratuto de ła new wave. I ga 'l merito de aver creà
'na so propria "wave rock mediteranea" capaçe de sunar el fasino etnico dei
suoni mediteranei co' invesse le atmosfere dark anglofone. Nei ani novanta i
Litfiba se ricorda par el rock salvadego e latinegiante che i xe boni de sonar e
po' anca co' un pop-rock che gà avùo un mucio de sucesso. 'Ntel 1999 la so voxe,
el cantante Piero Pelù decide de slontanarse da ła band forse anca par barufe
nate co' altri conponenti del grupo e 'l gà tacà na cariera da sołista. Dopo sta
sielta, la band torna a sonare e a cantare rock che ne l'album Infinito ma le
sonorità rock gerà stàe incantonàe. Xe stà ciamà do novi cantanti, prima
Gianluigi Cavallo (dal 1999 al 2006) dopo Filippo Margheri (dal 2007 al 2009).
'Ntel 2009 xe anuncià la reunion tra Ghigo Renzulli e Piero Pelù che torna ad
exibirse insieme co' un comunicato uficial visibiłe sul sito deła band.

In orixene la band xe formà de sinque ełementi : Ghigo Renzulli ała chitara,
Gianni Maroccolo al basso, Antonio Aiazzi ae tastiere, Francesco Calamai ała
baterìa e Piero Pelù come vose. El diçenbre 2009 vede 'l ritorno dei do leader
Ghigo Renzulli e Piero Pelù che gaveva scrito un comunicato so'la pajina
uficiałe del so sito. Come xa dito i gà avùo influense punk e new wave xeneri de
uso a quel'epoca quando a Firense che jera na picoła capital italiana, xirava
grupi cofà Diaframma, Pankow, Neon. El primo esordio dei Litfiba xe stà el 6
desenbre 1980, ała Rokkoteca Brighton (che in realtà sarìa 'na xonta dea casa
del popoło de Settignano, viçin a Firense). 'Ntel 1982 la band registra el so
primo EP co sinque tòchi ciamà Litfiba, senpre in quel'ano i vinse la seconda
edision de Rock Festival Italiano. Calamai lassa e al so posto riva Renzo
Franchi. 'Ntel 1983 vien fora el so 45 giri Luna/La preda; in quel'ano i Litfiba
partesipa aea compilation Body Section co'l tòco Transea e i publics Eneide di
Krypton, la coŀona sonora teatral. 'Ntel 1984 vien messo sul marcà l'ep
(Yassassin) co'ła partisipasion de Ringo De Palma (Luca de Benedictis el so vero
nome). Sto album gà anca na cover de David Bowie e na bałada "Elettrica Danza".
I partesipa a naltra compilation Catalogue Issue co do novi tòchi "Versante est"
e "Onda Araba". La band scominsia a farse conosser anca fora da l'Italia.

'Ntel 1985 vien publicà el so primo vero LP, Desaparecido fassendołi conosser al
grando publico. El tema più tratà xe el rifiuto contro la viołensa e
l'antimiłitarismo. El disco gavarà un saor musical missià tra new wave e mełodie
mediteranee. Transea ('ntel 1986) sarà el so secondo album e el 17 re, registrà
in tre mesi e considerà da tanti come forse el più beo dei so album. I xeneri xe
i più diversi : dark, rock, punk. Dal tour drìo sarà ripreso 'l live
12-5-87(aprite i vostri occhi), el so primo album live registrà a Firense. 'Ntel
1988, l'album drìo ciamà Litfiba 3, xe anuncià come el capitoło final de ła
"trilogia del potere"; in sto disco xe tratà el tema sul rifiuto de
totałitarismo, sto conceto se trova anca in ''Desaparecido'' e ''17 re''. Manco
sognante dei preçedenti, ma istesso sugestivo xe l'ultimo łavoro dove che se
cata influense dark e wave che continuarà a vegnir fora ogni tanto nel sound dea
band. I riva a livełi de popołarità inpensabiłi par na band italiana no avendo
gnanca partisipà aa trasmision teŀevisive o altre inisiative de promosion.
Pirata xe stà reałixa dal vivo e in studio 'ntel 1989 e li consacra
definitivamente.

Senpre in quel periodo, e diverse opinion artisteghe tra el manager Alberto
Pirelli e Gianni Maroccolo ga simentà l'abandono de sto ultimo. Ana de Palma
łassa la band e co' Maroccolo entra 'ntea Band CCCP Fedeli alla linea3. Dopo che
xe stà registrà Epica Etica Etcnica Pathos, De Palma se slontanta dal grupo par
problemi de sałute e personałi. El 1990 sarà l'ano dea so sconparsa.

Ghigo, Piero e Aiazzi se ghe xonta Roberto Terzani al basso, Daniele Trambusti
ała bateria e Candelo Cabezas àe percusion. El Pirata Tour '90 xe stà registrà
su VHS dal vivo. 'Ntel 1990 Pelù e Renzelli łavora sul novo album : El diablo.
El tour vedarà come chitarista Federico Poggiolini e sarà registrà 'na VHS sul
Tour El diablo Tour. Raprexentà idealmente l'ełemento Fogo xe segnà 'na
evołusion stiłistica dea band. Co' sto disco se verxe ancora de più el consenso
al publico, no solo cueo italian e i gà un gran sucesso. La title-track xe un
ino, "Il Volo" xe dedica ała sconparsa del baterista Ringo De Palma e "Proibito"
xe deventà un ino a l'antiproibissionismo.

"Sogno ribelle" (1992) xe ła prova che i gà ciapà un novo camin : xe 'na
antołogia de tòchi rifati e coreti seguindo 'l xenere rock. Drento de sto album
ghe xe anca un live e un tòco mai proponesto "Linea d'ombra". Ghe sarà anca la
version in VHS : na rancura de videoclip, qualche live za publicà e 'na
intervista che mostra e parla del stiłe de i Litfiba. 'Ntel 1993, co' Franco
Caforio come baterista che gà ciapà 'l posto de Trambusti, xe vendùo l'album più
duro de rock ciamà "Terremoto". Raxonxe la seconda posision dea clasifega FIMI.
Xe dedicà a l'ełemento Terra, tanto rock e metal e liriche che parla de temi
come ea mafia e ła tełevixion, del fasino che gà i schèi, dei canbiamenti
połiteghi e sociałi che xe presenti in Italia e ancora de l'antimiłitarismo. A
sto tour no ghe sarà la partisipasion de Poggipollini. Passài aŀa Compagnia
Generale del Disco aea EMI (co' diverse cuestion par via de compilation non
autorixae), i Litfiba nel 1994 publica "Colpo di Coda", na testimoniansa del
"Terremoto Tour" live, un dopio album co' novi ("A denti stretti" e "Africa") e
neła prima edision anca el booklet de someje, reałizà da Alex Maioli
"Novantanovefoto".

La formasion dea band canbia da novo nel 1995 : il basso da Terzani (che
partesiparà al tour dopo come seconda chitara) a Daniele Bagni, e la band
reałixa el terso LP dea Triologia degli elementi ; come "El Diablo" çełebrava el
Fogo e Terremoto la Tera, Spirito trata l'Aria. Xe i stessi Litfiba che produxe
sto disco co' l'agiuto e ła cołaborasion de Rick Parashar el produtor deventà
sełebre par "Ten" dei Pearl Jam. In sto disco xe raprexentà temi un fià più
positivi. "Spirito" xe subito un singoło co' tanto suceso, cussì come "Lo
spettacolo" e l'altra canson singana "Lacio Drom"

Int'el 1995 el grupo publcia Lacio Drom un CD che gà i singołi di "Spirito"
remixà e altre testimonianse de tòchi dal vivo, un VHS co' filmati del "Spirito
tour". Ghe xe anca na intervista al leader Pelù al Mestro dea Loggia massonica
P2 Licio Gelli, personaxo che 'l cantante dei Litfiba s'a divertìo a spìsegar
sensa paura neła so viła ch'el gà ad Arezo.

Xe l'Acqua l'eŀemento che manca e xe 'l tema de "Mondi Sommersi" (1997). Xe stà
un trionfo de oltre 700 000 copie vendùe in poco tenpo. Aiazzi se cava invesse
Terzani sona sia e tastiere che la seconda chitara. La band fa la tourné più
granda da cuando che xe drìo viver. El grupo reałixa do testimonianse che ciapa
'l nome de Croce e delizia co' xe messe sul mercà, segue po' un dopio CD dal
vivo dedicà al percusionista sconparso e aŀa so memoria Candelo Cabezas e 'na
VHS i cui schèi ciapà andarà àe popołasion desfàe dal teremoto ne l'Unbria e
nełe Marche.

Infinito xe l'ultimo album publicà 'ntel 1999 co' Piero Pelù come vocalist
(publicà e dedicà a l'eŀemento il Tempo, ma xudegà da tanti massa lixiero). Anca
se vien fate dee critiche parò l'album vende 900 000 copie. Un mucio anemà sarà
anca la tornée fata co'l rexultado de'l tuto exaurìo. Ma ghe xe senpre maxor
tension tra chitarista e cantante che rivarda la gestion dea band. Come spesso
ghe nasse àe band, Finìo el tour Piero Pelù decide de mołar la band e 'l "troxo"
che i Litfiba gaveva intrapreso. Pelù ciapa la cariera de sołista. L'ultimo so
conçerto coi Litfiba xe del 1999 al "Monza Rock Festival". Altri conponenti dea
band seguirà ea sorte tocada a Pelù : Bagni, Terzani e Caforio.

Ghigo Renzulli xe 'l titoŀar dea marca Litfiba che xe suo dal 1983. El vòe
rinxovenir un fià la band rinovandoła; par esenpio el novo vocalist xe un
parmense Gianluigi Cavallo, soranominà "Cabo" sconosùo da la maxor parte del
publico : basso e bateria va invese ała Sesion Ritmica dei Malfunk : Gianluca
Venier e Ugo Nativi. Sui scominsi del 2000 i Litfiba taca a fare un novo album
"Elettromacumba" e po' el tour "Elettrotour", co' Mauro Sabbione (àe tastiere)
(el gà coeaborà a' "El diablo". Dopo che xe stà fato el tour ghe xe na novità
che canbiarà el modo de far el live, el Live on Line. 15 dei brani del tour xe
messi su'l portal Lycos cussì che tuti połe descargarli e scoltarli a maca
podendose crear un CD conpleto coa covertina uficial.

Siben no sia tuto cussì senplice in sto periodo, i "novi" Litfiba se mete a
lavorare par el novo album canbiando ancora na volta i menbri : Ugo Nativi łassa
la band e'l so posto lo ciapa Gianmarco Colzi che xera musicista nea band Rock
Galileo. Insidia, el novo album, xe stà publicà 'ntel otobre del 2001 e vende
più o manco 50 000 copie. El xe un album dai toni scuri co un forte vałor
sinbołego, xe utilixà tanta eletronega, chitare inrabiàe e ea coeaborasion par
conponer de Gianluca Venier. Sto disco sarà queo più amà del dopo-separassion.

La band l'ano drìo lo passa in tour (prima parte del Never Ending Tour) ała fin
i vien ciamà par reałixar ea cołona sonora del videoxogo "Tomb Raider 6 - The
Angel of Darkness": nasse cussì el singoeo "Larasong". Co' xe stà reałixà el
brano Antonio Aiazzi el vecio omo dee tastiere xe tornà par partesipar a sto
progeto e restarà par do ani seguindo tuti i concerti che la band sarà drìo far:
"Lara Tour" (2003) "04 Tour" (par essar più precisi seconda e tersa parte del
Never Ending Tour); la data xe stà sielta par girar el dvd Cento Giorni verso
Est..., reałixà dal fan club che gà la band. 'Ntel 2003 el grupo publica The
Platinum Collection, un album special che gà al so interno tuti i maxori sucesi
incisi infra el 1994 e 'l 2001.

Par el novo disco bisognarà spetare el 2005, cuando che ea band publica Essere o
sembrare, esendo però manco ispirà rispeto a cueo prima, forse par el fato dee
tension artistiche che ghe gera stàe, che 'na volta ancora el grupo gà da
frontar. La fin del çiclo vital no tardiga a rivar. 'Ntel 2006 Cabo, Aiazzi,
Venier e po' anca Colzi łassa la band.

El novo projeto parte 'ntel 2007 e la prima notissia xe che xe tornà el
połistrumentista Roberto Terzani, che jera stà par on mucio de tenpo co ea band
inte'i ani 90. Un ano dopo xe uficiałixà el ritorno dea formasion (la so
atività) che oltre a Renzulli come bassita, propone come voxe Filippo Marrgheri,
xovene cantante toscan che rivava da un grupo de underground de Firense : I
Miir. Conpleta ea formasion el baterista Pino Fidanza, ex dei Scaramouche. I
Litfiba se riprexenta usando ea rede (internet) e nel 2008 i publica el
videoclip del novo brano "Effetti collaterali", e nel 2009 el Five on Line, un
ep che se cata soło che in formato digitałe, sinque xe i tòchi registrà drento
sto album in sała prove: tre novi "Sepolto vivo", "Effetti collaterali 1.1" e
"Terra di nessuno") e do da repertorio "Animale di zona" e "Luce che trema". Po'
xe publicàe altre do canson par streaming: "La rabbia in testa" e "Sepolto vivo
2.0".

I media xe indifarenti nei confronti dei Litfiba e cussì anca e case
discografeghe eora el progeto se sfanta. Dopo aver scançełà el tour curto che i
gaveva da far de istà, i se vede costreti a finir sta nova fase. 'Ntel novenbre
2009, il manager dea band Pirelli comunica che la band ga deciso de desfarse e
donca de torse na pausa artistica del grupo interinalmente par poder pensar sul
so avenir.

El 11 disenbre 2009 xe uficiałixà sul so sito, la reunion dei Litfiba, co'l
ritorno de Pełù ała voxe. Xe łori stessi a contar che i xe tornai artisticamente
insieme :"La vogia de montar sul palco insieme a far concerti dopo diexe ani de
separasion, xe inarestabiłe." Conpleta la formasion el tastierista Federico
Sagona che gaveva xa cołaborà 'ntei ultimi ani co' Pełù da sołista e'l bassista
Daniele Bagni (che xe tornà 'nteła band dopo diese ani), mentre ała bateria
resta Pino Fidanza.

El novo singoło ''Solenero'' antiçipa l'usida de un novo album live ciamà Stato
libero di Litfiba, rejistrà 'ntei concerti de april e vegnùo fora par la Sony el
1 zugno 2010. El live fato da 24 canson storeghe, xe 'conpagnà anca da un
secondo gnancora fato. "Barcollo" entranbi i singołi (co' i videoclip
promosionałi) xe prodoti da Pelu e Renzulli, e ghe xe da novo ła cołaborasion
co'l storico cołaborator Francesco Magnelli àe tastiere e i xe mixà da Tim
Palmer ai Electric Studios de New York.



https://vec.wikipedia.org/wiki/Limonara

Ła limonara (Citrus × limon (L.) Burm.f. ) ła xè un àlbaro da fruto apartenente
al xènare Citrus e a ła fameja de łe Rutaceae. El fruto de ła limonara el se
ciama limon.

Ła xè un antico ibrido, forse tra ła pomełara e ła sedrara, ma da secołi ła
costituise spece autonoma che se propaga par talea e inesto.

Ła limonara ła xè 'n àlbaro che'l raxunxe dai 3 ai 6 metri de altesa. I buti e i
petałi i xè bianchi e viołeti. El fruto el xè xàło par fora e scuaxi incołore
par drento, de forma sferega fin a ovałe, speso có na protuberansa al apise e
apuntìo a chealtra estremità. Ła scorsa ła pol esar da molto ruvida a lisa, pì o
manco foderà par drento có na masa bianca spugnoxa dita albedo. Sołitamente łe
limonare łe se coltiva pà ła produsion de fruti ma ła pianta ła pol essar
coltivà in vaxo a scopo ornamentałe. Par łe coltivasion in vaxo xè consejà tera
spesifega par agrumi e 'l rinvaxo anuałe prima del ricovero invernałe in sera.

In clima favorevołe, ła limonara ła fiorise e frutifega do 'olte al ano. Ła
fioridura ła dura almanco do mexi e 'l fruto maturo el pol atendare altri do
mexi so'l àlbaro prima de vegnér vendemà, 'l che favorise na racolta
sistematega. Ła fioridura primaveriłe ła produse i fruti mijori, ła cui racolta
ła dura tuto l'inverno, da novenbre ad avril o majo. Ła seconda fioridura, a
'olte forsada inte łe piantade comersałi, a vien in agosto e setenbre, i fruti i
pol essar racolti da majo in poi, suito dopo quełi invernałi. In condision
favorevołi, un àlbaro adulto 'l pol dare da 600 a 800 fruti al ano.

Ła prima descrision de ła limonara ła se ga in epoca romana in alcuni dipinti
ponpeiani. Senbra che 'l primo agrume del mondo roman el sia stà el sedro, ben
noto tra i Romani cofà "pomo de Persia". Xè documentà che i Romani i conoseva xà
inte'l I secoło anca el limon e ła naransa amara. N'altra descrision de ła
limonara, introdota da l'India do secołi prima, ła se cata in scriti arabi del
XII secoło. Łe orixini del nome łe deriva dal persian لیمو (līmū). In Eoropa ła
prima coltivasion ła xè in Siciłia, dopo el X secoło e pì tardi a Xenova (a metà
del XV secoło) e inte łe Axorre inte'l 1494.

In Itałia ła limonara ła se coltiva a scopo produtivo prinsipalmente inte'l
meridion, in particołare in Siciłia, Calabria e Canpania.

In media, ła scorsa del limon ła pol raxunxare el 40% del pexo conplesivo, 'n
altro 3% el xè raprexentà da łe semense. Pur tratandose de na media el dato el
fa capir che 'l fruto nò'l vien coltivà soło che par el suco. Da ła scorsa,
molto apresà par ła produsion de canditi, se estrae anca esense e pectina. Da łe
semense se estrae l'ojo e i avansi i vien uxai inte'l alimentasion animałe.

Ła parte del fruto pì comunemente dopàra xè el suco che'l raprexenta fin al 50%
del so pexo, el contien 50-80 grami/litro de asido sitrego, che'l conferise el
tipego saor agro e diversi altri asidi organisi tra cui l'asido malico, l'asido
ascorbego (o vitamina C) (0,5 g/l). El suco pastorixà el se mantien sensa
conservanti pa' almanco un ano e'l vien uxà come ingrediente de vari alimenti e
bevande. El suco consentrà el vien invese sotoposto a ulteriore laorasion e
consumà inte'l industria conserviera. Dal suco de limon se produse ła limonada,
na bevanda a baxe de suco de limon, aqua e sucaro.

Speso se fa distinsione tra limoni xàłi e verdi, ma se trata de na distinsion
comersałe, in quanto i do tipi i crese su'l steso àlbaro. El limon verde el xè
el prodoto de ła fioridura d'istà, ła quałe ła vien speso indota artifisalmente
có l'asołuda privasion de irigasion de ła pianta inte i mexi de giugno e lujo.
In sto modo se otien fruti da ła scorsa verde e fina e da ła polpa molto sucoxa.



https://vec.wikipedia.org/wiki/Lapurdi

Lapurdi (in francexe Labourd, in guascon Labord) l'è el nome basco che se uxa
par indicar queła che è considerà ła xona più osidentałe dei Paexi Baschi
francexi, in tel dipartimento dei Pirenei Atlantici. El confina a nord con łe
Landes, a est con ła Basa Navara, a sud con ła Spagna (ła Navara a sud e ła
Gipuzkoa e sudovest) e a ovest con el Golfo de Bizkaia. E teritorio no 'l ga un
status ofisiałe e 'l corisponde a grandi łinee a un'antica viscontea con el
steso nome. El Lapurdi l'è considerà una de łe sete provinçe tradisionałi de
Euskal Herria, anca se xone come el Baso Adur (Baish Adur in guascon), in te
l'estremo osidentałe de Lapurdi, ndo ghè Baiona, i'è de łéngoa tradisional
guascona (el basco l'è stà introdoto a partir dal XIX secoło con l'emigrasion da
łe xone parlanti basco). I movimenti ocitanisti i rivendica el Baso Adur
(incluxo Baiona) come parte de ła Guascogna.

I comuni che i le conpone i forma parte de i cantoni de Anglet-Nord, Anglet-Sud,
Bayonne-Est, Bayonne-Nord, Bayonne-Ouest, Biarritz-Est, Biarritz-Ouest, Bidache
(parsialmente), Espelette, Hasparren (parsialmente), Hendaye, La-Bastide
Clairence (parsialmente), Saint-Jean-de-Luz, Saint-Pierre-d'Irube y Ustaritz.
Tuti in tel distreto (arrondissement) de Baiona.

Łe più inportanti çità del Paexe Basco francexe le se cata in Lapurdi, e
concretamente in tel Baso Adur: Baiona (el cui nome łatino l'era Lapurdum, da
cui deriva el nome Lapurdi) e Biarritz. Difati, ła xona urbana più inportante de
ła rejon l'è ła comunità de aglomerasion Baiona-Anglet-Biarritz.

Oltre al francexe, in tel teritorio se parla el basco, łéngoa tradisional de ła
magiorparte del teritorio, e 'l guascon, łéngoa tradisional del resto, con
rejoni miste come Baiona. El diałeto basco de ła xona l'è denominà lapurtera,
molto visin al basco colto standard.

I Pirenei, el fiume Aturri e 'l Golfo de Bizkaia i'è i confini naturałi del
Lapurdi. L'è cołocà in tei Paexi Baschi nordorientałi, in te ła Francia
sudosidentałe.

Ła prinsipałe çità del Lapurdi l'è Baiona, ma storicamente ła capitałe nonché
luogo d'incontro l'è sta Uztaritz, al sentro del teritorio. Altre çità
inportanti i'è: Biarritz, Hendaia, Hazparne, Ziburu e Donibane Lohizune. L'area
l'è famoxa par łe feste de Baiona, de ła durata de sinque giorni, i pearoni rosi
de Espelette e ła costa.

Ła prinsipałe atività de ła costa l'è łigà al turixmo de masa, in particołare
Miarritze, Donibane Lohizune e Hendaia. L'interno l'è ancora prinsipalmente
costituio da cołine verdi e picołi paexi, come Sara e Ainhoa. Sta ciapando pié
anca el setore łigà ai agriturixmi e a ła natura. Larrun (La Rhune in francexe),
na cołina alta 900m, l'è situà a sud de Saint-Jean-de-Luz al confine con ła
Spagna. Ła cołina l'è un sinboło basco, con viste spetacołari da ła so cima.

L'antico Lapurdi l'era abità dai Tarbelas, na tribù aquitana. I gavea el porto
de Lapurdum, che 'l sarea diventà ła moderna Baiona, dando el nome a l'intiera
rejon.

In tel Medioevo el forma parte del Ducato de Vasconia o Wasconia, in seguito
ciamà Guascogna. In tel 844 i rasiatori vichinghi i conquista Baiona, ndoe i
stabiłise na baxe par łe so incursioni. I vien espulsi soło che in tel 986,
łasando n'eredità de conpetensa navałe in tel Lapurdi e in tuti i Paexi Baschi
costieri.

In tel 1020 el duca Sancho VI el cede ła jurixdision sora el Lapurdi e quel che
scomisiava a esan noto come Basa Navara, al re Sancho el Grando de Panplona. Sto
monarca el ghe n'à fato ofisialmente na viscontea in tel 1023, nominando
visconte un serto Lupo Sancho, un parente del duca de Guascogna. Sto teritorio
l'includea tuto el Lapurdi moderno e forse serte parti de ła moderna Navara a
nord del fiume Bidasoa.

In tel 1152 Enrico II d'Inghiltera el spoxa Ełeonora d'Aquitania e ła contea la
pasa in man inglexe. El Lapurdi el vien aministrà diretamente, tra el 1169 e 'l
1199, da Ricardo Cuor de Leon. Poiché ghèra continui sołevamenti, in tel 1191
Ricardo el spoxa ła principesa navarexe Berenguela, separando cosita Baiona dal
Lapurdi: Baiona in man del re inglexe, mentre Uztaritz la se converte in te ła
capitałe del Lapurdi (1174). Sta roba la favorise el comercio tra ła Navara e
Baiona (e l'Inghiltera), creando confliti co i paexi e łe çità agricołe del
Lapurdi. Sto matrimonio l'induxe anca na tranxision jurixdisionałe che la modeła
i confini de i Paexi Baschi del nord: la Basa Navara la vien definitivamente
anesa a ła Navara, mentre el Lapurdi e l' Zuberoa i resta parte de l'Aquitania
angioina. Sto pato el vien formałixà in tel 1193 in te ła forma de vendita da
parte dei łegitimè visconti de Lapurdi, che i avea stabilio ła so sede in
Ustaritz, de i so diriti a Enrico II de Inghiltera. Ustaritz la diventa da ałora
ła capital de Lapurdi, invese de Baiona, fin a ła sopresion de ła provinça in
tel 1798. I Inglexi i proclama ła łibertà del popoło senplice e i va contro a ła
nobiltà łocałe, cavandoghe tuti i diriti a ła nobiltà e ponendo fine al regime
feudałe: a partir dal 1193 no ghè più stà nobiłi in Lapurdi e i fueri i'à difexo
i diriti dei so abitanti.

El Lapurdi el pasa en mane francexi in tel 1451, poco prima de ła fine de ła
Goera dei sent'ani. Da ałora fin a ła rivołusion francexe, el Lapurdi el se
autogoverna in gran parte in quałità de provinça autonoma francexe.

In tel 1610, el Lapurdi el vive na cacia a łe streghe de grose dimensioni direta
dal giudexe Pierre de Lancre, che la finise con na setantina de prexunte
sorginak al rogo.

In tel 1798, ła neonata Republica francexe, guidà dai acentratori ideałi
giacobini, la soprime łe provinçe storiche, incluxo el Lapurdi, incorporandołe
in tel novo dipartimento dei Basses-Pyrénées, insieme con Bearn.

Durante ła Seconda goera mondiałe el Lapurdi el vien ocupà dai naxisti. Qua
avien l'incontro tra Franco e Hitler.

In te łe ultime decade ghè stà ripetue petisioni par domandar ła separasion da
Bearn e ła creasion de un dipartimento basco, insieme co łe altre do provinçe
basche storiche de ła Basa Navara e 'l Zuberoa (Soule). Nonostante ste petisioni
le sia presoché universalmente suportè in Lapurdi come in tel resto del Pays
Basque, i'è stè ignorè da i sucesivi governi francexi [1].

El Lapurdi, come i altri teritori costieri de i Paexi Baschi, l'à xugà un
inportante ruoło in tel primo sfrutamento europeo del Osèano Atlàntico.

El primo documento (na fatura) che mensiona ła cacia basca a łe bałene la data
670, molto prima de łe incursioni vichinghe. In tel 1059 i bałenieri del Lapurdi
i ghe dà al visconte l'oio del primo animal caturà. Par che ai Baschi no ghe
piaxese mia el gusto de ła bałena, ma che i faxese boni afari vendendo ła so
carne e oio ai francexi, castigliani e fiaminghi. I bałenieri baschi i uxava par
sta atività dełe longhe barche ciamè traineras, le sołe che ghe permetese de
caciar visin a ła costa.

Par che 'l fuse sto setor, insieme con ła pesca del merluso, quel che 'à portà i
marinai baschi al mare del Nord e ała fine a Teranova. Ła data più
frequentemente mensionà par el so arivo l'è el 1372. Altre fonti le documenta ła
prexensa de pescatori baschi in Ixlanda in tel 1412.

El xviłupo del timon in Europa el par anca un xviłupo basco e in tel specifico
lapurtan. Tre navi albarè le apare in te n'afresco de Estella (Navara), datà XII
secoło, mentre anca dei sigiłi conservè in te i archivi storici navarexe e
parigin i mostra anca navi simiłi. El timon steso el vien inisialmente ciamà
governar "a la Navarraise" o "a la Bayonaise".

Ła perdita de ła Navara de Donostia e Hondarribia a favor de ła Catiglia in tel
1200, la segna un pato con Baiona che la le fa diventar el porto de Navara par
quaxi tre secołi. Ruoło che l'estende anca in te l'età moderna, dopo che ła
Navara la vien anesa da ła Castiglia (ma entranbe łe provinçe le resta
autonome).



https://vec.wikipedia.org/wiki/L%C3%A9opold_Senghor

Léopold Sédar Senghor (Joal, Senegal, 9 otobre 1906 – Verson, Fransa, 20
disenbre 2001) el xera on poeta, scritore e omo politego senegalexe. Senghor el
xe stà el primo presidente del Senegal (1960-1980). El xe stà anca el primo
africano ameso a l’Acedemia de Fransa.

Léopold Sédar Senghor el xe nato a Joal el 9 otobre 1906. Joal el xe on vilagio
a sud de Dakar, la cavedal del Senegal. So pare el xera Basile Diogoye Senghor,
on marcante catolego de l’etnia sérère. El nome de Leopoldo el ghe stà dà par
onorar léopold Angrand, on marcante socio de so pare, e el nome tradisionale
Sédar el vol dir "ono che no sarà mai umilià". El zoino Senghor el ga studià a
la scola de i Padri del Santo Spirito de Ngazobil. Da li el se ga spostà a
Dakar, do el ga scominsià a interesarse de leteratura. En tel 1928, Senghor el
xe rivà en Fransa co na borsa de studio. El xe ndà a studiar a la Sorbona ma,
dopo poco, el se sa trasferio a la Scola Normale Superiore dove el ga scominsià
a intratenerse co vari leterti francexi. Dopo el diploma, Senghor el ga insegnà
en te na scola de Tours e, dopo, al liceo Marcelin-Berthelot de Saint Maur des
Fossés, rente de Parigi. Fin che el insegnava el ga continuà a seguire de i
corsi de etnologia e lengoistica. En tel 1939, Senghor el xe diventà on oficiale
de l’esercito francexe en tel 59° corpo de fanteria coloniale. En tel 1940 el xe
stà caturà da i todeschi e meso en tel lager de Poitiers. Dopo do ani e mezo de
canpo, el xe stà libarà parché el gavea na salude poco forte. El xe ritornà a
insegnar e el ga fato parte de la resistenza en tel Fronte Nasionale
Universitario.

Sebghor el xe senpre stà on difensor del federalismo. El pensava che le vecie
colonie francexi le dovese riunirse en na federasion come quele inglexi, che le
fa parte del Commonwealth. Co el presidente del Mali, Mobido Keita, el ga formà
la federasion del Mali, che la ga conpreso anca el Benin (alora Dahomey) e el
Burkina Faso (alora Alto Volta). Dopo on mese, Benin e Burkina i ga lasà la
federasion. Dopo pochi mesi, anca Senegal e Mali i se lasa. Sengor el xe divegnù
el presidente del Senegal e el ga scrito l’ino nasionale. Mamadou Dia, so vecio
amigo da i tenpi de la Fransa, el xe meso a preparar i piani de svilupo. En tel
1962 Dia el xe arestà co l’acusa de tentar on colpo de stato. Senghor el xe
rimasto al poder par quatro mandati, fin al 1980. El so sucesor, Abdou Diouf, el
ga verto el paexe a el multipartitismo.

Senghor el xe stà on leterato francexe de grande inportansa. El xera el vice
presidente de l’Alto Consilio de la Francofonia, e menbro de l’Academia
Francexe, masimo riconosimento par on leterato de lengoa francexe. Senghor el xe
ono de i pari de la negritudine, capia come l’insieme de i valori umani del
mondo nero, de le istitusioni e de le opere de i popoli neri.



https://vec.wikipedia.org/wiki/L%C3%A0rese

El làrese, làress o łarexe (nome sientifego Larix decidua) el xe na pianta
conifera, deła fameja dełe Pinaceae. El vive sułe Alpi, sui Carpazi (sui Tatra
in spece), e in 'tel'Europa çentrałe. Sui monti se pol trovarlo dai 1000 ai 2600
metri de quota, el pol resistere anca a manco 50 °C e el vien alto fin a 40-50
metri.

Lärche pa i todeschi, larch pa i inglesi, larice pa i taljàn, mélèze pa i
françesi, el pol vivere pi de 500 ani. No el xe na pianta senpreverde e difati
in autuno le foje prima łe diventa załe e dopo łe casca xo. Ste foje łe xe dei
aghi verdi ke vien su a ciufeti de 20-30 sui rami, i fioreti feminiłi i xe roxi,
longhi 1 çentimetro, quei maskiłi załi, de meso çentimetro, i vien su in
apriłe-majo. Łe pigne łe xe longhe 2-6 çentimetri, ła scorsa grisa-maron ła xe
lisia 'ntełe piante xovani, crepà a crostoni maron in quełe vecie.

Col legno se fa mobiłi, infixi, barche e altri atresi; dała scorsa se tira fora
tanini par ła concia e ła tintoria.



https://vec.wikipedia.org/wiki/Kamba

I kamba (en te la loro lengoa mukamba al singolar e akamba al plural) i xe on
popolo che vive en tel Kenya. I kamba i xe bantu e i vive tra la costa e la
region sentral del paexe. I xe ono de i majori grupi etnici del Kenya.

I kamba i xe ono de i popoli bantu che el xe rivà en Kenya durante le migrasioni
del X secolo. I xe rivà ne la zona de Machakos en tel XVII secolo e i sa slargà
en te la zona de Kitui en tel XVIII secolo. I sa anca mosi verso la costa a lo
steso tempo dove i gha fondà i vilagi de Mtito Andei (foresta de i avoltoi) e
Mariakani (la faretra). I no xe andà fin su la costa parché i gha fato guera co
i maasai par el control de la zona de Voi e i xe stà blocà ne l’espansion a sud.
I kamba i xe agricoltori ma i gha anca controlà el marcà co i arabi e i swahili.
Tute le piste carovaniere che rivava su la costa, le pasava dal teritorio kamba.
I kamba i gha resistio la colonizasion, ma dopo i gha formà el groso de
l’esercito. Co i inglexi sa tolto la tera e le vache, i kamba i gha marcià so
Nairobi e ocupà la zona de Kariokor. I inglexi i gha dovù restituir tera e
bestie. Ancò i kamba i sofre par la sicità ne le loro tere ancestrali, ma i se
sa espanso ne le zone maasai (Altopian de i Kaputiei, zona de Narok e zona de
Kajiado), e i gha atività comerciali ne le pi grandi sità del Kenya. Tanti kamba
i segue la cariera militare o de le guardie forestali (Wildlife Service).

Come quasi tuti i grupi etnici keniani, i kamba i segue el sistema de le clasi
de età. Tuti i omeni che i gha fato l’iniziasion insieme i fa parte de on grupo
de età. On butel diventa omo co la circoncision. Al primo stadio de
l’iniziasion, el butel el se ciama kamwana (picolo omo), al secondo stadio el
diventa mwanake (gueriero) e al terzo nthele (omo maduro). Dopo sti tri stadi on
el diventa ansian (i anziani i aministra la giustisia) e dopo custode del sacro
(i veci i media i bisogni de el grupo con Dio). Tuti i kamba i apartien a ono de
i 25 clan patrilineari. No se se pol sposar co done de lo steso clan.

I kamba i crede en Dio (Ngai o Mumbi) ma anca en tuta na serie de spiriti. De
solito i spiriti i xe i spiriti de i antenati. Ma ghe anca spiriti cativi. La
dea Gatambi la xe la dea de le acque. No se capise ben se Gatambi la gha da esar
considerà na dea al pari de Ngai, o solo no spirito sotomeso a Dio. I kamba ofre
speso de i sacrifici incruenti a i spiriti, normalmente soto i albari sacri.
Anca se la majoria la xe diventà cristiana, el mondo de i spiriti el xe ancora
molto importante par i kamba.



https://vec.wikipedia.org/wiki/Jos%C3%A9_Luis_Rodr%C3%ADguez_Zapatero

José Luis Rodríguez Zapatero (Valladolid, 4 de agosto 1960) el xe un omo
połitego spagnoło, presidente del Governo dal 17 de apriłe del 2004.

Nato da 'na fameja de sinpatie sociałiste (so nono el ga conbatù nte ła Guera
civiłe spagnoła e el xe sta copà dai franchisti), Zapatero el ga aderìo al PSOE
(Partito Sociałista Operaio Spagnoło) ntel 1979, poco dopo la morte de Francisco
Franco e el ritorno ała democrasia. Ntel 1982 el se ga laureà in dirito e el xe
diventà, qualche mese dopo, docente universitario a León, ma ła pasion par ła
połitega ła xe prevałesta e, arivà a ł'età dove nol podeva pì esare ciamà a fare
el miłitare, el ga finìo ła cariera academica.

Diventà segretario comunałe del PSOE a León e membro influente deł xoventù
sociałista, Zapatero el se ga candidà ałe elesion połiteghe del 1986, vegnendo
ełeto deputato (uno dei pì xovani ełeti deła storia ałe Cortes).

El PSOE tutavia, el xe 'ndà in crixi e ntel 1996 el xe sta sconfito nte łe
consultasion połiteghe dal Partito Popołare Spagnoło condoto da José María
Aznar. Zapatero, durante sto perodo, el se ga distinto come uno dei opoxitori pì
intranxigenti de Aznar, sopratuto par quanto riguarda ła łota a ł'ETA.

Ntel 2000, dopo łe dimision del segretario Joaquín Almunia, el PSOE el xe
ritornà in crixi parché nol riusciva a ełesare on segretario apresà sia dała
baxe che dai dirigenti. En marso, dopo dì de tratative estenuanti, a xe sta
selto Zapatero come leader. Ła selta ła gera cascà sol deputato sociałista
parché el tendeva a stemperare i disidi a ł'interno del partito, e el xe sta
soranominà Sosoman (omo insipido, sìalbo, mediocre). Ła so ła sarìa dovua esare
na segreteria de tranxision, e invese Zapatero el xe riusìo a conquistar ła
popołasion spagnoła, diventando subito uno dei połiteghi pì amà.

Ntel 2003 el xe sta nominà vicepresidente de ł'Internasionałe Sociałista, e
ancora 'na volta ła soa ła xe sta 'na sielta de conpromeso tra i sostenitori de
Tony Blair e quełi de Lionel Jospin. Poco dopo el xe sta sielto dal PSOE come
candidato presidente in vista dełe ełesion połiteghe del marso 2004. El se ga
oposto netamente ała guera in Iraq vołesta da George W. Bush, otenendo cusì el
sostegno deła majorans dei spagnołi.

El ga recuperà cusì on mucio de voti ai popołari, ma ła so vitoria ła xe sta
determinà sopratuto dai devastanti atentati islamisti che i ga colpio Madrid,
provocando 190 morti e xentenara de ferìi, soło pochi dì prima dełe votasion. So
ł’onda de ł’indignasion e deła protesta contro el governo (che el gavarìa sconto
informasion par incolpare ł'ETA) Zapatero el xe riusìo a ridare ła vitoria ai
sociałisti dopo oto ani de governi popołari.



https://vec.wikipedia.org/wiki/Italia

Ła Itałia, ufisialmente Republica Itałiana (in tałian Repubblica Italiana) ła xè
on paéxe 'ntela Eoropa meridionałe.

Ła confina co a nordest co ła Slovenia, a nord co ła Austria e ła Svissera, a
nordovest co ła Fransa. Ła San Marin e el Stato de ła Sità del Vaticàn łe xe do
enclave int'el paixe steso.

El paéxe el conprende ła Penixuła Itałiana, e pi' in xeneral bona parte de le
teritorio a sud de łe Alpi; el ga anca do ixułe grande: ła Siciłia a sud e ła
Sardegna a ovest.

Cuando ghe xera ło Inpero Roman ła Itałia ła xera sołamente ła penixula ciamà
"penixula italica" e ła xera formà da tanti popołi difarenti che pian pian i se
ga romanixà, anca se i gà tegnù anca molte de łe soe carateristiche. 'Ntela xona
sentrałe de ła penixuła łe so nate molte siviltà che łe ga dà man forte ało
sviłupo 'ntele xoune del Lazio, de ła Tuscana, de ła Łucania e de altre xoune de
ła Itałia meridionałe.

In Sicija, Całabria, Canpania e Puja xe vegnui parfin dei greci a fondare sità e
cołonie tanto che sti posti xera ciamà en latin Magna Graecia. Anca 'ntel sora
ghe xera de łe inportanti siviltà in mexo a selti e gai, ma su de łore se sa de
manco.

Co che el Inpero Roman se gà desfà ła Itałia ła xe restà divixa da na caterba de
stati, staterełi, siouri łocałi e con on poer che no el se capiva chi xe che ghe
ło avéa. Ntel teritorio de ła penixuła durante el Rinasimento ghe xera on mucio
de paxe tra i stati e se gà vedù on periodo de gran svilupo artistico, soratuto
en Tuscana (Firense), Stato de ła Ciesa (Roma), Dugado de Miàn (Miàn) e intel
Veneto d'ancuò; se ricorda el pitor cadorin-venessian Tizian e el architeto
padoàn Andrea Paładio ativi en Veneto, Michelangelo Buonarroti e Rafaeło ativi
en Tuscana e Itałia Sentrałe.

Cuesta union ła se gà verificà co ke ghèra el re Vitorio Emanuel II dei Savoja.
Ki ke gà volù la creassion de on soło Stato de ła penixuła itałica l'è stà el
primo ministro del Re, Camiło Benso Conte de Cavour, ke gavéa dà juto no direto
a Giuseppe Garibaldi par l'anesion del Reigno de łe Do Siciłie.

En sto ideal de no stato unì soto el nom de Itałia i mancava el Veneto
austrungarico , ke l'è devegnu tałian ntel 1866 dopo ke ghe xè stà el fałimento
miłitar de Sadowa contro ła Prusia de l'Inpero Austrungarico, e Roma coi soi
dentourni, ke ła se catava soto el control del Papa e ła xe stà ciapà dai soldai
piemontexi el 20 de setenbre 1870, dopo che dopo na guera sguelta.

Dopo ła Grande Guera el Reigno de Itałia el gà avù ła estension pù grande, con
ła anesion de tuti i teritori tałiani ke i xera parte del Inpero Austrungarico
(Trentin, Venessia Julia, Istria, Fiume e Cuarnero, serte sità de ła Dalmazia) e
anca de łe xone con popolassioni de altre cultura (la region ciamà ancuò Tirol
del Sud o Alto Adixe).

Dopo la Seconda Guera Mondiałe i teritori de ła Istria, de Fiume, de ła
Dalmazia, de na gran parte de Venessia Julia i so andà en man jugoslava e indeso
sti teritori i so divixi tra Slovenia e Croazia ndo che vive oncora na comunità
tałiana .

Ła Itałia xe na Republica Parlamentare ne ła cuałe el poere majore xe de 'l
Parlamento.

Tuti i sitadini tałiani majorenni elexe i soi rapresentanti che se reonise nee
do camare de 'l Parlamente, cuła de i Deputati e el Senato. Sti cua i nomina el
Presidente del Consijo co 'l so governo, che ga da avere e ła fidusia de na
majoransa en Parlamento. El parlamento elexe anca el Presidente de ła Republica,
che xe el capo del paixe. I deputati se reonise en partiti połiteghi. I partiti
oncuò en Parlamento xe: "Eła Xente de ła Łebertà" (Popolo della Libertà-PDL) de
sentro-destra, "Partito Democratego" (Partito Democratico-PD) de
sentro-sinistra, "Łiga Nord" (Lega Nord-LN) autonomista, "Onion de Sentro"
(Unione di Centro-UdC) de sentro, "Futuro e Łebertà" (Futuro e Libertà-FLI) de
destra, "Itała de i Vałori" (Italia dei Valori-IdV) de sentro-sinistra.

Ło Stato l'è fato da 20 regioni (de cueste ghe ne xe 5 che le gà na łexislassion
speciałe.

Łe regioni łe so divixe en 110 provincie (de cueste ghe ne so 2 de na rejon
autonoma ke łe gà anka lore na łexislassion speciałe).

Ła capitałe e sità pi' popołoxa ła xè Roma. Altre sità inportanti łe xe Miłan,
Napołi, Torin, Pałermo, Genoa, Bołogna, Firense, Bari e Catania



https://vec.wikipedia.org/wiki/Istrana

I reperti pì veci, molto numeroxi, i risałe ai periodi preroman e roman. Una de
łe trase pì evidenti, a propoxito, xè ła via Postumia, reałixà inte'l 147 a.C.
dal consołe Spurio Postumio Albino Magno e che tutora raprexenta un'inportante
arteria stradałe che score in linea reta a nord de Sala.

I primi riferimenti toponomastisi, comunque, i xè conparsi a partir dal X
secoło: Pezzan e Sala łe xè citae inte'l 996, Ospedałeto inte'l 997, Viłanova
inte'l 1014; Istrana, poi, xè ricordà 'ncora pì tardivamente (boła Justis
fratrum del 1152) tra łe pievi de ła diocexi de Treviso.

Có ła concuista de ła Serenisima, el teritorio fu al sentro de i interesi del
patrisiato venesian che incentivò l'agricoltura ma anca l'arte locałe (se
ricorda alcune viłe vènete e łe ricostrusion de edifisi sacri).

Durante ła prima guera mondiałe Istrana se catò inte łe retrovie del fronte del
Piave e ospitò un'infermeria, mentre a Sala xè stà vegnesto verto un aeroporto
ligà all'eroe Francesco Baracca.

Anca durante ła seconda guera mondiałe sofrì de bonbardamenti e raprexaje vista
ła so poxision stratexica.



https://vec.wikipedia.org/wiki/Ist%C3%B2ria_de_Venesia

Venesia ła gera ła Capital de ła Serenisima Republica. Deso ła xe el Capoluogo
del Vèneto, dopo l'anesion a l'Italia del 1866. Ła ga pi de 270 000 àneme,
70 000 'nte łe ixołe e 200 000 su ła tera ferma. Na volta ła gera ciamà Venexia
(co ła s tènara de xe): par 'sto motivo qua deso tanti i scrive ancor Venexia
anca se ormai i leze senpre "Venesia" co s curta e dura.

Ła xe catà su ła łaguna de Venesia nel'golfo chel ghe tol el nome e ła xe
distanta 28 km da Trevixo e quaxi 40 da Padoa. L'intera sità co tuta ła só
łaguna ła xe stà diciarà, nel 1979, patrimonio del'umanità da l'UNESCO. Ła xe
stada, 'nte ła storia, soranominada ła Serenìsima o anca ła Dominante. Ła sità
stòrega ła xe senpre stà ixołà da ła teraferma, fin a co, nel 1841 ga tacà i
łavori par ła costrussiòn del ponte feroviario par rivà a ła stassion de Santa
Łusia. I treni i ga scomensà a rivar Venessia a partir dal xenèr del 1846. Par
póder rivar in auto bexognarìa spetar el 1933, có che Benito Mussolini el ghe ga
fa costruìr el Ponte de ła Łibertà, łóngo 4 km, che'l cołiga Mestre al Piasal
Roma. El teritorio comunal el ga, oltre a ła stesa sità de Venessia e a łe ìxołe
łagunare, un grando toco de teraferma (Mestre e Marghera).

Ła łaguna de Venesia ła se ga formà 'ntel 800 a.C., a ocio, da un prexedénte
anbiénte fluvio-pałustre , se pensa che in sto ambiente qua ghe fuse
insediaménti de ómeni par ła fasilidà de casia e pesca. Ła laguna vèneta, prima
dei romani, ła gera xà abitada da xénte che łe faxéva pesca, sunava sal, ła se
dedicava ai trasporti marìtimi e altri mestièri conpagni. Ła gera snodo de
intensi tràfeghi chei cołigava l'Adriàtico col sentro e nord Europa.

Ła xé ciara l'orìgene romana de Cióxa, come de na più granda centuriasion de
tuta ła fasia łagunar verificàbile deso da foto al satèłede 'Nte ła stésa epoca
łe gera abitae Torseło e Altin su ła strada che da Pàdova ła portava a
Aquilegia.

Drio ła Chronica Altinate scrita serca el 1000 d.C., el primo insediamento a
Venesia su ła Riva Alta (Rialto) el xé stà el 25 marzo del 421 co ła
consacrasion de ła céxa de San Giacometo a Rialto, su łe rive del profondo canal
navigàbiłe, ancuo Canal Grando. I abitanti de ła teraferma i ghe ga catà
protesion daspò łe desferénte ondae de invaxion barbàreghe che xé cascade dal V
secolo, en particolare queła una del 421.

'Ntel VI secolo, sotto el stàbil governo del Regno dei Ostrogoti, Cassiodoro ne
dà un detagià quaro de ła vita in łaguna de quei ténpi.

Riunidi conpagni a tuta l'Italia al'inpero co ła pramàtica sansion de Giustinian
del 554, i teritori de ła Venetia i xé de nóvo travolti sóto de ła spinta
del'invaxion łongobarda del 568, che ła vede el Patriarca de Aquiłegia
refugiarse 'nte ła łaguna de Gravo, Rialto e i altri insediaménti costieri
popołarse di pròfughi che i ga abandonà l'entrotera.

Par scapar via dai invaxóri łe popolasion de ła canpagna intorno łe xe emigrà
'nte łe ixołete de ła Laguna, ma no so quełe indove che deso a ghe xe Venesia,
ma pì a Nord so el atuale Torseło; questo parché in quełe zone ghe gera xa łe
capane de pescadori de łe sità romane (Altin so tute, anca parché 'ncora ancó el
xe ła pì visina a ła Laguna), 'ndo i tegniva tuta l'atresadura. Dópo vari
aveniménti sti "łagunari" no i se sentéva pì siguri e par defèndarse i se ga
rintanà al Lido. Infine i rifugiài, che ormai i gera int' una parte de ła Laguna
segura, par sfrutar comunque i cołegaménti co ła teraferma in un periodo deso pì
tranquiło, i se ga definitivamente trasferìo 'nte l'ixola de "Rivoalto", inte ła
zona de l'atual Rialto. Da qui xe stae abitade tute łe ìxołe de l'arcipèlago de
Venesia, fortifegando łe rive co grosi pałi de legno e fango protetivo, che anca
ancuo i tien in piè sta sità.

Tirada su 'ntel 697 ła Venesia a ducado dipendente dal'Exarcado de Ravena, co
cavedal prima a Eracliana, dónca Metamauco, dópo de ła tentada invaxion franca
de Pipin Carloman, 'ntel'821 ła pì segura Rialto ła xé deventada cavedal del
Ducado de Venesia, tołendo 'ntel ténpo el nome isteso del teritorio e de ło
Stato e deventando definidivamente Venesia.

Ła visinansa col'Inpero franco, el raporto priviłegià col'oriente Bixantin e al
steso ténpo ła distansa da Costantinòpołi ła ghe ga fata un dei prinsipałi porti
de scanbio fra l'osidente e l'oriente, permetendo el sviłupo de na clase
mercantil dinàmega e intraprendente che 'ntel giro de quatro sècołi sirca ła fa
deventar ła sità da insediamento sconosiudo a avanposto imperial a potensa
paróna dei mari. Da ła conquista de ła Dalmàsia co ła spedision de Pietro II
Orseolo 'ntel Miłe fin ła Quarta Crosiada, co ła conquista el sachegio de ła
cavedal bixantina, soto ła guida de Enrico Dandolo, ła fondasion del'inpero
colonial

Ła xé mèsa drénto fra łe Repùbliche marinare, insieme a Gènova, Pixa e Amalfi,
dónca el leon de San Marco, enblema de ła Serenìsima, el ghe xé 'nte łe insegne
marine de ła bandiera itałiana.

El cao del governo el gera el Doxe (dal latin dux), che col 'ndar vanti del
tempo, el ga visto el só poder senpre più controłà da nóvi òrgani istitusionałi.
Paréci Doxi, soratuto prima del'ano miłe, i se ga visti obligai a tór i vóti
parché i sitadini i łi credeva masa bramoxi de poder: qualchedun el xé stà anca
copà. Al màsimo de ła sóa potensa, 'ntel XIII sècoło, Venesia ła dominava gran
parte de łe coste dell'Adriàtico, region come ła Dalmàsia, l'Istria, un mucio de
łe ìxołe del'Egeo, Candia, Sivro, Corfù, e ła gera ła prinsipal poténsa miłitar
fra łe prinsipałe forse mercantiłe 'ntel Medio oriente. 'Ntel XV sècoło el
teritorio de ła Repùblica el se slargava da Bresia al'Istria, e da parte
del'atual provincia de Bełun, al Poléxine vèneto.

'Ntel XVIII sècoło Venesia ła gera fra łe sità più rafinade d'Europa, co una
forte influensa su arte, architetura e leteradura del ténpo. El teritorio de ła
Repùblica de Venesia el conprendeva Vèneto, Friułi, Istria, Dalmàsia, Càtaro e
parte de ła Łonbardia. Dópo più de 1000 ani d'indipendensa, el 12 de magio 1797
el doxe Ludovico Manin e el Magior Consegio i xé stai obligai da Napoleone a
'ndar via, par proclamare el "Governo Provixorio de ła Munisipałità de Venesia".

Col Tratado de Canpoformio fra franséxi e austrìasi, el 17 de otobre 1797 ła
"Munisipałità de Venesia" ła ga smeso de èserghe e i sói teritori, chei xé ndai
a formar ła "Provincia vèneta" soto Francesco II, i xé stai dati al'Àustria: i
Austrìasi i xé intrai in sità el 18 de genaro 1798. 'Ntel 1848 ła ga partesipà
ativamente ai moti rivołusionari, soto l'inisiativa de Daniele Manin. 'Ntel 1866
ła xé entrada a far parte del Regno d'Italia. El 21 de otobre del 1866 ghe xé
stà in Vèneto el plebisio chel ga visto vìnser el sì al'anesion al'Itałia col
99,9% dei voti favorévołi del'ełetorà ativo (come portà drio da łe fonte).

Ła sità de Venesia ła xe divixa 'ntei sie sestièri de Dorsoduro, Santa Cróxe,
San Poło, San Marco, Canarégio e Casteło, ła xe sviłupà sora ben 118 ixołéte
cołigade da 354 pónti e divixe da 177 tra rii e canałi. A cauxa de ła soa
morfołogia el corpo prinsipal de Venesia, se fotografà da l'alto, el ga l'aspèto
de un pése.

Infra łe ixołe più grande recordémo Torseo, Muran, Buran, San Sèrvoło, ła Zueca,
San Zorzi Magior, (che però el fa parte del sestier de San Marco), Pełestrina,
Povegia, San Clemente, San Francesco del Dexerto, San Làzaro dei Armeni, San
Michièl, Santa Maria de ła Grasia, Sant'Erasmo, łe Vignołe, el Lido de Venesia.

L'ixoła de San Sèrvoło ła xe de propietà de ła Provincia de Venesia e ła se cata
su ła diagonal Piassa San Marco-San Làzaro dei Armeni.

El comun de Venesia, se no consideremo ła superfisie de aqua, el se cata su ła
teraferma per la magior parte. Ła teraferma ła ga anca paréci più abitanti, a
ocio 180.510 , a desferénsa de na volta. El séntro storico el xé deventà manco
popołà datorno al 1960 e da eora ła fòrbexe ła se ga slargada miga poco.
Ultimamente, considerando l'emigrasion anca da łe xone de teraferma verso comuni
fora, ła desferénsa no ła xé drio créser. I séntri prinsipałi de ła teraferma i
xé Mestre (tèrmine chel pol eser doperà per parlar de tuti sti posti), Marghera,
Carpenèo, Malcontenta, Fàvaro Vèneto, Canpalto, Tesèra, Cirignago, Dexe, Zelarin
e Trivignan.

El cor de ła sità de Venesia el xé Piaza San Marco, l'ùnega che ła se tol el
nome de piasa: le altre strade slargae łe xé ciamade infati "canpi" o
"canpiełi". Ła Baxìłica de San Marco ła se cata a'n estremo de ła piasa,
cołorada d'oro e rivestida da moxàisi chei conta ła storia de Venesia, asieme ai
maravegióxi basoriłievi chei rafigura i mexi del'ano. Sóra ła porta prinsipal, i
quattro cavałi de bronxo de Costantinòpołi, (i xé copie: i orixenałi i xé drénto
al muxeo de San Marco) i recorda ła quarta Crociada del 1204. Ła sóa forma a
cróxe greca ła xé coverta da sinque grandìsime cùpołe. Ła xé ła tersa Baxìłica
dedicada a San Marco che ła xé stada tirada su in sto lógo qua: łe prime dó łe
gera 'ndae xó. El par che sta version qua ła sia stada ispirada da ła Céxa dei
Santi Apòstołi de Costantinòpołi. El drénto el xé coverto de moxàisi a sfondo
oro chei rafigura pasi bìblisi e ałegòrisi. Ai prinsipi, ła gera ła cappeła
privada dei Doxi de ła Repùblica de Venesia.

El Pałaso Dogal el se cata a fianco de ła Baxìłica: ła Porta de ła Carta,
maravegióxa opra de Bartolomeo Bon, ła xé el łor cołigamento, e ancuo ła xé el
svódo del muxeo de Pałaso Dogal. L'intrada prinsipal ła xé sul lai chel varda a
ła laguna. Sede del governo de ła Serenìsima, el xé stà tirà su 'ntel XV sècoło
co màrmari d'Istria. Qua ghe stava un casteło, ma daspò i eło ga incendià per
far 'ndar fora Pietro IV Candiano che ghe gaveva catà recèto durante na
rebełion. Ancuo el Pałaso el xé un muxeo, co opre dei megiori artisti venesiani:
ła Biblioteca Sansovina, che ła se cata drénto, ła verxe de łe mostre a ténpo
łimità. Da védere łe xé anca ła Sała del Magior Consegio, che per sècołi ła xé
stada ła più granda sede de governo del mondo, el Ponte dei Sospiri, łe prexon e
i Pionbi.

Vanti al Pałaso Dogal ghe xé el canpanièl de San Marco: tirà su 'ntel 1173 come
faro per i navigadóri, el xé stà consà da Bartolomeo Bon 'ntel XV sècoo. El xé
crołà el 14 de ługio 1902 e el xé stà tirà su de novo per intrego. Ła logeta in
màrmaro roso de Verona ła xé n'opra de Giacomo Sansovin, e su de sta qua se cata
i basoriłievi chei rafigura ałegorie coi grandi rexultai de ła Repùblica del
Leon.

N'altro sìnboło de ła sità el xé el Ponte de Rialto: opra de Antonio Da Ponte,
el xé stà tirà su 'ntel 1591. El gera l'ùnega maniera per traversar el Canal
Grando a pie: infati, el xé restà l'ùnego ponte fin al 1854, có i ga fato el
Ponte del'Academia (ancuo existe anca el ponte dei Scalsi e el ponte de ła
Costitusion). Sui lai del corpo sentral se cata negosi de luso mentre, a ła fin
del ponte, 'ntel sestièr de San Poło, ła tradisional pescheria e ła céxa de San
Giacometo de Rialto.

Altri inportanti monuménti venesiani i xé l'Arsenal, ła baxéłega de Santa Maria
de ła Sałute, ła baxéłega de Santa Maria Glorioxa dei Frari, łe sinagoghe del
Gheto.



https://vec.wikipedia.org/wiki/Iparralde

Iparralde (in basco parte nord), Ipar Euskal Herria, Paexe Basco setentrionałe,
Paexe Basco francexe o Paexe Basco continentałe, i'è alcuni dei difarenti nomi
utiłixè par riferirse a queła parte del Paexe Basco soto l'aministrasión
francexa. A Iparralde se contrapone el termine Hegoalde (parte sud), riferio a
ła parte dei Paexi Baschi situà a sud dei Pirenei, i Paexi Baschi spagnołi.

L' Iparralde el costituise ła parte ocidental del dipartimento francexe dei
Pirenei-Atlantici, dełimità a nord dal dipartimento de Landes, a ovest dal golfo
de Bizkaia, a sud dal Paexe Basco spagnoło e a est da Béarn, ła parte più
orientałe del dipartimento. L'è na popołare destinasión turistica e l'è piutosto
distinta da łe parti confinanti sia de ła Francia che del Paexe basco
meridionałe.

anca se łe so çità più setentrionałi, in particołar Baiona (Bayonne in francexe)
no i era mia parte de ste province quando i'è stè abolie da ła Rivolusión
francexe.

Ła çità più inportante l'è Baiona. Altre çità degne de nota i'è Biarritz (o
Miarritze), Donibane Lohizune e Maule.

Ghè un movimento połitico nasionałista basco capegià da Abertzaleen Batasuna che
'l ponta a na divizión in do del dipartimento francexe dei Pirenei-Atlantici:
Pays Basque e Béarn. Altri partiti nasionałisti i'è EAJ-PNV, EA e Batasuna che i
ga na ridota, quaxi sinbołica prexensa, specialmente da quando i'à fato conparsa
in te i Paexi Baschi meridionałi. I raprexentanti de sti partiti połitici
storicamente i ciapa manco del 15% dei voti in te łe elesioni del distreto.

In tei ani Otanta e Novanta ghera un grupo paramiłitare ciamà Iparretarrak (i
nordisti) che el faxea uxo de ła viołensa col fine de otegner l' indipendensa,
ma atualmente el rixulta inativo da na diexina de ani.

Par longo tenpo l' Iparralde no l'era diferensià da łe altre aree de l'atuałe
Guascogna. Quando Cexare l'à conquistà ła Gałia, l'à catà tuta ła rejón sud e
ovest de ła Garona abità da un popoło conosù come Aquitani, che no i era mia
Celti e i'è al dì d'ancó considerè come Baschi.

Ai tenpi dei Romani, ła rejón l'era inisialmente nota come Aquitania e in
seguito come Novempopulania o Aquitania Tertia.

Dopo łe ribełioni basche del tardo IV e del V secoło contro el feudałeximo
roman, l'area l'à finalmente formà parte de l' indipendente Ducato de Vasconia,
segregà come na separà Contea de Guascogna ai prinsipi del IX secoło.

In sto periodo i baschi setentrionałi i'à sertamente partecipà a ła sucesiva
Bataia de Roncixvałe contro i Franchi, in tel 778, 812 e 824.

El conte Sancho II de Guascogna el conbate de novo contro i Franchi tra l'848 e
l'858 diventando finalmente duca de Vasconia.

In tel 1020 ła Guascogna la cede ła so jurixdisión sora el Lapurdi, che ałora
l'includea anca ła Basa Navara, a Sancho el Grando de Panplona. Sto monarca el
ghe ne fa na viscontea in tel 1023. L'area la diventa ojeto de contexa da parte
dei duchi angioini de Aquitania fin al 1191 quando Sancho el Savio e Ricardo
Cuor de Leon i se mete d'acordo par dividar el paexe, lasando el Lapurdi soto ła
sovranità angioina e ła Basa Navara soto el controło navarexe.

In tel fratenpo, el Zuberoa el vien costituio come viscontea indipendente,
suportà dai Navarexi contro łe pretexe dei conti de Béarn, anca se a olte l'era
amesa na serta sovranità angioina.

Con ła fine de ła Guera dei Sent'Ani, el Lapurdi el pasa a ła corona de Francia
soto forma de provincia autonoma, mentre el Zuberoa el resta parte de ła Navara,
soratuto in quanto Béarn la vien incorporà in tel regno basco.

Dopo ła conquista de ła Navara alta da parte de ła Castiglia in tel 1512-21, ła
Navara ancora indipendente la pasa al comando de ła fasión ugonota durante ła
Guere de rełijón francexi. L'è in sto periodo che ła Bibia la vien tradota par
ła prima olta in basco. Quando finalmente Enrico II de Navara el diventa re de
Francia, el mantien ła Navara come un Stato formalmente indipendente, fin al
1610 quando sta separasión la vien sopresa.

Łe tre province basche le gode de granda autonomia fin a quando ła Rivolusión
francexe la le soprime radicamente, come l'à fato dapartuto, creando el
dipartimento dei Pirenei-Atlantici, mexo basco e mexo guascón.



https://vec.wikipedia.org/wiki/Inpero_roman

L'espresion Inpero roman ła vien doparà par ciamar e descrivar i teritori sóto
el controło de ła Antiga Roma intei secołi dopo de ła nóva organixasion del
aseto pułitico de ła Republica Romana da parte de Octavianus Augustus. L'Inpero
Roman el gà controłà el mondo Mediteraneo e la gran parte del Nord Europa dopo
del 31 a.C.; El xe 'ndà in crixi intel III secoło d.C. e se ga dà na nóva
organixasion co baxi autocratiche, spostando el só sentro intel levante, indove
che col inperator Costantinus el ga vudo na capital nóva: Costantinopołi. Pí
dopo, quando che i problemi de gestion i jera deventai senpre pezo, l'inpero xe
stà divixo in dó co l'inpero de łevante e co l'inpero de ponénte, ma cusita Roma
no ła xe pì stà ła cavedal. L'último inperator roman inte ła metà osidental del
Inpero, Romolus Augustus, el xe stà deposto intel 476 d.C.. Ła parte orientałe
del Inpero ła xe restà in pié, anca se un s-ciantin a ła 'olta ła ga perso
teritori, fin del 1453 co Costantinopołi ła xe cascà in man dei Turchi (varda
Inpero Bixantin). I Stati sucesori in osidente (Regno franco e Sacro Inpero
Roman) e in oriente (ła Rusia dei Zar) jè 'ndè vanti a doparar i titołi adotà
dal Inpero Roman, fin a l'epoca de łe rivołusion. Łe influense del'Inpero Roman
sul modo de governar, ła łexe, ła łengua, l'architetura e tanti altri aspeti de
ła vida moderna xe evidenti.

Quando che ła Republica Romana (509 a.C. - 31 a.C.) ła xe rivada a ła fin, Caius
Iulius Caesar Octavianus, secondo nevodo de Zulio Cesare e da eło adotà, el ga
rinforsà ła só poxision co ła desfata del exèrcito del só único rival par el
poder, Marco Antonio, inte ła bataja de Ansio. Ani de guera siviłe i gavéa łasà
Roma squaxi sensa łexe. Però Roma no ła jera gnancora preparà par asetar de esar
comandà da un inperator.

Octavianus el ga fato astusia. Per prima roba el ga siolto el só exercito e ga
ciamà tuti a łe elesion: xe stà cusí sielto par ła inportante róło de cònsołe.
Nel 27 a.C. el ga dito che'l gavaría dà de nóvo el poder al Senado de Róma, e 'l
ga dito che ghe gavaría ridà indrío l'Egito (infati el tegnéa ła region col só
exèrcito). Ma el Senado ga refeudà e ghe ga da de sóra anca ła region de ła
Spagna, de ła Gallia e anca de ła Siria. No xe pasà masa tenpo che el Senado ghe
ga da anca el nome de "Augustus".

Augustus el savéa che par goernar da soło no ghe saría servío de esar consołe.
'ntel 23 a.C. ga refeudà sto róło, ma ga vosúo esar serto de aver tuto sóto de
łu, e 'l ga catà calche vecio róło republican co i só poderi.

El 27 a.C. e el 23 a.C. i xe i ani piesè inportanti de sta rifórma, co che
Augustus ga catà daseno tuti i poderi de inperator de Róma, ma eło, co astusia,
se ga fato senpre ciamar "Prinsipe" o "Primo Sitadin", par no darghe al Senado
(e a tuti i rółi de ła vecia e deso morta republica) l'inpresion de esar
comandài da qûalchidun.

El xe stà maestro nel spanpanarse dapartuto par l'Inpero, parché cusí i sitadini
i se bituava e scominsiava a vołerghe ben cofà só capo: el ga scominsià a tirar
suxo i archi de trionfo, el semenava só statue dapartuto, ma queło che al pòpoło
ghe piaxéa de piú jera i zughi. Anca deso se parla de pax augustea, che saría el
regno de Augustus, che'l ga fermà tute łe guere siviłi che ghe jera drento
l'inpero. Ła pacificasion de łe guere çiviłi ła xe stà çełebrà come na nova età
de l'oro dai scritori e poeti de l'epoca, come Orazio, Livio e soratuto
Virgilio. Ła celebrasion de i zughi e de i eventi spesiałi i raforsava ła so
popolarità.

Augusto inoltre per primo el ga creà un corpo de vigili, e na forsa de połisia
par ła çità de Roma, che ła xè stà divixa aministrativamente in 14 region.

El control conpleto del Stato el ghe gà permetìo de indicar chi che gaveva da
vegner dopo de èło, nonostante el rispeto formałe de ła forma republicana. A
l'inisio el s'à rivolto a so neodo Marco Claudio Marcello, fiol de so soreła
Ottavia, che'l ga maridà con so fioła Giulia. Marcello però l'è morto nel 23
a.C.: alcuni dei storici vegnùi dopo i ga avansà l'ipotexi che'l fuse stà
invelenà da Livia (anca se probabilmente no l'era mìa vera).

Augusto quindi el ga maridà ła fioła a ła so "man destra", Agrippa. Da sta union
xe nato tri fioi Caio Cesare, Lucio Cesare e Postumo (ciamà cosita parché l'è
nato dopo che so pare l'era morto) e i du piesè grandi i xe stè adotè dal nono,
con l'intension de farghene i so sucesori, ma anca lori i xe morti zoini.
Augusto el ga mostrà de esar contento anca de so du figliastri (fioi del primo
matrimonio de Livia) Tiberio e Druso, che i ga conquistà a so nome novi teritori
'ntel nord.

Dopo che xè morto Agrippa in tel 12 a.C., el fioło de Livia, Tiberio, el se ga
separà da ła prima mojere, fioła de Agrippa, e el s'à maridà coła vedova,
Giulia. Tiberio el gera sta ciamà a dividare con ł'inperador ła tribunicia
potestas, che ła gera fondamento del poter inperial, ma poco dopo el se ga
ritirà in exiłio vołontario a Rodi. Dopo ła morte inaspetà de Caio e Lucio intel
4 a.C. e 2 a.C. rispetivamente, e ła preçedente morte del fradeo Druso magior (9
a.C.), Tiberio el xe sta riciamà a Roma, e el xe sta adotà da Augusto, che ło ga
dexignà inte sto modo so erede.

Vespasiano l'era stà un Generałe de notevole suceso e el gavéa aministrà tante
parti esterne de l'Inpero.



https://vec.wikipedia.org/wiki/Inpero_otoman

L'Inpero Otoman o Całifato Otoman o anca Inpero Turco, durà dal 1299 al 1922, el
xe stà un vecio Stato goernà dal popoło dei Turchi Otomani, che i se ciamava
cosita da Osman, el fondator de ła dinastia otomana.

Ł'avansada dei turchi otomani ła xe sta rapida: intel 1354 i ga superà el streto
dei Dardanei, intel 1361 i ga conquistà Adrianopoli, intel 1389, a seguito deła
bataja dita Kosovo Polije, i ga abatù el regno de Servia e intel 1393 i ga
conquistà el regno de Bulgaria, rivando a minaciar ł'Ongaria. El re ongarexe
Sigismondo el provà a fermarli ma el xe sta batù inte ła bataja de Nicopoli
intel 1396.

Nel so momento de masima espansion (XVI-XVII secoło) el controlava un bel toco
de l'Europa sud-oriental, el Medio Oriente e el Nord Africa. Ła so cavedal
storica ła xera Costantinopołi (che lori i ciamava Istanbul), conquistà nel 1453
ai Bizantini. L'inpero el xe sopravisù fin al 1922, quando el xe cascà dopo ła
sconfita in te ła prima guera mondial, e al so posto xe stà fondà ła Republica
Turca, parando via el Sultan.



https://vec.wikipedia.org/wiki/Inglexe

L'inglexe (nome nativo English, IPA: ['ɪŋglɪʃ] )) el xe na lengua indoeuropea
che fa parte del ramo oçidentałe de łe lengue germaniche, insieme al'ołandexe,
al'alto e baso todesco, al fiamingo e al frixon. El conserva 'ncora na evidente
parenteła col sàsone continentałe (diałeto del baso todesco).

'Ntel corso del XX secoło l'inglexe el xe deventà ła lengua franca par ecełensa,
butando zó ła pasada supremasia del fransexe che a so olta el gavéa ciapà el
posto de l'italian e del latin par ła comunicasion diplomatega e sientifega. I
gà fato i conti che quei che łi parla inglexe come łengua mare (English as a
native language, ENL) i sie pì o manco 350 miłioni, quei che łi lo parla as a
second language (ESL), cioè insieme co ła lengua nasionałe o nativa, çirca 300
miłioni, i parlanti de English as a foreign language (EFL), cioè come na łengua
inparada a scoła ma che no ła se dopara ntel propio paexe, çirca 100 milioni.
Donca tra tuti quei che łi parla inglexe i marełengua łi xe de manco dei non
marełengua.



https://vec.wikipedia.org/wiki/Imer

Imèr (IPA: /i.ˈmɛr/) (Imör in todesc) l'é en comun de 1 206 abitanti te la
provincia de Trènt.

El se cata te la val de Primier (a òlte dita Val Cismon), davanti a la fin de la
Val Noana. El paes el é sul conòide detritich de 'l rich San Piero, che 'l taja
a mèẑ el paes. Imèr el é te 'l font de 'l mont Arinàs, davanti a la Vederna.

A sud-est de Imèr ghe n'é el mont Tasé, a sud, inveẑe se verẑ la Val Noana. Par
sta val se pòl veder le Vette Feltrine e, mèjo de tut, el Pavión. A sud-ovest
taca la val de 'l Schenèr, co 'l lach omònimo, vècia strada par ruàr a Primier
de Feltre e donca de 'l Mondo de fora. A òvest ghe n'é la Tatóga, onde che se
vet ben la cesota de San Silvestro che la sovrasta la part basa de la val, e de
nòrd-òvest a nòrd-èst ghe n'é el Bedolé, che el se slònga de la Gòbera fin
scuasi al Role (anca se la parola Beđolè la indica sol en toc de 'l mont).

El paes el se poja su 'l conòide detritich che 'l fenis, do in ẑima, te la piana
de le Giare, paròla che rua de 'l tipo de tarén fat pì che altro de giara
detrìtica, ingrumada de le piene de i ghebi Cismon, Rio San Piero e Noana,
scuèrta de 'n fin strato de tera, pì che altro portà de i contadini, graẑie anca
a la coltađura, te 'l pasar de 'l tèmp. La fertilità de la piana la é mèđio-basa
pròprio par colpa de la composiẑión de 'l taren che ghe n'é sot.

El coston a sud de 'l Beđolé, te i tareni comunali de Međan e de Imèr i ciapa el
nome de Solivi, parché i se vòlta a 'l sol. De l'altro vèrs de i Solivi ghe n'é
i Pustèrni, che l'é i scrémpeni setentrionali sot a i monti Vedèrna e Tasé che
par cuasi tuta'l'an i é sènẑa sol.

I Solivi na òlta i era en gran prà (fora che i ronchi) co campi de varie piante
(sorch, cartùfole, fasoi e segàla) e vari alberi da fruti (pomi, pere, pèrseghi,
nos, ẑarese e armelini), mesi regolarmènt par la vivacità de 'l posto. Co 'l
miracolo econòmich de 'l secondo dopoguera la vita contadina la vèn arbandonađa
e, non esèndoghen pì bisàgn de fen par le vache i prađi non i vèn pì siegađi,
così che incoi na bòna part de i Solivi, pì che altro la part pì alta, la se à
inboscà.

Resta anca incoi ẑèrti prađi grandi asèi, tipo Solan e Solan Grant a òvest,
Colađina, Casiéi e i Macióđi a est e le Còste e Balađói te la part pì alta.

A i piei de 'l Pavion ghe n'é la Vederna, en gran prà particolar par la presènẑa
de tanti masi, le casère primieròte doperađe par menar le bès-ce in altura e per
serar via el fen. Par ndar su se pol ciapar tre divèrse strade e cualche trói:
de Pontet par ẑirca 15 km; da Imèr na strađa erta fata de salesà de 4 km; sèmpro
de Imèr par la Val Noana e, te 'l Gavión, girando vèrso la Vederna (sta vìa la é
in tut de ẑirca 11 km).

Su le Veđèrne, fora a i Masi, ghe n'é 'na cesòta alpina, intitolađa a la Madona
de la Neu (cuà, in agost, se fa la festa de la Mađòna de la Neu, la sagra de le
Vederne, onde che rua i abitanti de Imèr e de tuta la val e tanti turisti), en
rifugio, na casina de la Forestale par i campegi estivi e invernai, e la malga
Agneròla, proprio a i piei de 'l Pavion. A nòrd de le Veđerne ghe n'é la ẑima de
'l mont, onde che ghe n'é en gran prà, le Còste.

Su la Val de Primier, a nòrd de 'l spiaẑ, ghe n'é na cros, la Cros de i Alpini,
de onde che se pòl veđer el paesagio dolomitic de la Val de Primier: i paesi
mesi vesin al ghèbo, el masicio de le Pale de San Martìn, el Lagorai, le
Dolomiti de la Val de Fasa e tuti i masici a nòrd, nòrd-èst e nòrd-òvest; la
Cros de i Alpini l'é un dei posti pì bèi e caraterìstici de la Val de Primier.
La cros, co 'l inpianto de luminaẑion, se pol vederla te le sere pre-festive e
de festa, insieme a la cros de 'l Pađèla, te 'l comun de Tresacua.

La propietà de la Vederna no la é né de 'l comun de Imèr né de i privati: te 'l
1742 63 almeròi i à fat en consòrẑio che el à spartì i prađi in tante partiẑèle,
date de siegar a rotaẑion par diese anni a ògni sòcio e a le famée. Incoi sta
gestion la é sconparsa, ma el consorẑio el ghe n'é e el numero de i vesini de la
Vederna (i disendènti mas-ci de cuei che i à fat el consòrẑio; te 'l caso che se
aese solche fiole femene, se pèrẑ el dirito de đar ai fioi i tareni) el sarìe
difiẑil de saer.

Su la Vederna se pòl veđer i "stóli" de Morosna, osìa i stoli scavađi intant la
guèra, i à dei busi de onde se pòl sbarar co i canói, controlando cosita na bòna
part de tèra.

El comun de Imèr el ciapa entre anca na ìsola 'ministrativa che la é fata de le
ẑime Scanajòl (2465 m s.l.m.) e Arẑón (2309 m s.l.m) che le é stacađe de 'l rest
de 'l comun. Sto tòch el ciapa el nome de Imèr II (2), e se ghen sent parlar đà
te 'l 1474 te na sentènẑa par meter i esati confini de sti pòsti co la Regola de
Siror. Imèr II la é stata data al comune parché na òlta, co che la đent la era
pì che altro contađini, ghe n'era bisògn de fen e se à ẑernì el Scanajòl par far
sto mes-cer.

El clima de Imèr el é asèi fret, parché in Italia sto comun l'é un che in mèdia
el comsuma de pì par scaldar le case.

Imèr, già dal'XI secolo, el é insieme a Canal San Bovo un dei cuatro colmèi o
règole de 'l Primier (i altri l'é Tonadich, Tresacua e Međan). Te 'l 1794, pò,
se à domandà a le autorità de 'l Tiròl de farse indipendènti de Canal, e te 'l
an drìo (1795) se à dividest i tareni.

El teritorio de 'l comun el confina co la Provincia de Bełun drìo la Strada
statale 50 del Grappa e del Paso Role a la fraẑion de Pontet, onde che ghe n'èra
la dogana infra l'Impero Austriaco (el Trentino-Alto Adige l'èra na so part) e
el Regno d'Itałia fin a la fin de la Prima guerra mondiale.

Te 'l ventènio fasista el govèrno el à unì Imèr co Međan par formar el comun
ùnico de Mezzano-Imer (1925), ma te 'l 1947 se i à separađi de nòu, sentèndo el
bisògn de do comunità sìngole.

A i primi de novèmbre del 1966 el paes, cofà el resto de la val, el é stat ciapà
entre de la 'luvion che l'à fat tanti dani e en mòrt. L'é la stesa 'luvion che a
Firènẑe la à danegià o desfat de le òpere d'arte.

El paes el é saltà te le cronaghe naẑionali te 'l lujo 2011 par la festa co la
carne de ors fata de la Lega Nord.

De 'l 1565 a i primi de 'nl Noveẑento se à sfrutà dei giacimenti de mineral sora
Imèr ciamađa I Solivi.

El mineral el vegnea pò fondest a la Ferareẑa de Tresacua, cosita i à fat su la
Via Nova che se pòl far anca incoi, che la va de la Gòbera a Tresacua. A la
Ferareẑa el mineral el vegnea anca laorà in bare par spostarlo mèjo co i musati.

Te 'l Medioevo Imèr el èra te la diòcesi de Feltre e la é pasađa a Arcidiòcesi
de Trent sol te 'l 1786. Te 'l 1798 ghe n'é stata n'altra granda svòlta te 'l
pian religioso: Imèr la é vegnesta curaẑìa indipendènta de Međan, che prima le
èra insieme.

La cesa de la paròchia de Imèr la é dedicađa a i santi Piero e Paol graẑie pì
che altro a le vècie influènẑe de la diòcesi de Feltre. Infati, anca te 'l comun
vesin de Lamon el patron l'é San Piero.

Co 'l tìpico tabernàcol de legn trentin, el prim nùcleo el é almancol de 'l
1300, parché se ghen sènt parlar par la prima òlta te 'n statuto de 'l 1367. I
la à sgrandađa te 'l mèẑ de 'l 1500 e pò te 'l seteẑènto. El canpanil de 'l
ẑincueẑènto el é stat sgrandà te 'l XIX secolo.

Vesin a 'l afresco de San Cristofolo ghe n'é en portal de tipo de 'l baròco dit
Porta de i òmeni, ciamà cosita parché la salta fora de la navađa dreta, onde che
na òlta se sèntea i òmeni.

Su 'n afresco de 'l seteẑènto, fora de la cesa, se vet San Cristofolo, protetor
de i viandanti, intant che 'l mena el Bambin Jesù a 'l de là de 'n ghèbo.

La cesa la é scandiđa de tre navade. El altar maór de legn de 'l 1768 el é
consacrà a la Trinità; sora a cuel de la navađa a ẑanca ghe n'é na statua de la
Madòna co de drìo na pala co su la Madona del Rosario, co sot i santi Silvèstro
(patròn de Primier), Antòni, san Checo e Marìa Madalena. Te la navađa a dreta
ghe n'é na statua de 'l Sacro Cor de Jesù e na pala co su la Trinità co a i piei
san Gioani Nepomucèno e San Bortol, patròni de la val de 'l Vanoi. Sti do altari
laterai i é de 'l 1763.

Te 'l taren comunal la va segnađa la vècia cesòta de San Silvèstro, de 'l
dosènto e mesa su 'n cròt de la Tatoga a dominar l'entrađa de la val. San
Silvèstro l'é el patròn de la val de Primier e se conta che, pròpio te sta
cesòta ghen sìe stat en miràcol, el miràcol de San Silvèstro. I abitanti de 'l
Primier i va su in portision oramai de sècoli, speẑialmènt a 'l 31 disèmbre e a
'l 1º de majo.

El muniẑipio de Imèr el é su 'l Piaẑal de i Piaẑa, parché par sècoli cuela à
stata la casa de sta famea siora che la à bu na gran influènẑa su l'economìa de
'l paes: i Piaẑa, apunto. El municipio el é, insieme a la cesa, un de le
costruẑion pì vèce de Imèr.

Praticamènt tuta la đent la sa el talgian, a òlte parlà anca a casa cofà lengua
mare.

La léngua estèrna pì difusa l'é el tòic a causa sìa de l'apartenènẑa de 'l
Trentin a 'l Impero austro-ungarico fin a la fin de la Prima guera mondiałe, sìa
de la vesinanẑa de 'l Sudtirol.

I abitanti de Imèr i é pì che altro catòlici, anca se co l'imigraẑion ghe n'é
grupi de altre religion.

Anca el magnar el é ligà a i vesini tirolesi: tipici l'é i canederli e la
polenta. Pò ghe n'é anca magnari ùgnoli de la Val de Primier, cofà le pape, la
tosèla e 'l pandòlo.

Clotilde Micheli (o Suor Maria Serafina), fondatrice de le Moneghe de i angeli,
proclamađa beata te 'l 2011. Visto che la à vivest tuta la so vita a Faicchio
(Canpania), Imèr se à gemelà co cuel paes.

El sport praticà par tradiẑion a Imèr l'é el si de fondo, e te la località Pèẑe
(e a òlte anca te la località Giare) ghe n'é dele piste, onde che en bòn toch de
la đent la fea sto sport.

A Imèr ghe n'é el Gruppo Sportivo Pavione, che el paricia corsi de spòrt de
varie sòrt.

Na òlta, a Imèr, la economìa la se basea pì che altro su ste atività: el pì de
la đent la era impiegađa te l'agricoltura e te 'l alevamènt de le vache. Te le
malghe vegnea pò fat el botiro de malga, rinomà botiro portà fin a Venèẑia.

L'era pò svilupađe la produẑion de legne e la fluitaẑion de sto legn ncora vèrso
Venèẑia, onde che i marangoi i fea su le stòrgiche galère. No par gnent a la
fraẑion de i Masi ghe n'era el pòrto de i Masi, onde che ruea tute le taje
(bore) de 'l Primier, e de cuà le vengnea fate fluitar, in primavera, lònc el
Cismon vèrso Venèẑia.



https://vec.wikipedia.org/wiki/Im%C3%A8r

Imèr (IPA: /i.ˈmɛr/) (Imör in todesc) l'é en comun de 1 206 abitanti te la
provincia de Trènt.

El se cata te la val de Primier (a òlte dita Val Cismon), davanti a la fin de la
Val Noana. El paes el é sul conòide detritich de 'l rich San Piero, che 'l taja
a mèẑ el paes. Imèr el é te 'l font de 'l mont Arinàs, davanti a la Vederna.

A sud-est de Imèr ghe n'é el mont Tasé, a sud, inveẑe se verẑ la Val Noana. Par
sta val se pòl veder le Vette Feltrine e, mèjo de tut, el Pavión. A sud-ovest
taca la val de 'l Schenèr, co 'l lach omònimo, vècia strada par ruàr a Primier
de Feltre e donca de 'l Mondo de fora. A òvest ghe n'é la Tatóga, onde che se
vet ben la cesota de San Silvestro che la sovrasta la part basa de la val, e de
nòrd-òvest a nòrd-èst ghe n'é el Bedolé, che el se slònga de la Gòbera fin
scuasi al Role (anca se la parola Beđolè la indica sol en toc de 'l mont).

El paes el se poja su 'l conòide detritich che 'l fenis, do in ẑima, te la piana
de le Giare, paròla che rua de 'l tipo de tarén fat pì che altro de giara
detrìtica, ingrumada de le piene de i ghebi Cismon, Rio San Piero e Noana,
scuèrta de 'n fin strato de tera, pì che altro portà de i contadini, graẑie anca
a la coltađura, te 'l pasar de 'l tèmp. La fertilità de la piana la é mèđio-basa
pròprio par colpa de la composiẑión de 'l taren che ghe n'é sot.

El coston a sud de 'l Beđolé, te i tareni comunali de Međan e de Imèr i ciapa el
nome de Solivi, parché i se vòlta a 'l sol. De l'altro vèrs de i Solivi ghe n'é
i Pustèrni, che l'é i scrémpeni setentrionali sot a i monti Vedèrna e Tasé che
par cuasi tuta'l'an i é sènẑa sol.

I Solivi na òlta i era en gran prà (fora che i ronchi) co campi de varie piante
(sorch, cartùfole, fasoi e segàla) e vari alberi da fruti (pomi, pere, pèrseghi,
nos, ẑarese e armelini), mesi regolarmènt par la vivacità de 'l posto. Co 'l
miracolo econòmich de 'l secondo dopoguera la vita contadina la vèn arbandonađa
e, non esèndoghen pì bisàgn de fen par le vache i prađi non i vèn pì siegađi,
così che incoi na bòna part de i Solivi, pì che altro la part pì alta, la se à
inboscà.

Resta anca incoi ẑèrti prađi grandi asèi, tipo Solan e Solan Grant a òvest,
Colađina, Casiéi e i Macióđi a est e le Còste e Balađói te la part pì alta.

A i piei de 'l Pavion ghe n'é la Vederna, en gran prà particolar par la presènẑa
de tanti masi, le casère primieròte doperađe par menar le bès-ce in altura e per
serar via el fen. Par ndar su se pol ciapar tre divèrse strade e cualche trói:
de Pontet par ẑirca 15 km; da Imèr na strađa erta fata de salesà de 4 km; sèmpro
de Imèr par la Val Noana e, te 'l Gavión, girando vèrso la Vederna (sta vìa la é
in tut de ẑirca 11 km).

Su le Veđèrne, fora a i Masi, ghe n'é 'na cesòta alpina, intitolađa a la Madona
de la Neu (cuà, in agost, se fa la festa de la Mađòna de la Neu, la sagra de le
Vederne, onde che rua i abitanti de Imèr e de tuta la val e tanti turisti), en
rifugio, na casina de la Forestale par i campegi estivi e invernai, e la malga
Agneròla, proprio a i piei de 'l Pavion. A nòrd de le Veđerne ghe n'é la ẑima de
'l mont, onde che ghe n'é en gran prà, le Còste.

Su la Val de Primier, a nòrd de 'l spiaẑ, ghe n'é na cros, la Cros de i Alpini,
de onde che se pòl veđer el paesagio dolomitic de la Val de Primier: i paesi
mesi vesin al ghèbo, el masicio de le Pale de San Martìn, el Lagorai, le
Dolomiti de la Val de Fasa e tuti i masici a nòrd, nòrd-èst e nòrd-òvest; la
Cros de i Alpini l'é un dei posti pì bèi e caraterìstici de la Val de Primier.
La cros, co 'l inpianto de luminaẑion, se pol vederla te le sere pre-festive e
de festa, insieme a la cros de 'l Pađèla, te 'l comun de Tresacua.

La propietà de la Vederna no la é né de 'l comun de Imèr né de i privati: te 'l
1742 63 almeròi i à fat en consòrẑio che el à spartì i prađi in tante partiẑèle,
date de siegar a rotaẑion par diese anni a ògni sòcio e a le famée. Incoi sta
gestion la é sconparsa, ma el consorẑio el ghe n'é e el numero de i vesini de la
Vederna (i disendènti mas-ci de cuei che i à fat el consòrẑio; te 'l caso che se
aese solche fiole femene, se pèrẑ el dirito de đar ai fioi i tareni) el sarìe
difiẑil de saer.

Su la Vederna se pòl veđer i "stóli" de Morosna, osìa i stoli scavađi intant la
guèra, i à dei busi de onde se pòl sbarar co i canói, controlando cosita na bòna
part de tèra.

El comun de Imèr el ciapa entre anca na ìsola 'ministrativa che la é fata de le
ẑime Scanajòl (2465 m s.l.m.) e Arẑón (2309 m s.l.m) che le é stacađe de 'l rest
de 'l comun. Sto tòch el ciapa el nome de Imèr II (2), e se ghen sent parlar đà
te 'l 1474 te na sentènẑa par meter i esati confini de sti pòsti co la Regola de
Siror. Imèr II la é stata data al comune parché na òlta, co che la đent la era
pì che altro contađini, ghe n'era bisògn de fen e se à ẑernì el Scanajòl par far
sto mes-cer.

El clima de Imèr el é asèi fret, parché in Italia sto comun l'é un che in mèdia
el comsuma de pì par scaldar le case.

Imèr, già dal'XI secolo, el é insieme a Canal San Bovo un dei cuatro colmèi o
règole de 'l Primier (i altri l'é Tonadich, Tresacua e Međan). Te 'l 1794, pò,
se à domandà a le autorità de 'l Tiròl de farse indipendènti de Canal, e te 'l
an drìo (1795) se à dividest i tareni.

El teritorio de 'l comun el confina co la Provincia de Bełun drìo la Strada
statale 50 del Grappa e del Paso Role a la fraẑion de Pontet, onde che ghe n'èra
la dogana infra l'Impero Austriaco (el Trentino-Alto Adige l'èra na so part) e
el Regno d'Itałia fin a la fin de la Prima guerra mondiale.

Te 'l ventènio fasista el govèrno el à unì Imèr co Međan par formar el comun
ùnico de Mezzano-Imer (1925), ma te 'l 1947 se i à separađi de nòu, sentèndo el
bisògn de do comunità sìngole.

A i primi de novèmbre del 1966 el paes, cofà el resto de la val, el é stat ciapà
entre de la 'luvion che l'à fat tanti dani e en mòrt. L'é la stesa 'luvion che a
Firènẑe la à danegià o desfat de le òpere d'arte.

El paes el é saltà te le cronaghe naẑionali te 'l lujo 2011 par la festa co la
carne de ors fata de la Lega Nord.

De 'l 1565 a i primi de 'nl Noveẑento se à sfrutà dei giacimenti de mineral sora
Imèr ciamađa I Solivi.

El mineral el vegnea pò fondest a la Ferareẑa de Tresacua, cosita i à fat su la
Via Nova che se pòl far anca incoi, che la va de la Gòbera a Tresacua. A la
Ferareẑa el mineral el vegnea anca laorà in bare par spostarlo mèjo co i musati.

Te 'l Medioevo Imèr el èra te la diòcesi de Feltre e la é pasađa a Arcidiòcesi
de Trent sol te 'l 1786. Te 'l 1798 ghe n'é stata n'altra granda svòlta te 'l
pian religioso: Imèr la é vegnesta curaẑìa indipendènta de Međan, che prima le
èra insieme.

La cesa de la paròchia de Imèr la é dedicađa a i santi Piero e Paol graẑie pì
che altro a le vècie influènẑe de la diòcesi de Feltre. Infati, anca te 'l comun
vesin de Lamon el patron l'é San Piero.

Co 'l tìpico tabernàcol de legn trentin, el prim nùcleo el é almancol de 'l
1300, parché se ghen sènt parlar par la prima òlta te 'n statuto de 'l 1367. I
la à sgrandađa te 'l mèẑ de 'l 1500 e pò te 'l seteẑènto. El canpanil de 'l
ẑincueẑènto el é stat sgrandà te 'l XIX secolo.

Vesin a 'l afresco de San Cristofolo ghe n'é en portal de tipo de 'l baròco dit
Porta de i òmeni, ciamà cosita parché la salta fora de la navađa dreta, onde che
na òlta se sèntea i òmeni.

Su 'n afresco de 'l seteẑènto, fora de la cesa, se vet San Cristofolo, protetor
de i viandanti, intant che 'l mena el Bambin Jesù a 'l de là de 'n ghèbo.

La cesa la é scandiđa de tre navade. El altar maór de legn de 'l 1768 el é
consacrà a la Trinità; sora a cuel de la navađa a ẑanca ghe n'é na statua de la
Madòna co de drìo na pala co su la Madona del Rosario, co sot i santi Silvèstro
(patròn de Primier), Antòni, san Checo e Marìa Madalena. Te la navađa a dreta
ghe n'é na statua de 'l Sacro Cor de Jesù e na pala co su la Trinità co a i piei
san Gioani Nepomucèno e San Bortol, patròni de la val de 'l Vanoi. Sti do altari
laterai i é de 'l 1763.

Te 'l taren comunal la va segnađa la vècia cesòta de San Silvèstro, de 'l
dosènto e mesa su 'n cròt de la Tatoga a dominar l'entrađa de la val. San
Silvèstro l'é el patròn de la val de Primier e se conta che, pròpio te sta
cesòta ghen sìe stat en miràcol, el miràcol de San Silvèstro. I abitanti de 'l
Primier i va su in portision oramai de sècoli, speẑialmènt a 'l 31 disèmbre e a
'l 1º de majo.

El muniẑipio de Imèr el é su 'l Piaẑal de i Piaẑa, parché par sècoli cuela à
stata la casa de sta famea siora che la à bu na gran influènẑa su l'economìa de
'l paes: i Piaẑa, apunto. El municipio el é, insieme a la cesa, un de le
costruẑion pì vèce de Imèr.

Praticamènt tuta la đent la sa el talgian, a òlte parlà anca a casa cofà lengua
mare.

La léngua estèrna pì difusa l'é el tòic a causa sìa de l'apartenènẑa de 'l
Trentin a 'l Impero austro-ungarico fin a la fin de la Prima guera mondiałe, sìa
de la vesinanẑa de 'l Sudtirol.

I abitanti de Imèr i é pì che altro catòlici, anca se co l'imigraẑion ghe n'é
grupi de altre religion.

Anca el magnar el é ligà a i vesini tirolesi: tipici l'é i canederli e la
polenta. Pò ghe n'é anca magnari ùgnoli de la Val de Primier, cofà le pape, la
tosèla e 'l pandòlo.

Clotilde Micheli (o Suor Maria Serafina), fondatrice de le Moneghe de i angeli,
proclamađa beata te 'l 2011. Visto che la à vivest tuta la so vita a Faicchio
(Canpania), Imèr se à gemelà co cuel paes.

El sport praticà par tradiẑion a Imèr l'é el si de fondo, e te la località Pèẑe
(e a òlte anca te la località Giare) ghe n'é dele piste, onde che en bòn toch de
la đent la fea sto sport.

A Imèr ghe n'é el Gruppo Sportivo Pavione, che el paricia corsi de spòrt de
varie sòrt.

Na òlta, a Imèr, la economìa la se basea pì che altro su ste atività: el pì de
la đent la era impiegađa te l'agricoltura e te 'l alevamènt de le vache. Te le
malghe vegnea pò fat el botiro de malga, rinomà botiro portà fin a Venèẑia.

L'era pò svilupađe la produẑion de legne e la fluitaẑion de sto legn ncora vèrso
Venèẑia, onde che i marangoi i fea su le stòrgiche galère. No par gnent a la
fraẑion de i Masi ghe n'era el pòrto de i Masi, onde che ruea tute le taje
(bore) de 'l Primier, e de cuà le vengnea fate fluitar, in primavera, lònc el
Cismon vèrso Venèẑia.



https://vec.wikipedia.org/wiki/Hampshire

Ł'Hampshire ła xe na contea picinina sora ła costa meridionałe de ł'Inghiltera
'ntel Regno Unìo. Ła confina co (In senso orario da ł'ovest) Dorset, Wiltshire,
Berkshire, Surrey e West Sussex. Ła gs on'area de 3769 km² e ła se estende 'nte
i punti pì larghi par sirca 90 km da est a ovest e 65 km da nord a sud. Ła
cavedal ła xe ła sità de Winchester. El censimento del 2001 el ga recensio 'na
popołasion de 1,24 milioni de abitanti; el teritorio deła contea el sirconda
anca le sità de Portsmouth e Southampton, che però łe ga aministrasion
indipendenti; co łore, ła popołasion ła riva a 1,6 milioni.

Ł'Hampshire ła xe 'na popołare meta turistega, co łe so stasion balneari, el
porto de Portsmouth, el muxeo dełe machine de Beaulieu e ła sità storega de
Winchester, famoxa par ła so catedrale. L'Hampshire el ga 'na longa tradision
maritima e el ga du dei pì grandi porti del Regno Unìo: Portsmouth e Southampton
(da dove ca xe partìo el Titanic). I scritori Jane Austen e Charles Dickens e
gera originari deła contea come anca Jessie White Mario.



https://vec.wikipedia.org/wiki/Grandi_Laghi_de_la_Merica

I Grandi Laghi de a Merica setentrionae i xe un insieme de sinque laghi de acua
dolsa, fra i pi grandi al mondo, che costituise na sorta de mare interno fra i
Stati Uniti e el Canada.

del sistema fa parte anca el reativamente picenin Lago St. Clair, che se cata su
a lengua de tera che separa i laghi Huron ed Erie.

I laghi Michigan e Huron i xe a lo stesso liveo e no i xe coegai da un fiume ma
dai streti de Mackinac (tanto che i podaria esar considerai do sesioni de un
unico lago), mentre i altri i xe coegai dai fiumi St. Marys (dal Superiore a
l'Huron), St. Clair (da l'Huron al St. Clair), Detroit (dal St. Clair a l'Erie)
e Niagara (da l'Erie a l'Ontario), sul quae se cata le famose cascate. El
sistema el xe coegà al mar dal fiume San Lorenso, che sfocia ne l'Atlantico.

I Grandi Laghi i xe sempre stai importanti vie de comunicasion, e ancuò grasie
ad alcuni canai artificiai (ad es. el canae Welland, che permete de pasar dal
lago Ontario al lago Erie, agirando le cascate del Niagara) navi de grosso
tonnellaggio le pode risalir da l'Atlantico fin a e estremità dei laghi Michigan
e Superior. A fasiità dee comunicasion a ga fato sì che molte dee pi importanti
sità del Canada (Toronto sul lago Ontario, Ottawa, Montreal e Quebec sul San
Lorenso) e dei Stati Uniti (Chicago sul lago Michigan, Detroit su l'omonimo
fiume, Cleveland e Buffalo sul lago Erie) e sorgese sui laghi o sue vie d'acua
che i le coega fra de lori e al mar.

I grandi laghi i bagna le coste de a provincia canadese de l'Ontario (n'altra
provincia canadese, el Quebec, a xe traversà dal San Lorenso) e dei Stati U.S.A.
de Minnesota, Wisconsin, Illinois, Indiana, Michigan, Ohio, Pennsylvania e New
York.



https://vec.wikipedia.org/wiki/Graham_Hill

Norman Graham Hill (Hampstead, 17 de febraro 1929; Arkley, 29 de novenbre 1975)
xè stà on pilota automobilistego englese. El xè stà l'unico pilota ad aver vinto
la 500 Miglia de Indianapolis, la 24 Ore de Le Mans e el canpionato del mondo de
Formula 1. Hill xè piassé conosciuo anca par la so inteligensa e la regolarità
dela so condota de gara.

El debuto 'ntela Formula 1 el xè avenuo al volante de 'na BRM, vetura con la
qual 'ntel 1962 el gha conquistà el so primo titolo mondial, bisà 'ntel 1968 con
'na Lotus di Colin Chapman. Dopo el ritiro el ghà creà 'na nova scuderia,
l'Embassy Hill.

Sopravisuo a on gran numero de insidenti de corsa, el gha perso la vita, asieme
a sinque conponenti dela nova scuderia (fra i quai el ziovine e prometente piloa
Tony Brise), 'ntelo s-cianto del so aeroplan personal, precipità sora i cieli
dela contea de Hereford.

Hill el ghà sposa la so moier Bette 'ntel 1955. I ghà avù do fiole femine,
Brigitte e Samantha, e on maschio, Damon, che 'ntel 1996 xè diventà canpion del
mondo de Formula 1 al guida de 'na Williams; Graham e Damon i xè l'unica coppia
pare-fiol ad aver vinto entranbi almanco on mondial de Formula 1.



https://vec.wikipedia.org/wiki/Golfo_de_Bizkaia

El golfo de Bizkaia (in basco Bizkaiko Golkoa, spagnoło golfo de Vizcaya,
francexe Golfe de Gascogne, ocitan Golf de Gasconha), l'è un golfo del Oceano
Atlantico setentrionałe che el deve el so nome a ła provinçia basca de Bizkaia.
El bagna do Stati:

In spagnoło ła parte meridional del golfo l'è anca ciamà "Mar Cantábrico", da ła
rejon Cantabria. In tel I secoło a.C. l'era stà ciamà dai Romani Sinus
Cantabrorum (Oceano dei Cantabri).

In serte mape medioevałi, el Golfo de Bizkaia l'è segnà come El Mar de los
Vascos.

Se ritien che sta area la fuse anca ła destinasion finałe (europea) de l'Armata
rosa sovietica (łe ex forse armè de l' URSS) durante ła Guera freda. Ła poxisión
la ga inportansa sia geopołitica che strategica: ła prima l'è raprexentativa del
potensiałe dominio sovietico su l'Europa, mentre ła seconda la se riferise a
l'inportansa strategica de l'aceso a l'Oceano atlantico par łe navi sovietiche.

Ła corente de Nadal, che la percore tuta ła costa Cantabrica da ovest a est, la
riva al golfo de Bizkaia trascinando tuti i tipi de ojeti fin a scontrarse con
ła costa continentałe, la qual coxa la le obliga a sałir verso nord e morir. Sta
corente l'è la responsabiłe de l' arivo fin a łe coste francexi del petrołio
fuiriusio da ła nave Prestige, in seguito al dixastro avegnuo in tel 2002 in
prosimità de łe coste gałisiane.

I ferryboat da Portsmouth a Bilbao e da Plymouth a Santander i fornise uno dei
più convenienti modi par oservar i cetacei in te łe aque europee, e ghè speso ła
prexensa de speciałisti a bordo. Vołontari e inpieghè del Dolphin Research
Programme i uxa el ponte de ste navi par oservar e monitorar l'atività cetacea.
Tante specie de bałene e delfini le pol esar avistè in sta area, e l'è uno dei
pochi posti ndoe se pol ancora oservar łe bałene dal beco come łe bałene dal
beco de Cuvier. Łe meo aree par avistar grosi cetacei i' è el Canyon de
Santander e de Torrelavega in tel sud del golfo. El viaio, de ła durata de tri
giorni, el parmete anca l' avistamento de un discreto numaro de xvariè specie de
uxei marini, in particołar pełicani.

L' alga Colpomenia peregrina l'è stà introdotà e notà par ła prima olta in tel
Golfo de Bizkaia da dei pescatori in tel 1906.



https://vec.wikipedia.org/wiki/Giografia_de_la_Somalia

La Somalia la xé on paese de l’Africa orientale e la ga na superficie de 637 540
chilometri quadrai. La ocupa la ponta de na region ciamada el Corno de l'Africa
parché la mapa la someia al corno de on rinoseronte. En sta region se cata anca
Etiopia, Eritrea e Gibuti.

La Somalia la xé formà da altipiani e pianure. En tel nord se cata le Montagne
Karkaar che le riva fin so la costa del Golfo de Aden. Il clima el xé caldo tuto
l'ano. La piova la vien en do stagioni, co la luna de primavera e a otobre. El
paexe el ga on teritorio semiarido e arido, bon solo par la pastorizia
transumante praticà da metà de la popolazion. L’agricoltura la xé praticà en tel
nord ovest e en tel sud, specialmente en te la region del Giuba. I do fiumi del
paese i se cata qi: el Giuba e l’Uebi Scebeli.

En tel nord se cata na pianura longo la costa, larga 12 km a ovest, e 2 km a
est. Co la piova, la vegetasion la esplode e se cata erba e arbarei verdi. Co la
stagion seca, l’erba la sparise. El grupo de montagne del Karkaar, al confin co
l'Etiopia, le se leva a 1800 m, fin a rivar a 2100 co la sima del Caseyr. El
ponto pi alto de la Somalia xé na cima de 2407 m rente de Erigavo. Le montagne
le se sbasa a sud par formar n’altipian seco, l’Ogo. A sud de l’Ogo se cata la
pianura de Mudug e la Vale de Nugaal, che la ga fiumi stagionali. En te laz ona
a ovest, al confin co l’Etiopia se cata la pianura de Haud. El sud del paexe se
cata el Giuba e l’Uebi Scebeli, i do fiumi pereni de la Somalia che i score da i
altipiani etiopi al mare, rente de Chisimaio.

Confini: totale: 2 366 km paesi confinanti: Gibuti 58 km, Etiopia 1 626 km,
Kenya 682 km.

Uso del suolo: terr coltivate: 2% pascoli permanenti: 69% foreste e boschi: 26%
altro: 3% (1993 stima)



https://vec.wikipedia.org/wiki/Giografia_de_l%27Egito

L’Egito el xe on paexe del nord Africa, e l’unico chel confina co l’Axia. A nord
se cata el mar Mediteraneo e a est el canal de Suez e el Mar Roso. El confin co
Israele el xe en teritorio axiatico. Libia e Sudan i xe i do paexi africani che
confina co l’Egito.

Totale: 2 665 km Paesi confinanti: Strisia de Gaza 11 km, Israele 266 km, Libia
1 115 km, Sudan 1 273 km

Punto pi baso: Depressione di Qattara -133 m s.l.m. Punto pi alto: Monte
Caterina 2 629 m s.l.m.

El teritorio de l’Egito el xe quasi tuto desertico. Solo longo el Fiume Nilo se
cata vegetasion. El del ta del Nilo el xe grande e fertile. L'Egitto se pol
dividare en quatro regioni naturali:

La penisola del Sinai la xe pare de l’Egito, anca se la se cata en Axia. La
penisola la confina co el mar Roso, el Mar Mediteraneo, la strisia de Gaza e
Israele (Golfo de Aqaba). La penisola la ofre sentri balneari su la costa
osidentale, i rilievi pi alti del paexe (monte Caterina e monte Sinai). La parte
orientale del Sinai la fa parte de la Rift Valley, la vale pi longa de la tera.



https://vec.wikipedia.org/wiki/Germano_Mosconi

Germano Mosconi (San Bonifacio (VR), 11 de novenbre 1932, 1° de marso 2012) el
xe sta un giornalista sportivo e condutor.

Mosconi l'é sta uno dei volti tełevisivi pìasè noti del Nord-est tałian dei ani
80-90, grasie al laoro cofà giornałista e prexentadór de el tełegiornal de
ł’emitente tełevixiva Telenuovo inte'l periodo che ła squadra de bałon de Verona
ła vinséa el scudeto. El jera conosùo par l’elegansa e ła pachèa dénansi a łe
tełecàmare e par esar on brao tenista.

Intel 2004 el xe sta ogeto de na vicenda particolar, che el lo ga fato conosare
in tuta Itałia. Na fonte anonima ła ga publicà so Internet vari foraonda che
vegnèa da registraxion de'l tełegiornal, andoe se faxéa vedar e reasion irè de
Mosconi a vari disturbi che i causava el fermo dełe riprese (xente che la vien
rento intel studio, casoto, notixie scrite so foji ilexibii o anca solo i so
Lapsus Linguae).

El gran uso de raxìe, insulti, linguajo colorà en Lengoa veneta e el sapiente
montajo ke el faxea scaturir na spontanea comicità, i ga determinà na grandisima
difusion de'l video. inte'l giro de on fià de tenpo, i xe nati forum dedicà, fan
club in Itałia e inte i paexi forèsti, monografie e cartoni animai dopiai co
l’utilixo dela vóxe de Mosconi, faxèndo su na bonarja maceta comica. A Mosconi
parò a no ghe ga mia piasesto sto tipo de notorietà, denunsiando i anonimi che i
ga difuso el video e dixendo de no a tute łe richieste de intreviste o proposte
rełative ai fati (cofà quea de Lino Toffolo de partexipar a calche serada del so
spetacolo)

L'è stà ànca el diretor del fóio en lengoa tedesca Gardasee Zeitung dedichèsto a
i turisti del lago de Garda, en pì el scrivea in te ł’inserto veronexe d'el
Gaxetin.



https://vec.wikipedia.org/wiki/Gary_Coleman

El xe stà conosùo pa'l ròło de Arnold Jackson ne ła tełefilm Il mio amico Arnold
(Diff'rent Strokes), trasmeso nei Stati Unìi dal 1978 al 1986.

Coleman, nato co' na małatìa congenita ai reni, el gà senpre tribołà de nefrite.
Drìoman el so sviłupo de cresita se gà interòto in xovene età. 'Ntel 1978,
durante l'epixodio de ła sit-com I Jefferson "Uncle George and Aunt Louise",
indove el gà interpretà el personaxo de Raymond Jefferson, So nevòdo de George e
Louise. L'è deventà famoxo pa'l ròło de Arnold Jackson nel tełefilm Il mio amico
Arnold. Sucesivamente 'ntel 1979 e 1982 el gà fato dei camei ne ła serie
L'albero delle mele (spin-off di Arnold) nel ròło de Arnold Jackson. Grasie al
suceso otegnùo pa'l fato de eser conosùo da tuti da ła serie 'ntel 1982 xe 'l
protagonista del dexegno anemà The Gary Coleman Show (che se gà baxà so'l film
L'angioletto senza ali), interpretà dal steso Coleman. Senpre 'ntel 1979 l'è stà
protagonista del film TV "La Mascotte" (The Kid from Left Field), un film
anbientà nel mondo del baseball, remake de l'omonemo film del 1953.

'Ntel 1996 el xe conparso ne l'ultemo epixodio de ła sit-com Willy il principe
di Bel-Air, in conpagnìa de Conrad Bain, senpre 'ntel ròło de Arnold e pàre de
potensiałi conpradori de ła carbona de so barba de Willy. In sta ocaxion el gà
rispolvarà el vècio tormentón "Che cavolo stai dicendo Willis" modifegandoło in
"Che cavolo stai dicendo Willy" revòlto a Will Smith, questa xe stàda l'ultima
aparision del personaxo de Arnold. Sbandonà l'atività de atór, el gà laorà cofà
vardìa privàda nel Utah, dove el s'à trasferìo 'ntel 2005, comparindo ogni tanto
in alcune produsión minori o par qualche cameo.

'Ntel 2002 a l'interno de uno dei livèłi de xogo del viołento sparatutto Postal
2 el xe ad un picoło convegno in un centro comerciałe, a prexentàr e a promovèr
un libro scrito da łù. Senpre 'ntel 2002 el gà partesipà a ła trasmision
Matricole & Meteore prexentàda da Enrico Papi e Sabrina Salerno jera inviata
speciałe, e ła xe andada nei Stati Unìi d'America par intervistarlo. 'Ntel 2006
el xe stà protagonista del film La vera storia di Arnold . El gà fato de łe
aparisión durante ła sit-com 'mericana Tutto in famiglia. El gà parteçipà a do
epixodi de ła serie americana Buck Rogers. 'Ntel 2006 el gà partesipà anca al
programa par tóxi Nickelodeon, Drake e Josh.

'Ntel 2003 el s'à avisinà anca a ła połitica, anunciando el so vołer candidarse
a deventàr governador de ła Całifornia; dopo che Arnold Schwarzenegger xe intrà
in połitica, el gavea dichiarà ch'el se vołea ritiràr puxando l'ex ator, ma
esendo a titoło uficiałe registrà ne ła łista dei candidati no'l gà pì podesto
far depenàr el so nome da ła scheda ełetorałe. Durante łe consultasion Gary gà
otegnùo 14 282 prefarense (0,16%) e xe rivà otavo so 135. Ne l'agosto del 2007
Coleman gà spoxà Shannon Price, ch'el gaveva conosùo durante łe riprexe del film
Church Ball; ła notisia del matrimionio xe stà diramà diversi mexi drìo, 'ntel
febraro 2008. Dopo soło oto mexi che jera pasà dal matrimonio l'avea decixo de
andàr co' ła xovane mujèr in direta so 'na trasmision tełevixiva del programa
'merican Divorce Court ma, a difarènsa dei altri conocorenti, co l'intension de
vołèr salvàr el so matrimonio.

El xe stà incamusà do volte: 'ntel 2008 parchè gà investìo 'na persona in un
parchegio, e 'ntel 2009 par prexunte viołense desmèsteghe. Sucesivamente,
durante ła pontàda de 'na trasmision tełevixiva "The insider", co'l fìn de
riabiłitarlo danànsi al publico, el gà dà in scandesénsa co' i xornałisti e i
prexentadori sbandonando exabrùto ła sèna co' ła maravegia de tuti.

Dovùo a ła gran malformasion dei so reni ch'el gà avùo fìn da picenìn, el gà
dovesto subìr do traspiànti ai reni in xovene età, ma 'l gaveva da sotopónerse
xornalménte a diałixi. Dopo eser stà sotoponesto ad altre do operasion
chirurgiche nei primi mexi del 2010, segondo quanto ricostruìo se gavarìa
verifegà un inçidente xontà do noti 'vanti de desconparìr, ne l'abitasion de
l'ator a Santaquin, viçin a Salt Lake City, dove l'ator cascando gà batùo ła
gnòca.

Drìo el strapòrto urgente a l'ospeàl, łe so condision el dì drìo gera pexoràe,
co'l gà perso conosensa andando in coma. Da quel momento el xe stà tegnùo in
vita in modo artifiçiałe par un altro xorno, finchè so mugèr gà richiedesto che
quèłe machine che ło tegniva vìvo fuse destacàe.

El musical famoxo nei USA e in Gran Bretagna dal titoło "Avenue Q" ło vede
raprexentà cofà un fituàl de 'na speçie de condominio abità da omeni o da
marionète.

Nel musical Avenue Q uno dei personaxi xe pròpio Gary Coleman, che desmentegà da
ła TV e cascà in desgrasia se ga reduxesto a far el portinèr del condominio
indove vive i personaxi.



https://vec.wikipedia.org/wiki/Ferovia_Calal%C5%BEo-Padova

La ferrovia Calalžo – Padova la è na ferovia secondaria taljana de proprietà
statal che la donta le Alpi, partendo da Calalžo, co la Pianura Padana, a
Padova.

La linea feroviarja la è gestida da Rete Ferroviaria Italiana che la la
qualifica come conplementar.

Al servižio feroviario passejeri rejonal e de longa percorenža al gnen fat da
Trenitalia. Te 'l orarjo de servižio, e par motivi storici e gestionai, la linea
la è inserida te 'l stesso quadro de la Montebeluna-Treviso.

La linea feroviarja tra Padova e Calalžo la è al fruto de la realizažion de
quatro projeti diversi nassesti inte 'l periodo che al nda da 'l 1877 a 'l 1914:

Al toch tra Padova e Canpo San Piero al è stat fat da la Società veneta per
Imprese e Costruzioni Pubbliche inte 'l anbito de la costružion de la linea
consoržial tra bassan e al capologo padovan. Al toch in questjon al è stat
finanžià da la Provincia de padova e al è stat vert al 11. otobre 1877.

La Belluno-Feltre-Treviso fu inserita tra le linee di completamento di seconda
categoria dalla legge 29 luglio 1879, n. 5002. La costruzione fu assegnata alla
Società Italiana per le strade ferrate meridionali che aprì il tratto tra
Treviso e Cornuda il 1º aprile 1884, mentre quello fino a Belluno entrò in
funzione il 10 novembre 1886.

Nel frattempo, la Società Veneta, che nel 1882 aveva dovuto cedere la gestione
delle linee consorziali alla Società Meridionale, aveva ottenuto la concessione
per la costruzione di una linea diretta tra Montebelluna, sulla Cornuda-Treviso,
e Camposampiero. La ferrovia fu aperta nel 1886 e passava per Castelfranco
Veneto sulla altra consorziale Vicenza – Treviso. Questo passaggio pose fine al
dissidio fra il consorzio interprovinciale di Padova, Vicenza e Treviso con la
provincia di Venezia, risalente al periodo in cui si stava progettando la
Bassano del Grappa – Padova.

Nel 1896, la Veneta riprese la gestione diretta del tronco Camposampiero-Padova.

A seguito della statizzazione delle ferrovie, tra il 1905 e il 1906, la gestione
delle tre linee fu unificata sotto l'egida delle Ferrovie dello Stato. Fu questo
ente che costruì il tronco tra Belluno e Calalzo: Ponte nelle Alpi fu raggiunta
l'8 agosto 1912, mentre l'ultimo tratto, con le sue difficoltà di tracciato, fu
aperto all'esercizio ferroviario il 18 maggio 1914 in un periodo difficile alla
vigilia della prima guerra mondiale. Questo costrinse i tecnici ad operare
scelte, sia di tracciato che esecutive, che ancor oggi sono alla base di
notevoli difficoltà di esercizio. La linea venne esercita con trazione a vapore
e dalla fine degli anni trenta vide anche l'impiego di automotrici.

Infin a 'l 1955 da la stažion de Sedego-Burban partia la linea privata
Burban-Agort innaugurada de 'l 1925 par al trasporto de đent, ma pì che sia de
minerai de pirite da le minjere de 'l Agordin.

La linea venne esercita con il blocco telefonico e dagli anni trenta a Dirigenza
unica. La tratta tra Padova e Vigodarzere venne presto attrezzata con blocco
elettrico e poi di blocco automatico.

La linea oggi è ancora a semplice binario e non elettrificata, eccetto la tratta
tra Padova e Castelfranco Veneto elettrificata e a doppio binario.

Il traffico passeggeri è buono, meno quello merci. Lungo la linea si incontrano
importanti città quali Castelfranco Veneto, Montebelluna Feltre e Belluno. Le
stazioni che fungono da interscambio con altre linee, oltre ai capolinea di
Padova e Treviso, sono quelle di Ponte nelle Alpi, Montebelluna, Castelfranco
Veneto e Camposampiero.

Te la linea è stat doperà treni tiradi da locomotive a vapor. In particolar al è
da manžonar i grupi 530 e 740. Da 'l secondo dopoguera žerti treni passegeri i è
stati fati co automotrici, come par esenpjo le ALn772, le ALn448 (par la "Frecia
de le Dolomiti", le ALn773 co i so rimorchi Ln664. I treni a bassa frequentažion
dess i gnen fati co 'n numero fra 1 e 5 ALn668 o, qualche olta, co 'n "Minueto".
I treni pì frequentadi i è stati tiradi da D341, po' sostituide da D.343, quindi
D.345 e par fenir, da la seconda metà de i ani '90, da le D.445. Al servižio
merci su quela parte de la linea che no la è eletrificada al è stat fat infin a
la metà de i ani '90. Ultima azienda a usufruir de sto sistema de trasporto la è
stata la cartjera de Santa Jostina. La tražion la ghe è stata afidada a
locomotive a vapor infin almanco a la fin de i ani '60, podopo a le D.445.

La linea ferroviaria si sviluppa in discesa lungo la valle del Piave. La Calalzo
– Pieve di Cadore – Cortina funge da stazione ferroviaria di testa ed è ubicata
nel territorio di Calalzo. Nei suoi pressi si diramava la linea privata per
Dobbiaco.

La ferrovia prosegue il suo percorso mantendendosi a destra del fiume alpino da
cui si allontana definitivamente nei pressi di Levada.

Dopo la stazione di Montebelluna, la ferrovia si dirige a sud-ovest in linea
retta verso la Stazione di Castelfranco Veneto nei pressi della quale inizia il
tratto a trazione elettrica e a doppio binario. In uscita dalla stazione della
cittadina trevigiana, lato San Martino di Lupari, la linea si affianca
brevemente ai binari della linea per Bassano del Grappa e per Vicenza, per poi
allontanarsi in direzione sud verso Canpo San Piero. Nei pressi di questa
stazione avviene il congiungimento con la ferrovia Bassano del Grappa-Padova.
Sul ponte sul Brenta, la ferrovia brevemente torna a binario singolo.

Il Gruppo Scambi Altichiero sostituisce l'ex Bivio e permette di deviare i
convogli in direzione della stazione di Padova Campo Marte e della ferrovia
Padova-Bologna evitando il regresso presso la stazione centrale patavina. La
breve linea è stata recentemente raddoppiata

Le progressive chilometriche della linea ferroviaria riflettono il suo sviluppo
storico: tra Calalzo e Montebelluna è stata adottata la distanza rispetto alla
stazione di Treviso Centrale, mentre da Montebelluna è calcolata rispetto alla
stazione di Camposampiero. Da questo scalo si applica la chilometrica della
ferrovia tra Bassano e Padova.



https://vec.wikipedia.org/wiki/Fenomeno

El termine fenomeno el xe utiłizzà in referimento a un evento oservabiłe,
talvolta in l'uxo corrente sopratuto se si trata de qualcoxa de speziałe,
(l'origine de ła paroła ła xe greca, da phainomenon = ziò che el xe manifesto, e
pertanto oservabiłe).

El pensiero de Kant si pone al vertize de na łunga reflexion sula vera natura
dei fenomeni inisià già n'tel V sec. A.C. co l'atomismo de Democrito; par na
recostrusion de questa tematega vedi fenomenismo. Da Cartexio a Kant i du
prinsipałi indirizzi fiłoxofegi, rasionałismo e enpirismo, pur devergendo su
quaxi tuto concorda sula natura puramente fenomenega del móndo sensibiłe e
quotidia.

El termine el viene utiłizà da Immanuel Kant in senso tecnego, in opoxision al
termine 'noumeno'. I fenomeni i costituisse el móndo cusì come apar ai nostri
sensi, e no come exo el xe indipendentemente da ła nostra esperiensa de exo (ła
"roba in sé", das ding an sich). I omini no i pol, secondo Kant, conossar ła
realtà in sé, ma soltanto atraverso l'esperiensa posibiłe de exa ("ła roba par
me", das ding für mich). In tal modo ła fiłoxofia viene a coinsidar co el studio
de l'esperiensa umana del móndo.

El conseto de 'fenomeno' el xe a ła baxe de quela tradision fiłoxofega nota co
el nome de fenomenołogia. Figure de spico de questa tradision i xe Hegel,
Husserl, Heidegger, Merleau-Ponty e Derrida.

Ła consesion de Kant del fenomeno ła ga molto influensà el modelo psicodinamico
de ła psicołogia, e łe teorie che studia łe interasioi tra mente, servelo e
móndo forèsto.

Fenomeno el xe un quałunque evento oservabiłe. I fenomeni i xe i ogeti de studio
de ła siensa.

El xe posibiłe ragrupar soto na denominasion pì spesifega ognun el fenomeno de
un serto anbito, e otenar a exenpio - a partire da ognun el evento che el ga a
che far co l'otega e co ła luse - ła categoria fenomeni otegi.

Alcuni de questi fenomeni i recade al de fori de ciò che de sołito si intende
par "siensa". Esi i venge tratai a ła vose fenomeni anomałi.



https://vec.wikipedia.org/wiki/Estelada

Na estelada ("stełà"), conosua anca come estrelada, l' è na senyera con na steła
adotà come bandiera de bataia da qualche movimento indipendentista catałan.

El terzo articoło de ła Costiusión provixoria de ła Republica catałana, scrito e
aprovà in tel 1928 a Cuba da l' “Assemblea Constituent” (Asenblea Costituente)
del separatixmo catałan, l' aferma esplicitamente che ła bandiera ofisiałe de ła
Republica catałana la consiste in quatro bare rose su canpo giało, sovraposte da
un triangoło blu e na steła bianca a sinque ponte.

El fato d' averghe na steła in te ła bandiera de bataia el deriva da i primi
tenpi del nasionalixmo. Ła steła singoła la raprexenta łibertà nasionałe e
indipendensa. A darghe un ocio a łe bandiere de Stati indipendenti e de teritori
sensa Stato, se pol notarghene la prexensa in molte de queste. Tra tuti sti
Stati indipendenti, el più vecio l' è Cuba, che l'è stà cołonia spagnoła fin al
1898. Ła łota de Cuba par l'indipendensa l' era stà seguia con atensión dai
catałanisti del dixnoveximo secoło. Quindi no ghè da maraveiarse che i sinbołi
dei i ribei cubani i gavese influensa tra i separatisti che scomisiava a
conparir in te i grupi catałanisti. Na olta che ła guera de indipendensa l' è
finia a Cuba, è stà creà, in tel 1906, el “Centre Catalanista de Santiago de
Cuba”, ndo se podea xa vedar ła primitiva bandiera “estelada” catałana: in mexo
a ła “senyera” ghera na steła bianca con sinque ponte.

Ła prima steła nota in Catałogna con un ciaro intento nasionałista l'è de na
data anterior al 1904, e la ga a che vedar con ła “Unió Catalanista” (Unión
Catałanista). L'è un francoboło che comemora el proceso de poseso del “Pi de les
Tres Branques” (Pino dai Tri Rami) da parte de ła Unión Catałanista.

In seguito, in tel 1906, na steła l'apare in te ła testata de ła rivista Fora
Grillons!, reałixà a Santiago de Cuba dai exiliè catałani (na publicasión che
rivendicava xa ciaramente l' indipendensa de ła Catałogna).

In te i ani Vinti, a ła fine de ła prima guera mondiałe, l'Europa la vede na
ondà de creasión de stati nasión, jutè dal presidente americano Woodrow Wilson.
Ła połitica de ła Società de łe Nasioni la ga permeso a tante nasioni de vedar
ła so oportunità storica de łiberarse, e cosita i' à fato ła Cecoxlovachia,
Finlandia, Estonia, Łetonia, Łituania e Armenia durante el 1918; altre nasioni
come l' Ucraina, Biełorusia e Zorzania iera stè dichiarè indipendenti ma
imediatamente ocupè dai sovietici.

Ghè vari tipi de “estelada”. Una l’ è in te l’ ultimo numaro de “La Tralla” (na
rivista de separatisti radicałi publicà a partir dai ani Vinti), prima del coup
d'etat de Miguel Primo de Rivera. L’ altra l’ è in un documento publicà dal
Comitè Pro-Catalunya scrita in catałan e arabo, par sałudar e incorajar uno dei
leader marochini che s’ avea rivoltà contro ła Spagna.

A Cuba, apare par la prima olta ła testata de ła rivista “La Nova Catalunya”
(1920).

Francesc Macià l’ era in poseso de ła “Estelada” durante ła falia invaxión de
Prats de Molló in tel 1926. L’ apare tra i vołontari catałani in prexón e quando
i vien portè a Parigi par esar mesi soto proceso. Ghè anca altre foto dei
vołontari con la “estelada” in tanti altri posti difarenti.

Più tardi, in tel periodo dal 1931 al 1936, ła “estelada” l’ apare de novo
numeroxe olte. In qualche caxo la ga soło do cołori dovuo a ła carensa de schei,
ma ła tradisionałe “estelada” con el triangoło blu e ła steła bianca l’ è
mantegnua.

Dopo che ła ditatura de Franco la riva al poter, vien formà el Front Nacional de
Catalunya, o FNC, che l’ uxava ła bandiera catałana e ła “estelada”, in risposta
al novo regime nasionałista spagnoło.

In te i ani Sesanta, da na spacatura in te ła sesión universitaria del FNC, nase
el Partit Socialista d’Alliberament Nacional dels Països Catalans, (PSAN). Sto
qua, nel dexiderio de evidensiare łe so idee sociałiste e marxiste, el decide de
canbiar el cołor de ła steła a roso. L’ è coxì che, a partir dal 1969, ai
incontri del PSAN scominsia ad aparir na nova versión de ła estelada.

A metà dei ani Sesanta, el steso PSAN el vede realixarse na spacatura al so
interno che la porta a ła creasión de un novo movimento, el Moviment
d’Unificació Marxista, che el scominsia a uxar ła steła rosa rento a un
triangoło bianco, mentre el PSAN el conserva ła steła rosa rento a un triangoło
giało.

Ła unificasión de łe do versioni de ła bandiera la avien soło quando entranbi el
Movimento de Unificasión Marxista e ‘l Bloc d’Esquerra d’Alliberament Nacional
(BEAN) i abandona el canpo. Da ałora, ła bandiera con ła steła rosa e ‘l
triangoło giało l’ è el sinboło dei separatisti sociałisti e comunisti.

Ła senyera nasionałista vałensiana, anca conosua senplicemente come estrelada,
l’ è na bandiera de Vałensia che s’ à evoluo da ła bandiera de ła çità de
Vałensiabaxà su ła vecia estełada catałana.

Ła versión con ła steła bianca l’ è uxà da i grupi nasionałisti vałensiani fin
da l’ inisio del vinteximo secoło. Alcuni de sti grupi i podarea parfin esar de
ideołogia ”blaver”, specialmente quei con poxisioni più pro-sovrano.

Da ła so creasión, è stà adotà difarenti estelades o estrelades da movimenti
indipendentisti in Spagna e Francia, come l’ aragonexe, galisiana (ciamà
estreleira), ocitana, asturiana (ciamà asturina) e andaluxa.



https://vec.wikipedia.org/wiki/Equasion_de_van_der_Waals

L' equasion de van der Waals ła xè na lege fixegà che ła descrive el
conportamento de i gas reałi. Ła rapresenta na estension de ła lege de i gas
perfeti, rispeto a ła quałe consente na mijor descrision deło stato gasoxo pa'
łe alte presioni e in prosimità del punto de ebolision.

Ła lege ła ciapa el nome dal fixègo ołandexe Johannes Diderik van der Waals
(1837-1923), che spiegò inte on laoro del 1873 (Over de Continuïteit van den Gas
- en Vloeistoftoestand, Suła continuità de ło stato licuido e gasoxo); pa' ła
formułasion de sta lege ło studioxo el fu insignio del premio Nobel par ła
fixèga 'nte 'l 1910.

cò l'introdusion de do vałori a e b (dete costanti de van der Waals) che łe
dipende da ła sostansa ciapà en exame.

Indove p ła xè ła presion del gas, n el numaro de ła sostansa (numaro de mołi),
V el vołume ocupà, R ła costante universałe dei gas e T ła tenperadura asołuta.

Puito eventualmente sostituir el vołume totałe del gas V co' el vołume mołare V
m {\displaystyle V_{m}} , cussita se otien na espresion indove no'l ghè xè el
numaro de mołi n:

Cò che łe mołecołe e se cata molto visine tra de łore, łe risente de łe forse
repulsive de i rispetivi eletroni (che cofà xè noto i orbita intorno ai nuclei e
i xè carighi negativamènte). Łe mołecołe łe se conportà donca aprosimativamente
cofà de łe sfere rixide (varda figura a lato) che non łe pol 'visinarse a
distansa minore de 2r ('ndove r 'l xè el rajo de łe sfere). Cò che do mołecołe
łe se urta i esclude on vołume pari a na sfera de rajo 2r, overo 32 π r³/3; el
vołume escluso da łe do mołecołe e 8 π r³/3.

Ła prexensa de forse repulsive ła vien descrita senplisemènte sostituèndo al
vołume V el "vołume libaro" V - n b, 'ndove b el xè el vołume mołare "escluxo"
(deto covołume), overo el vołume propriamente ocupà da łe mołecołe de na mołe de
gas. 'Ntel gas perfeto nò existe vołume escluxo, de conseguensa łe mołecole łe
xè imaginae cofà puntiformi.



https://vec.wikipedia.org/wiki/Endemismo

Al endemismo al è al fenomeno per al qual žerte specie de o vegetai i è
esclusivi de 'n žerto teritorio. Anca se, tecnicamente, la parola endemismo se
pol doperarla anca par teritori grandi, par es. continenti intieri (come te 'l
caso de i armadilli che i è endemici de l'America), risulta de intaresse i
endemismi relativi a areai pižoi come quei de na isola, žerte olte grandi solche
qualche km².

la parola endemismo la è stata doperada par la prima olta in botanica 'te 'l
1820 da 'l naturalista svižero augustin Pyramus De Candolle, che al lo à ciapà
da la terminologia medica.

i endemismi i ghe n'è da spess 'te le isole, aonde che i è favoridi da le
bariere geografiche che le evita la dispersion zoologiza: la quantità de
endemismi che se pol rilevar su na isola la è diretamente proporžional a la so
età geologica e a la so distanža da la teraferma. Altri anbienti i pol esser a
tuti i fati isoladi da le are dintorn che le à habitat o climi tant diferenti:
le žime alte de le montagne, i cogoi, i laghi fondi, le fosse oceaniche.

La circoscrižion de 'l areal aonde che an organismo endemico al viu, a 'l qual
da spess se donta la alta specificità in termini de adatamento che questo al
evolve, la fà in modo che i organismi endemici i sie tant in pericol davanti a
canbiamenti de 'l clima o conpetižion co organismi che no è autoctoni.

inte 'l mondo, i è consideradi centri de primaria inportanža de endemismi le
isolle Galapagos, le isole Hawaii, la Nova Caledonia, al Madagascar, la Nova
Želanda, le isole Canarie. In Italia le risulta siore de endemismi la sardegna e
la Sicilia, oltre che le isole pì cee. in Europa, al pì gran centro de
biodiversità vegetal la è rapresentà da le Alpi che le ospita circa 5500 specie
de piante (al 43% de la flora europea) de le quale 350 endemiche (7% de 'l
total).

Žerte olte na spece presente su pì teritori la à sotspecie endemiche de singole
aree (p.es. al orso bruno).



https://vec.wikipedia.org/wiki/Elena_Corner

Elena Lucrezia Corner Piscopia, cusì en venesian, Cornaro Piscopia en padovan e
itałian (Venesia, 5 de giugno 1646 - Pàdova, 26 de lujo 1684) ła xé stà na
fiłòxofa vèneta prima fémena laureada al móndo.

Elena ła gera ła quinta dei sette fiółi de Giovan Battista Corner e de Zanetta
Boni. El pare, chel partegnéva a na de łe più importante famégie venesiane, ła
ga vuo co Zanetta, fémena de povarìseme orìxene, na lónga rełasion durante ła
qual i xé nasui tuti i łóri fiółi: łóri i xé stà sénpre lexitimai a ła nàsida,
ma ła copia ła se ga sposada soło 'ntel 1654. Par via de łe orìxene de ła mare,
i dó xóveni maschi Francesco e Girolamo i no xé stà miga boni a eser scriti
'ntel Libro d'oro de ła nobiltà fin al 1664, có che el pare el ga otegnuo el
sospirà riconoscimento drio sborsar bén 105 000 ducai.

L'antiga famégia ła gera da sècołi cavada fóra da łe magióri magistrature de ła
Repùblica, ma ghe restava el prestixo del nome, dei schei e de ła cultura: el
nono materno de Giovan Battista, Giacomo Alvise Corner, el gera sta un siensiato
amigo de Galilei, só pare Girolamo, studióxo de fìxega, el gaveva creà na famóxa
biblioteca e na cołesion de quari e de struménti sientìfeghi.

Fórse Giovan Battista, có che el se ga réxo cónto de łe quałità de ła fióła, ghe
ga favoria en tute łe manière ła crésita cultural e el suceso pùblico: el gera
infati conpretamente maravegióxo che na fémena ła saltase fóra 'ntel canpo dei
studi e un tal exénpio de ecesion ła gaveria ancor più contribuìo a dar splendor
al nome de ła famégia. Ła stésa Elena ła senbrava saver del pur «van
compiaxeménto» mostrà dal pare, ma no ła ga vosùo darge dełuxion, anca se eła
non ła gavéva vogia de vadagnae un'erudision da mostrar en sałoti e academie.

De fato, a próva de ła sóa inclinasion a un'esisténsa partada, 'ntel 1665 Elena
ła se ga fata mónega benedetina, na sièlta che ła sénbra un comproméso co ła sóa
vocasion rełigióxa: par sta manièra qua, anca se ła osservava ła règoła
del'Órdene, ła podéva evitar ła recluxion monàstega e frequentar quel móndo
secołar 'ntel qual ła podéva catar la libartà e i mexi de 'ndar vanti coi propi
studi.

Xé sta cusì che a Elena el pare el ga vosuo sigurar ła megior istrusion: sói
insegnanti de greco i xé stao, fin al 1668, Giovan Battista Fabris, pàroco de ła
céxa de San Luca, e daspò Alvise Gradenigo, bibliotechèr de ła Marciana, chel
gavéva visuo par lóngo a Candia, méntre el canònico de San Marco Giovanni Valier
el ghe ga impartìo lesion de łatin. Elena ła ga inparà anca l'ebraico e el
spagnoło dal rabin Shemel Aboaf e ła teołogia da Felice Rotondi, che daspò el xé
deventà insegnante 'ntel Studio de Pàdova.

Dopo verghe invan domandà de łaurearse en teołogia al'Università de Pàdova (par
l'opoxision de qualche prełato) ła ga posuo łaurearse en fiłoxofia, dotorà che
ghe xé stà dato el 25 de giugno 1678. Łe sóe òpare łe xé vegnue fóra daspò 'ntel
1688 a Parma.



https://vec.wikipedia.org/wiki/El_Do%C5%82o

El Doło (it. Dolo) el xé un comun de 15106 abitanti 'nte ła Provincia de
Venesia, che'l parò se cata 'nte ła Diòcexi de Pàdova.

El teritorio del comun el se cata al séntro de ła Riviera de ła Brenta,
slargàndose su tute dó łe rive del Naviłio. In corispondénsa del séntro del
Doło, el Naviłio el se desdopia formando queła che ła xé ciamada ìxoła Basa.
L'àrea ła xé traversada da parici altri corsi de aqua, pìcołi rii e canałi di
scóło come ła Serioła Vèneta, el Serajo, el Brentonsin e'l Tergołin.

Łe orìxene del nome łe xé oncóra bastansa dubioxe. Łe prevałe oncó tre ipòtexe:
ła prima ła méte in rełasion ai Dauli, n'influénte faméja del posto; ła seconda
ła dixe che qua, 'nte ła seconda metà del Quatroxénto łe vegnéva portae persone
maciae de qualche criminałe; l'ùltima ła visina al'Ìxoła Dandolo, come ła gera
in antigo nominada ła xona infrà via Mazzini e via Dauli.

Ła nasùa del Doło ła xé bastansa rexénte. El primo documento che eło mensona
ciaramente el xé un bando del 1540 che'l revarda ła via Venesia-Pàdova ad villam
Dolli. Alguni parò i ritegne che el primo referimento el sia n'ato del 1241
che'l parla de na domina Jacobina soror domini Petri de Dolli, roba che ła daria
crèdito a chi che'l sostegne che el nome el vegna fora dal'antiga faméja dei
Dauli, dai quai i xé vegnesti i padovani Dotto. Un documento del 1451 el xónta
che sta faméja ła gaveva dà in soccida del bestian a un villico di Cà del Bosco,
un dei quattro colmełi che i formava el paéxe (i altri i gera el comun pìcoło
dei Seragi, el comun dei Seragi e l'ìxoła del Maltempo).

El xé ciaro parò che ła xona ła gaveva da èsare xà abitada da ténpo. Savémo, par
exénpio, che fin dal 1454 el se catava qua n'oratorio el gera soto el controło
de ła parochia de Fieso.

Ła cresùa del paéxe ła xé stada cauxada da ła slargadura econòmega venesiana (ła
Serenìsima ła ga ciavà el teritorio a Pàdova 'ntel 1405), dal XV sècoło revolta
verso ła teraferma. El xé stà sto qua el ténpo de major spiandore par el Doło
che'l xé deventà el séntro pì inportante de ła Riviera de ła Brenta. Na granda
spinta ła xé rivada anca dal'edifegasion de mołini.

Soto Napoleon Bonaparte (dal 1797), el Doło el xé deventà comun del Distreto de
Venesia. Daspò el 1815 ła xé partegnesta al Regno Lonbardo-Vèneto e, 'ntel 1866,
el xé intrà a fare parte del Regno d'Itałia.

Sìndico: Maddalena Gottardo (El Popoło de ła Libartà) dal 2010 Sentrałin
comunal: 041 5121911 Posta eletronica: urp@comune.dolo.ve.it



https://vec.wikipedia.org/wiki/Dorsoduro

Dorsoduro el xé un dei Sestièri de Venesia. El 12 de disenbre del 2007 el gaveva
15.586 abitanti (dei quai 4.763 i sta a ła Zueca e 1.535 a Saca Fìxoła).

El nome forse el saltaria fóra dal fato che ła zona ła gera na volta
particołarixada da un terén fermo (co ła schena dura), manco pien de pałui che
da altre parte.

El confina a nord coi sestièri de Santa Cróxe e San Poło, chei se cata vanti al
Rio Ca' Foscari e all Rio Malcanton; a est ghe xé el Canal Grando; a sud el se
fasa sul canal de ła Zueca, de fronte a st'ìxoła che ła xé dal'aministrasion
considerada parte del sestièr anca se ła ga na numerasion sìvica sóa.

Ła parte a ovest del sestièr ła xé costituia dal'ìxoła Mendìgoła, che ła xé
stada intrà łe più antighe xone de ła sità che ła xé stada abitada, desferénti
sècołi prima che Rialto ła devegnése séntro vital de Venesia (810).

Indove ghe gera st'ìxoła qua el xé stà daspò tirada su l'inportante Céxa de San
Nicołò dei Mendigoli che ła xé del XI sècoło.

Łe ìxołe tacade łe xé stade edificade daspò, fin chei xé rivai a ła Ponta de ła
Dogana, che ła tol sto nome perché qui ghe gera ła Dogana de Venesia.

L'ùltema àrea bonifegada ła xé stada ła parte che ła va da ła Dogana da Mar e el
monestièr (in pràtega, indove ancuo ghe xé ła baxéłega de Santa Maria de ła
Sałute).

Vanti al Canal Grando se pol véder Piasa San Marco ma l'ùnega maniera per
rivarghe ła xé traversar el ponte del'Academia.

El muxeo prinsipal el xé ła Gałeria del'Academia, ordenà dal pitor Giambattista
Piazzetta 'ntel 1750, e spostada in sti edifisi qua da Napoleon 'ntel 1807.

De granda inportanza ła xé anca ła Cołesion Peggy Guggenheim de arte moderna e
contenporànea, a Pałaso Venier dei Leoni, che na volta el gera anca abitasion
privada de ła sàntoła mericana, e el muxeo de arte contenporànea Pónta de ła
Dogana - Fondasione François Pinault, chel governa anca ła cołesion de Pałaso
Grassi, verto 'ntel 2009.

Qua ghe xé anca Ca' Rezonico, col muxeo del Setesénto venesian, Ca' Dario,
famóxa per ła fin tràxica de paréci sói paróni, e ła Scóła Granda dei Carmini.

Łe céxe più inportante łe xé ła Baxéłega de Santa Maria de ła Sałute, ła céxa de
Santa Maria de ła Corona dei Gavoti, ła céxa de San Nicołò dei Mendìgoli e ła
céxa de l'Anzoło Rafael.

I xé da véder anca el squero de San Trovaso e canpo Santa Malgarita, lógo de
incontrada per venesiani e studénti.



https://vec.wikipedia.org/wiki/Do%C5%82omiti

Łe Dołomiti (dite anca Monti tristi) e xe on grupo montagnoxo de łe Alpi
Orientałi, par convension dełimità a nord da ła Riensa e da ła Val Pustarìa, a
òest dal'Ixarco e l'Àdexe co ła vałe omónema, a sud da ła Brenta dal quałe se
tira fora ła Cadena del Lagorai al confin co ła Val de Fièm e a est da ła Piave
e dal Cador.

L'existensa de łe Dołomiti d'Oltrepiave, catà a est del fiume Piave, 'nte łe
province de Bełun, Ùdine e Pordenon (e anca en parta del'Austria, en basa
Carinsia), de łe Dołomiti de Brenta, catà 'ntel Trentin osidentałe, de łe
Dołomiti Picenine, enfrà Trentin e Vèneto, maca ła natura tanto convensionałe de
sta dełimitasion teritoriałe qua.

L'area dolomitica ła se stende en Itałia intra łe province de Belun - in do che
ghe xe a parte pi rilevante - Bolzan, Trento, Udine e Pordenon.

Le zima pi alte łe xe ła Marmołada (3343 m.), sevia da el Antełao (3264 m.) e łe
Tofane (3245 m.).

Le Dolomiti łe tiol el so nome dal naturaista francese Dieudonné Dolomieu
(1750-1801), che par primo el ga studià el particołare tipo de rocia
predominante 'nte ła regione (carbonà dopio de calcio e magnesio).

A genesi de sto tipo de roccia carbonatica ła scuminsia 'traverso l'acumuło de
conchije, corai e alghe calcaree in anbiente de mar tropicae (simile a l'atuae
bariera coralina de e Bahamas, e de l'Australia oriental). In particołare, sti
acumuli łi ga vu łogo int'el Triasego, sirca 250 mijoni de ani fa (par far un
confronto, el genere Homo el xe vegnù fora sol che 3 mijoni de ani fa), in xone
co łatitudine e łongitudine diverse asè da ła atual łocazion de łe Dołomiti,
dove esistea mari caldi e poco fondi. Sul fondo dei mari se ga 'cumułà zentinari
de metri de sedimento, che se ga trasformà soto el so stesso peso perdendo łi
fluidi interni e deventando rocia. Sucesivamente, el scontro intra ła placa
eoropea e ła placa africana (orogenexi alpina) el ga fato vegner su ste rocce
alsandołe piessè de 3000 m desora del łivel del mar.

El paesagio de deso, spigołoso e pien de dislivełi, el ghe par a l’ocio del
turista come un crogiolo disordinà de roce che no gh'entra gnente con le bariere
corałine. A determinar sta trasformasion łi xe stai: łi piegamenti e łe roture
de łe rocce łongo piani de scorimento (faglie), ai cui movimenti corisponde
altretanti teremoti; episodiche esplosioni volcaneghe e rełativi depositi;
erosioni diferensiałi łigae a łi agenti atmosfererghi e a łi piani de debołeza
ìnsiti inte łe roce.

L'inalsamento de łe roce dołomiteghe el va vanti 'ncora deso. Uncuó łe Dołomiti
łe mostran el biancor de łi carbonati de scojiera corałina, l'acutesa de łe roce
coinvolte inte łe orogenexi resenti, łe incixion de potenti agenti exogeni
(giazari, vento, piova, cicli de alternansa termega fredo-caldo).

Int'el futuro giołogico łe Dołomiti łe ndarà vanti a crésar inglobando novi
setori de roce spente da el scontro intra łe plache eoropea e africana (come par
ła cadena Himałaiana); ła sconparsa de sta spenta ła determinarà el prevałer de
łi agenti exogeni tendenti a sguałivar e adolsir el paesagio montan (cofà inte
łi Urali).

Fin a 1800 m. (versanti nord) o 2200 m. (versanti al sol) ła vegetazion ła xe
fata prinsipalmente da boschi de conifere (abete rosso, abete bianco e pin
silvestre), inte łe alte quote da boschi de firm e mughe. Ghe xe anca diversi
pascołi in alta cuota, cofà par exenpio ła Alpe de Siuxi o łi Altipiani
Anpezani.

Almanco sie parchi naturałi łi protege sta natura particołar. Vari comitati ad
hoc łi xe riusii a far ricognosar łe Dołomiti come Patrimonio de l'Umanità

Alcune fra łe łocałità de viłegiatura pi' conoseste prexenti inte łe vałade
dołomiteghe łe xe: Rocca Pietore ai pié de ła Marmołada (inte ła parte veneta),
Ałeghe inte ła Val Cordevołe, Falciade inte ła Val del Biois, Cortina d'Anpezo
inte ła Conca Anpezana, Ortixei inte ła Val Gardena, Canaxei inte ła Val de
Fasa, Cavałexe inte ła Val de Fieme, San Martin de Castrosa int'el Primier,
Araba inte ła Val de Livinałongo.



https://vec.wikipedia.org/wiki/Dexe

Dexe xe 'na locałità del comun de Venesia situà a nord-est de Mestre e conprexa
'nteła munisipałità de Favaro Veneto. Raprexenta l'ultimo sentro abità del comun
de Venesia prima del confìn co'Marcon. El nome xe łigà al fiume omonimo che
score 'rénte l'abitato.

Ła visinansa ad Altin fa pensar che in xona fusse ben diramà ła prexensa umana
sin da l'età romana. L'ipòtexi xe conprovàda anca dai numaroxi reperti
archeołogici catà (anfore, ceramiche, 'na vera da posso).

Durante el medioevo, el teritòrio xe decadùo e se gà salvadegà. El sentro s'a
sviłupà datórno ała céxa de Santa Maria Nassente, ricordàda xa 'ntel 1152 cofà
capeła co' fóntego batiximałe dipendente da ła parochia de Tesèra. L'antiga céxa
xe stàda butàda xo 'ntel 1940, co' xe stà ultimà l'atuałe edificio rełigióxo.

I tereni de ła xona, recuperà co' diverse òpare de bonìfega, gera posedimenti de
fameje patrisie (intra łe quałe i Collalto) e de monastièri ed istituti
rełigióxi co' sede a Venesia. Tutocio', come che se nòta su 'na carta, ancora
'ntel 1816 el teritòrio se caraterìxa par la prexensa de anpie selve, restànse
de ła granda foresta che un tenpo se esténdea da ła Łaguna de Venesia ałe
Prealpi Venete.

Neła parte meridionałe de l'abitato, in via Cimitero Dese, ghe xe 'na tóre
medievałe (ła cussì dita tóre de Dexe): alta debòto 20 metri, a piànta quadra,
guarnìa de merladura in sima, xe stà costruìa in ùltima intórno al XII secoło;
ła faseva verosimilmente parte de un sistema de presidi dei teritòri del pian,
che svòlxeva contemporaneamente el dovér de rimàrco, difexa e comunicasión .

Dexe xe servìo da alcune łinee automobiłisteghe de l'ACTV da l'area urbana de
Mestre, che ło cołega a Venesia e Mestre.

Inaxonta xe prexente in prosimità del centro abità un svincoło che se cata so'
l'A57-Diramasion Aeroporto che consente un fasiłe cołegamento co' l'A57
Diramasion de Mestre e l'aeroporto Marco Poło.



https://vec.wikipedia.org/wiki/Derrick

Derrick xe 'na serie tełevixiva połisiesca tedesca, ideà da Herbert Reinecker e
prodota da Helmut Ringelmann pa' ła Telenova Film- und Fernsehgesellschaft e ła
ZDF, dal 1974 al 1998. Protagonisti i atori Horst Tappert e Fritz Wepper. Inte
'l cast fiso deła serie figura anca el atore Willy Schäfer.

Ała regia, se alternava vari registi, quałi Alfred Vohrer, Helmuth Ashley,
Zbyněk Brynych, Dietrich Haugk, Theodor Grädler, Alfred Weidenmann, Jürgen
Goslar, ecc.

La serie xe stà girà par 25 stajon, par un totałe de 281 episodi, e ła xe 'ndà
in onda in 102 difarenti Paesi. Ła xe considerà ła serie tełevisiva de magior
suceso de tuti i tenpi.

In Germania, ła serie xe 'ndà in onda suła ZDF. Ła prima puntata xe stà trasmesa
el 20 de otobre del 1974, l'ultima (in prima TV) l'1° de majo del 1998.
Inissialmente, ła 'ndava in onda 'na volta al mese, e a partire dal 1978, 'na
volta ała setimana, el vénare de sera.

In Italia, ła serie xe 'ndà in onda sułe reti Rai co el titoło L'ispettore
Derrick. Ła prima puntata ła xe stà trasmesa su Raidue l'11 de xenaro del 1979.

La serie xe anbientà a Monaco de Baviera: protagonista xe l'ispetore capo
Stephan Derrick (Horst Tappert) deła squadra omiçidi, a cui se afianca
l'ispetore Harry Klein (Fritz Wepper).

Derrick riusirà sempre a risolvere i casi scavando inte ła mente dei sospeti. El
personajo de Derrick se contradistingue pa' ła so' pacatessa e speso anca pa' ła
so' "conprension" nei confronti dei asasini.

Oltre ała mùxiche originałi, inte ła serie xe stà inserìe vari brani famosi,
quałi Für Elise di Ludwig van Beethoven, Rivers of Babylon inte ła version dei
Boney M, La Mer de Charles Trenet, Theo, wir fahr'n nach Łódź di Vicky Leandros,
Don't Let Me Be Misunderstood dei Santa Esmeralda, Follow You, Follow Me dei
Genesis, Vado via di Drupi, Tränen lügen nicht di Michael Holm (cover de
Soleado), Another Day in Paradise de Phil Collins, ecc. e vari altri strumentałi
interpretà da Frank Duval

Tra łe numerose guest-star aparse inte ła serie (molte dełe quałi par pì
episodi, in parti difarenti), ricordemo: Michael Ande, Helga Anders, Gert
Anthoff, Werner Asam, Thomas Astan, Monika Baumgartner, Klaus J. Behrendt,
Stefan Behrens, Ekkehardt Belle, Anne Bennent, David Bennent, Heinz Bennent,
Martin Benrath, Ingrid van Bergen, Christian Berkel, Klaus Maria Brandauer,
Jacques Breuer, Horst Buchholz, Uwe Dallmeier, Dirk Dautzenberg, Michael Degen,
Karl Walter Diess, Volker Eckstein, Peter Ehrlich, Christoph Eichhorn, Constanze
Engelbrecht, Agnes Fink, Ilona Grübel, Michael Hinz, Sissy Höfferer, Curd
Jürgens, Wolfgang Kieling, Erland Erlandsen, Jan Hendriks, Lisa Kreuzer, Tilly
Lauenstein, Klaus Löwitsch, Siegfried Lowitz, Amedeo Nazzari, Lilli Palmer,
Peter Pasetti, Roswitha Schreiner, Scialpi, Susanne Uhlen, Judy Winter,
Klausjürgen Wussow, ecc.



https://vec.wikipedia.org/wiki/Dar_es_Salaam

Dar es Salaam la xe la cavedal de la Tanzania. El nome el xe de origine araba e
el vol dir casa de la pace. El nome originale da la sità el xera Mzizima, forma
corta de Mji wa Uzima – sità de la totalità (intesa come posto dove se vive nel
benessere). Co do milioni e mezo de abitanti, Dar es Salaam la xe la sità pi
grande de la Tanzania.

Dar es Salaam la xe sempre stà na zona de marcà tra i abitanti neri e i marcanti
arabi-omaniti, indiani e persiani. Anca ancò el porto el xe el pi grande de el
paexe e tute le esportasioni (cafe, cotone, agave, medisine, pel) le pasa d eqi.
El primo eoropeo a rivar qi l’è stà Albert Roscher de Amburgo en tel 1859. En
tel 1866, Seyyid Majid, sultano di Zanzibar, gha dato el nome atuale. La sità la
xe stà mesa soto el controlo todesco en tel 1887 co l’arivo de la Compagnia de
l’Africa Orientale Todesca. La colonia todesca la xe terminà co la prima guera
mondiale, co i inglexi gha vinto la batalia de Kisumu e i gha cambià el nome en
Tanganica. Dopo l’indipendensa (1961) el Tanganica el gha fato na federasion co
Zanzibar, creando la Tanzania. En tel 1973, el governo de la Tanzania al gha
deciso de spostar la cavedal a Dodoma. El cambiamento no el xe mai stato fato
del tuto e Dar es Salaam continua a esar la cavedal de facto.



https://vec.wikipedia.org/wiki/Danilo_Sarugia

El ga tacà ła cariera giornałistega come inviato del Corriere Lombardo e del
setimanałe Milaninter, sucesivamente el xe pasà al periodico Nevesport. El ga
cołaborà co' i giornałi Roma, Il Mattino, Il Giornale di Sicilia.

Dal 1981 al 1985 el xe sta anca el diretore responsabiłe deła rivista Inter
Football Club e capo uficio stanpa de ł'Inter, mentre dal 1986 al 1995 el xe sta
redatore del giornałe La Notte.

'Ntel corso dei ani'90 el ga tacà a 'ndar drio łe partìe de canpionato de
ł'Inter 'nte łe emitenti rejonałi deła Łonbardia, prima a Antenna 3 e po a
Telenova.

Ła so bravura de tełecronista sportivo i ło fa fato diventar popołare 'ntel
corso del programa Diretta Stadio...ed è subito goal, (1999-2003) on talk-show
in onda so Italia 7 Gold condoto (in chel periodo) da Giorgio Micheletti; oltre
a comentare łe partìe de canpionato, Sarugia el xe sta tełecronista dełe partìe
de Coppa UEFA 2001-2002 Valencia-Inter e Feyenoord-Inter, trasmese da
ł'emitente, al punto da esare definìo el pì grande interołogo vivente par via
dełe so conosenze so ła storia interista.

Łasà Diretta Stadio...ed è subito goal, el xe pasà dal ruoło de tełecronista al
ruoło de opinionista tornando prima a Telenova (2003-2004) e po' a Italia 7 Gold
(dal 2004). Atualmente el cołabora con Il Gazzettino de Venesia e Metro.



https://vec.wikipedia.org/wiki/Daniele_Manin

Daniele Manin (Venexia, 13 majo 1804 – Parigi, 22 setembre 1857) el xe stado un
patriota e politico venexian.

Manin el vegnea da na fameja ebrea e a la nascita i lo ga registrado come
Daniele Fonseca. In seguito la fameja la se ga convertìo al catolicesimo e, come
jera soliti far i ebrei de l'epoca, la ga tolto el cognome del padrino de
batesimo, che jera so fradelo de Ludovico Manin, l'ultimo doxe. Par na
coincidensa, donca, el cognome patrisio fin alora associado a la fine de
l'indipendensa de Venexia el vegnarà ora associado a la ritrovata libertà.

Dopo aver ciapà la laurea in giurisprudensa a Padoa nel 1821, Manin el se ga
dedicà a l'atività forense in te la so sità.

Messo in preson dai austriaci par la so atività patriotica, el xe sta liberado a
furor de popolo el 17 marso 1848 insieme a l'altro patriota Nicolò Tommaseo. A
la successiva proclamasion de la Republica de San Marco i lo ga eleto
Presidente, e durante l'assedio de la sità nel 1848-49 el ga dato prova de
inteligensa, corajo e fermezza. Costreto a l'esilio dal ritorno dei austriaci,
el ga vissù poi a Parigi dando lezioni de lengua italiana e conservando l'amor
par la so patria. El ga anca contribuìo a fondar la Società nazionale italiana.
El morirà el 22 setembre 1857 a Parigi.

La salma la xe rientrada a Venexia el 22 marzo 1868, sirca du ani dopo l'anesion
a l'Italia de Venexia a la fine de la Terza guera de indipendensa, vegnendo
acolta co na festa funebre in Piaza San Marco, presedùa da una procesion
funebre, longo la Riva dei Schiavoni.

So fio Giorgio (1831-1884) el sarà anca lu patriota: uno dei "Mile" de
Garibaldi, ferìo a Calatafimi.



https://vec.wikipedia.org/wiki/Congreso_de_Verona

El Congreso de Verona (conosesto anca come Congreso dei Grandi) el se ga fato
dal 9 al 14 de otobre 1822.

El Convegno el xe sta convocado dała Santa Ałeansa (organizassion creada a
Parigi el 26 de setenbre 1815 da Prusia, Russia e Austria, e ała qual a gaveva
aderio anca Fransa, Piemonte, Paesi Basi e Svezia) al qualł a ga partesipà i
governanti de quaxi tuti i Stati d'Eoropa.

Tra i partesipanti a ghe gera ł'Inperador d'Austria, ło Zar de Russia, i re de
Prussia, de Napułi, de Sardegna, Parma, Toscana, Modena, i rapresentanti deła
Fransa, el duca de Wellington rapresentante ł'Inghiltera, el prinsipe de
Metternich e monsignor Spina in rapresentansa del papa, e pareci altri
rapresentanti.

Una dełe decixion piasè inportanti ciapae dałe grandi potense, a xe sta el
mandato dà ała Fransa de Luigi XVIII, a intervegnere par reprimare el goerno
costitussional de Madrid e restaurare el governo asołudo del re Ferdinando VII:
ciò che ga dà scuminsio ała sucesiva Spedission de Spagna.



https://vec.wikipedia.org/wiki/Clasificaxion_de_Gell_e_Coombs

Ła Clasificaxion de Gell e Coombs ła riguarda i diversi tipi de reaxion
imunitarie del'organismo e la xe sta fata nel 1963 da sti do imunologi inglesi.
Ancò ła sarìa un fiatin masa schematica, ma ła conserva ancora ła so vałidità e
ła so praticità. Par Gell e Coombs, łe reaxion imunitarie łe xe de 4 tipi.

Ła xe na reaxion imediata, ligà all'axion de specifiche imunoglobuŀine E, o IgE,
che xe anticorpi che se taca da na parte al'aŀergene e da l'altra ai mastociti e
ai granułociti basofiłi, çełułe del'organismo che le ga drento diversi granei
pieni de mediatori chimici. Quando che se forma sto ponte
ałergene-IgE-mastocita, vien sgranà fora tuti i mediatori chimici, che provoca
diłataxion dei vasi del sangue, crèsita deła permeabiłità vascołare e contraxion
deła muscoładura dei bronchi. El tuto in pochi minuti, masimo mesora. Reaxion de
1° tipo łe pol dare asma, rinite, congiuntivite, orticaria, sintomi de ałergia
ałimentare, anafiłasi.

Łe vien ciamà anca reaxion citotosiche parchè łe çełułe łe vien desfà da dełe
imunoglobułine G o M, IgG e IgM, che łe se taca ai antigeni dełe menbrane dełe
çełułe stese. Par far questo, sti anticorpi i ga bisogno che ghe sia el
conplemento. Un esempio de reaxion de 2° tipo xe ła emołisi da medesine.

Łe xe ligà al fato che se forma dei conplesi antigene-anticorpo, tacà insieme,
che i xe solubiłi e i se deposita sui tesuti, màsima sui vasi e sui glomerułi
dei reni. Quando che riva anca el conplemento, se scadena na forte reaxion
infiamatoria. Tuto el vien fora nel giro de 8-10 ore. Małatie da reaxion de 3°
tipo xe tante de quełe da łavoro, come el polmon del contadin par esempio, e
çerte małatie dei reni.

Łe xe reaxion fate da çełułe, da ipersensibiłità ritardà. Qua no xe in canpo i
anticorpi, ma dełe çełułe del sistema imunitario, i łinfociti T, che cołe so
sostanse che i łibera, łe łinfochine, i desfa çełułe e bateri e i stimoła na
forte reaxion infiamatoria anca de altri elementi (macrofagi e granułociti
neutrofiłi). I tempi che ghe vol parchè se sviłupa tuta ła reaxion i xe de 24-48
ore. Małatie da reaxion de 4° tipo xe i esèmi da contato o dermatiti da contato,
che i vien fora, anca questi, tante volte in tel ambiente de łavoro.



https://vec.wikipedia.org/wiki/Citrullus_lanatus

L'angùria o cocómaro la xe 'na pianta deła fameja dełe Cucurbitaceae, inteła
orìʒʒene provegnente dała Africa tropicałe.

El nom cocomaro (o mejo, cocomero), come ło ciama inteła Itałia del tsentro et
del sud, el deriva dal latin cucumis (zetriol). Intel Sud el xe par altro anca
el termin mełone d'acqua. El nom anguria, usà intel Nord, in Sardegna et intel
Sałento el deriva inveçe dal greco tardo angurion (tsetriol, sempre),
propagatosi atraverso ła dominassion bizzantina a partir dal Esarcà de Ravenna

El fruto el gha un drentro de cołor roßo o ʒało (raramente), pien de semi, che i
pol eßar mori, ciari o ʒałi. La polpa xe piena de acqua (pießé del 90 parçento)
et el contenù in ʒùcari singołi la rende particołarmente doltse. El contien
inoltre un cospìcuo quantitativo de Vitamina A (lipoßołubiłe) e Vitamina C
(idroßołubiłe). I cocómari i xe catabiłi taßativamente inteła istadéła, da majo
a setenbre.

Tra i bai, el paraßita piessé importante el xe el afide Aphis gossypii. Tra łe
małatie da fonghi le ghe xe el oidio (causà da Erysiphe cichoracearum et dal
Sphaerotheca fuliginea), la peronospora (causà da Pseudoperonospora cubensis),
la mufa griʒʒa (causà da Botrytis cinerea) et el nerume (causà da Alternaria
alternata). Tra le micotossine, la ghe xe la patułina.

La polpa del cocómaro, de cołor rosso et piena de semi, la xe costituìa par
oltre el 90 parçento de acua, ma la contien anca un discreto quantitativo de
ʒucari, sora tuto frutòsio, et vitamine A, C (8.1 mg), B e B6.

In Itałia el cocómaro el se magna de norma tajà a fete o in mazzedogna. Intełi
paesi tropicałi el se magna speßo tajà a dadeti servì su un vaßojo aßiéme ad
altri tipi de fruta, co fà ananas, mango e papaja.



https://vec.wikipedia.org/wiki/Chorus

El chorus xe un efeto ełetronico par strumenti muxegałi ełetrificài o
ełetronici, el cui fin xe queło de simułar ła conprexensa de più sorgenti sonore
del steso tipo, come che capita par un coro de voxe o un duo (o più) de
strumenti muxicałi conpagni che sona ła stesa spartiùra.

Ła strutura de ł'efeto consìste in un mixer che ragrupa, oltra al segnal de
intràda sofistegà, una o più voxe suplementari da staltro recavàe mediante
ł'utiłixo de łinee de retardo (anałogiche del tipo BBD nei paraménti più veci,
opur digitałi co' conversion A/D + retardo digitałe + conversion D/A in quełi
più recenti). El mixer riunirà partanto più segnałi audio, co' faxe e altésa
lixiermente difarenti, xenerando cussì ła sensasion de più sorgenti simultanee.
El tenopo de retardo vien xeneralmente modułà co' un osiładór a basisima
frequensa (LFO), in modo de aplicar un efeto Doppler al son, cussì da alsarghene
e sbasarghene par scałinasion el pitch e simentàr picołe difarense de faxe.

Un exenpio de chorus màsima sofistegà se pol trovar nei sintatixadori ARP Omni e
ARP Omni II: esendo 'na sesion del strumento prinsipalmente un simułador de
łoquèstre ed archi, el segnal direto no vien remeso a ł'insìda, dao che nisun
viołinista pol tegnir ła nota del strumento asołutamente stabiłe come i
xeneradori sintetici; el segnal quindi vien introdoto in tre łinee signałàe de
retardo in parałeło, łe cui frequense de modułasion xe regołàe su periodi primi
infra łori; in sto modo, ł'efeto corałe no sarà mai ripetitivo, proprio come che
xe capità in un insieme de archi dal vivo. Łe tre "voxe" cussì rixultanti xe
quindi ragrupàe 'ntel mixer de insìda, reałixando un efeto un mucio
reałistico[1].

El brevéto orixinal del chorus ARP Omni
http://www.till.com/articles/arp/patents.html#US04144790



https://vec.wikipedia.org/wiki/Caval_(architetura)

An caval al è an elemento architetonico che al materjaliza al principio
costrutiu de 'l triangol, cioè la pì senplice strutura reticolar isostatica che
se pode far.

Al caval al gnen doperà par cener sù an quert a do falde aonde che no ghe n'è an
mur portante.

Al caval al gnen fat co trau de legn sagomadi prim de gner metesti 'te 'l so
posto. Prim se sagomea al gross, podopo gnen metest insjeme i toch a piè d'opera
e co 'l segon se ripassa tuti i punti de contato, in modo che i conbacie polito.
Na olta fata sta operažion se smonta i cavai e se torna a meterli insieme te 'l
posto aonde che i à da star. I diversi toch de legn podaree star fermi solche
par isostaticità (te 'l pjan) e par atriti e simetria de sforž (te 'l spažio),
ma comunque par sicureža se i fissa co ciodi o, secont le nove norme, co stafe
inbolonade. I trau che se dopera a far al caval de solito i è de roro, laress o
Pež.

Al toch orizontal, che al è sojeto a 'n sforž de tražion, al gnen ciamà cadena,
quei de stravers, sojeti a conpression no uniforme, a taj e a flession par via
de 'l cargo distribuì diagonal che la ghe manda la falda, i se ciama ganbe da
caval. Al toch sù in žima, sojeto a conpression, al se ciama omenet.



https://vec.wikipedia.org/wiki/Carlo_Lodoli

Carlo Lodoli (1690 - 27 de otobre 1761) el xe sta on architeto teorico venesian,
noto anca par ła so atività de insegnante; ła so opara ła ga anticipà el conceto
moderno de funzionałismo. El xe sta a volte ciamà el "Socrate" de ł'architetura
poiché tuti i so scriti i xe 'ndai perdui e łe so teorie łe xe note soło
atraverso quanto riportà dai so ałievi e da altri autori. El gera padre
francescan del convento San Francesco deła Vegna de Venesia.

Girolamo Zanetti el aferma che Lodoli el ga inpiegà 20 ani a terminar ła stexura
del so tratato so ł'architetura, ma el se ga rifiutà di publicarlo. Francesco
Algarotti el ga sercò da parte so di rendare noto el pensiero de Lodoli 'nte ła
propria opara Saggio sopra l'architettura (1757), anche se inte 'na forma on fià
atenuada, enfatisando ł'imitasion pitosto che el rasionałismo anti-baroco de
Lodoli.

A xe sta Andrea Memmo che el ga tentà de rendare giustisia ałe teorie de Lodoli,
'nte ła so opara Elementi d'architettura lodoliana (1786); de ł'ano sucesivo a
xe ła prima edision de ł'unico łivro che el porta el nome de Lodoli, Apologhi
immaginati (1787): 'na racolta de diti e de storie, speso paradosałi, cuntà ai
so amighi e ai so ałievi.

Tra el 1739 e el 1751 Lodoli el ga avudo ł'incarico de Padre General Comisario
de Tera Santa a Venesia, e chi el se ga dedicà ała restaurasion (1739–43) de
ł'ospisio par i pełegrini aneso al monastièr. Questo el xe sta el so unico
łavoro pratico.



https://vec.wikipedia.org/wiki/Cape%C5%82a_dei_Scrovegni

Ła capeła dei Scrovegni (deta anca deła Arena) xe na cexa che ła se trova nel
sentro storico de Padova e ła ospita el famoxisimo ciclo de afreschi de Gioto
che risałe ai primi ani del XIV secoło, considerá uno dei capołavori del'arte
ocidentałe. Internamente ła xé lunga 29,26 metri, larga 12,80 e alta al masimo
8,48.

Intitołà ała stanga dea Carità, ła capeła xè stà costruia e afrescà tra il 1303
e i primi mesi del 1305 su ordine de Enrico Scrovegni, richisimo banchiere e
strosin padovan, come oratorio privato e futuro mauxołeo familiare. Ła gà fata
afrescare dal fiorentin Gioto, che el gaveva lavorà pa' i francescani de Assisi
e de Rimini, e che el gera a Padova par dipingere al interno dea Baxilica de
Sant'Antonio. I leterati de chel tempo Riccobaldo Ferrarese e Francesco da
Barberino i gà certificà ła prexensa de Gioto al cantiere e quindi ła capeła xé
una dee poche fra e só opere che ghe vien atribuie co certesa. Anca ła data poe
esere considerà atendibie: el teren xé stà comprà da Scrovegni nel 1300 e el
vescovo de Padova Ottobuono di Razzi gaveva dà l'autorixasion a costruire prima
de esere trasferio a Aquileia nel 1302. Nel 1303 xé stà poxà ła prima fondasion
(o almanco ła consacrasion dea tera). Il 1º marso 1304 papa Benedetto XI gà
conceso ła indulgensa a chi che gavese visità ła capeła, che xé stà consacrà el
25 marso 1305. Se pensa che i afreschi sia stà exeguii tra el 1304 e el 1306 o,
secondo altri studi, nel periodo 1308-1310.

Gioto el gà dipinto tuti i muri interni del'oratorio co un progetto iconografico
e decorativo unitario, ispirà da un competente teologo agostiniano, che secondo
G. Pisani gera Alberto da Padova. Tra e fonti doparae ghe xé stà diversi testi
agostiniani, i Vangei apocrifi del pseudo-Matteo e de Nicodemo, ła Legenda Aurea
de Jacopo da Varazze e, par picoi dettaji iconografici, e Meditasion suła vita
de Gesù del pseudo-Bonaventura, oltre a testi deła tradision medievae cristiana,
tra cui l'antico El Fixiołogo.

Nel 1305, quando che i lavori gera drio finire, i visini frati Eremitani gà
protestà parché in corso d'opera ła capeła gera stà ingrandia rispeto al progeto
e ła gera drio trasformarse ne na cexa vera e propria co un campanie.
Probabilmente in seguito a ste proteste, ła cexa xé stà ridimensionà nea parte
de l'abside, come che confermaria ła datasion al 1320 dei afreschi deła stesa
abside. Xé in ogni caxo sicuro che l'atuałe campanie visin ała capeła no el xé
originałe.

Ŀa capeła, acquisia dal Comune de Padova nel 1880, ła gera cołegà in origine co
un ingreso laterałe al pałaso Scrovegni (che deso no el esiste più), costruio
visin ai resti deła arena romana, sora ai quai ghe xé deso el spiaso davanti
l'entrata deła capeła. Dal'Otosento ła capeła xé stà diverse volte restaurà co
scrupoło, garantendo cusì l'odierno otimo stato de conservasion.

A diferenza dei afreschi del Domo de Assisi, al ciclo dei Scrovegni gà partecipà
sicuramente Gioto e se ritien che el contributo deła botega sia stà bastansa
limità. Se nota ła prexensa de più man, sopratuto nee raprexentasion secondarie,
ma in generale e sene e vien atribuie al maestro fiorentin. I epixodi in cui xé
più evidenti i contributi dei aiutanti xé quei deła vita deła Vergine, l'Ingreso
a Gerusałeme, l'Ultima Sena, ła Saita al Calvario, i medaioni deła volta e dełe
fase decorative, alcune ałegorie a monocromo e el Giudisio Universałe.

Suła cronołogia interna del ciclo no ghe xé acordo tra i studioxi: alcuni
sostien che ła reaixasion sia ndà secondo el sviłupo dełe storie e chi sostien
l'oposto. I restauri recenti gà confermà, suła baxe dei intonaci, che ła stexura
gà seguio sostansialmente ła sucesion storica dei avenimenti, a partire dałe
sene superiori.

L'interno xé a navata unica co volta a botte e pareti lisce, sensa nervature,
ideai pa ła stexura de afreschi; sul lato del'altare se trova un coretto,
afrescà verso il 1315-1325 da un giotesco locałe, el cosideto "Maestro del coro
Scrovegni" co Episodi deła vita de Maria Vergine: Funerai, Tranxito, Asunsions e
Incoronasion, oltre a fase co Santi. Ŀa luneta sora el tabernacoło mostra el
Redentore, l'Orasion nel Getsemani e ła Flagełasion, opere de Gioto. Na Madona
col Puteo dentro na nichia xé atribuia a Giusto de' Menabuoi e riferia ała
seconda metà del Trexento.

Sul'altare deła capeła ghe xé e tre statue rapresentanti ła Madona col Puteo e
dó angei, opera de Giovanni Pisano, el scultore più famoso de chea epoca, ciamà
da Enrico Scrovegni steso.

I afreschi xé organixai in quatro fase sudivixe in panei incornixai co dipinte e
storie dei personagi prinsipai. Ŀa forma asimetrica deła capeła, co sie finestre
solo su un lato, ga determinà el inserimento de dó riquadri nei spasi tra e
finestre, e suła parete oposta ghe ne xé stà ricavai dó dea stesa mixura.

El ciclo pittorico, incentrà sul tema deła salvesa, comprende più de quaranta
scene dee Storie de Cristo e de quełe che e gà precedue (Storie de Gioachino e
Storie de Maria), fin ała Pentecoste. Suła controfaciata se trova un grande
Giudisio Universałe.

Ŀa storia parte dała sena deła Gioacchino mandà via dal Tempio visin l'arco
trionfałe, e ła prosegue verso l'ingreso co e Storie de Gioachino e Ana; ła
riprende suła parete oposta co e Storie die Maria fin ała luneta sora l'altare
dove che se trova l'Annunciasion. Sul liveło soto ghe xé ła Visitasion, che
segna ła fine dełe storie mariane e l'inisio dełe Storie de Gesù, che se xviłupa
lungo i dó registri sentrałi. L'ultimo riquadro el prexenta ła discexa deło
Spirito Santo sui apostołi (Pentecoste). Subito soto ghe xé quatordexe Alegorie
a monocromo che simbołegia i Visi (Stultitia, Inconstantia, Ira, Iniusticia,
Infidelitas, Invidia, Desperatio), e quatro Virtù cardinai, Prudencia,
Fortitudo, Temperantia, Iusticia, e e tre virtù teologałi, Fides, Karitas,
Spes), alternae a finti marmi. El nome del visio o deła virtù xé scrito in alto
in latino e el spiega e imagini. Vizsi e virtù se frontegia a copia, simboło del
percorso verso ła beatitudine, da fare superando con l'aiuto dełe virtù i
ostacoli dei visi corispondenti.

E sene xé incornixae co fase decorative ornate intervałae da composisioni che
raprexenta episodi dell'Antico Testamento, contrapunto ideałe co e sene del Novo
Testamento nei riquadri principałi, o busti di Santi.

El caratere de ex voto deła capeła xé raprexsentà nel Giudisio universałe, dove
xé rafigurà el Scrovegni che el ghe ofre ała Madona, afiancà da san Giovani e
santa Caterina d'Alesandria, un modeło preciso deła capeła stesa pa guadagnarse
el paradiso.

Gioto gà calcołà co gran precixion el punto de vista ideałe al centro
del'oratorio e el gà disegnà l'intelaiatura tra i panei in modo che ła para un
finto baxamento in marmo co loge sovraposte. Ła fonte de luce ła xé in armonia
co ła luce prexente nełe sene. De particołare efeto xé ła prexensa dei cosideti
coreti, dó finte stanse che se verxe al'altesa del primo registro tacà al coro
vero, che e fa intravedere dełe volte a crociera in prospetiva.

Importante xé anca el socoło a riquadri marmorei in baso, usà pa ła prima volta,
che gavarà un gran séguito nei dó secoi sucesivi. In sti riquadri se trova e
Virtù e i Visi a monocromo che a sò volta sarà i prototipi de un genere a
larghisima difuxion, come nei caxi dei sportei esterni dei polittici fiaminghi,
ałe lunete neła Camera deła Badesa del Correggio.

El sofito xé fato a volta con stełe a oto punte (simboło dei santi) su un cieło
blè oltremare, cołore simboło deła sapiensa divina. El xé traversà da tre fase
trasversai che crea dó grandi riquadri co al sentro dó tondi dove ghe xé
rafigurà ła Madona col Puteo e el Cristo benedixente; tuto intorno ghe xé oto
Profeti (sete neviìm del'Antico Testamento e Giovani Batista), quatro par
riquadro. E tre fase traxversałi e gà decorasion simiłi a quełe dełe
incornixadure dełe pareti, co inserti che rafigura Santi e angeli in quea più
visina al'altare, e Santi ne staltre dó.

El portałe xé simboło deła Fede in Cristo mentre ła luce sołare del'alba che
entra dała rotonda finestra del'abside xé ła luce del Cristo risorto. Suła volta
stełà ghe xé ea imagine del Cristo Pantocratore benedixente co połexe, anułare e
mignoło unii a simboło deła Santisima Trinità, mentre indice e medio xé
intreciai (simboło deła dopia natura umana e divina de Cristo. Ła idea de Dio
trino e uno ła se ripete co varie simbołogìe. Tre xé e absidi, nel'arco
trionfałe un triangoło unise el trono de Dio Padre co l'arcangelo Gabriełe, a
sinistra, e l'Anunciata a destra. Suła parete de fondo, Cristo-Giudice xé vegnuo
xó dal trono-trifora. Tre volte e porte de Gerusaeme, tre volte el tabernacoło
del Tempio, tre volte el cenacoło, tre volte l'asino cristòforo (Nadałe, Fuga in
Egito, Palme).



https://vec.wikipedia.org/wiki/Canar%C3%A9gio

Canarégio el xé un un sestièr de Venesia. El 12 de disembre 2007, el sestièr el
gavéva 13.169 abitanti.

El sestièr de Canarégio el xé el secóndo sestièr de ła sità per estension, daspò
Casteło, ma queło abità da più xénte. Canarégio infati el xé squaxi
conpletamente tuta ła parte de ła sità sóra del Canal Grando, 'ndando da ła
stasion de Santa Lucia (nùmeri bassi), a nord del sestièr de Santa Cróxe al qual
el xé cołigà col Ponte dei Scalzi e el Ponte de ła Costitusion, fin a Casteło,
col qual el confina a est e a sud squaxi per intèro, col'escluxion de ła
parochia de San Cansian chel confina col Canpo San Bórtoło, 'ntel sestièr de San
Marco.

Ła via de aqua prinsipal el xé el Canal de Canarégio, chel cołiga el Canal
Grando con ła łaguna. El xé el soło canal drénto al séntro stòrego, a parte el
Canal Grande, chel xé traversà dai vaporeti.

Se pénsa chel nome el salti fóra dai grandi canèi chei ghe gera có che ła xona
no ła gera ancora abitada. Sta ipòtexi ła xé stostegnua anca da un documento del
1410 chel dixe:«Cannaregio impercioché era chanedo et paludo con chanelle».

N'altra ipòtexi, manco da créder, ła dixe che l'orìxene ła xé Canal Regio,
riferìo al canal de Canarégio. Per vèro sta qua ła xé na svariada che ła se cata
in qualche mapa austrìaca. Anca ła pronunsa co ła e streta ła xé na prova che
sta téxi no ła xé bona.

Na tersa ipòtexi el cołiga Canarégio al łatin canaliculus (canal pìcoło), chel
pol revardar un ramo del Marzenego chel sfoxa 'nte ła łaguna e chel mandava
corénte d'aqua dolsa che 'nte łe ore de basa marea łe pasava adónca fin drénto
al canal de Canarégio. Sta ipòtexi ła saria suportada da qualche testimoniansa
che ła vien fóra dal XI sècoło che ła ciama el łógo Canaleclo o Canareclo.

Durante el XIX sècoło in sto sestièr qua i ga fato, soto dominasion asbùrgica,
el primo cołigamento terestre infrà Venesia e ła teraferma, con ła costrusion de
ła stasione de Santa Lucia come pónto de rivo del pónte feroviario intrà Mestre
e Venesia. De conseguénsa a sta roba, 'ntel 1858 el xé stà fato el terso pónte
sul Canal Grando, el Ponte dei Scalzi, propio tacà a ła stasion.

Canarégio el xé sénpre stà considera un sestier roso e popołar. Łe xone che łe
xé revoltàe verso ła łaguna (Bagia del Re, Chiovere, San Girolamo) fin ai anni
setanta łe se pensava che fuse piene de xénte condanà per terorismo. Na serie de
intervénti de riquałificasion, asieme al'edificasion de nóvi edifisi
rexidensiałi su pasade àree industriałe sbandonae, i ga perméso che ła xona deso
ła sia perfetamente bona per vìverghe.

Propio in sto sestièr qua se cata el Gheto de Venesia, indove se pol rivar co un
sotopòrtego catà ai pie del Ponte de łe Gułie e sul qual se pol ancuo véder i
pòłexi in fero de łe porte che 'ntei ténpi antighi i serava el Gheto 'nte ła
note.

L'alteria prinsipal del'intrego sestièr el xé el grando percorso stradal chel
porta da ła stasion de Santa Lucia a Rialto. Sta caminada qua de, a ocio, 25
minuti ła scoménsa ai pie del Ponte dei Scalzi (lai Canal Grande) e de ła céxa
de Santa Maria dei Scalzi e ła finise 'ntel Canpo dei Santi Apòstołi.

Ła tradision ła ciama sta caminada co più nomi: ła denominasion più famóxa ła xé
quea de Strada Nova, ma ła xé conosua anca col nome de via Vittorio Emanuele II,
o coi nomi de ogni tóco che ło conpone.

Al'estremo nord de Canarégio e de Venesia, infrà el Gheto, ła Céxa de
Sant'Alvise e ła céxa de ła Madona de l'Orto se cata lónghe fondaménte riche di
łocałi xoveniłi.

Daspò łe céxe xà dite, davèro bełe e inportante ła xé anca ła céxa de Santa
Maria dei Miràcołi, catada al'estremo sud del sestièr e primo exénpio de cèxa
rinasimental a Venesia, ła Céxa dei Santi Apòstołi e ła céxa dei Gesuiti (Santa
Maria Asunta).



https://vec.wikipedia.org/wiki/Canal_de_Sici%C5%82ia

El canal o streto de Siciłia (Canałe de Siciłia in siciłian, in مضيق صقلية),
Canal de Sicile o Canal de Tunis in fransexe) xe el trato de mar del Mediteraneo
conprexo tra ła Siciłia (Trapani) e ła Tunixia.

Pròpio al centro del canałe steso se cata l'ìxoła de Pantełerìa. 'Ntel so ponto
pì streto, tra Capo Feto, 'rente Maxara del Vało e Capo Bon, darente de El
Haouaria, xe łargo sirca 145 chiłometri.

Plinio Il Vecchio aferma che gera dito "mare Sicuło" el trato de mar Mediteraneo
conprexo infra l'ìxoła de Siciłia e Creta.

In inglexe xe ciamà Streto de Siciłia, in fransexe xe conosùo anca cofà "Canałe
de Capo Bon" o "Canałe de Kelibia", co' riferimento rispetivamente a ła penìxoła
e ałe sità tunixine che sera ła riva meridionałe del canałe.

Ła difarensa infra łe nomenclature streto e canałe dipende dal tipo de mase
d'aqua coinvolte. Se questa prexenta carateristeghe chimico-fixiche (fisésa,
sałinità, tenperatura) conparabiłi fra łori ałora se parlarà de "canałe" se
invese łe carateristiche xe disimiłi se parla de "streto".



https://vec.wikipedia.org/wiki/Canal_Grando

El Canal Grando (per i venesiani anca Canałaso) el xé el prinsipal canal de
Venesia. Łóngo sirca 3800 metri (łarghesa dai 30 ai 70 m, profondità media 5 m),
el divide en dó parte el séntro stòrego trasando na "S" roversada che ła va
dal'entrada del Ponte de ła Libartà al Basin de San Marco.

El xé fiancà per tuta ła łonghesa da maravegióxi edifisi, en gran parte dei
sècołi fra el XII e el XVIII, chei mostra el benèser e l'arte creai da ła
Repùblica de Venesia, faxéndoło un dei sìnbołi de ła sità. Ogni an i venesiani i
ghe revive tradision secołare de ła Serenìsima come ła Regada Stòrega.

Dópo un corto tóco en diresion sud-est, al'altesa del Pónte de ła Costitusion el
gira a nord-est per descriver na granda ansa łóngo ła qual se cata el Pónte dei
Scalsi e ła confluensa del Canal de Canaregio, e che ła finise al Pónte de
Rialto, l'unego antigo frai pónti e famóxo come el canal steso. Da qui el va
vanti verso sud-ovest e dópo a sud (dópo ła "volta de Canal") e infin a est dal
Pónte del'Academia a ła Punta de ła Dogana. In sto percorso qua el toca sinque
dei sie sestièri, el tol 45 rii minori e el xé superà da sete pónti (quatro
pedonałi, dó automobiłìstisi e un feroviaro). El più resente el xé el Ponte de
ła Costitusion, progetà dal'architeto Santiago Calatrava per cołigar el piasal
de ła Stasion de Venesia Santa Lusia co Piasal Roma, caołìnea de łe lìne
automoblìstiche del'Azienda Consorzio Trasporti Venezia.

Fiume intorno al qual ła sità ła xé nasua, séntro vital dei tràfeghi de ła
Serenìsima per tuto el Medioevo, el Canal Grando el xé stà ła sede più anbia dei
pałasi de rapresentansa de łe famége patrisie, el łógo indove mostrar ła propia
richésa, «el vèro Libro d'oro» 'ntel qual destìnguerse.

I xé almanco 170 łe rexidense che anca deso łe pol contar un mièr de ani de
splendor de ła Repùblica, 'nte ła storia de łe famége che łe ga visuo e 'ntel
vicendarse de łe architeture, sénpre influensae da un gusto particołar
venesiano. Se poe dir che co sta "gara" qua al pałaso più beło Venesia ła gabia
dato corpo 'ntel Canal Grando al'orgogio de ła propia identidà e al profóndo
łegame co ła laguna. A ste qua se xónta qualche céxe, scółe e canpi; póche łe
fondamente per costegiarlo a pie.

Squaxi tute łe abitasion łe salta fora diretamente dal canal, sensa marsapié:
soło navegando se pue contemplar sensa interusion sto seren seguirse de pałasi
łumenai dai riflesi del'aqua, ixołai dai fiumi de xénte e speso "serai drénto"
da variopinte brìcołe per l'atraco. El Canal Grando el da cusì un anbiente
incantà, componente esensial de ła magìa che ła ga fato Venesia na de łe sità
più amae al móndo.



https://vec.wikipedia.org/wiki/Cana%C5%82i_de_Venesia

A Venesia se ciama canal na via de aqua bastansa łarga, granda e trafegada: łe
sóe dimension łe ghe permete el pasagio de nave più inportante de łe góndołe,
come i vaporeti. I se destingue dai Rii propio per sta roba.

Al de fora del contesto urban, el tèrmine canal el vien doperà per ciamar in
maniera spesìfega łe vie łagunari bone da navegar che łe gira indrio ła sità o
che łe ea cołiga a ła teraferma o a łe boche de porto, come, per exénpio el
Canal Òrfano, el Canal dei Marani, el Canal de łe Nave. Sti canałi qua i xé, per
vèro, xone łagunari co magior corénte de aqua che łe prexénta na profondità
natural magior de ła łaguna datorno da ła qual i no se poderia destìnguer miga.
Speso i xé quel che'l resta dei antighi àlvei dei fiumi. Ła magior profondità
natural de sti canałi qua ła i fa boni per ła navegasion anca de grandi mexi. Un
sistema de pałi posti a distansa regołar (łe brìcołe) ła éndega el confin de sti
canałi qua: daspò ła profondità de ła łaguna ła desminuise in maniera dràstega
cusì che ła navegasion no ła xé più posìbiłe se no ła se fa co łe tìpeghe barche
a remi a fondo piato.

El xé propio co sto secondo signifegà che alcuni trati navegàbiłi ancuo tirai
drénto el nùcleo de ła sità i ga mantegnuo l'antigo nome de "canal". Infati fin
al XIX sècoło ste vie àquee naturałi łe segnavano i confini de ła sità co ła
łaguna, prima dei intervénti fati daspò de teramento de łe xone datorno che i ga
portai drénto ła sità. Sti qua i xé:



https://vec.wikipedia.org/wiki/C%C3%A9xa_de_%C5%82e_Zite%C5%82e

Ła cexa de Santa Maria de ła Prexentasion, dita in zeneràl de łe Zitełe, xe un
edificio lerigioxo de ła çità de Venesia logà a l'estremo oriental de l'ìxoła de
ła Zuèca.

La cexa xe consacrada a ła prexentasion de ła Beata Verxene Maria e fa parte de
un compleso che conprende un ex ospìsio par zovani tose sensa dote (da cui el
nome co' cui xe conosùa).

La cexa xe parte de un conpleso eclexiastico crreà dal gexuita Benedetto Palmi
par asìster tose povare; a l'epoca quełe che gaveva l'età par aver marìo (dite
"zitełe"), ma massa poarete par aver 'na dote, finiva speso per darse a ła
prostitusion (che al tenpo de ła Republica de Venesia no vegniva dai nobiłi e
dal governo local); ne l'ospìsio ghe gera inveçe insegnà un mistièr cofà el
cuxìo o i merléti in mùodo da podèr pensàr al pròpio mantegnìmento.

Fonti del Sìeçento atribuisse ła progetasion de ła cexa a l'architeto Andrea
Palladio, sensa però che rìçerche anca recenti gabia podesto trovàd da nòvo
tràse documentarie o grafiche de un so intervento: in realtà ła mazor parte dei
studioxi esprime forti dubi su sta atribusion.

Anca se l'aquisto de l’area de costrusion a ła Zuèca risałe al 1561, el
scominsio dei laori xe drìoman ła morte de Palladio: ła prima pièra xe stàda
butàda zo 'ntel 1581 e ła vien consacràda 'ntel 1588. In realtà zà 'ntel
1575-1576 se gà documentasion de ingenti aquisti de materiałi da costrusion,
forsi destinài pròpio a ła cexa. Su sto fato , ipotexi recenti pensa a un
posibiłe progeto paładian ła cui data risałirìa a ła metà dei ani 1570, ma né ła
fasàda né l’interno de ła cexa mostra carateri che possa referìrse in modo
inequivocabiłe in maniera inequivocabiłe al lenguàgio paładian, a manco de 'na
reałixasion stremaménte maldestra e infedełe.

L'ospìsio se sviłupa a fero de cavało datorno ała cexa łasando el spasio, dadrìo
l'abside de ła cexa, par 'na corte. La fasàda de ła cexa xe a do ordeni co' do
fenestre nel primo e 'na granda termal al segondo ordene, più alta rispeto a łe
do ałe de l'ospìsio xe seràda da un tìnpano. Do tori canpanarie picenine xe
disponéste simetricamente sòra el tìnpano e 'na granda cùboła con un inponente
feràl sera ła costrusion.

A l'interno l'inpianto xe çentral e ła sała xe dominàda da ła arcàda de ła
cùboła. A l'altèr sànco òpare de l'Aliense: Madonna col Bambino, San Francesco e
'l procurador Federico Contarini.

A l'altare dreto 'na òpare de Palma il Giovane, Orazione nell'orto e
committenti.

Alcuni coreti co' intràda direta a l'ospìsio evidensia el streto łìgame de ła
cexa co' ła strutura.



https://vec.wikipedia.org/wiki/Bosa

'Na bosa (dita anca butiła, butiłia o botiłia) ła xe un contenidor par conservar
de i łiquidi. Ła połe esare fata de vero o de płastega e ła xe dotà da un tapo.
El fondo de 'na bosa el xe pi łargo de 'l coło, che xe pi streto cusì el xe pi
fasiłe versare queło che ghe xe drento. Ła poe contégnare aqua, late, bevande,
bira, vin, ojo da cuxina, ma ancha carburante, medexinałi, saon łìquido,
shampoo, ingiostro...

Par qualche bosa (de véro) vien pagà un preso, chel vien dà indrio daspò che se
ga fato tornare ła botiła voda al venditor. Par el smaltimento dei altri
conteniduri (de véro o de plàstega) ghe xé speso łuri casoneti de sunada
difarensiada e'l risiclo del material.

Ła bosa de véro ła xé inportante 'nte ła storia del vin, parché, combinada con
un tapo (stròpoło) de alta quałità come queło de suro, ła permete un sveciamento
a łóngo tèrmene del vin. El véro el xé davero bon per conservarlo per tanto. El
ga fato anca in modo chei fuse i produturi a inbosar el vin, pitosto chel
trafegante. Prima el vin el vegneva venduo a bariłi (e prima ancora in ànfore) e
se mai inbosà soło 'nte ła botega del trafegante.



https://vec.wikipedia.org/wiki/Bill_Bixby

Wilfred Bailey Everett Bixby II, pì conosùo come Bill Bixby (San Francisco, 22
xenar, 1934,- Century City, 21 novenbre 1993), xe stà un ator e regista
statunitense.

I so genitori vołeva ch'el faxesse, spenxendoło a far el avogador, ma presto el
gà sbandonà l'Università de Berkeley par trasferìrse a Los Angeles, par proàr a
scomissiàre ła carièra artistega. Drìo el s'à spostà raxonxendo Broadway
laorando ne ła conpagnìa teatrałe Under the yum yum. 'Ntel 1961 el fà łe so
prime aparision in tełevixion, quando inveçe un ano drìo el gà xirà co' Kirk
Douglas, el film Sotto il sole le stelle. 'Ntel 1963 inveçe, el gà recità co'
Jack Lemmon in Irma la dolce. Intra el 1963 e 'l 1966 el xe deventà famoxo in
tełevixion co' ła serie Il mio amico marziano.

'Ntel 1967 el gà laorà co' Elvis Presley in Miliardario... ma bagnino, mentre
'ntel 1968 el gà łavorà, senpre co' Presley in A tutto gas, dove che gà
parteçipà anca Nancy Sinatra.

Infra el 1969 e 'l 1972 el xe stà ocupà co' ła serie TV Una moglie per papà,
indove so'l set el gà conossùo Brenda Bennett, l'atrice che xe deventà so mujer
e mare de so fiòło Christopher che xe morto ancora putèło. El matrimonio co' ła
Bennett xe finìo presto co' un divorsio, e drìo un pùoco de tenpo ła se gà copà.

Bixby xe andà vanti a far çinema 'ntel 1973 co' Il mago, 'ntel 1975 co' La banda
delle frittelle di mele de Norma Tokar.

Indrìoman el gà avùo 'na "nomination" ai Academy Award co' Per le strade di San
Francisco.

El suceso de ła so carièra gà tocà ła çima co' L'incredibile Hulk nel ròło del
dotor David Bruce Banner, che ło gà ocupà dal 1978 al 1982, quando che ła xe stà
interota a cauxa dei costi massa strabordànti de ogni epixodio. So'l set el xe
stà afiancà dal sełebre culturista itałoamerican Lou Ferrigno, che gà interpretà
el mostróxo Hulk.

El s'à riaviçinà al personaxo de Banner/Hulk nei ani 1988, 1989 e 1990, quando
da produtor el gà reałixà 'na tritołogia de film par la tełevixion par finìr la
çełebre serie tełevixiva.

El s'à spoxà altre do volte, una co' Laura Michaels ma el matrimonio xe finìo
'ntel 1992 dopo péna un ano par divorsio, e co' Judith Kliban. Anca sto ultimo
matrimio gà durà nòma che un ano.

A l'ator ghe xe stà pronosticà un cancro a ła prostata, ma gà continuà a laorare
ancora par mexi. L'ultima reałixasion sia da regista che da ator xe stà Blossom
- Le avventure di un teeenager (el gà inprestà ła so voxe).



https://vec.wikipedia.org/wiki/Bign%C3%A0xego

Bignàxego ła xe un comun de 22 519 abitanti de ła provincia de Pàdova. Ła xé
tacada a nord col caołógo, de ła cui àrea metropołitana ła xe parte integrante;
ła xé el secóndo comun de ła provincia par popołasion.

Bignàxego ła se cata 'nte ła fèrtiłe àrea pianexante e rica de cursi de aqua a
sud de Pàdova e a puchi chiłòmetri dai cołi Eugànei.

El teritorio comunałe el xé abità fin dal'era preistòrega. Ojeti chei vegne fora
dal'Età del Bronxo i xé stai catai ai inisi del XX sècoło in locałità Mandrioła
e oncó i xé conservati al Museo Civico di Padova.

Ła prexénsa dei cursi de aqua insiéme a ła fertiłità del teritorio łe ga segurà
fin ai tinpi de ła dominasion de Roma na costansa abitativa 'ntel teritorio
bignaxeghexe.

Col'arivo de łe lejon romane in Vèneto ła xona ła xé stada intaresada da ła
centuriasion e bonifegada par parmétare un mejor sfrutamento del teren.

Infrà el 49 a.C. e'l 45 a.C. el teritorio de sto comun el xé intrà 'nte ła sfera
aministrativa del municipium roman de Patavium (Pàdova de oncó).

El primo documento conosesto 'ntel quałe se parla de Bignàxego el xé un diploma
del'inperator Berengario I (918) col quałe vegnéva rebatà el dirito de
destinasion de łe dèsime de Villa Albignasega ai Canòneghi del Domo de Padova.

El steso nome el salta fora in altri documinti del steso xènare, mentre ghe
catémo un difarénte 'nte na "stima" papałe del 1297, indove ła vegne mensonada
ła parocia sitadina come San Tomà de Bignasico.

Dal XV sècoło Bignàxego łe łiga ła sua istoria a ła fameja dei Obizzi,
orixenaria de Lucca co desendénse in difarénti sità del séntro-nord Itałia,
infrà łe quałi anca Pàdova.



https://vec.wikipedia.org/wiki/Bertrand_Gachot

Bertrand Gachot (Lussemburgo, 23 de disenbre 1962) xè on ex pilota
automobilistego belga.

Bon piloa de Formula 1 nao en Lussemburgo da pare fransese e madre todesca, ma
de nasionalità belga (e par sto motivo europeista convinto), che parò gha visto
roinar la so cariera a causa de 'na banal lite 'ntel trafico de Londra con on
taxista. I molti mesi de prigion en Inghilterra ghe causa la perdita del posto
en Jordan, che el sostituirà col debutante Michael Schumacher.

Bertrand Gachot xè stà on bon piloa de Formula Un, in atività tra el 1989 e el
1995. Al termine dela stagion 1990, el costrutor Eddie Jordan, noto ai
apasionadi par la partesipaxion dei soi team ale Formule minori, el anunsia de
voler prendar parte ala suxesiva stagion dela masima serie con 'na vetura de so
costrusion. A pilotarla sei ciamai el roman Andrea De Cesaris e el belga
Bertrand Gachot. Gachot ghavea debut do ani prima col team Onyx del'ecentrico
miiardario Jean Pierre Van Rossem. Gachot e De Cesaris i scominsia a otegner
discreti risultai a bordo dela sorprendente Jordan 191, fin al clamoroso aresto
del belga. Durante 'na lite con on taxista 'ntel sentro de Londra, el piloa par
difenderse el spruxa on spray urtegante acquistà en Xermania sui oci del
malcapità aversario, ed essendo la bonboleta ilegal en Inghiltera (la vien
equiparaa a 'n'arma) el vien imediatamente arestà. Da lì scominsia el so
calvario. Pensando de caarsela con 'na multa, Bertrand ghà sotostimà la gravità
del reato, cussita la so detenxion la se prolunga par mesi, e solo dopo 'na
longa bataja legal, con petisioni dei soi coleghi ed interogasioni al Parlamento
Europeo el otegne de novo la libertà.

'Ntel 1994 el otegne 'na posibilità de corer de novo en Formula 1, quando el
vien ingagià dal neonà team Pacific Racing come prima guida al fianco de Paul
Belmondo. Ma la mancansa de conpetitivetà dela vetura non ghe permete quatro
qualificasioni, che le porta tute a ritiri. El finirà par ritirarse l'ano dopo,
'ntel 1995, insieme al team de apartenensa, senpre la Pacific, che 'ntel
fratenpo ghavea avù 'na insanabil crisi finansiaria.

Oltre che 'n Formula 1 Gachot gha corso anca 'ntela 24 Ore de Le Mans,
vinsendola 'ntel 1991 ala guida de 'na Mazda.



https://vec.wikipedia.org/wiki/Baxe%C5%82ega_de_San_Piero_in_Vatican

Ła Baxełega de San Piero in Vatican ła xe 'na baxełega catołica che ła se cata a
Roma, 'nte ła Sità del Vatican.

Ła xe ła magior baxełega papałe de Roma, speso descrita come ła pì granda cexa
del mondo e sentro pulsante del catołiceximo.

Ła costrussion de ł'atuałe baxełega de San Piero ła xe sta scuminsià intel 1506
soto papa Giulio II e ła xe finìa intel 1626, durante el pontificato de papa
Urbano VIII. A se trata tutavia de 'na ricostrussion, dato che inte ło stesso
posto, prima de ł'odierna baxełega, a ghe ne gera 'n'antra che ła gera sta fata
tirt su intel IV secoło da ł'inperador romano Costantino I intel łogo indove a
se verzeva el circo de Nerone e dove ła tradission ła vołe che san Piero el fuse
sta sepełìo ła so crocifision. Inquó a podemo sołe imaginar ł'inponensa de sto
edificio, imortałàda soło in qualche rafigurassion artistega: ł'inpianto,
arichìo intel corso dei secołi con preziose opare d'arte, el gera sudivixo in
sinque navade e el presentava anałogie con queło deła baxiłega de San Paolo fora
łe mura.



https://vec.wikipedia.org/wiki/BMW_Sauber

BMW Sauber, team todesco de Formula 1 fondà da Peter Sauber e con sede a Hinwil.
A partir dala stagion 2006 el team gha canbià nasionalità (prima del 2006 la
Sauber la corea con licenxa svisera) gha scominsià a corer col nome de BMW
Sauber en seguito a l'acquisixion da parte del costrutor todesco BMW.

La Sauber gha debutà en Formula 1 'ntel Gran Premio del Sud Africa 1993 con 'na
motorisaxion Ilmor Engineering e coi piloi Karl Wendlinger e J.J. Lehto. Proprio
'ntel primo gran premio a Lehto ghe riese de coglier on otimo 5° posto final.
Ala fin de quel primo ano la Sauber la se piasà al 6° posto 'ntel canpionà con
12 punti.

'Ntel 1994, pur spinto dal novo modor Mercedes (del quale la Sauber la xera stà
par longo tenpo team-satelite), el team svisero non mejora le proprie
prestasioni fermandose ancor a 12 punti e a on modesto 8° posto final. I piloti
li xera el confermà Wendlinger, che dopo el serio insidente de Monaco el verà
sostituio prima da Andrea de Cesaris e sucexivamente da J.J. Lehto.), e el
debutante Heinz-Harald Frentzen.

El ano sucexivo, abandonaa dala Mercedes e pasà ai modori Ford, la Sauber la se
afida ala copia inixial de l'ano prexedente, Frentzen-Wendlinger, ma
quest'oltemo, mai pienamente recuperao l'inxidente de Monaco, el verà sostituio,
a partir proprio dal Gran Premio de Monaco, da Jean-Christophe Boullion, salvo
riciapar el volante 'ntee olteme do gare ma con risultai ancor modesti. La
Sauber, comunque, grasie sopratuto ai risultai de Frentzen, la ghà mejorà en
clasifega, serando en setima posixion con 18 punti.

'Ntel 1996 le prestasioni xè stae en ribaso parché i do piloi, Frentzen e Johnny
Herbert, non seli andai oltre 11 punti conplesivi che poi i ghà frutà el 7°
posto final, e l'anata la xè da ricordar solo par el 3° e 4° posto otenui da
Herbert e Frentzen 'ntel rocanbolesco Gran Premio de Monaco.

El 1997 xè stà el prim ano del'acordo con la Ferrari e con la Petronas,
l'asienda de stato petrolifera dela Malaysia: l'acordo prevedea che la Ferrari
la fornise i modori del'ano presedente, e che questi i venise ribatexai dalo
sponsor. La Sauber-Petronas 'ntel 1997 gha confermà Herbert e ingagià come
seonda guida el tajan Nicola Larini, sostituio parò dopo sole 5 gare dal'altro
tajan Gianni Morbidelli, a so olta sostituio en 4 gare da l'argentin Norberto
Fontana. El risultao final xè stà on 7° posto e 16 punti totali al'ativo.

'Nte l'anata 1998 Peter Sauber el gha dexiso de afidarse a l'esperto Jean Alesi
par sercar de fare el salto de qualità, ma el piloa fransese e el riconfermà
Herbert non seli andai al di là de 10 punti totai che i ghà portà la scuderia al
6° posto.

'Ntel 1999 l'anata la xè rimasta anor piassé deludente: ad Alesi xè stà afiancà
el brasilian Pedro Diniz, ma i do i ghà colto solo 5 sesti posti par on 8° posto
en clasifega general. De poco mejor la stagion sucexiva: con Mika Salo al posto
de Alesi seli rivai solo 6 punti e la conferma de l'8° posto de l'ano prima.

Dal 2001 el team svisero gha finalmente scominsià a sentir ei benefixi dele
motorizaxioni Ferrari, e la copia de zovani ranpanti Nick Heidfeld e Kimi
Räikkönen ghà dimostrò el proprio valor portando la Sauber al 4° posto final de
clasifega con 21 punti. L'ano sucexivo la rivò 'na grosa iniesion de schei
grasie ala cexion del canpioncin Räikkönen ala McLaren, ma i risultati seli en
calo: el confermà Heidfeld e el novo Felipe Massa non li andò al di là de 11
punti par on 5° posto final.

'Ntel 2003 le prestasioni le zè stae sula falsariga del'anata precedente: el xè
tornà el vecio Frentzen, ma i risultai seli comunque faticai a rivar e ala fin
ei 19 punti totai (superiori a l'ano precedente solo grasie al canbiamento de
regolamento 'ntel puntegio) i gha portà la scuderia a on modesto 6° posto su 10
team iscriti.

'Nte l'anata 2004 Peter Sauber gha puntà su Giancarlo Fisichella e sul ritorno
de Felipe Massa e qualche risultao el xè rivà, con prestasioni tuto somà mejori
(fruto anca dela superiorità dele rude Bridgestone rispeto ale Michelin montae
da tuti i team direti rivai en clasifega). 'Ntel 2005 invece la Sauber la xè
afidaa ai pneumatici Michelin ma sensa risultati significativi, col ritorno en
Formula 1 de l'ex-canpion del mondo Jacques Villeneuve (insieme al confermà
Massa) che però non gha convinto par ei risultai. Conplesivamente, la squadra la
xè rivà al'8 posto 'ntela clasifega final, con do quarti posti (on par piloa)
come mejori risultai en gara.

Dopo molte speculasioni sul fato che el team el xera en vendita, el 22 de giunio
2005 la xè rivà la notisia ufisial che la BMW gha rilevà la squadra e dala
stagione 2006 gha scominsià a garegiar coi colori de l'asienda bavarese e col
nom de BMW Sauber. La continuerà a laorar en Svisera e Peter Sauber el manterà
on rol come consulente non operativo.

La nova BMW Sauber gha inisialmente confermà Jacques Villeneuve al fianco del
todesco Nick Heidfeld ma a metà dela stagione 2006 el canpion del mondo canadese
xè stà licensià da Mario Theissen, el gran capo dela squadra bavarese, e al so
posto xè diventà pilota dela scuderia el polaco Robert Kubica. La stagione 2006
la xè stà 'na stagion de rodagio, 'ntela qual seli rivai solo alconi piazamenti
a punti. 'Ntel 2007 el salto de qualità: el bon laoro dei tecnici 'ntel svilupo
dela vetura el porta la squadra ad averghe la mejor vetura dopo McLaren e
Ferrari e quindi sin dal'inisio a tegnar saldamente el rolo de tersa forsa del
mondiale, diventaa poi la seonda en virtù dela squalifega dela McLaren par la
spy story. Con 2 tersi posti e on seondo la BMW la oterà a fine stagione on
insperà seondo posto 'ntela clasifega con 101 punti.



https://vec.wikipedia.org/wiki/Asociasion_Calcio_Ceo

L'Associazion Calcio ChievoVerona l'è la squadra de balòn del Ceo (ital:
Chievo), un quartier de Verona. El campo 'ndo che i zuga l'è el stadio
"Marcantonio Bentegodi" de Verona (42.160 posti da sentarse). I colori de ła
squadra jè cuei dela çità de Verona, e cioè el gialo e el blu. Ale olte i ghe
ciama anca la squadra "de ła Diga", parché vissin al Ceo ghè propio na diga su
l'Adexe.

El Ceo l'è stà fondà ancora nel 1929, ma sà dovesto spetare el 1986 parché el
'ndese tra i professionisti zugando nel campionato de Serie C2.

Nel 1994 l'è festa granda al Ceo: l'alenator Alberto Malesani el gà portà la
squadra fin in Serie B.

Nel 2001, quando nisuni se lo spetava, riva la promossiòn in Serie A. Tuti i
Itałiani i resta a bóca vèrta, visto che el Ceo ała fine dei conti l'è solo un
quartier de domìla e çinqueçento anime ała periferia de Verona. In più cosita i
vien messi a taser na olta par tute i tifosi del'Hellas Verona (l'altra squadra
de ła çità, ben più conossùa), che i se godéa a tór in giro cuei del Ceo disendo
che solo "quando i mussi i volarà faremo el derby in Serie A". Da de lora i
tifosi del Ceo i se fa ciamar anca "i Mussi Volanti". Tra l'altro bisogna dir
che l'ano dopo è stà zugà el primo derby col'Hellas, che l'è stà veramente na
festa par tuta la çità, ma chel'ano lì l'Hellas l'è 'ndà in Serie B, cosita nei
ultimi ani la squadra piessè importante de Verona l'è stà el Ceo e no sà più
podùo far el derby.

Neła stajion 2001-02 la squadra, in tel giron de andata, la rieçe parfin a
battarse per el scudeto, deventando la rivelassion del campionato: pensè che a
metà del giron de andata i zugadori del Ceo i sà catà parfin al primo posto de
ła classifica, con çinque ponti de vantajio suła seconda (tra le varie partìe da
tegnerse inamente, a ghè stà presempio un Inter-Ceo 1-2); nel giron de ritorno
jè stà però ciapadi da chełe altre squadre che no le ghe stava mìa a farse bàtar
dai ultimi rivadi: ała fine jè rivà comunque quinti podendo nare cosita in teła
Coppa Uefa l'ano dopo, in dove che però jè stà butà fóra subito al primo turno
dała Stela Rossa Belgrado.

La stajion dopo el Ceo el fa ancora un bel campionato rivando 7°, anca se
al'ultima jiornada l'è stà passà via dal Parma e dal'Udinese.

La stajion dopo è 'nda via dal Ceo Perrotta e el mister Gigi Del Neri, che l'era
stà l'alenator del "miracolo", e al sò posto ghè rivà Mario Beretta: con lu el
Ceo el se salva par un gnente dała retroçession, graçie a do vitorie e un
parejio in tełe ultime tri jiornade.

In teła stajion 2005-06 el Ceo, allenà staolta dal mister Bepi Pillon, l'è
riuçìo a star sempre in teła prima metà de ła clasifica de Serie A, façendo un
campionato da Dio e con dei bei risultati contro le squadre lìder del campionato
(Ceo-Milan 2-1, Ceo-Juve 1-1), rivando infìn a qualificarse ała prosima Coppa
Uefa na jiornada prima de ła fine del campionato. Ma con tuto el spolvaròn che è
vegnù su con Calciopoli, el Ceo el sa catà parfin a essarse qualificà par la
prima olta in teła so storia ai preliminari de ła prossima Champions League,
visto che la Juve l'è stà mandà in Serie B e a Milan, Fiorentina e Lazio ghè stà
cavà dei ponti.

Pecà che dopo i sia stà batùi sia ai prełiminari, sia al primo turno de Copa
Uefa, a cui i gà parteçipà come da regołamento esendo stà ełiminè dała
Champions. Ma evidentemente l'era propio un ano scarognà par el Ceo, che ała
fine deła stagion 2006-07 l'è stà retroceso in B al'ultima giornada, nonostante
che el ritorno del mister Del Neri (asunto a metà canpionato al posto de Bepi
Pillon) el gavese "svejà fora" na s-cianta ła squadra. Dopo sié stagion in A, el
Ceo el torna cosita in serie B. In te la stagion 2007/08 el Ceo el ga vinto el
campionato de Serie B e l'è sta promoso in A.



https://vec.wikipedia.org/wiki/Aquisizion_de_la_Louisiana

La cussì dita "Aquisizion de ła Louisiana" (Louisiana Purchase in ingrese, Vente
de la Louisiane in francese) la xe stà l'aquisizion da banda dei Stai Unii dai
francesi inte'l 1803 de 2 140 000 km² de teritorio l'ora conossuo co'l nome de
Louisiana. El costo el xe stà de 11 250 000 dolari che sumai a l'estinzion de le
debite e ai intaressi i ga razontà la cifra total de 23 213 568.

La tera aquistada la chiapava rento i odierni Arkansas, Missouri, Iowa,
Oklahoma, Kansas, Nebraska, parte del Minnesota, la mazor parte del North
Dakota, el South Dakota, la parte nord-est del Novo Messico, l'estremità nord
del Texas, parte del Montana, el Wyoming, la zona a est del Colorado e parte de
la Louisiana, incluso la cità de New Orleans. La zona a l'estremo nord la
ocupava anca parte de le atuai provincie canadese di Alberta e Sascaċiùan. El
tuto el coverzerva el 23% dei atuai confini statunitensi.

El 30 de april del 1803 a Parise el tratà el xe stà firmà da Robert Livingston,
James Monroe e dal marchese Barbé-Marbois. Jefferson al ga anunzià l'avegnua
stipulazion el 4 de lugio dop che Livingston el gavarisse pronuncià la famosa
frasa: Gavemo vivuo a longo ma questo xe stà el laoro pì nobile de le nostre
intiere vite. I Stai Unii uncuò i chiapa el posto intra le prime podenze del
mondo. El Senà dei Stai Unii el ga ratificà el tratà el 20 de otobre e el dì
sevente el ga autorisà el presidente Jefferson a chiapar possesso del teritorio
e de stabilirghe un governo militar tenporaneo. El 31 de ottobre vian stabilio
inoltra che l'organisazion civil del posto la gavaria temporaneamente dovuo
mantegnar le ligne inposte soto de la dominazion precedenti spagnola e francese,
e xe stà autorisà el presidente a avalerse de l'esercito par el mantegnimento de
l'ordene.

Par quanto rivarda la cartografia de le tere de l'ovest se ga organisà na
mission ata a esplorar i novi teritori, in sevito conossua cofà la spedizion de
Lewis e Clark.



https://vec.wikipedia.org/wiki/Andalus%C3%ACa

L'Andalusìa (in spagnolo Andalucía) la xe una de le dissete comunità autònome de
la Spagna. La xe coposta da oto provinzie: Almería, Càdese, Còrdoa, Granada,
Huelva, Jaén, Málaga e Sibilia, onde che se cata el caologo de la comunità
autònoma de l'Andalusìa. La confina a nord co le region de la Estremadura,
Castegia e la Mancha, a est co la region de Murcia, a òvest co i distreti de
Faro e Beja, in Portogalo, a sud, se cata la enclave ingrese de Zibiltera.

La xe la pi popolosa comnunità autònoma de la Spagna co 8.202.220 abitati inte'l
1008 e la seconda pi estesa par quelo che rivarda la superficie, che, unìo a la
só storia e a la só cultura le ghe conferisse un peso significatìo a l'interno
del Paese Ibèrego.

La configurazion zeogràfega la xe uno dei lementi che i conferisse unissità a
l'Andalusìa. Dal ponto de vista zeogràfego, se pol distìnguar tre grande àree
enbientai, formae da l'interazion de difarenti fatori che i infruenza l'anbiente
fìsco: la Sierra Morena (che la separa l'Andalusìa da la Meseta). la Cordegiera
Bètica e la Depression Bètica che la desferenzia l'Andalusìa Alta da la
Andalusìa Bassa.



https://vec.wikipedia.org/wiki/Alex_Britti

Alessandro "Alex" Britti (Roma, 23 de agosto 1968) xe un cantautore e chitarista
italian.

A disisete ani, el fonda el primo grupo de xenere blues e taca a laorare nei
locałi romani e a cołaborare co' muxicisti foresti in Itałia, da Louisiana Red a
Buddy Miles e Billy Preston, fin a ła tournée eoropea co' Rosa King. El suceso
'rente el grando publico riva ne l'istà del 1988, co' 'l so singoło Solo una
volta (o tutta la vita) resbalsa al primo posto de łe clasifiche itałiane. A dir
el vero el publica el so primo albun xa 'ntel 1992 co'l titoło senplice "Alex
Britti" restà squaxi sconosùo, dovarà pasàr ben 6 ani 'vanti che un novo disco
veda el ciaro.

Ne l'otobre del 1998 el gà publicà l'albun it-Pop, che gà vendùo più de
tresentomìłe copie.

'Ntel 1999 el xe rivà a partesipàr al Festival de Sanremo vinsendo ne ła
categoria Nove Proposte co' ła canson Oggi sono io, che qualche ano drìo xe stà
incixa anca da Mina. 'Ntel 2000 el gà publicà el so segondo albun. La vasca e i
so do singołi Una su 1.000.000 e La vasca ło gà menà da nòvo so'i primi posti de
ła clasifeghe.

'Ntel 2001 el gà partsipà da nòvo al Festival de Sanremo co' Sono contento, che
se gà clasifegà al setimo posto. El 5 xenaro 2002 xe infra i super ospiti so Rai
Uno del programa Un Ponte fra le stelle, ła Curcuma dei putełi vitime de łe
guère e del terorismo, prexentà da Mara Venier e prodòto da Ruggero Pegna e "Far
Film", co' el Patrocinio de l'Alto Comisariato de łe Nasion Unìe par i Refugiài.

'Ntel 2003 el torna al festival co' 7000 caffè (se gà clasificà secondo subito
dopo Alexia). Po' el gà publicà el so terso albun "3" che contien anca i so
ùgnołi, La vita sognata e Lo zingaro felice.

'Ntel 2005 el gà publicà el so quarto albun dal titoło "Festa", dove che xe
prexenti tre canson conposte in cołaborasion co' Maurizio Costanzo. Da l'albun
xe stài estrati tre singòłi: "Prendere O Lasciare", "Festa" e "Quanto Ti Amo".

'Ntel 2006 el xe ritornà al Festival de Sanremo co' "...Solo con te",
clasificandose terso neła categoria omeni. 'Ntel steso ano da ła cołaborasion
co' Edoardo Bennato nase el doto "Notte di mezza estate" cołaborasion che porta
i do a xiràr tuta Itałia co' un tour che łi gà visti exibirse insieme.

El 29 setenbre 2007 gà registrà nei studi de Mtv Itałia el segondo MTV unplugged
itałian de ła storia: el concerto che rivixita i concerti del chitarista in
version acustega patòca, xe insìo el 1° febraro 2008, in un cofaneto a preso
speciałe Cd+Dvd e, inaxonta, xe xe stà trasmeso so' Mtv el 28 xenaro 2008. 'Ntel
concerto xe xa prexente anca un brano xa de l'albun La vasca. Milano, primo
singoło estrato da l'albun xe stà trasmeso da łe radio e da Mtv steso a partir
da xenaro 2008. Dal secondo MTV Unplugged itałian xe stà estrato anca un novo
singoło Favole. Ne ła so band in sto ulimo laoro: Luca Scorziello ałe percusion,
Stefano Sastro al piano, Luca Trolli a ła bateria, Emanuele Brignola al
contrabaso, Monica Hill e Gabriella Scalise a łe voxe, Hugo Tempesta al mixer.ù

'Ntel 2009 el gà sonà ła chitara ne l'ultimo disco de Claudio Baglioni "Q.P.G.A"
ne ła canson "Piazza del Popolo".

El 25 setenbre 2009 xe vegnùo fora so'l marcà el singoło "Piove", seguìo, el
novenbre, da l'insìda del novo albun de inediti intitołà 23. Spartìse infati co'
łù questa nova aventura discografica "mostri sacri" cofà el basista Darryl Jones
(Miles Davis, Sting, Eric Clapton, Rolling Stones), el baterista Paco Sery (xa
'ntel Joe Zawinul Syndacate, muxicista çełebrà da Jaco Pastorius e Wayne
Shorter), el sasofonista Bob Franceschini (infra i altri, co' Mike Stern) e
l'arpista Cecilia Chailly (sołista afermàda e xa al fianco, intra i altri, de
Fabrizio De Andrè, Mina, Ludovico Einaudi). Inaxonta a l'albun gà partesipà uno
dei nomi itałiani pì iłustri del momento, queło del viołinista e arangiator
Davide Rossi, xa al fianco de Brian Eno, Robert Fripp, The Verve, Golfrapp,
Royksopp e ultimamente al laoro par i archi de "Viva la Vida" dei Coldplay.

'Ntel 2011 el riłasa el singoło Immaturi cołona sonora de l'omonemo film
Immaturi de Paolo Genovese.

'Ntel 2010 l'entourage del cantante mete in comercio 'na łinea de prodoti
personałixài co'l nome de Alex Britti.



https://vec.wikipedia.org/wiki/Agno

Ł'Agno el xe on fiume che el nase 'nte łe Prealpi venete, pì precixamente 'nte
łe Picołe Dołomiti, 'nte ła zona del Carega, sora Recoaro dita Rotolon. El score
par 110 chiłometri dando orixine ała vałe omonima, longo el so corso el canbia
nome diventando Guà, quindi el se biforca in du rami denominà Fratta (a nord) e
Frasine (a sud), che i se ricongiunge da novo 'ntel canałe Gorzon.

Pur nasendo in una dełe zone pì piovoxe del Vèneto, come ła conca de Recoaro
Terme, longo el so corso el asume speso on rexime torentisio, con seche estive
dovue a ł'utiłizo agricoło e industriałe dełe so aque 'nte ła Vałe omonima, in
particolar 'nte i sentri de Valdagno e Cornedo Vicentin. 'Ntel so corso da
Recoaro a Trisino, de sirca 25 chiłometri, el xe sarà fra arzeni pitosto striti.
Soł dopo Trisino el so łeto el se slarga inte 'na zona che ła xe anca area
faunistica del WWF.

Ła xona del fontego ła xe particołarmente franoxa a cauxa deła falda soteranea e
ła asume par questo el nome de Rotołon. Rente Montebeło a xe sta formà on'invaxo
'nte i ultimi ani, che el vien ałagà in caxo de necesità, afinché łe piene no łe
cauxa ałagamenti 'nte ła basa pianura vicentina e padovana.



https://vec.wikipedia.org/wiki/Africa_Tod%C3%A8sca_del_Sud-Ovest

L'Africa Todèsca del Sud-ovest (in todesco Deutsch-Südwestafrika) ła xe stà na
cołonia todèsca dal 1884 al 1915, quando ła xe stà ciapà sal Sudafrica, che in
queła epoca jera parte de l'Inpero Britanego, ła xe restà soto ła aministraçion
sudafricana fin al 1990, quando ła xe deventà indipendente come Namibia.

El primo contàto cołi europei ghe xe stà inte'l 1486 quando Diogo Cão,
probabilmente compagnà da Martin Behaim, xe sbarcà suła costa deła Namibia de
ancò. Malgrado sti contàti, par qualche secoło no ghe xe stà insediamenti de
cołoni europei de na çerta consistença. Inte'l 1805, ła soçietà misionaria de
Londra, ga fondà na picoła misìon a Blydeverwacht, parò i sforsi de sto grùpo no
ga avudo on bon proseguimento, coxita inte'l 1840, tute łe atività de sta
organixaçion xe stà trasferide ała Soçietà Misionaria Renana. Qualcun dei primi
raprexentanti de sta organixaçione xe stà Franz Heinrich Kleinschmidt che xe
rivàinte'l mese de otobre 1842 e Carl Hahn Hugo, che xe rivà inte'l diçembre del
1842. Sti misionari ga tacà a fondare cexe in tuto el teritorio deła Namibia de
ancò. I misionari todèschi, ga avudo na infloença significativa sui usi e
costumi e dopo anca suła połitica. Durante el periodo de atività dełe misiòn, i
commercianti e i contadini ga butà su tanti avamposti.

El 16 Novembre del 1882 on mercante de Brema, Xermania, Adolf Lüderitz, ga
domandà ła proteçion par un insediamento che se pensava de far su in Africa del
Sud-Ovest, da Chancellor Bismarck. Dopo che'l gaveva ciapà ła concesion, un so
dipendente Heinrich Vogelsang, ga cronpà ła tera da un capo nativo del posto el
ga tacà ła costruçion de na çità inte ła xona de Angra Pequena che xe stà
ribatixà Lüderitz. El 24 de Avril 1884, tuta l'area xe finìa soto ła proteòion
deła Xermania par prevegnére na invasion da parte del Regno Unìo. Al iniçio del
1884, ła nave deła Kaiserliche Marine ła Nautilus xe ndà sul posto par
controłare a sitoaçion. Data ła risposta favorevołe dal governo todèsco, e vista
anca nisuna protesta da parte del Regno Unìo, altre do navi da guera todèsche,
ła Leipzig e ła Elisabeth xe ndà sul posto. Ła bandièra todèsca xe stà finemente
inpiantà in Africa del Sud-Ovest el 7 Agosto del 1884. Łe rivendicaçion deła
Xermania xe stà confermà inte'l Congreso de Berlin. In Otobre, el Comìsario pena
nominà par l'Africa Oçidentałe, Gustav Nachtigal, xe rivà co ła nave Möwe.

In Avril 1885, ła Deutsche Kolonialgesellschaft für Südwest-Afrika (Soçetà
cołoniałe par l'Africa del Sud-Ovest) che xe stà inpiantà col suporto dei
banchièri todèschi (Gerson von Bleichröder, Adolph von Hansemann), industriałi
(Count Guido Henckel von Donnersmarck) e połitici (come el sindaco de
Francoforte sul Men Johannes von Miquel). Ła nova soçetà ga cronpà łe atività de
Lüderitz che le jera drìo ndare in fałimento.



https://vec.wikipedia.org/wiki/1000_Piazzia

Melpómene. Asteroide nº 18 de ła serie, descoerto a Londra el 24 de agosto 1852,
da John Russell Hind (1823-95).

Atalante. Asteroide nº. 36 de ła serie. Descoerto da Hermann Mayer Salomon
Goldschmidt (1802-66) el 5 de otobre 1855 da Parigi.-

Fides. Asteroide nº. 37 de ła serie, descoerto da Karl Theodor Robert Luther
(1822-1900) da ła sità de Dusseldorf, in Germania.

Dafne o Daphnis. Gran asteroide, nùmaro 41 de ła serie, descoerto da Hermann
Mayer Salomon Goldschmidt el 22 de majo 1856 da Parigi. El xe on corpo de
superfisie scura, probabiłemente conposto de condrite carbonatada. El se ciama
"Dafne" (o Daphnis en latin) par ła ninfa de ła mitologìa greca. Da ła so forma
łievemente corvada, Dafne suxerise chel no tien forma iregołar.

Nisa (Nysa). asteroide nº. 44 de ła serie, desoerto a Parigi da Hermann Mayer
Salomon Goldschmidt (1802-66) el 27 de majo 1857.

Sto asteroide el dà orijine al grupo de Nyse co łe sevitanti caraterísteghe.
2,41<a<2,5; e>0,12; e<0,21; 1,5<i<4,3.- Xe na de łe do subfameje de asteroidi
situai a na distansa media de 2,42 UA de el Sołe, visto che xe staltra fameja
queła de 135 Hertha. Nisa el ga on diàmetro de 68 km e na inclinasion de 3º,7.
El xe de ła clase E.

Eco (Echo) el xe on asteroide descoerto da parte de J. Ferguson el 14 de
setenbre de l'ano 1860 da ła çità de Washington, inte i Stati Unìi Mericani. A
el se ga asegnà el nùmaro 60 inte ła serie. El so nome el provien da Eco, na
ninfa de ła mitołogia greca.

Niobe. Asteroide nº. 71 de ła serie. Karl Theodor Robert Luther (1822-1900) ło
ga descoerto da Dusseldorf el 13 de agosto 1861.

Diana. Asteroide nº. 78 de ła serie. El 15 de marzo 1863 Karl Theodor Robert
Luther (1822-1900), ło ga descoerto da Dusseldorf.-

Eurinoma (Eurynome). Asteroide nº. 79 de ła serie. Descoerto el 14 de setenbre
1863 a Ann Arbor da Jacobo Craig Watson (1838-80).

Safo (Sappho).- Asteroide nº. 80 de ła serie. Da Madrás ło ga descoerto el 2 de
majo 1864 Norman Robert Pogson (1829-91).-

Aegina o Egina el xe el asteroide númaro 91. Descoerto da el astrònomo Édouard
Jean-Marie Stephan da el oservatorio de Marsija (Francia), el 4 de novenbre
1866.

Ła superfixie del asteroide a xe on mucio scura e probabiemente el xe conposto
de carbono. El ga on diàmetro de 109,8 chiłòmetri e el so periodo de rotasion el
xe de 6,025 ore.

Undina el xe el Asteroide nº 92 de ła serie, descoerto da Clinton el 7 de łujo
1867 da Christian Heinrich Friedrich Peters (1813-1890).

Minerva.- Asteroide nº. 93 de ła serie, descoerto el 24 de agosto 1867 da Jacobo
Craig Watson (1838-1880) da Ann Arbor.

Aurora.- Asteroide nº. 94 de ła serie, descoerto da Jacobo Craig Watson
(1838-1880) el 6 de setenbre 1867 da la postasion de Ann Arbor. El xe uno dei
asteroidi pi grandi del sinturon principałe, co on albedo de soło 0.04. El ga na
primitiva conposision de carbonio.

Klotho, el xe el Asteroide nùmaro 97 de ła serie, descoerto el 17 de febraro
1868 da ła çità de Marsija da Ernst Wilhelm Leberecht Tempel. Rizeve el so nome
da una de łe tre Parche.

Dike. El xe el Asteroide nº. 99 de ła serie, e el xe stà descoerto el 28 de majo
1868 da Alfonso Luís Nicolás Borrelly da ła çità de Marsija, in Fransa.

Descoerto el 18 de marso 1874 da Poła (Austria(?)) da Johann Palisa (1848-1925).
Nomenà da el descoerxedor in honor al so stato nadałe, el xe stà el primo de i
asteroidi scovà da Johan Palisa.

Siwa.- Asteroide nº. 140 de ła serie, descoerto el 13 de otobre 1874 da Poła da
Johann Palisa (1848-1925).-

Adria.- Asteroide nº. 143 de ła serie, descoerto el 23 de febraro 1875 da ła
sità de Poła (penìxoła Istriana, da Johann Pałisa (1848-1925). Nomenà cusì par
el Mar Adriàtico, chel bagna Poła.

Protogenia (Protogeneia).- Asteroide nº. 147 de ła serie, descoerto el 10 de
łujo 1875 daViena pa parte de Leopold Schulhof (1847-1921).

Erigona (Erigone).- Asteroide nº. 163 de ła serie, descoerto el 26 de apriłe
1876 da Tołoxa pa parte de Henri Joseph Anastase Perrotin (1845-1904).

Ino.- Asteroide nº. 173 de ła serie, descoerto el 1° de agosto 1877 da Marsija
da Alphonse Louis Nicolas Borrelly (1842-1926).

Nomenà in honor de ła fioła de Cadmo e de Armonía, spoxa de Atamante e mare de
Learco. Divinità che łe portava ben. Ła gavea jutà Ułise co el gera in pericoło,
dàndoghe na sintura come tałisman.

Irma el xe el asteroide nº 177 de ła serie, e el xe stà descoerto el 5 de
novenbre 1877 da ła capitałe fransexe Parigi pa parte de Paul Pierre Henry
(1848-1905).

Clitemnestra (Klytaemnestra).- Asteroide nº. 179 de łla serie, descoerto el 11
de novenbre 1877 da Ann Arbor grasie a James Craig Watson (1838-80).

Nomenà par ła fioła de Tíndaro e de Leda, muger de Agamenone e mare de Oreste,
Eletra, Ifigenia e Crisòtemis. Durante ła asensa de Agamenone a Troja, ła se
gavea inamorà de Egisto, e al retorno de so marìo, ło gà copà. So fioło Oreste,
co ła aprovasion de Eletra, el ga vendicà Agamenone e la ga copà a so olta.

Adełinda el xe el asteroide númaro 229. El xe stà descoerto dal astrònomo Johann
Palisa da el oservatorio de Viena (Austria), el 22 agosto de 1882.

Megaira. Asteroide nùmaro 464 de ła serie (1901 FV), descoerto inseme co 467
Łaura el 9 de xenaro 1901 da Maximilian Franz Joseph Cornelius Wolf (1863-1932)
da ła sità todesca de Heidelberg.

Ara el xe el asteroide númaro 849. Descoerto da el astrònomo Sergei Ivanovich
Belyavsky da el oservatorio de Simeis (Ucraina), el 9 de febraro 1912.

Bodea.- Asteroide nº. 998 de ła serie (1923 NU).- Descoerto a Heidelberg el 6 de
agosto 1923 da Karl Reinmuth (1892-1879).-

Zachia.- Asteroide nº. 999 de ła serie (1923 NW), descoerto el 9 de agosto 1923
a Heilderberg da Karl Reinmuth (1892-1879).-

Nomenà in honor de el matemàtego e astrònomo Frank Xaver von Zach (1754-1832),
baron de Presburg. El ga łocalisà el 31 de disenbre 1801 el primo asteroide
descoerto, (1) Ceres, pròximo al posto segnałà da Gauß.-

Piazzia. Asteroide nùmaro 1000 de ła serie (1923 NZ), descoerto el 12 de agosto
1923, da Heidelberg da Karl Reinmuth (1892-1979).

Nomenà in onor de Giuseppe Piazzi (1746-1826), descoerxedor de Ceres, el primo
asteroide conosesto.

Volga.- Asteroide nº. 1149 de ła serie (1929 PF), descoerto el 1° de agosto 1929
da el Profesor E. F. Skvortsov (1882-1952) da Simeis.-

Aënna.- Asteroide nº. 1155 de ła serie (1928 BD), descoerto el 26 de zenaro 1928
da Heidelberg, Alemania da Karl Reinmuth (1892-1979). Proposto da el
Astronomisches Rechen-Institut, sto nome fitisio el contien ła pronunsia todesca
de łe inisiałi "A" e "N" sevitade da el femenin final.

Aribeda. Asteroide nº. 1395 de ła serie (1936 OB), descoerto da Heidelberg el 16
de łujo 1936, da Karl Wilhelm Reinmuth (1892-1979).

Par nomenar sto asteroide, Reinmuth el se ga inventà na paroła co łe prime
łétare de el Astronomische Rechen Institut BErlin DAhlen, o sipia Instituto
Astronómico Rechen, Dahlen el xe on quartier berlinexe.-

Ruanda.- Asteroide nº. 1638 de ła serie (1935 JF), descoerto el 3 de majo 1935
da Cyril Jackson a Johannesburg.-

Nemo.- Asteroide nº 1640 de ła serie (1951 QA), descoerto el 31 de agosto 1951
da Sylvain Arend (1902-1992) da Uccle.-

Jean Meeus el gavea proposto el nome par el personajo de ła noveła de Julio
Verne "Vinti miłe lighe inbaso el mar

Hirayama. Asteroide nº 1999 de ła serie (1973 DR), descoerto el 27 de febraro
1973 da Lubos Kohoutek da Bergedorf.

Nomenà en honor de el profesor de Astronomía de ła Università Inperial de Tokio
Kiyosugu Hirayama (1874-1943).

Smetana. Asteroide nº 2047 de ła serie (1971 UA), descoerto el 26 de otobre 1971
da Lubos Kohouteck da Bergedorf.

Bowell. Asteroide nº. 2246 de ła serie (1979 XH), descoerto da Edward Bowell, el
14 de diçenbre 1979 da el Oservatòrio Lowell, situà a Anderson Mesa, a 15 mija
al sudest de Flagstaff (Arixona).

Tolkien el xe asteroide númaro 2675 de ła serie. Nomenà in honor a J. R. R.
Tolkien, sełebre scritor.

Smith. Asteroide nº. 3351 de ła serie (1980 RN1 ), descoerto el 7 de setenbre
1980 da Edward Bowell da el Oservatorio Lowell a Anderson Mesa, al sudest de
Flagstaff (Arizona).

Nomenà en honor de Michael J. Smith, piłota del transbordador spasiałe
Challenger, destruto intel so lançamento el 28 de genaro 1986.

Jarvis. Asteroide nº. 3353 de ła serie (1981 YC), descoerto el 20 de diçenbre
1981 da Edward Bowell, da el Observatorio Lowell en Anderson Mesa, al sudest de
Flagstaff (Arizona).

Nomenà in honor de Gregory B. Jarvis, spesiałista de carga intel transbordador
spasiae Challenger, chel se ga desintegrà daspó de pochi minuti da ła partensa
el 28 de genaro 1986.

McNair. Asteroide nº. 3354 de ła serie (1984 CW), descoerto intel Observatorio
Lowell a Anderson Mesa (Arizona) da Edward Bowell, el 8 de febraro 1984.

Nomenà in honor de Ronald E. McNair, spesiałista de mision intel transbordador
spasiałe Challenger, destrosà el 28 de zenaro 1986.

Vivaldi.- Asteroide nº. 4330 de ła serie (1982 UJ3 ), descoerto el 19 de otobre
1982 da F.Börngen a Tautenburg.

Nomenà cusita in honor al virtuoso viołinista e conposidor baroco vèneto Antonio
Vivaldi (1680-1743).

Yebes el xe el asteroide nº. 4661 de ła serie (1982 WM), descoerto el 17 de
novenbre 1982 da Miguel de Pascual Martínez, da Yebes (Oservatorio Astronómego
Nasional Spagnoło).

Nomenà cofà el paesin de Yebes, (Guadalajara). El ga na grandesa de 16,6 km, e
el xe el primo asteroide descoerto da sto Sentro Astronómego.

IAU.- Asteroide nº. 5000 de ła serie (1987 QN7 ), descoerto el 23 de agosto 1987
par parte de Eleanor Francis Helin da el Monte Palomar.

Nomenà in honor de ła International Astronomical Union, creada intel 1919 come
ła asociasion internasionałe de astrónomi profesionałi.

Nasion Uníe (United Nations).- Asteroide nº. 6000 de ła serie (1987 UN),
descoerto el 27 de otbre 1987 da P. Jensen desde Brorfelde.-

Nome proposto da L. D. Schmadel, UN e nomenà co votasion de ła Comision 20 de ła
UAI ne ła so riunion de eł 1994 a L'Aja (Ołanda).

Enya'.- Asteroide nº. 6433 de ła serie (1978 WC). Descoerto da Klet Observatory
el 18 de novenbre 1978 da parte de Antonin Mrkos (1918-1996).-

Nomenà in honor de ła cantautora Eithne Ni Bhraonain (n. 1961), profesionalmente
conosestà cofà Enya.-

Beatles.- Asteroide nº. 8749 de ła serie (1998 GJ10 ), descoerto da J. Broughton
el 3 de apriłe 1998 da Reedy Creek.

Nomenà in honor de el grupo musicałe britànego de Liverpool, The Beatles,
conposto da John Lennon, Paul McCartney, George Harrison e Ringo Starr.

Mikeanderson. Asteroide nº 51824 de ła serie (2001 OE30 ), descoerto da el Monte
Pałomar da Eleanor F. Helin rento el programa NEAT (Near Earth Asteroid Tracking
Program) el 19 de lujo 2001.

Nomenà in honor de Michael P. Anderson (1959-2003), comandante de cargo intel
transbordador spasial Cołunbia, desintegrà ne ła so rientrada inte ła atmosfera
el 1° de febraro de 2003.



https://vec.wikipedia.org/wiki/%C5%81a_Mira

Ła Mira ła xé un comun de 37 737 abitanti 'nte ła Provincia de Venesia. Ła xé un
comune sparso par che ła sede comunàl ła xé ła frasión de Mira Tagio. Ła xé
tacada al común de Venesia col qual ła condivide anca na frasión, Malcontenta.

L'àrea urbana, posta al mexo de ła strada infrà Pàdova e Venesia, ła partien a
ła Riviera de ła Brenta che ła se slarga łóngo el Naviłio de ła Brenta, costexà
da ła SR 11, sul qual łe se fasan łe viłe che i Venesiani i ga edifegà infrà el
1500 e'l 1700. Famóxe in particołar ła viła paładiana "ła Malcontenta" 'nte ła
frasion che ła tol el nome e Viła Widmann Foscari a Mira Porte.

A sud-est łe se cata łe barene, fasade a ła łaguna de Venesia, n'anbiénte
costituìo da n'insieme de ixołoti łigai da canałi, che łe fa un terso de ła
superfice del comun. El teritorio comunal el xé traversà da numeróxi corsi de
aqua, oltra al Naviłio, sia naturałi che artifexałi.

Ła xona de ła Mira ła xé stada coltivada in maniera fita in età romana e ła xé
stà tirada drénto 'ntel graticołato. Alguni i dixe che el nome el vegna fora da
na tor de vistamento (in łatino apónto mira) che ła serviva par defénder el
teritorio, łigàndose cusì a ła visina Miran. Un vero e proprio séntro abità el
xé nasùo però soło 'ntel età de mezo come porto fluvial par i barcarołi che i
tegniva Venesia cołigada a ła riviera del Brenta e in orìxene el se ciamava
Cazoxana. El nome ła Mira, secondo n'altra ipòtexi, el xé stà tólto co
referimento al patro San Nicołò, Myra apónto.

'Ntel 1866 ła Mira ła xé stada tirada drénto al'Itałia, e l'ano daspò i tre
comuni de ła Mira, Oriago e Ganbarare i se ga unìi in un soło, el qual el sèłie
el nome de ła Mira: da sto fato el vien fora el stema comunal co łe tre corone,
sìnboło dei tre comuni orixenari.



https://vec.wikipedia.org/wiki/%C5%81%C3%A9ngua_%C5%82eon%C3%A9xe

El Łeonéxe (Llengua Llionesa) el xe ła łéngoa romanxa del grupo ìbero-romanxo,
sotogrupo Asturian-łeonéxe, parlada inte León, Zamora (Spagna) e Bragança
(Portogało). El nùmaro de łocudóri el xe stimà in sérca 25 000 persóne cofà
prima łéngoa.

Ła orixen de ła łéngoa łeonéxe e de łe só variante ła risal ai primi del sècol
X, co łe Asturie łe faxéa part del regno cristian de León. El Łeonéxe no'l se ga
evolvést dal castełian, ma parałełaménte a sto qua, da łe parlae tardo-łatine de
ła Spagna setentional, ùnega part de ła penìxoła ibèrege a no èsar stada
conquistada dai àrabi. Tutavìa el ga subìo łe influénse, col ténp, de łe łéngo
visine: gałaigo-portoghéxe a òvest e catełian a est.

L'anesion del regno de Łeon da parte del regno de Castija nel 1301 la ga ridoto
de un bel po' le posibiità de espansion lengoistega del łeonéxe ne l'ànbito de
la Reconquista, e isteso l'inportanza stessa de la lengoa la xe diminuia.
Sotoposto a la forte presion del castejan, devegnesto lengoa ufizial in sèvito a
l'union de le corone de Castija e de Aragona, el łeonéxe el ga finio par esar
sopiantà da questo, sopratuto nei teritori de recente espansion.



https://vec.wikipedia.org/wiki/Zueca

Ła Zueca (o Zudeca) ła xé na famoxa ìxoła (o, megio, un grupo de ìxołe) catà a
sud del sentro stòrego de Venesia. Ła se fasa sul'omònemo canal - el canal de ła
Zueca - e ła ga en fronte el sestièr de Dorsoduro, de qual anca ea ła ghe fa
parte. Ła xé considerà ufisalmente na frasion del comun. El 12 de disenbre 2007
ła gaveva 4.763 abitanti (sensa Saca Fìxoła).

L'ìxoła de ła Zueca ła gera antigamente conosùa col nome de Spina Longa par ła
soa forma slongà a spin de pese. Secondo alguni el nome de deso de Zudeca el
saltarìa fora da ła prexénsa sul'ìxoła del primo gheto ebràico, poi tirà via a
Canarégio ed anca 'nte ła famoxa pianta del Temanza, ła pì antiga mapa de
Venesia, l'ìxoła ła vien indicà come Judaica. El primo Gheto de Venesia el xé
stà istituio però soło el 29 marzo 1516 a Canarégio e par propio che in
precedénsa i ebrei i fuse lìberi de abitar en tuti i lóghi de ła sità.

N'ipòtexi più resente e più probàbiłe ła fa vegnir fóra el topònimo da zudegar
("giudegar", "judegar"), co riferimento ai menbri de famégie aristocràteghe
rivoltóxe che ai inisi dell'IX sècoło i xé stai mandai sul'ìxoła.

N'altra teoria, che forse ła xé ła più segura, ła mete in rełasion Giudeca co
sud, esendo l'ìxoła catà a sud de Venesia. Tal ipòtexi ła xé vałorà dal fato che
in numeróxe altre sità, fra łe quałi Buran e i desferenti séntri del'Istria, ghe
xé quartieri ciamai "Zueca" e tuti i se identìfega co l'àrea catà a sud del
séntro stòrego.

Su st'ixoła qua, infrà el 1577 e'l 1592, ła xé stada tirada sù ła cexa del
Redentor su progeto del Palladio. Sto monuménto rełigióxo el xé stà un ségno de
rengrasiaménto par ła fin de ła tremenda pestiłénsa che 'ntel 1576 ła ga portà a
ła morte un terso de ła popołasion sitadina, fra i quałi el stéso doxe Sebastian
Venier; ancora ancuo ła xé el séntro de ła Festa del Redentor.

El drénto de ła céxa del Redentor el xé maravegióxo e rico de depinti dei maxóri
pitóri venesiani. 'Nte ła sagrestia ghe xé depinti de Paolo Veronese. Ła megio
vedua total de sta beła céxa de ła fin del Rinasimento ła se pol averghe da ła
Fondamenta de łe Zàtare, overosìa ła łónga banchina a sud del sestièr de
Dorsoduro.

El Redentor no ła xé ła sóła céxa paladiana prexénte sul'ìxoła: poco łontan ghe
xé de fato ła céxa de łe Zitele che, oltra a łe normałi funsion rełigióxe, ła
òspita anca un séntro congresi infrà i più moderni de ła sità. L'edifisio tacà a
ła céxa el gera, un ténpo, un convénto par tóxe pòare che qua łe podeva inparar
i łavóri femeniłi tradisionałi (come i merléti).

De granda inportansa ła xé anca l'antiga cexa de Sant'Eufemia, che ła vien dal
VII sècoło: ła xé infrà łe più vece de Venesia, e, anca se fóra ła sénbra
sénplise, ła ga drénto presióxe decorasion.

I va recordai anca dó conplesi monàsteghi co ła só céxa: quéło dei santi Biasio
e Cataldo, che'l ga visto l'intervénto dei architéti Domenico Rossi e Giorgio
Massari, ma ancuo no ghe xé più (butà xó 'ntel XIX sècoło), e quéło de Santa
Cróxe, che se pol ancora véder, anca se'l xé stà sconsacrà e bandonà.

Sul estremo osidental del'ìxoła ghe xé el neogòtico Mołin Stucky, tirà su 'ntel
1895 dal cónte Giovanni Stucky. Masa costóxo da mantegnir, el xé stà bandonà
'ntel 1955. Revevà dal grupo Acqua Pia Antica Marcia, dal 2007 el ga ła funsion
de séntro congresi e albergo de ła caéna Hilton.

Su ła pónta oposta del'ìxoła ghe xé invese l'Hotel Cipriani, na de łe rexidénse
venesiane più lusuóxe, miga tanto łontan dal qual se véde ła caraterìstega
fasada de ła Caxa dei Tre Oci, pałaso neogòtico, del qual sul'ìxoła xé prexénte
anca n'altro exénpio 'ntel conpleso de Viła Herriot, girà verso ła łaguna.



https://vec.wikipedia.org/wiki/Zuberoa

Zuberoa ( Xiberua o Xiberoa in diałeto sułetin, Soule in francexe, Sola in
guascon) l'è el nome in basco unificà del teritorio storico più picenin del
Paexe Basco francexe. L'è situà in tel dipartimento dei Pirenei Atlantici, in te
ła vałe del Saison (Uhaitza in basco). In francexe el vien ciamà anca Pays de
Soule. Secondo ła Euskaltzaindia (Real Academia de la Lengua Vasca) el sarea uno
de i sete teritori che forma Euskal Herria, cioè un teritorio con carateristiche
culturałi, antropołogiche e etnografiche comuni, come ła prexensa del basco.

I comuni che le conpone i forma parte de i cantoni de Mauléon-Licharre e
Tardets-Sorholus in tel distreto (arrondissement) de Oloron-Sainte-Marie e
Saint-Palais (parsialmente), in tel distreto (arrondissement) de Baiona.
Inoltre, i comuni che se considera apartenenti a sto teritorio storico e i forma
parte del distreto de Oloron-Sainte-Marie i s'à asocià in te na comunità de
municipi (Communauté de communes de Soule-Xiberoa). Quei che apartien al
distreto de Baiona no i forma parte de ła comunità.

Ła capitałe storica l'è Mauleón-Licharre (in basco Maule-Lextarre), rixultà da
ła fuxion de i comuni de ła çità de Mauleón e ła łocałità de Licharre in tel
1841.

Ła so economia ła dipende prinçipalmente da l'agricoltura, el subapalto
aeronautico e calche picoła industria artixanałe come queła de łe espadrillas.

Ła çima più alta del Zuberoa l'è el monte Orhia (2017 m), ła prima çima de
2000 m dei Pirenei partendo da oçidente. L'è anca ła çima più alta de Euskal
Herria dopo del Toła dei tre re (in basco Hiru Errege Mahaia, in spagnoło Mesa
de los Tres Reyes), Ezkaurre e Arlas.

D'altra parte, l'Otsogorrigaina (1.922 m) e 'l Sardekagaina (1 893 m) i'è
rispetivamente el secondo e 'l terzo monte più alto de ła provinça. In tuto, ghè
27 çime che supera i 1 000 metri.

Par che sto teritorio storico el fuse popołà xa in tel Pałeołitico Medio, esendo
stè catè resti preistorici de l'omo de Neanderthal in te łe grote de Xaxixiloaga
(Aussurucq) e Etxeberri. A ła fine del Neołítico, ła popołasion la s'era estexa
e l'avea asimiłà tecniche e conosense de altri popołi. I Romani i ga avuo gran
influensa in Zuberoa, cosita come in tel resto de l'Aquitania, anca se l'à
manteguo el protobasco (predecesor e continium del basco).

Dopo ła caduta de l'Impero Roman in tel secoło V scominsia łe invaxioni de i
Vixigoti e de i Franchi. In te l'ano 602, i teritori baschi del nord dei Pirenei
i vien riunii in tel ducato de Vasconia, vinsendo poco dopo (635) l'exercito del
re franco Dagoberto I e tentando de asicurarse in sta maniera na rełativa
indipendensa. Spario el Regno de Tołoxa, che l'era in man franca, el ducato de
Vasconia el se inpadronise de łe tere del ducato de Aquitania (660), anca se el
resta indipendente fin a ła conquista carołingia del 768. Nonostante łe łote par
restar indipendente, el Ducato de Vasconia el rixulta unio a queło de Aquitania
tra i secołi VII e IX.

In tel secoło IX sorge ła viscontea de Zuberoa a cauxa de ła nasita del regno de
Panplona (824), el cui primo re, Iñigo Arista, el nomina Aznar primo visconte in
tel 832, dando inisio a na dinastia che sarea durà fin al XIII secoło.In tel
secoło XI el duca de Guascogna el cede i so diriti sul Zuberoa al visconte de
Bearn, mentre el re el continuava a esar el paron del castel de Mauleón. El
ducato de Aquitania el se inposesa de i teritori baschi, conservando łe so
istutisioni, par cedarło poco dopo in tel 1152 insieme col Lapurdi a i Inglexi,
a cauxa del matrimonio tra Ełeonora de Aquitania e Enrico Plantageneto. Soto ła
dominasion inglexe, el Zuberoa el consegue gran łibertà e 'l conserva i so
costumi, xviłupando ła so economia. Dopo el dominio inglexe, in tel 1449, el
pasa in te łe mane del visconte de Bearn Gaston IV de Foix.

In Zuberoa existe na tradision de teatro muxicałe folclórico, el coxì ciamà
pastorałe: i abitanti de i paexi i dedica tuto l'ano a preparar e provar danse e
opare de teatro. Tradisionalmente, el tema de l'opara l'era soratuto rełijoxo,
ma da poco s'à scomisià a raprexentar anca epixodi de ła storia de i Baschi.

El francexe l'è l'unica łéngoa ofisiałe, anca se ła majoransa de ła popołasion
(el 64% de i abitanti de ła provinçia) ła parla anca el basco in te ła forma del
diałeto sułetin e guascon. Nonstante ła mancansa de ofisiałità, el basco el ga
un çerto riconosimento, con ła posibiłità comune a tuto el Paexe Basco francexe
de ła cartełonistica stradałe biłengoe par indicar i nomi de łe łocałità. El
Zuberoa l'è stà biłengoe par secołi a cauxa de ła viçinansa de Bearn, ła cui
łéngoa, el bearnexe, na variante del guascon, l'à influensà on mucio el sułetin.

L'identità culturałe basca l'è molto sentia: el 71% dei sułetini i se dichiara
basco, ła parsentuałe più alta de tuto el Paexe Basco francexe.



https://vec.wikipedia.org/wiki/Windhoek

Windhoek (se lese Vuindhuk), la xe la cavedalde la Namibia. La se cata su
l’altipian de Khomas, al sentro de el paexe. Windhoek la xera na sitadina de la
popolasion herero. En tel 1885, i namaqua i gha atacà i herero e i gha ocupà la
zona. En tel 1892 i todeschi i gha ocupà la Namibia e meso qi la cavedal de la
colonia. Da la prima guera mondiale al 1990, la Namibia la xe stà aministrà dal
Sudafrica. Da l’indipendensa, Windhoek la xe la cavedal de el paexe.

I herero i gha visù ne la zona de Windhoek par de i secoli. I ciamava la sità
Otjomuise (posto del vapor). I namaqua i gavea dato el nome de Ai-Gams (fonti de
bojo). I do omi i se riferise a le dodeze sorgenti de acqua calda rente a la
sità. El nome Windhoek el xe en afrikaans e vol dir angolo (hoek) de el vento
(wind). I afrikaners da el Sudafrica i xe rivà qi en tel 1840 e gha costruio de
le misioni protestanti. La guera tra herero e namaqua la gha portà a la
distrusion de la sità. La sità come la se la vede ancò la xe tà fondà da i
todeschi el 18 otobre 1890, co Von François el gha meso zo la prima piera de el
forte todesco.



https://vec.wikipedia.org/wiki/Villadose

Sindaco: Gino Alessio (Sentrodestra) dal 30/03/2010 Centralino del comune: 0425
405206 Email del comune: info@comune.villadose.ro.it

Viładose ła se cata in te ła xona medio orientałe del Połéxine e ła xe traversà
dal fiume Adexeto, che ła divide in do parti.

Oltre a ł'Adexeto, ghe xe a nord ło scoło Seresoło ai confini con Rovigo e San
Martin, Bresega poco pì a nord del sentro del paese e poco a Sud del xentro ło
scoło Valdentro.

Gino Braggion, intel so libro ... E... Villadose risorse... da secolari
tribolazioni el ga descoverto che'l nome del paese el risulta scrito par la
prima volte ai scuminsi del XIII secoło quando che in latin el se ciamava "Villa
Ducis".

El segno deła dominasion ferarese estense el se poe riłevare anca dal palaxo
comunałe, ciamà Ca' Patella, dove i balcuni del piano tera le xe in stile
ferarese e quełe dei piani pì alti in stile venexian.

Intel 1778 - grasie al vescovo deła diocexi de Adria Monsignor Arnaldo Speroni
degli Alvarotti a Viładose xe sta istituia de novo ła parochia prima agregà e
dipendente da queła de Buxo.

Intel 1928, in seguito ała eliminasion del comune de Ca' Emo, Viładose ła se ga
ingrandio inglobando ła łocałità Ca' Tron.

Intel 1938 xe sta inaugurà ła Strada Statałe 443 - che cołega diretamente Rovigo
ad Adria - ała presensa del gerarca fasista Giovanni Marinelli.

El 25 de apriłe 1945 a xe sta fuxiłà dai todeschi - visin ai muri del simitero -
20 partigiani ciapà a Zernian. I todeschi, dopo aver fuxilà i ostaj, i ga fuxiłà
anca do omeni de łe brigate nere che i ghe gaveva dà 'na man inte l'operazion de
rapresaja.

Dopo l'aluvion del 1951 xe scuminzià n'antra onda migratoria sopratuto verso
Piemonte e Łonbardia.



https://vec.wikipedia.org/wiki/Vicensa_Calcio

El Vicensa Calcio, fondà inte'l 1902, el xè la squadra de calcio de Vicensa.
Prima de ciamarse co'l nome de deso ła scuadra la se ciamava Lanerosi Vicensa
dal 1953 al 1990. Ła xuga atualmente in Serie B.

El Vicensa el gà xugà in Serie A par 30 volte, rivando secondo inte'l 1911 e
1978, vinsendo la Copa Italia inte'l 1997 e rivando a łe semifinałi de ła Copa
de łe Cope inte'l 1998.

El gà xugà par vinti ani de fila en Serie A, dal 1955 al 1975 e inte'l 1978 par
poco no'l ga vinto el scudeto: saria stà la prima volta par na squadra pena
vignù su da la Serie B.

El Vicenxa Calcio el ga na pròpia mascote ufisiałe: Gatton Gattoni. Ła so storìa
ła parte inte'l canpionado de Serie B 1994-1995 co n'agienxia publisitarià
vixentina la ga desixo de creare n'imagine da asociar a ła squadra de calcio: se
ga pensà cussì de sieliere un parsonajio fumetistego che'l savese riasumere
n'imagine rapresentativa pa' i vixentini insième a fiducia e sostegno par i
cołori biancorosi. I ga cuindi sielto on gato personificà in un xugador co'
tanto de majieta vixentina.

Gatton Gattoni uncò xè anca na linea de prodoti de merchandising del Vicenxa
Calcio. Ła so popołarità inte'l mondo del calcio ła xè romai naxionałe oltre a
esere stà el primo exenpio de mascotte ufisiałe de na società de serie A. Nel
2016 xe nata la bira la 1902.



https://vec.wikipedia.org/wiki/Venetismo

Venetìsmo xe el nòme dato dai mass media a un insieme de asociasion culturałi
e/o połìtighe ligàe a tuto cueło che xe tipegamente vèneto.

Racuanti venetìsti i sostien che 'l Vèneto el xe na nasion che no ła ga a che
far co l'Itałia, e i contèsta ła vałidità del referèndum del 1866 co cui el
Vèneto xe stà tacà a l'Itałia. Serti i dixe che inte'l Vèneto ghe sta anca ła
Furlanìa, ła Lonbardia Vèneta (overo i teritori de Bresa, Bergamo e Crema) e
anca un toco del Trentin.

El risultato pì resente l'è el Plebisito dixitałe par l'independensa del Veneto,
organixà da un comitato apartitego inte ła setimana dal 16 al 21 marso 2014. Se
trata de un referendum spontaneamente organixà da sitadini veneti, sensa vałor
legale, ma che dovaria portar a ła luse ła vołontà del popoło veneto de
organixarse autonomamente.

Oncò ghe xe pì de un partìo che se dixe venetista. El partìo pì conosùo el xe ła
Łiga Veneta, sesion locałe de ła Lega Nord. Po ghe xe altri partìi pì picołi
cofà ła Liga Veneta Repubblica, Indipendenza Veneta, Veneto Stato e tanti altri.



https://vec.wikipedia.org/wiki/Vaporeto

El vaporeto el xé un tipo de nave doperà a Venesia come mexo de strasporto
pùblico, per via de ła particołar conformasion de ła sità, che ła ga canałi da
navegar al posto de łe strade.

El primo vaporeto lansà 'nte ła laguna de Venesia el xé stà el "Regina
Margherita", 'ntel ano 1881, da ła socetà ACTV: el xé stà sto qua el primo mexo
de strasporto pùblico a Venesia.

Ancuo squaxi tuti i vaporeti de Venesia i partien a ła socetà a capital pùblico
ACTV, che ła gestse el strasporto pùblico de ła sità su aqua come anca su tera,
indove el dòpera un grando barcołame che, a parte i vaporeti, el contien anca
motoscafi, battei forànei, motonavi e motozàtare.

Anca se ancuo i sia tuti spinti da motóri diesel, ła xé restada 'ntel nome
l'antiga manièra de dir doperada có ancora i viaxava a vaor.

Mési per ła sità ai prinsipi del Novexénto i vaporeti i se caratterixa per èser
nave a un soło ponte, verti a prova e co ła cabina de comando catada 'ntel nel
corpo sentral, in poxision un fià verso prova.

I modełi più antighi i prexentava ła cabina n'atimo più alsada per poder averghe
soto łe màchine che łe contegniva łe caldière a vaor e speso łe si prexentava in
istà conpletamente verti a prova e a pope; i mexi chei ghe xe in giro ancuo i ga
invese na granda cabina a pope per i pasegèri, e anca dei posti al'aria a prova
(sta sistemasion, in quałunque modo sia ła cosa, łe xé drio desconparir 'ntei
mexi più moderni).

'Ntei ùltimi diéxe ani a Venesia łe xé stae portae nove nave, conosue come Serie
90 che łe crea un menor movimento de aqua. Sta inovasion ła xé stada fata per
scansar łe onde che łe rovina ła sità. L'ùnego difeto chei ga sti mexi ła xé ła
menor stabiłità rispeto a łe unità vece. Sénpre l'axienda venesiana ła ga in
dotasion un'unità ełètrica e ła fa parte de un consorsio, el WHALE, per crear di
unità navałi a idrògeno. A ła fin 'nte łe sistemasion più moderne i ga doperà ła
propulsioe azimutal, co un aumento de łe capasità evołutive dei mexi, ma na
conseguénte redusion de ła stabiłità de rota.



https://vec.wikipedia.org/wiki/Val_Posina

Ła Val Poxina ła xe na vałe dełe Prealpi Venete, tuta in Veneto, provinça de
Vicensa.

Ła ciapa el nome dal fiume Posina, ke'l nase poco soto el paso deła Borcoła
(1200 m), ke divide el Pasubio a ovest dal monte Borcołeta a est. Da qua ła core
verso est, sud-est, par finire 'nteła Valdastego ad Arsiero. Suła destra
idrografica ła xe sarà dal Pasubio, dal Monte Alba e dal Novegno ke i ła divide
dała Val Leogra e dała pianura, suła sinistra el Monte Borcołeta, el Coston, el
Monte Majo, ła Gamonda i ła tien distinta dała Val de Laghi. I cołegamenti coła
Val Teragnoło (Trentin) e ła Val Leogra i xe costituidi rispetivamente dal Paso
deła Borcoła e dal Paso Xomo. Dopo aver pasà i paesi de Poxina e de Fusine, el
fiume, a Castana, el riceve, da sinistra, el torente Zara (confluensa deła Val
de Laghi, ke in keł'ultimo trato ła se ciama Val del Fero). Pi vanti ła vałe se
strenxe in na goła skisà da sud dal Monte Priaforà (el posto se ciama Strenta).
Dopo de questa, senpre da sinistra, ghe xe ła confluensa deła Val Riofredo in
locałità Cornołò. Pi vanti, dopo naltra parte pitosto streta (Stancari), ła vałe
ła sboca ad Arsiero 'nteła Valdastego.

Ła Val Posina, con 2000–2500 mm de precipitasion ogni ano, ła xe verdisima e
piena de pra e albari. Se trova el castagno, el cornołaro, el noxełaro, el
carpano moro, el fràsene, el ròare, el fagaro. A quote pi alte se trova el pino,
ł'albeo, el tana, el larese, el pino mugo, el xenevro. Sui pra e tacà łe contrà
se trova bar de lanpon, ruse, lovertin,stropaculi, ortighe, el pisacan, ła
maresina, ła pianeła deła Madona e el ciclamin.

Fra i mamìferi selvadeghi, va ricordà el camosio, el caoriol, el cervo, ła
volpe, el ghiro, el cinghiałe, el martareło, el liévore, el schirato, ła marmota
( Val sorapache sul Pasubio, acròcoro in sima al Novegno).

Fra i oxełi, se pol vedare ł'aquila real, ła cornacia, ła pojana, el gavinel, el
galo sedron (Pasubio, cresta Monte Borcołeta - Coston), el francolin, ła pernixa
bianca (Pasubio: Forni alti), ła soèta, el corvo inperial, el pigoso moro.



https://vec.wikipedia.org/wiki/Vajo_del_Pino

El Vajo del Pino el xe sul Pasubio. Se pol dopararlo par rivar su al Rifugio
Papa in 3 ore e mesa. Se parte da Ponte Verde (901 m) e se va su par la strada
par Paso Xomo. Quando che se riva ała prima curva a sinistra, se gira drento a
sinistra, drio ai paŀeti bianchi e rosi, sui prà. Se riva a na stradina e se ghe
va drio verso destra, fin a un slargo, dove che ghe xe na frecia co scrito "zona
dei vaj". Sempre driti verso est fin a Malga Cornebe (1180 m), paxare la giara
deła Val Fontana d'Oro fin in sima a na pontara dove, a sinistra, ghe xe un
ometo che'l mostra ła via pal Voro dei Toni. Bisogna montar su par ła giara del
voro (ghe xe ła scrita in roxo sul muro de rocia, a destra, 300 metri in su:
Voro dei Toni). Se va su finchè no se trova na frecia rosa a sinistra co scrito
PINO. Ciapàr el troso, franoxo e co l'erba, deła Łora (Troxo dei
Contrabandieri). A un çerto punto se trova un camin e se va su tegnendo ła
destra, su par ła giara deła Łora, se continua su na pontara de erba (ocio se
piove). Se riva a na piera piata, el Tavołin dei Contrabandieri. Su ancora a
sinistra fin ała Sełèta dełe Poe, dopo un poco in xo, e in diexe minuti se riva
ała Boketa dełe Sgralaite. Vanti senpre a destra fin al Scaranto dei
Contrabandieri e via fin a naltra frecia rosa co scrito "PINO". Se inboca el
Vajo del Pino e se va su fin a na cresta verde, ła Cresta dei Cotorni. Se xe
rivà suła Val Camoxara, se continua par ła cresta, se traversa a sinistra e se
va su fin a na sełèta. Da qua, in su a destra fin al Saxo dei Contrabandieri e
ała Strada dełe Gałerie (fra ła 32ma e ła 33ma). Da qua al Rifugio Papa
(1934 m).



https://vec.wikipedia.org/wiki/Unione_europea

L'Union Europea (UE) la xe na organizazion soranazional, che atualmente la
conprende 28 Stati europei, independenti e democràtici. La xe stà istituìa, col
nome de indesso, col Tratà de Maastricht del 7 de febraro 1992, ma in realtà la
xe la continuazion de la Comunità Econòmega Europea (CEE), fondà za inte'l 1957
coi Tratai de Roma. L'Union la ga anca un so scheo, l'Euro, che el momento atual
el vien doparà da 17 dei Stati menbri.

El problema de la definizion de l'atual status zurìdego del'Union el xe sfossà,
el 29 de otobre 2004, inte la firma, a Roma, del 'tratà che l'istituisse na
Costituzion par l'Europa, comunamente conossùo cofà Costituzion europea. Tal
testo el ribadisse la possibiità de na cooperazion inforçada par la promozion de
iniziative de integrazion intra grupi de paesi, za prevista inte'l tratà de
Amsterdam e inte quelo de Nizza.

Un novo tratà le giera stà domandà dal Consegio europeo traverso la Dicïarazion
de Laeken dopoché el funzionament de le istituzion comuni, el xe atualmente
ritegnùo inadato a la coesistença de ben 27 Stati membri, ogni un dei quai co
dirito de veo in àree fondamentai de la polìtega comun.



https://vec.wikipedia.org/wiki/Union_eoropea

L'Union Europea (UE) la xe na organizazion soranazional, che atualmente la
conprende 28 Stati europei, independenti e democràtici. La xe stà istituìa, col
nome de indesso, col Tratà de Maastricht del 7 de febraro 1992, ma in realtà la
xe la continuazion de la Comunità Econòmega Europea (CEE), fondà za inte'l 1957
coi Tratai de Roma. L'Union la ga anca un so scheo, l'Euro, che el momento atual
el vien doparà da 17 dei Stati menbri.

El problema de la definizion de l'atual status zurìdego del'Union el xe sfossà,
el 29 de otobre 2004, inte la firma, a Roma, del 'tratà che l'istituisse na
Costituzion par l'Europa, comunamente conossùo cofà Costituzion europea. Tal
testo el ribadisse la possibiità de na cooperazion inforçada par la promozion de
iniziative de integrazion intra grupi de paesi, za prevista inte'l tratà de
Amsterdam e inte quelo de Nizza.

Un novo tratà le giera stà domandà dal Consegio europeo traverso la Dicïarazion
de Laeken dopoché el funzionament de le istituzion comuni, el xe atualmente
ritegnùo inadato a la coesistença de ben 27 Stati membri, ogni un dei quai co
dirito de veo in àree fondamentai de la polìtega comun.



https://vec.wikipedia.org/wiki/Umberto_Smaila

Umberto Smaila (Verona, 26 xugno 1950) l'è un ator, cabaretista, muxicista
itałian.

L'à scumisià la so cariera 'ntel 1971 in conpagnìa de Jerry Calà, Franco Oppini,
Gianandrea Gazzola, Nini Salerno, Spray Mallaby co' el grupo I Gatti di Vicolo
Miracoli. El debuto l'è avegnù al Derby Club de Miłan. 'Ntel 1972 i publica
l'albun I Gatti di Vicolo Miracoli. Le prime aparizion televixive dei Gatti j'è
stà ne Il Dirodorlando (1975), su'l Programa Nasionale de la RAI, 'na sòrta de
quiz par toxi prexentà da Ettore Andenna.

'Ntel 1976 Gianandrea Gazzola e Spray Mallaby a sbandonà el grupo, mentre l'è
rientrà Franco Oppini, che gheva xa fato 'na curta aparizion 'ntel grupo co' i
gavea scumisià. La trasmision che l'a rexi çelebri jera Non Stop del 1977 par la
regia de Enzo Trapani. 'Ntel 1978, l'era ospite a Sprolippio, prexentà da
Claudio Lippi. 'Ntel steso ano l'à partesipà al varietà Cabarout. Tra i vari
atori da recordàr : Giorgio Faletti, Massimo Boldi. La canson de suceso del
grupo jera Capito!!!.

'Ntel 1986 l'à ciapà el posto de Marco Columbro al timon del xugo a quiz C'est
la vie. 'Ntel 1987 l'à prexentà el quiz Colpo Grosso trasmeso su Italia 7, e
'ntel 1989 un novo xogo a quiz dal titoło Babilonia. 'Ntel 1991, Smaila
interpreta el ròlo de Luigi XIII 'ntel musical I Tre Moschettieri, trasmeso su
Canale 5. 'Ntel 1995 l'à partesipà a la trasmision de Canale 5 Buona domenica
co' Harrold "Harry" Davies.

'Ntel corso dei ani otanta co' Franco Oppini l'à prexentà 'na trasmision de
Antenna 3 un mucio conosùda indove el se exibiva anca 'conpagnandose co' un
pianfòrte a còa. Senpre su Antenna 3, 'ntel 2010 Smaila gà prexentà co' so fiolo
Rudy In viaggio con papà]], (titolo tòlto in prétio dal famoxo film de Alberto
Sordi), 'na trasmision che gà vedesto so pare e so fiolo confrontarse su temi
senpre pì diversi. 'Ntel steso ano, in un intarvista relasà a Playboy, Umberto
Smaila l'à dichiarà, a propoxito de la so atività laoratìva:

Smaila prexenta anca un spetacolo a Sharm El-Sheikh a Margherita di Savoia, co'l
nome del night club Smaila's.



https://vec.wikipedia.org/wiki/Trigonometria

Ła trigonometria (da'l grego trígonon (τρίγωνον, triangoło) e métron (μέτρον,
mexura): risołusion de'l triangoło) ła xè na 'arte de łe matemàtega che ła
istudia i triangołi a partir da i łori àngołi. El conpito prinsipałe de ła
trigonometria, cussì cofà rivèła l'etimołozia de'l nome, consiste inte 'l
calcołar łe mexure che łe caraterixa i elemènti de un triangoło (łati, àngołi,
mediàne, etc.) scomizsiando da altre mexure xà note (al manco tri, de cui na
lunghèxa), par mexo de spesałi funsioni matemàteghe. Tałe conpito 'l xè endicà
cofà risołusion de'l triangoło. Xè anca posibiłe servirse dw calcołi
trigonometrisi 'nte ła risołusion de problemi corełai a figure giometrighe piaxe
conplese, cofà połigoni o figure giometrighe sołide, e in altri rami de ła
matemàtega.

Łe funsioni trigonometrighe (łe pì inportanti de łe cuàłi son el seno' e 'l
coxeno), introdote in sto anbito, łe vegne anca dopàrae in manièra indipendente
da ła giometria, conparendo anca in altri canpi de ła matemàtega e de łe so
aplicasioni, par exempio in conesion co' ła funsion esponensiałe o co' ła
fìxica.

Son dete łe funsion trigonometrighe direte cuèłe che a 'n àngoło, sołitamènte
espreso in radianti, asociano na lunghèxa o un raporto fra lunghèxe. A causa
del'ecuivałensa zircołare de i àngołi, tute łe funsion trigonometrighe direte
son anca funsion periodighe co' periodo π {\displaystyle \pi } o 2 π
{\displaystyle 2\pi } .

A ogni funsion trigonometrga direta ła xè asocià na funsion inversa. El dominio
de sascuna funsion trigonometrega inversa corisponde, cofà xè prevedibiłe, al
codominio de ła rispetiva funsion direta. Poiché łe funsion direte son, tutavia,
periodighe, e donca nò łe son inietive, pa' poderle invertir xè nesesario
restrinzèrne el dominio rendendołe biietive. Ła selta de ła restrision xè
teorigamènte iriłevànte e łe posibiłità son infinìe. Ła convension (rixida, in
sto canpo) vołe però che i domini i vegna ristreti a i intervałi [ − π 2 , π 2 ]
{\displaystyle \left[-{\frac {\pi }{2}},{\frac {\pi }{2}}\right]} opùr [ 0 , π ]
{\displaystyle \left[0,\pi \right]} , in cui łe funsion — e cuindi anca łe łoro
inverse — łe sia monòtone. Anca łe funsion arcoxegante ed arcocoxegante łe vegne
definìe dal'inversion de łe funsion direte ristrete a uno de tałi intervałi.



https://vec.wikipedia.org/wiki/Travixo

Trevixo (o anca Travixo, in trevixan de sanca Piave) ła xè na sità de sirca
80 000 anime, de orixene vecie e che par tradision de ła cuxina e dei piaxeri
vari ła ga senpre fato vegnar in mente a bea vita, tanto xe vero che łe so tere
jera stae ciamae, sin dai tempi del Medioevo, ła Marca gioiosa et amorosa. Ła xe
situada al sentro de ła pianura vèneta a ła confluensa del Boteniga e dei so
rivi inte'l fiume Sil e poxada su łe tre cołine del Domo, de Piasa dei Signori e
de Sant'Andrea. Ła gà na diocexi tanto granda, che a va oltre anca ai confini de
ła provincia, fin a ła province de Pàdoa e Venèsia. Łe sità pì inportanti dentro
a sta diocexi łe xé Casteło, Mojan, Miran e San Donà.

Trevixo ła se cata inte ła pianura veneta, sirca a 15 chiometri a sudovest de ła
riva drita de ła Piave a ła confluenza intra el Sil, fiume de sortiva, el
Boteniga, che, risevui ła Linbraga e la Piavexeła el riva fin in centro, e 'l se
devide inte tanti canai (Cagnan grando, Cagnan medio o Buranei, Rogia o Sileto,
el Canal de le Convertie), e ła Storga, che ła bagna el comun a est.

Par che al nome Tarvisium el vegna da na romanixasion de n’altra parola che ła
se riferìa ai Taurusci, povoło de area seltega, che el stava sui Monti Tauri a
ła fin de łe Alpe Orientai e che se pensa che el gavese costruì ła prima
comunidà trevixana. No manca gnanca chi che taca el nome al indoeuropeo tarvos
(toro) co'l sufiso –isium come che faxeva i Romani. N’altra opinion a se rifà al
galego trev- dopo canbià in tarv-, che el vołeva dir "vilajo de legno". N'altra
ipotexe ła xe cueła che el nòme el vegna da na statua co tre vixi che ła dovea
star in beła mostra inte ła piasa central. Par ultema ghe xe ła ipotexe de ła
derivasion da do paròłe romane, Ter- e –visi, che łe corispondeva a tre cołi,
'ndove deso a ghe xe el Domo, ła Piasa dei Siori e ła Piasa de Sant'Andrea, dove
che saria stà fondada ła sità.

Al comune de Trevixo no partien ufisialmente gnanca na frasion, ma al de fora
del sentro storego se conta numaroxi cuartieri e soborghi che speso i ciapa el
nome da ła parochia prexente. A sud del corso del Sil, partindo da ovest, se
cata:

Località menore łe xe El Chiodo (cinta extramuraria a nord); Sant'Artemio
(S.Maria del Rovare); Le Corte (S.Maria del Rovare-S.Pelajo); Borgo Furo, Pale
del Cornain (S.Bona); Busa de l'ojo (S.Bona-S.Pelajo); Roncole, Lovera
(S.Pelajo); Case Sambugole (Selvana); Vila Pendola (Fiera); la Ghirada, Borgo
Mestre(S.Zen); Mure, San Vidal, Confin (Canizzano); Sant'Anzolo basso
(S.Angelo); La Monchia, Capeleta(S.Isepo-aeroporto).



https://vec.wikipedia.org/wiki/Tratato_de_Campoformio

El Tratato de Campoformio el xe sta firmà el 17 otobre 1797 da Napoleon
Bonaparte, generałe a cao de l'exerçito francexe in Itałia e el conte Louis de
Cobentzel, chel raprexentava i Asburgo d'Austria. El xe sta firmà a Villa Manin
(Passarian de Codroipo), che l'era ła demora istiva de l'ùltimo Doge, Lodovico
Manin, ma scrivendoghe come łogo "Campoformio" (che ancó el se ciama
Campoformido), un paexe picenin del Friul rente a Udine, parché l'era a meza
tapa tra villa Manin, ndo Napoleon el stasea in quei mexi, e Ùdine, dove ghera
el comando striaco.

Sto tratato el ga confermà i precedenti acordi de Leoben del 18 avril 1797, e in
seguito a sto tratato sa desfà la prima coalizion antifrancese e xe finia la
prima "canpagna d'Italia" de Napoleon. Una de le conseguenze de sto tratato xe
sta la fine de la Republica de Venezia: difati bona parte dei veci teritori
veneti (Veneto, Friul, Istria, Dalmazia) i ghe ndà a l'Austria, mentre Napoleon
el sa tegnudo Brescia, Bergamo (che le xe sta unìe a la Republica Cisalpina) e
le isole Ionie. In canbio l'Austria la ga dato ai francesi el Belgio.



https://vec.wikipedia.org/wiki/Torce%C5%82o

Torceło ła xé na ìxoła situà 'nte ła xona setentrionałe de ła laguna de Venesia
dełimità a sud-ovest dal canàl de Buran, a nord e a est confina co łe formasioni
pałudoxe de ła Roxa e de ła Centrega. L'è un łogo torìstego un mùcio frequentà.

El sò nome co ogni probabiłedà el deriva da Torricellium, el nome de ła
prinsipałe tore de guardia de Altin, o forse de un sò quartiere.

Ła xé stà una de łe prime ìxołe de ła Laguna de Venesia a èsare abitae, tra el V
el VI secoło, a cauxa de ła vicinansa co Altin. I exułi de ła çità Altin i ghe
gheva trasferio anca ła sede episcopałe 'ntel 639, sopravisua sin al 1818,
qûando che ła xé stà soprèsa e tacà a queła de ła visina çità de Venesia.

L'ixoła xé sta co Masorbo e Buran ła testa de ponte del comercio venesiàn verso
el Mar Adriatico, e ła xé stà cusì fiorente da aver mijaja de çitadini. Se parla
de numeri chei osiła fra i 20 000 e 50 000 rexedenti 'ntel XVI secoło. Ma la sò
visinansa a ła çità de Venesia, l'aria malsana e łe continue pestiłense,
durìsima quełe del XIV secoło e del XVI secoło, gà provocà un progresivo
svodamento de l'ìxoła. I edifici i xé ndà en rovina o i xé stà smantełai par
fornir łaterisi e materiałi łapidei par el sviłupo ediłisio de Venesia.
Atualmente l'ìxoła gà poche decine de àneme, anca se remane una de łe magiori
atrasion turistiche de ła çità de Venesia, co na baxéłega, na Ciexa e un Muxeo
de storia.



https://vec.wikipedia.org/wiki/Tiro%C5%82o

El Tiroło (it. Tirolo, tod. Tirol) l'è na rejon europea sułe Alpi, che ła ciapa
el nome dai Conti de Tiroło (Grafen von Tirol) che i gavea ła so sede al castel
Tiroło in tel paexeto de Tiroło visin a Meran. El capologo deła contea l'è stà
prima trasferìo propio a Meran e dopo definitivamente a Innsbruck.

Ła rejon ła se cata in tel'area de ła vecia Resia, abità na òlta dal popoło dei
Reti.

Dal 1918, cioè dała fine deła Prima Guera Mondiałe (Tratato de
Saint-Germain-en-Laye), el Tirolo, che prima l'era tuto de l'Inpero
Austro-Ungarico, l'è divixo tra Austria e Italia, e l'è conposto dałe seguenti
zone:

Na òlta anca i comuni ładini de Colle Santa Lucia, Livinallongo del Col di Lana
e Cortina d'Ampezzo i faxea parte del Tiroło, ma quando jè pasà a l'Itałia, jè
stà destacà e jè stà dà al Vèneto (provincia de Bełun).

De recente łe quatro rejoni łe gà riscominsià a laorar insieme anca
istitusionalmente in teła cosideta Euregio Tirołexe, prexenpio co l'apertura de
una rapresentansa comune a Bruxelles.



https://vec.wikipedia.org/wiki/Tippu_Tip

Tippu Tip (1837 – 14 giunio 1905) xe stá el pi potente tra i marcanti de sciavi
de l'Africa Oriental. El so vero nome xera Hamed bin Mohammed bin Juma bin Rajab
bin Mohammed bin Said el Murgebi. Tippu Tip gavea sete grose piantagioni de
ciodi de garofano en Zanzibar. A l'apice de la so potensa, el controlaa tute le
carovane che partea da la costa de la Tanzania. El gavea vilagi fortificai en
Malawi e Congo.

Tippu Tip xera el fiol de Mohammed bin Juma bin Rajab bin Mohammed bin Said el
Murgebi, un rico marcante Swahili, e de Bint Habib bin Bushir, fiola de na rica
fameja de Muscat, ligá da parentela co la fameja dl sultan de Muscat. So bisnona
materna, la mojer de Rajab bin Mohammed bin Said el Murgebi, xera la fiola de na
fameja omanita ligá al sultan. Co ste entrature, Tippu Tip gha seguio so pare e
so zio ne la trata de i sciavi e ne la produsion de ciodi de garofano, che
esportava a Muscat, ne le Indie, e in Europa. Dotá de un bon fiuto politico, el
xe rivá a controlare el Congo de l’est e la zona rente al Lago Niassa. Gha
costruio vilagi fortificadi e montava la cacia a i sciavi. Quasi tuti i
esploratori de l’Africa de l’Est gha seguio le so carovane quando i scopriva
l’Africa par conto de le societá geografiche eoropee.

Durante i so viagi, gha speso aiutá esploratori e misionari inglexi che se gavea
perso o che no gavea pi da magnare. Tra questi ghe Henry Morton Stanley, che
xera andá in Africa par ‘salvare’ Livingstone. Nel 1887 fu eleto governatore de
el Distretto de le cascate de Stanley en tel Congo. Nel 1891 gha lasá el
distreto par ritirarse a Zanzibar, dove gha scrito la so autobiografia in
swahili, usando l’alfabeto arabo. El so libro fu subito tradoto en todesco e dop
anca en inglexe. Tippu Tip gavea on harem ben fornio, che visitava tuti i di, e
diexemila sciavi che lavoraa ne le so piantagioni a Zanzibar. L’è morto ne la so
casa de Stone Town, la cavedal de Zanzibar.



https://vec.wikipedia.org/wiki/Tetoja

Co la parola tetoja se intende an quert provisorio o comunque smontabile destinà
a 'l ricovero de robe o de đent. Qualche olta la pol esser an edificio a parte,
ma de solito la è ligada a an nantro. De solito la è verta su 3 o 4 face e al
quert al pol esser pojà su pilastri (solužion adotada ten posti verti) o senò al
pol esser na mensola incastrada te 'n mur portante (come le pensiline de le
stažion). An ultimo caso che al è drio a ciapar piè ten sti ani al è quel de
žerte tetoje destinade a 'l ricovero de la machina, che le è incastrade ten do
pilastri che poja te 'l teren. Na solužion che la ghe someja forte la è quela de
incastrar la tetoja te na unica fila longa de pilastri, sta olta co la linea de
gorna in mež (caso doperà te le tetoje deslonch de i binari). I materjai da
costružion doperadi par al teler i pol esser legn o aciaio, e par al quert se
dopera de solito materjai lidieri e tante olte trasparenti. Quei che se cata pì
da spess i è plexyglass, vjero, ondulato, eternit, carta catramada, lamjera.



https://vec.wikipedia.org/wiki/Svizzera

Ła Svìsera (en tedesco Schweiz, en françexe Suisse, en itałian Svizzera, en
romançio Svizra), co nome ofiçial Confederasiòn Svisera (en tedesco
Schweizerische Eidgenossenschaft, en françexe Confédération Helvétique, en
Itałian Confederazione Svizzera en romançio Confederaziun Svizra, ł'è un paexe
de l'Eoropa çentral. Canfina a nord co ła Germania, a ost co el Liechtenstein e
ł'Austria, a sud con ł'Itałia, a ovest co ła Fransa.

Ła Svisera ła gera abità 'nte l'antichità dai Elvezi , un popoło de stirpe
gàłica. L'è stà conquistà dai Romani guidà da Giulio Cesare durante ła su
conquista de ła Gałia.

El 1° de agosto del 1291 i raprexentanti de tre cantuni i à decidesto de ałearse
formando 'na confederasion. Isteso, ła xera sempre influensà da l'inpero
Austriaco. Ła xe stà riconosùa indipendente co ła Paçe de Vestfalia neł 1648.

Napołeone ła invaxe nel 1798 e l'è deventà na repùblica. Nel 1803 se ga riformà
na confederasion ciamada Confederasion Elvètica. Nel 1815, col Congreso de
Viena, ła xe stà riconosùa come un stato de "neutralità armà permanente".

L'è sempre stà neutrałe anca tegnendo rełazion comerciałi e połìtiche co altri
Stati e l'à rifiutà de entrar 'nte ła CEE e ła NATO.



https://vec.wikipedia.org/wiki/Strano_anelo

Un strano anelo el se forma quando che, movendose soeo in su o in zo da un
sistema gerarchico, ce se cata de novo al punto 'ndoe che se xe partii.

El concetto xe 'sta proposto e discusso a longo da Douglas Hofstadter in tel
libro Gödel, Escher, Bach e el vien ulteriormente sviluppà in I Am a Strange
Loop, publicà nel 2007 sempre dal stesso autor.

'Na gerarchia intorcoeada xe un sistema de cosciensa gerarchico 'ndoe chel vien
fora un strano anelo.

'Na gerarchia de on strano anelo xe ingropada parché no xe ben definio el livelo
pì alto o pì basso (Hofstadter la ciama "etarchia") e quindi, movendose
attraverso i vari liveli pol capitare che uno el ce fasse tornar al punto de
inissio.

Alcuni esempi che el mostra Hofstadter i xe tanti dei lavori de M. C. Escher, o
el scorrare de informassion tra DNA e enximi par man dea sintesi dee proteine e
a replicassion del DNA, o 'ncora l'auto-riferimento in tel teorema de Gödel
soll'incompletessa dei sistemi formałi.

In tel libro I Am a Strange Loop, Hofstadter da 'na definission dei strani anełi
in 'sta maniera:

I strani aneli nasse in tel-la cosciensa umana parché, in 'na maniera che no se
pol cambiare, a complessità dei simboi ativi nel servelo porta al stesso tipo de
auto-riferimento che Gödel nel so Teorema de incompletessa ga dimostrà
interessar tuti i sistemi aritmetici o logici complessi.

Gödel ga mostrà che a matematica e a logica contien strani aneli parché e
proposission no se riferisse soeo ae verità matematiche o logiche, ma anca ai
sistemi de simboi che xe drio esprimarle.

Questo porta aa sorte de paradossi che se pol catare sol dire "Sta fraxe xe
falsa", o par dirla diffarente "Co 'ste paroe son drio contar 'na bała".

In sto caso infati el fondo de verità dea frase se cata riferendose tanto a sé
stessa quanto a quel che la dixe, e in 'sta maniera vien fora un paradosso
logico .

Hofstadter fa notare che el "sé" psicologico fa nassare 'na sorte simie de
paradossi. Non semo nati co un "Mi", l'ego vien fora par gradi man a man che
l'esperiensa modeła a nostra rete densa de simboi ativi fin quando che no la
diventa 'na tela ricca e complesa bastansa da far in modo che se ricoleghe co sé
stessa, struca struca, faxendo in modo che la mente posse autoriferirse.

Quel che segue xe che 'na prospetiva (o 'na mente) xe el risultato de un modeło
unico de attività simbolica in tel nostro sistema nervoso; sotto sta prospetiva
el modeło de atività simbolica che costruisse l'identità e quindi costituisse a
soggetività, a liveo teorico, se pol replicare in tel servelo dei altri e magari
anca in uno artificial.

Quindi cussì come che ndemo sempre pì vissini a come che funsionemo nojaltri,
'ndemo sempre pì a fondo del nostro strano aneło.

Hofstadter el pensa che a nostra mente se manifeste a noialtri nel determinar el
mondo par man de la "causalità verso el basso", che xe 'na situassion 'ndoe e
rełassion de causa-effeto so un sistema le vien rabaltade sotto-sora. Hofstadter
dixe che 'sta roba capita in te la dimostrassion del teorema de l'incompletessa
de Gödel.

Hofstadter dixe che un "giro de casualità" simiłe par capitare nee menti che ga
auto-cosciensa: a mente percepisse sé stessa come a causa de certe sensassion
("Mi" son la sorgente dei me desideri), in acordo co i modełi scientifici comuni
che dixe che e sensassion e i desideri i xe direttamente causai da l'interassion
dei neuroni.

Hofstadter par mostrar el conceto del stano anelo, (conceto che xe sta espresso
a pien in tel la dimostrassion de Gödel del teorema de l'incompletessa), mostra
come esempi el Canone par Toni de Bach's, i disegni de M. C. Escher Waterfall,
Drawing Hands, Ascending and Descending, e el paradosso del contabałe.

L' "oroboro", chel xe el disegno de un drago chel se magna a coa, xe a
rapresentassion simbolica pì antica e universal del conceto de aneło riflesivo.

El Tono Shepard xe 'n altro ciaro esempio de strano anelo; el ciapa nome da
Roger Shepard e xe un suono fato da 'na superposission de toni separai da otave.
Quando chel vien riprodotto col timbro base del tono che se move su o zo, lo se
ciama Scaea de Shepard. Questa crea l'illusion uditiva de un tono che de
continuo sae o scende de tono anca se aa fin e non pare né cressar né sbassarse.

'N altro esemipio musical se pol catare nea musicheta dei primi zoghi de Sonic
el Porcospin, fati par dar fià all'aria de veocità e accelerasion che xe
costante del zogo. A musicheta la par aumentare de continuo de intensità,
nonostante la sie sempre a stessa che vien mandà in ripetission.

Un quine, nea programmassion, xe un programma che produxe 'na nuova version de
sé stesso sensa nessun dato in ingresso da fora; 'n idea simie xe el codice
metamorfico.

Dado de Efron xe quatro dadi che xe Intransitivi riguardo a preferensa de chi
che scomete. In altre paroe, i dati xe ordinai A > B > C > D > A, ndoe x > y
significa "uno che scomete preferisse x a y".

El paradosso del contabałe o paradosso de Russell riguarda anca lu i strani
aneli, cussì come el dipinto The Treachery of Images de René Magritte .

El fenomeno matematico dea polisemia se ga visto essar un strano aneło. A paroea
se riferisse a 'na situassion 'ndoe che 'na singoea roba poe essar vista come
essar el significato de pì ogeti matematici diversi.

El tajaprie xe 'na vecia favoetta Giapponese co 'na storiela che la spiega e
gerarchie sociai e naturai vedendoe come strani anełi.

El testo de 'na carta de Magic the Gathering, "risorse sperperade", vien fora da
un personaggio del folklore e racconta 'na storieta so un mercante che ga catà a
so condanna nel sercar de arrichirse. "El ga baratà sabion par merci, merci par
oro, oro par vita. Aa fine, el ga baratà vita par sabion".



https://vec.wikipedia.org/wiki/Strada_de%C5%82e_Ga%C5%82erie

Ła Strada dełe Gałerie ła xe na mułatiera scavà 'nteła piera, longa sie
kiłometri e mexo, con 52 gałerie, durante ła prima guera mondiałe. I Tałjàn ghe
ga laorà, par farla in sie mesi, dal febraro ał'agosto del 1917 (ma la xe sta
finia solo en novembre), co 600 operai e ła trentatreesima Conpania Minadori del
5° Genio della prima Armada , soto el comando del tenente Giuseppe Zappa prima e
il capitan Corrado Picone (nomen omen) dopo. Xe sta necesario farla parkè i
Austriaci i gaveva ocupà Monte Majo e de łì i sparava coł'artijeria suła Strada
dei Scarubi. Ła mułatiera ła scuminsia a Bocheta Canpìłia, suła Strada dei
Scarubi, a 1210 m, dove ke xe sta fata 'n'entrata monumentałe a inpiria, suła
sinistra deła caresada. El troso el taca subito co na pontara a tornanti a
montar su pał versante deła Val Leogra, finke no'l riva ała prima gałeria,
'ndove ke ghe xe na łapide a ricordo dei operai e dei soldà ke ga fato sta
strada.

Dopo, el troso el continua drento e fora par na gałeria drio ł'altra, con
finestroni ke varda na volta in Val Poxina e na volta in Val Leogra, senpre
montando de quota. Ła gałeria pi longa de tute ła xe dicianovesima, ke ła misura
trexentoventi metri, con diversi finestroni verti suła Val Leogra.

Ła ventesima gałeria ła xe scavà a spirałe drento na guja de piera. Dała
ventunesima ała ventinovesima gałeria xe tuto 'n alternarse de gałerie e de
trati de troso streti come viaz, tajà su profondi buroni. Pi vanti se traversa
ła Val Camosara; fra ła 32. e ła 34. gałeria se cata ła parte finałe dei trosi
ke vien su dal Vajo del Pino, dal Vajo del Moto e dal Vajo de Mexo. Fra ła 38. e
ła 45. gałeria se riva al Paso de Fontana d'Oro, 'ndove ke sboca el Troso dei
Ronle, del Vajo del Ponte e el troso deła Val Fontana d'Oro. Dopo ła 45.
gałeria, ła strada core alta suła Val Canałe finke no ła riva al punto pi alto,
a domiła metri pi o manco, co na beła vista sul Sojo Roxo, ła Guja del Frate e
ła Pria Faveła. Pi vanti, pasando rente i resti de opere miłitari, ła se sbasa
pian pianeło e ła salta fora, dopo ła 52. gałeria, proprio de fianco al Rifugio
Papa.

Ła montà ła dura 3 ore e mexa. Xe indispensabiłe portarse via na piła par
vedarghe drento łe gałerie . Ocio in primavera coł'ultima neve, ke ła strense el
viaz e xe fasiłe sbrisiarghe sora. Mejo far de manco col bruto tenpo parkè ła
piova fa cascar xo sasi e marugołoti sul troso. El tenpo mejo par far ła strada
xe inisio o fine stajon parkè d'istà piena xe masa caldo. No se pol in nisuna
maniera doparar ła mountain bike.



https://vec.wikipedia.org/wiki/Storia_del_Sahara_Ocidentale

La Storia del Sahara Ocidentale la xe la storia de l’unica nasion che no la xe
mai stà organizada come no Stato en tuta l’Africa. El Sahara Ocidentale la xe
anca l’ultima colonia en Africa. La storia del popolo saharawi la se confonde
speso co quela de i popoli che vive de rente de lori: marochini e mauritani. El
Sahara Ocidentale el xe stà na colonia spagnola dal 1884 al 1975. Da alora, el
xe stà aneso dal Maroco. Le Nasioni Unie el le considera on teritorio non
autonomo.

Come tuti i paexi de l’area sahariana e saheliana, anca el Sahara Ocidentale el
xera abità en tenpi preistorici da varie popolasioni. A quel tenpo, 10 000 ani
a.C, el deserto el xera fertile e rico de acqua. Da i ricatamenti paleontologici
se sa che ghera na etnia nera, probabilmente i bafour che i vivea anca en
Mauritania, ma anca on etnia bianca originaria del nord Africa. Co l’arivo del
l’olocene (2000 a.C.) el Sahara el ga scominzià a desertificarse, parando via i
animali e spinzendo le popolasioni verso el sud. I berberi i xe vegnù zo dal
nord a scominsiar dal 1000 a.C. I fenici i ga costruio de le picole colonie so
le coste.

L’islamizasion del Sahara Ocidentale la xe scominsià en tal VIII secolo ma la xe
rimsata superficiale. L’Islam el xe rivà co i marcanti berberi, lori stesi i
seguia na forma de Islam che la gavea tanti aspeti de cristianesimo e de
religioni animiste. Dal X secolo, varie tribù berbere le gha conquistà el
control de el Sahara Ocidentale. I zentei en te le oasi e sità mercantile del
nord; i malekiti el sentro e l’ovest; i lemtuna el sud. Da Sijilmassa, en tel
nord, partia la pi grande strada carovaniera che, pasando par Aoudaghost e
Lemtuna, la andava fin al regno del Ghana. Par sta via i marcanti i ghe portava
el sal a le poplasioni de l’interno e i le scanbiava co oro e avorio.

I portoghexi i gha costruio el forte de Santa Croxe de Capo Aguer en tel 1505. I
spagnoli i gha costruio on secondo forte a Santa Cruz de Mar Pequeña. El forte
el xe stà atacà da i berberi de Massa en tel 1516 e 1517, e ditruto en tel 1524.
Anca el forte portoghexe el xe stà distruto en tel 1541. Da alora, i portoghexi
i gha rinforsà la presensa en Senegal e en te i altri porti a sud de Dakar.

Co l’arivo al potere de la dinastia saadiana en Maroco, l’influensa del paexe
nordafricano so el Sahara Ocidentale la xe divegnuda forte. I saadieni i rivavi
a controlar el deserto fin quasi a Timbuctù e la costa fin al Senegal.
L’esercito de Ahmed al Mansur Saadi el gha vinto la bataja de Djouder (1591),
che la gha segnà la fine del regno de Songhai e esteso el so dominio en Africa.
Co la morte de al-Mansur (1603), i fioi i se sa diviso el regno che a so olta el
sa spacà en tanti feudi. El controlo marochino el xe presto spario en tuto el
Sahel. En tel 1632, Gao e Timbuctù le xera indipendenti. Anca en tel Sahara
Ocidentale, le tribù berbere le xera libare dal controlo marochin.

I pescadori spagnoli de le ixole Canarie i gha costruio varie baxi tenporanee so
le coste del Sahara Ocidentale longo i secoli. En tel 1881, la Sociedad
Pesquerías Canario-Africanas la gha ostruio on inbarcaredo so la Ponta Durnford.
En tel 1884, Emilio Bonelli y Hernando de la Sociedad Española de Africanistas y
Colonistas el gha firmà on tratato co i capi saharawi che i gha cedù la penixola
del Rio de Oro, do ancò se cata la sità de Dakhla. El 26 dicembre 1884 la Spagna
la proclama el protetorato del Rio de Oro da el Capo Bojador al Capo Bianco. La
Conferensa de Berlin la riconose le rivendicasioni spagnole. El protetorato el
vien esteso el del 1887 fin a Seguia el Hamra so la costa e par 240 km a
l’interno. En tel 1900, Fransa e Spagna le firma el tratato de Parigi (27
giunio) par defenir el confin tra Rio de Oro e Mauritania. El 4 otobre 1904 la
Convension de Parigi la fisa anche el confin a nord tra Rio de Oro e Maroco
Spagnolo.

El Maroco el xe diventà indipendente en tel 1956. I pi radicali i gha voluo
subito riconquistar i teritori che i xe aprtegnùal Maroco en tel pasà par
ricrear el «Grande Maroco». I marochini i volea che la Spagna la ghe dese la
colonia del Sahara Spagnolo e che i francexi i ghe dese la Mauritania. El Maroco
el se sa oposto a l’indipendensa de la Mauritania e a la so entrade en te le
Nazioni Unie. En tel 1956 el Maroco el ga creà la Armata de Liberasion del
Maroco del Sud par parar via i spagnoli da l’enclave de Ifni. L’Armata la ga
vinto le prime bataje ma la xe stà respinta da i spagnoli jutà da i francexi ent
el febrar 1958. La Spagna la ga restituì la Strisia de Tarfay al Maroco en tel
1958 ma la reunise tuti i teritori de la region soto el nome Colonia Del Rio de
Oro e Saguia el-Hamra co cavedal a El Ayun.

En tel 1969 la Spagna la ga restituio a el Maroco la region de Ifni. El 10 magio
1973 vari grupi de oposision a la Spagna e en favor de la autoderterminasion i
fonda el Fronte Polisario. En tel 1974, la Spagna la ga anuncià on referendum
par l’autodeterminasion de la colonia. El Maroco el se sa meso d’acordo co la
Mauritania de dividarse el teritorio del Sahara Spagnolo, mente che le Nasioni
Unie el 13 dicembre 1974 le riafirmava el dirito de i saharawi a
l’autodeterminasion. El 14 novembre 1975 la Spagna la ga firmà n’acordo co
Maroco e Mauritania par dividar la colonia, en canbio la otiene lo sfrutamento
de i fosfati de Bou Craa e i diriti de pesca en te le acque de la colonia. La
zente de la colonia no la xe stà consultà.

El 11 dicembre 1975 le trupe marochine le gha ocupa El Ayun, el 20 dicembre i
mauritani i gha ocupà el sud del teritorio. El 12 genaro 1976 le ultime trupe
spagnole le lasa la colonia. I ocupanti i scominsia subito a arstar la zente,
torturar i ativisti politeghi e a usar el napalm contro i sivili. El Fronte
Polisario, sostegnù da l’Algeria, el scominsia la guera contro i ocupanti. El
exercito marochino riese a parar via i guerilieri, mentre che el esercito
mauritano el gha perso el confronto. En tel febraro el Fronte Polisario el
proclama la Republica Araba Saharawi Democratica che la vien reconosuda da
l’Algeria. El Fronte Polisario el ga subito ocupà la zona de Bou Craa e impedio
lo sfrutamento economico de i fosfati. La majoria de la popolasion la xe scampà
a Tindouf en Algeria do la vive en canpi profughi. Dopo le prime perdite contro
i marochini, i guerilieri i canbia la situasion fin al punto de atacar i soldadi
marochini en Maroco.

En tel 1980, par fermar le incursioni de i guerilieri, el Maroco el scominsia a
costruir le mura en tel deserto. Le mura le xe fate de sabia e piere e le xe
altre tri metri, co el fil spinà in sima. Le mura, finie en tel 1987, le riese a
tegnar fora i guerilieri, ma la ferma anca el svilupo del teritorio.



https://vec.wikipedia.org/wiki/Storia_del_Benin

El teritorio che ancò forma la republica del Benin, la ex colonia francexe del
Dahomey, el xe stà par tanti secoli dominà dal regno del Dahomey (IX-XIII
secolo). En tel XIII secolo el xe stà el tempo del regno de Benin, che gavea la
cavedal a la Sità de Benin, ancò en Nigeria. El regno de Benin el gha vù na
grande stabilità e el gha streto acordi comerciali co Olanda e Portogalo. En tel
XVIII secolo, el Regno de Benin el xe rivà a la so fin naturale. Divizioni
interne le gha indebolio el regno che el no xe stà bon de oporse a l’invasion
francexe del 1872. La nova colonia la xe stà inglobà da l’Africa Francexe
Ocidentale en tel 1904.

I francexi i gha costruio el porto de Cotonou e la ferovia. Le scole le xe stà
costruie da la Cexa catolega. En tel 1958 el Dahomey la xe diventà na republica
autonoma rentro la Comunità Francexe. El 1 agosto 1961, la republica del Dahomey
la xe diventà indipendente co presidente Hubert Maga. I problemi economici i gha
portà a l’instabilità politica. En tel 1963, co on primo colpo de stato, Justin
Ahomadegbé el xe diventà presidente. N’altro colpo de stato en tel 1969 el gha
portà Paul-Émile de Souza al poter. En tel 1972, n’altro colpo de stato el gha
portà Mathieu Kérékou al poter. El nome de la naxion el xe stà cambià en tel
1975. Le prime elesioni libare le xe rivà en tel 1991 e Nicéphore Soglo el gha
vinto, par perdar de novo contro Kérékou en tel 2001. En tel 2006, Yayi Boni el
xe diventà presidente



https://vec.wikipedia.org/wiki/Storia_de_la_Siera_Leon

El teritorio de la Siera Leon el xe stà abità en pasà da le etnie kissi, sherbro
e krim. En tel XV secolo d.C . etnie mandinga le xe rivà dal nord ; etnie emné
le xe entrade dal teritorio de la Liberia de ancò; e i soussou i xe entrà e
stabilì en tel sentro del paexe.

En tel 1460, l’esploratore portoghexe Pedro da Cintra el ga dato el nome Serra
Leoa (Montagna del Leon) a na colina rente de do ancò sorge la cavedal,
Freetown. I spagnoli i ga pi tardi canbià el nome en Siera Leon.

La Compania de la Siera Leon, che la ga vù i diriti de sfrutamento de la colonia
dal governo inglexe, no la ga dato la propietà de la tera a i novi coloni, ma
solo l’uso del tereno. La zente la se sa ribeà en tel 1799 e la somosa la xe stà
calmà solo co l’arivo de 500 soldadi giamaicani. Ne i ani che i xe seguii,
miliari de sciavi i xe stà portà qi. I xera sciavi che vegnea da tuti i paexi de
l’Africa e i ga formà on grupo creolo ciamà krio. La lengoa krio la xe diventà
la lengoa franca de la colonia.

El governator inglexe de la Costa de l’Oro (ancò Ghana e Ganbia) el ga visù a
Freetown par quasi tuto el XIX secolo. En Siera Leon ghe xera le scole pi
inportanti de le colonie inglexi. El Fourah Bay College, na scola de livel
universitario, la xe stà istituia en tel 1827 e la xera la sola università de
stile eoropeo en te l’Africa de l’ovest.



https://vec.wikipedia.org/wiki/Storia_de_la_Republica_Zentrafricana

La Storia del Sentrafica la pol esar scrita baxandose so de le testimonianze
indirete fin a l’arivo de i eoropei. I primi abitanti de la Republica
Sentrafricana i xe stà i pigmei babinga. Vari grupi bantu i xe pasà de qi
durante le grandi migrasioni de i secoli VI e XI d.C. El teritorio ancò cuerto
da la Republica Sentraficana el xe stà de tenpo en tenpo controlà da i regni del
Kanem-Bornu, del Ouaddai, e del Baguirmi. Anca i regni de i fur i ga a olte
interesà el nord del paexe. En te i secoli XVIII e XIX, popolasioni zande, banda
e baya-mandjia le xe rivà en tel Sentrafica da el Congo e dal Sudan. Verso la
fine del XIX secolo, el nord de el paexe el xera controla dal sultan sudanexe
Rabih az-Zubeir.

El teritorio del Sentrafrica el xera stà adocià da la Fransa che la gavea
espreso el desiderio te metarlo ne la so zona de influensa a la Conferensa de
Berlin. I francexi i xe rivà en te la zona en tel 1887 co i gha firmà n’acordo
co el Stato Libaro del Congo par verghe el control del la destra Oubangui, el
fiume che limita el paexe a sud. En tel 1889, i francexi i ga costruio el forte
de Bangui e en tel 1894 el teritorio de Oubangui-Chari el xe diventà on
teritorio francexe. El xe solo en tel 1903, dopo che i gha vinto la batalia de
Kousseri contro el sultan az-Zubeir, che i francexi i ga stabilì n’aministrasion
unitaria. Co Ciad, Congo e Gabon la gha formà la Federasion de l’Africa
Equatoriale Francexe en tel 1910. Par tren’ani i francexi i ga dovù afrontar le
rivolte de i sentrafricani che no volea saverghene de la colonia.



https://vec.wikipedia.org/wiki/Storia_de_la_Republica_Democratica_del_Congo

I primi abitanti de el teritorio ancò conosudo come la Republica Democratica del
Congo i xera i pigmei. Co l’arivo de grupi bantu en tel secolo VIII de la nostra
era, i pigmei i se sa ritirà en te le foreste de l’Ituri o i ga emigrà a sud.

I bantu che i xe rivà a la boca del fiume Congo i ga fondà de i regni ligà a i
vilagi pi grandi. El pi inportante de sti regni el xe stà el Mbanza Congo, na
sità stato che ora la se cata en tel nord de l’Angola.

La storia de la presensa portoghexe la xe en comune co la Republica del Congo e
de l’Angola del nord. Par el tratamento de stò periodo varda Storia de la
Republica del Congo.

El 30 giunio 1960, el paexe el xera indipendente co el novo nome de Republica
del Congo – Leopoldville, par distinguarlo da l’altro Congo a cavedal
Brazzaville. Subito dopo l’indipendensa, i militari i ga fato on colpo de stato.
El 11 lulio el Katanga, provincia del sud, el se sa proclamà indipendente soto
la guida de Moise Tshombe. Na setimana pi tardi el Kasai, n’altra provincia, la
fato la stesa selta. Le Nasioni Unie le ga mandà subito 20 000 soldadi par
mantegnar l’ordine. Lumumba el ga domandà a l’Union Sovietica de Nikita
Khrushchev de jutarlo. En tel dicembre 1960, el colonel Joseph Desire Mobuto
Sese Seko el ga fato on oclpo de stato a Kinshasa e asasinà Lumumba, co el
sostegno del governo de i Stati Unii. L’esercito el ga riconquistà Katanga e
Kasai. En tel 1966 el presidente Mobuto el ga canbià el nome en Zaire, da el
nome de uno de i veci regni del paexe.

En tel 1996, le tensioni etniche del Ruanda le xe rivà anca en Zaire. I ribeli
hutu de Ruanda e Burundi i xera nascosti en te i canpi de rifugiati en Zaire.
Dopo on poco, sti ribeli – sostegnudi dal governo zairexe - i ga scominsià a
copar i tutsi che abitava en tel Zaire. I tutsi, de suo, i copava i hutu
zairexi. Pi de trezentomila persone le ga perso la vita en sto genocidio tegnù
nascosto.

El grupo ribele Aleansa Democratica par la Libarasion del Congo-Zaire el ga
risevù el sostegno publico de Ruanda e Uganda, e quelo semi-segreto ma pi
inportante de i Stati Unii. El capo de i ribeli, Laurent Kabila, el ga scominsià
la conquista del paexe, jutà da i rilevamenti satelitari de i americani che
gavea la baxe en Rwanda. En magio 1997, Mobutu el xe scampà dal Zaire e Kabila
el xe entrà a Kinshasa e el ga cambià el nome del paexe en Congo.

En tel 2006, la nova Costitusion la xe stà aprovà e el 30 lulio 2006 le prime
elesioni libare dal 1960 le ga dato la presidensa a Joseph Kabila. Bemba nol ga
volù credar che el gavea perso e el ga scominsià a conbatar a Kinshasa. Le trupe
de le Nasioni Unie le ga dovù conbatar duramente par tor el control de la
cavedal. A le elesion del otobe 2006, Kabila el ga vinto co el 70% de i voti e
Bemba el se sa ritirà en tel est del paexe doe el controla na region rica de
giacimenti minerali. La situazion la rimane tesa.



https://vec.wikipedia.org/wiki/Storia_de_l%27Africa

Se pol parlar de Storia de l'Africa solo co l'età del bronzo, co se cata i primi
documenti de l'antico Egito. Prima de alora, se pol parlar de l'Africa basandose
solo so i ricatamenti archeologici.

Da i ricatamenti paleontologici e archeologici se sa che i primi ominidi -
animali progenitori de la spece umana - xera presenti in Africa cinque milioni
de ani fa. Dopo verghe svilupà el bipedalismo - el caminar so do gambe - i
ominidi i sa slargà su tuta l'Africa. Do milioni de ani fa, xe comparso l'homo
abilis, n'ominide bon de usar utensili par tajar la carne. No se sa de sicuro,
ma par che el no fuse bon de copar grasi animali, contentandose de magnar le
vitime de altri animali caciatori. On milion de ani fa, xe la volta de l'homo
erectus. L'erectus xera bon de farse armi, de andar a cacia e de defendarse da
grosi predatori. L'homo erectus xe stà el primo a lasar l'Africa e portarse en
Axia. Da l'homo erectus sa svilupà l'homo sapiens, el primo vero omo moderno.
Ghe ricatamenti de homo sapiens in Africa australe e orientale za 150 000 ani
fa. Nel 40 000 a.C., l'homo sapiens gha lasà l'Africa traverso el trato de mar
che ancò divide Gibuti da lo Yemen. A quei tempi, el livel del mar l'era pi
baso, e se podea pasar a pie, o senza longhi trati de navigasion. Da la penisola
araba, l'homo sapiens sa portà en tuto el mondo.

A la fin de l'ultima Era Glaciale (10 500 a.C.), la zona del Sahara xera na
grande vale fertile. El Sahara xera abità da tante popolasioni che se dava a la
cacia e a la racolta de fruta selvadega. Verso el 5000 a.C., el Sahara gha
scominsià a diventar pi seco e la zente la sa spostà verso la val del Nilo e le
coste de l'Africa Ocidentale e portando co lori le prime piante domesticà da
l'omo: el riso africano e el sorgo.

L'agricoltura propiamente deta la sa svilupà nel 3000 a.C. Café, riso, milio,
sorgo, fasoi, bisi, cotone, meloni e suche xe diventà popolari en tuta l'Africa
nel giro de pochi ani. A lo steso tempo sa svilupà la produsion de ceramiche. Le
piture rupestri de stò periodo mostra i animai, ma sempre pi speso anca l'omo.
Popolasioni de la zona de i Grandi Laghi sa spostà su le coste del Mediteraneo e
xe rivà fin al fiume Giordano.

Nel primi secoli avanti Cristo, la lavorasion del rame, del bronzo e del fero la
sa esteso da el nord Africa fin a l'equatore. La lavorasion de i metali la xe
stà importà dal Medio Oriente. Ogeti de rame fati da i egisiani de stò periodo
xe stà catà en Africa Ocidentale, a testimoniansa che le trate de marcà le xerà
za svilupà in sti secoli. La lavorasion de i metali xe rivà ne l'Africa australe
solo ne i primi secoli dopo Cristo.

Le popolasioni bantu no xe on grupo de zente ligà da on origine comun. I bantu
xe on grupo ligà da la lengoa. La majoria de i bantu vien da on grupo original
che sà formà a sud de l'Egito che sa poi spostà ne l'Africa Ocidentale, co
carateristiche fisiche simili e co na lengoa comune. Ma tra i bantu de ancò ghe
anca grupi che xera nilotici e sudanici ma i gha acquisì na lengoa e cultura
bantu. Sti popoli i sa moso da la val del Nilo za nel VII - VIII secolo par
rivar ne la Nigeria de ancò verso el X secolo, e i xe ste boni de tor el
controlo de vaste regioni de l'Africa spostanto i abitanti originali, che xera
pigmei. I bantu se sa portà drio l'agricoltura e l'alevamento de animali. Ste
abilità i li gha meso en na posision de superiorità su le popolasioni de
caciatori e racoglitori, che gha perso el control de el teritorio.

Par la fin del XII secolo, i bantu i sera portà fin en tel sud de l'Africa. En
tante regioni, i bantu gha incorporà popolasioni pre-esistenti e i gha dato lori
la cultura e la lengoa. Anca ancò, sto proceso el continua, co grupi picinini
che i vien asorbii da grupi dominanti.

I popoli nilotici gha scominsià a moverse verso sud nel XVI secolo. Vari grupi
originari de la val del Nilo (Sud Sudan de ancò) i sà spostà en te la region
ancò ocupà dal Sud Sudan, Kenya, Uganda, Tanzania, e oltre. La majoria de ste
popolasioni le sà fermà verso la seconda metà del XIX secolo, anca se ghe stà
altre migrasioni minori anca dopo. Le rasie de sciavi, prima, e el colonialismo,
dopo, gha de fato fermà el movimento de i popoli ne l'Africa Orientale.
Movimento che xe continuà dopo le indipendenze, ma solo rentro i vari Stati e
interesando on nomaro de persone pi ristreto.

I popoli sudanici, originari da la zona del Sahara, i sa moso verso ovest co la
desertificasion del Sahara e del Sahel. I xe sti popoli che gha formà i vari
regni e imperi de l'Africa Ocidentale: i imperi del Mali, de i Fulani, de i
Ashanti, de i Hausa e del Kanem-Bornu, el regno Oba del Benin, le federasioni de
Dahomey, Oyo, e Aro, i regni Efik, Ibibio, Annang de la costa de la Nigeria.
Sensa desmentegarse de le cità stato de i Yoruba e i Hausa.

En tel Africa Australe no ghe mai stà imperi, ecesion fata par el regno de
Zimbabwe che controlava lo sfrutamento minerario, el marcà de peli, oro e rame e
la trata de i sciavi de la region.

El Portogalo xe stà el primo a fondare de i porti su la costa africana.
L'interese del Portogalo xera quel de verghe de i ponti de sbarco ne la via par
le Indie. Le navi le dovea rifornirse de acqua e roba da magnare. No ghe mai stà
on grande interese a esplorar l'interno. Steso se pol dir de i olandexi e i
inglexi. Anca lori i volea verghe de le basi su la costa par le navi che le ndaa
in India.

En tel 1652, l'olandexe Jan van Riebeeck gha fondà la prima colonia stabile in
teritorio african da parte de na potensa eoropea. On grupo de Ugonoti francexi
sà uniò a i olandexi. En pochi ani, i coloni gha fondà fatorie e costruìo na
rete de scambio co i alevatori de bestiame de etnia Khoi. Da stà colonia se
sviluperà el Sudafrica de ancò. Co i olandexi xe rivà ne la baia de Table
Mountain, dove vegnarà su la Sità del Cao, i abitanti locali xera popoli
Khoisan, pigmei che se dava a la cacia e l'alevamento de bestiame. Dopo qualche
ano de coabitasion, i coloni gha tolto el control de la region e tratà i neri
locali come sciavi o zente de secondo pian.

L'Etiopia de ancò la ricalca pi o meno la masima estenxion de el regno de Aksum.
Stò regno el sà svilupà ne i secoli a partir del V secolo prima de Cristo. Ma
anca prima, en Etiopia, ghera de le popolasioni che controlava i altipiani e
fazea marcà co i egixiani. El regno de Etiopia xera al centro de le vie
comerciali che le andava da le Indie a el Mediteraneo. Co l'arivo de l'Islam,
l'Etiopia gha perso el control de le vie comerciali ma l'è rimasta indipendente.
Se se esclude el periodo coloniale italian, solo sie ani, l'Etiopia xe l'unico
paexe africano che no l'è stà mia colonizà. (La Liberia no l'è stà mia colonixà,
ma pi de qualche studioso no considera la Liberia no Stato libaro parché l'è stà
formà da ex-sciavi mericani che de fato controlava el paexe, co el risultato che
i africani originari xera de fato colonixà da sti mericani).

Longo la costa africana da Mogadisio (Somalia) al fiume Rovuma (Mozanbico) se
cata la civiliazasion Swahili. I swahili xe na popolasion bantu - vari grupi -
che sà miscià co marcanti arabi e persiani a partir dal VII secolo d.C. Se pol
parlar de cultura Swahili distinta da altre culture a partir dal 1100. Ancò se
pol vedar le roine de grandi cità (Kilwa, Ghedi) e de picoli porti (Shimoni,
Jumba la Mtwana), ma anca cità ancora abitae: Lamu, Malindi, Mtwapa, Mombasa -
en Kenya; tuta la costa Tanzaniana e l'isola de Zanzibar, e altre roine su la
costa del Mozanbico.

A l'interno, i kamba e i kikuyu controlava le carovane de marcanti e xera boni
de controlar teritori vasti, anca grazie al suprplus alimentare che i gavea. I
regni de i baganda, del Ruanda e del Burundi i controlava la regione de i Grandi
Laghi.

En tel Egito sa svilupà ona de le pi grandi civilizasioni del mondo antico. Za
nel 3100 a.C., l'Egito xera riunio en uno Stato che diventarà sempre pi potente,
economicamente, militarmente e par le conosense inteletuali. I monumenti che
resta fin ancò (le piramidi, i grandi templi e i palasi de i faraoni) xe na
testimoninasa a la grandessa de i antichi egisiani. Na olta se pensava che i
egisiani fuse bianchi de origine mediteranea sensa contati co l'Africa a sud del
Sahara. Ancò savemo che ghera contati co i regni de l'Africa nera e che de le
dinastie de faraoni xera de neri de la Nubia.

El nord de l'Africa xera abità da i berberi, ma gha anca visto la fondasion de
colonie fenice, greche, israelitiche, romane, fin a la colonizasion romana che
gha esteso el so impero fin al Maroco de ancò. I fenici gha fondà Cartagine, che
diventerà na potensa de prima grandessa. I greci gha fondà Cirene, che
controlava la Cirenaica. Cartagine, Cirene e l'Egito xe stà mesi soto el
controlo de Roma co le Guere Puniche (146 a.C.) e la catura de Alesandria nel I
secolo a.C. El control de el nord Africa xe andà a i Vandali dopo le invasioni
del V secolo d.C.

Co l’avento de l’Islam, el nord de l’Africa xe pasà soto el controlo de Arabi o
de popolasioni islamisade en tel VII secolo. Tute le popolasioni cristiane xe
diventà musulmane, co la ecesion de l’Egito doe na forte minoranza cristiana xe
rimasta fin ancò.

El Islam gha anca penetrà el Sudan, doe che ghera tre regni cristiani. Dopo
secoli de resistensa, questi xe cascà soto el control islamico, anca se ghe
rimaste de le tradisioni de origine cristiana. Per esempio, en tel nord Sudan,
ancora ancò le done porta i puteleti de quaranta giori al fiume, i le mete soto
l’acqua e dixe na benedision che ricorda el batesimo e Zuan Batista.

En tel nord Africa, i berberi xe diventà musulmani e gha scominzià la conquista
de la Spagna, do xe rimasti par vari secoli. Co l’arivo de i Fatimidi (X secolo)
l’Egito e tuto el Maghreb xera controlà da el Cairo. Dopo i Fatimidi xe stà el
turno de Almoravidi e Almoaidi. Co la conquista de l’Egito da parte de i Turchi
– periodo Otoman – en tel 1517, tuto el nord d’Africa xe stà diviso ne le
regenze de Algeria, Tunisia, e Tripoli. El Maroco xera in man a i berberi
Sharifani.

Anca sensa controlar i paexi politicamente, i musulmani gha esteso la so
influenza a sud del Sahara en tuta le region de el Sahel e su la costa Atlantica
fin a la Nigeria. El pensier filosofico e la cultura islamica en generale (co i
so avanzamenti en medicina e altre siense) xe rivà en Egito (università de
Al-Azar) ma anca a Timbuctu e fin in Mauritania (oasi de Cingueti), dove ancora
deso se cata manoscriti medievali de cultura araba e islamica).

L’influenza araba xe rimasta a livel religioso, ma la sa perso a livel
intelectuale e politego. Za nel XV secolo, i Mori gha perso el contro de la
Spagna e de cità importanti come Ceuta e Melilla. I venexiani e i genovexi i
controlaa el marcà co l’Eoropa e i Stati islamici del nord Africa xe diventà
paexi de pirateria ma sensa on vero control so la politica mediteranea. A livel
inteletuale, i musulmani del nord Africa no gha pi vesto da dir de novo. El
declino culturale de l’Islam l’è continuà fin ancò. Solo l’università de Al-Azar
gha continuà a laorar, ma sensa na produsion nova de sciense. Anca la ricerca
teologica pi importante l’è pasà a le comunità islamiche de la Sicilia fin a
l’arivo dei Normani.

Par secoli ghe stà na trata de i sciavi da l’interno verso i marcà de el nord
Africa e de l’Arabia. Co l’arivo de i camei, nel X secolo, la trata la xe
cresuda. Milioni de africani neri i xe stà portà en te i paexi islamici, ma anca
in Eoropa. Ancò no se vede na granda influensa de neri en te i paexi islamici
parchè i omeni vegnea castradi par farli laorar en te i harem. Anca i fioi che
sciave nere gavea co i paroni arabi vegnea castradi da buteleti.

Diversa xe stà la trata de neri co le Meriche. I sciavi portà en Brazil, nel
centro e nord de la Merica i servia come lavoradori de i campi. La metà circa de
i sciavi che lasava l’Africa i moria nel viagio de andata. La trata xera
alimentà da la cacia ai sciavi da parte de popolasioni locali, ma anca de
eoropei. Anca se no ghe calcoli precisi, se crede che la metà de la popolasion
africana xe stà portà come sciavi ne le Americhe, en te i paexi del Maghreb o ne
i paexi islamici de l’Axia. El pi famoso marcante de sciavi xera Tippu Tip. La
schiavitù xe ancora viva en Sudan e en Mauritania.

En tel XIX secolo, l’Eoropa gha scominsià a guardar a l’Africa par la so
espansion industriale. El continente el xera rico de materie prime, e gavea de i
interesanti posti che permetea el control de el trafico comerciale mondiale.
Misionari cristiani e esploratori pagà da le organizasioni giografiche eoropee
gha scominsia a entrar ne l’interno. La majoria sa fato pasar par zente che
esplorava l’ignoto, anca se i seguea i sentieri usà da secoli da le popolasioni
locali o da i marcanti arabi. Sto quà l’è stà el periodo de David Livingstone,
che dal 1849 gha esplorà el Botswana, Malawi, Zanbia e la Tanzania. Burton e
Speke xe rivà su le sponde de el Lago Vitoria en tel 1858, ritornando i xe pasà
da la Misione de Santa Croce doe lavorava Daniele Comboni, misionario veronexe,
e i gha ‘scoverto’ la nova strada che seguiva el Nilo. Altri esploratori gha
pasà el deserto del Sahara, desmentegandose che i berberi gavea fato la stesa
roba per pi de domila ani.

Le esplorasioni de eoropei gha vù el grande merito de verzar la mente eoropea su
l’esistensa e l’importanza de l’Africa. Sta nova conosensa l’è stà usà da la
Conferensa de Berlin par dividar l’Africa tra le potense eoropee.

A i inisi del XX secolo, tuta l’Africa xera soto el control o l’influenza de on
paexe eoropeo, co l’ecesion de l’Etiopia. En quasi tute le colonie africane, le
potense eoropea gha iudà la formasion de na popolasion bianca, che podese
controlar l’economia de lo stato. Bisogna parò dire che no sempre la potensa
coloniale xe stà bona de estendar el control su tuto el teritorio. Per esempio,
en Sudan, ghe da i posti doe i inglexi no xe mia rivà durante l’ocupasion
coloniale. Lo steso se pol dir par la Nigeria e altri paexi de l’Africa
Ocidentale.

El proceso de decolonizasion de le nasioni africane gha scominzià en tel 1951,
co l’indipendenza de la Libia. I paexi soto el control italian, inglexe e
francexe iè diventà indipendenti par la fin de i ani Sesanta. I ultimi paexi a
rivar a l’indipendenza xe stà quei soto el controlo portoghexe, ne i ani
Setanta. Gibuti l’è diventà indipendente en tel 1977 e la Namibia en tel 1990.
El teritorio del Sahara Ocidentale xe ancora soto el control de el Maroco.



https://vec.wikipedia.org/wiki/Stela_alpina

Ła stéła alpina (Edelweiss in todesco, stelutis alpinis in furlan, planika in
sloveno) ła xe na pianta de montagna e ła xe ciamà Leontopodium alpinum 'nte ła
clasificaxion de Linneo.

El nome Leontopodium vol dir "pie de leòn", parchè na volta i disèa che el ghe
someja apunto a na sata de un leon. Ła stéła alpina ła fa parte dełe Compositae,
pi de preciso dełe Asteraceae. Ła piantina ła xe alta dai 5 ai 20 çentimetri e
ła ga dałe 5 ałe 15 bratèe felpà bianche come ła neve co in meso i fioreti veri
e propri che xe załi. El tenpo deła fioridura el va da lujo a setenbre.

Ła pianta ła vien su soratuto su tereni calcarei, ma ła se pol trovar ciare
volte anca sui prà. Ł'altèsa sua ła va dai 1800 ai 3000 metri e ła vive su tute
łe Prealpi Venete, ma anca su tute łe Alpi, sui Carpazi, sułe Alpi Dinariche e
sui Pirenei.

Ła stéła alpina ła xe sta selta come sinboło da diverse istituxion. Ła xe el
sinboło dełe Squadre Sanitarie dei Volontari de Protexion Civiłe del'Asociaxion
Naxionale Alpini (Associazione Nazionale Alpini) in Italia, dei club alpini in
Germania, Austria e in Sudtirolo (Deutscher Alpenverein, Oesterreicher
Alpenverein, Alpenverein Suedtirol). In Svisera ła ga l'ente turistico e na
compagnia de voli charter (Schweiz Tourismus e Edelweiss Air).

Ła stéła alpina ła se trova sul skeo da 2 çentesimi de euro austriaci. Nei ani
trenta e quaranta del secoło pasà, vegnèa ciamà pirati deła steła alpina
(Edelweisspyraten) grupi de tosi e tose deła Rexistensa todesca al regime
naxista. Raquanti de sti tosi i xe sta portà 'ntei campi de conçentramento o
inpicà.



https://vec.wikipedia.org/wiki/Stanislao_Konarski

Stanislao Konarski (in połaco: Stanisław Konarski; véro nome: Hieronim
Franciszek Konarski) nato el 30 de setenbre 1700 a Żarczyce; morto el 3 de
agosto 1773 a Varsavia, Polonia) el xe stà un monaco dei Scolopi połaco,
pedagogo e riformator educativo, ma anca poeta, dramaturgo e scritor de
połitica. El xe stà el precursore prinçipałe de l'Iłuminismo in Polonia.

Konarski el gà studià da 1725 al 1727 al Collegium Nazarenum a Roma, dove el xe
deventà un profesor de retorica. In seguito, el gà viajà atraverso ła Francia,
ła Xermania e l'Austria per estendar ła só educasion.

Nel 1730 l'è tornà in Polonia e el gà scuminsià un laoro su na nova edisión de
lexe połaca (Volumina legum).

Da 1736 Konarski el gà insegnà a el Collegium Resoviense in Rzeszów e n'tel 1740
el gà fondà el Collegium Nobilium, na scoła de Varsavia d'elite par i fioi de ła
nobiltà minore ("szlachta"). Dopo el gà riformà l'educasión de Piari in Polonia,
conformemente al so programma educativo (Ordinationes Visitationis
Apostolicae..., 1755). Le so riforme le xè stà un punto importante ne ła łota de
el XVIII secoło par modernixare el sistema educativo połaco.

All'inisio, Konarski el xe stà associà politicamente con el re Stanislao
Leszczynski; dopo, co ła "Fameja" de Czartoryski ed el re Stanislao Augusto
Poniatowski partecipando a i famosi "pranxi de xòbia". Stanislao Augusto
Poniatowski el gà vosù che na medaja ła fuse conià a l'onore de Konarski, co el
so ritrato e l'iscrisión benemerita latina Sapere auso.



https://vec.wikipedia.org/wiki/Sopa_coada

Ła sopa coada xe el piato "bandiera" de Trevixo, radici a parte. Atension: Ghe
xe anca na version ciamada de "Mota de Livensa" o de Oderso (a xe fata col
poeastro al posto dei coeonbi)

Ła riceta par 4 persone la vol: 4 colonbi xòvani, 400 g de pan bianco vecio tajà
a fete, un litro e mezo de brodo de carne, do séole grose, na costa de sèłeno,
tre carote, un ciufo de parsémoło trità, tre cuciari de ojo, 150 g de buro, 80 g
de parmesan o graso de montagna gratà, un goto de vin bianco seco, pevare, sale.

Netar ben i colonbi e tajarli par metà. Pareciar el desfrito con sełeno, séole,
carote, ojo e buro. Quando che la séola ła taca a farse bionda, metare i colonbi
in te ła tecia con un poco de vin bianco e lasarli cusinar a fogo lento. Zontar
brodo, sale e pevare; metere el parsémoło e covèrsere, finchè i colonbi i xe ben
coti. Tajar a fete alte un çentimetro el pan, cavarghe i osi ai colonbi coti,
sensa spacarli masa. Zontar a tuto el conposto e ała carne dei colonbi el brodo,
de bojo. Lasar cusinar pian pian a fogo lento par altri diexe minuti. Metare sul
fondo de na pirofila granda le fete de pan, su ogni feta metarghe sora meso
colonbo a toki, spanpanarghe sora el parmesan, metare le altre fete intorno e
sora ancora parmesan. Covèrsere el tuto col brodo e metare in forno a "coare"
pian pian par almanco 5 ore, finchè el brodo no xe quasi tuto evaporà. In caso,
zontar ancora un poco de brodo de bojo e un toketo de buro. Servir caldo.



https://vec.wikipedia.org/wiki/Socet%C3%A0_Sportiva_Calcio_Venesia

Fondà 'ntel 1907, 'ntel 1909 ła riva a ła semifinal nasional (par mancansa de
aversarie 'nte ła zona). Intrà alti e basi, ła riva in serie A nel 1925-26. El
Venesia da ła stagion 1929-30 el canbia anca nome e cołori (par ła cronaca el
gera ciamà Serenisima e i cołori de łe magie i gera de roso venesian).
L'esperimento el tèrmina tre ani daspò.

Al'inisio dei anni quaranta el Venesia el vinse ła Copa Itałia (1940-41), e riva
terso 'nte ła stagion daspò. A quei tenpi 'ntel Venesia ghé gera dó grandi del
calcio itałiàn come Ezio Loik e Valentino Mazzola, vinsidori de scudeti a
ripetision col Gran Torin.

La socetà nel 1987 ła conpra i diriti de ła squadra de Mestre (che ła ga anca
xogà col nome de Mestrina) par darghełi pò al Pałermo rexentemente fałìo e ciapa
par un breve periodo el nome de Venesia-Mestre. Na curioxità: 'ntei primi ani
novanta 'ntel Campionado Nasional Diłetanti ghe ga xogà n'altra squadra de
calcio col nome Venezia. Łe divixe de sta squadra qua łe gera del clàsego cołór
neroverdo. El gera stà fondà da sogeti contrari a ła fuxion infrà Venesia e
Mestre. El xé desconparso datorno al 1996.

Co ła rivada de Maurizio Zamparini e grasie al'integrasion de łe dó roxe del
Venesia e del Mestre, ła squadra ła xé subito promosa in C1 e l'ano daspl ła tol
de novo ła denominasion Associazione Calcio Venezia 1907. Daspò, 'ntel 1990-91,
ła torna indrio B daspò un sparégio contro el Como, e 'ntel 1997-98 el Venesia
el torna in serie A (Ałenadór Novellino) daspò trent'anni. Se salva ła stagion
daspò grasie a łe prodese de Recoba e Maniero. Daspò ła retrocesion 'ntel
2001-02, ła squadra ła va in profonda crìxi anca par l'abandono del prexidente
Zamparini (che 'ntel pasagio al Pałermo se tol drìo un bel fià de xogadori,
infrà i quałi el stéso Maniero) e a ła fìn del 2004-05 ła va xó in Serie C1.

Ła nova socetà ciamà Socetà Sportiva Calcio Venesia, cavegià dal Grupo Guaraldo
rapresentà da Lorenzo Marinese, riparte da ła Serie C2 'ndo dopo na partensa al
rałentadór rixàl vełosemente łe poxisioni fìn a oténare co dò xornae de antiçipo
ła promosiòn en serie C1, dopo ła vitòria contro Jèxoło en trasferta par 3-1.

'Nte ła staxón 2006/2007 el Venesia riva nel campionado de Serie C1 come
matricoła, ma dimostra fìn de suvedo de avere łe carte en regoła par n'immedià
promosión en serie B. Dopo massa parégi 'nte łe prime xornae de campionado, el
Venesia scomensa a infiłàr na bona serie de vitòrie.

Anca se durante l'istà, ła Lega Pro se gà slargà novamente a 76 squadre, łe
speranse de ła squadra de poder vegnir ripescà in quel canpionato xe andàe perse
del tuto quando anca a ła fin no xe stàda prexentàda ła documentasion necesaria
che podeva servìr par far el gran salto. L'Union Venesia gà cussì da far i conti
co' ła realtà dovendose preparàr par un novo ano de canpionato in serie D. Ghe
xe comunque a l'interno de ła società 'na riconpoxision de tuti i ròłi e i
inpreditori rusi 'rivài da pòco che ciapa in man el destin de ła società e de ła
squadra controłandoghene cussì in modo ciaro el so futuro dandoghe sicuresa e
sołidità. 'Ntel C.D.A. ghe xe alcuni dirigenti che no vien più riconfermà : el
D.S. Andrea Seno e l'ałenador Gianluca Luppi; al so posto riva Oreste Cinquini e
'l xovene ałenador Davide Sassarini. I xogadori invese che fa ancora parte de ła
roxa xe 'l sentrocanpista Casagrande, el capitan Mattia Collauto e 'l goleador
Emil Zubin, ai quałi se ghe xonta 'na serie de xoveni che riva da xovaniłi de
squadre profesionistiche, alcuni xogadori che prima miłitava nel giron toscano
de ła serie D, e qualche colpo ben studià, cofà l'ingàgio del defensor central
navegà Roberto Mirri, e dei esterni d'ataco Diego Oliveira (che l'ano pasà
xogava in serie B) e Fabio Lauria (che riva dal Lumezzane in C1). Durante el
mercà invernàłe vien po' ingagià el centrocanpista che xogava a ła Triestina
Nicola Silvestri, e dopo el ritorno de l'atacante Marco Moro, vecia conosensa
del calcio łagunàr che xa gaveva disputà un canpionato co' ła squadra
arancioneroverde nei ani de ła gestion dei Poletti. L'Union Venesia otien ła
promosion in Lega Pro co' do xornàe de antisipo, dopo 'na longa batagia co'l
Delta Porto Tolle in un canpionato dove co' undexe ponti de distaco e un cało de
punti (da ricordàr anca ła sostitusion de l'ałenador Davide Sassarini co' 'l
mister Giancarlo Favarin, el Venesia riese comunque a vìnser el canpionato co'
na xornàda de antisipo. Dopo ła finałe ne ła corsa par el scudeto de Serie D,
l'Union Venesia vinse 3 a 2 co'l Teramo Calcio deventando cussì "Canpion de
Itałia" par quanto rivarda ła serie diłatentistica (D) xontando cussì un novo
trofeo ne ła so bacheca in vista de ła Lega Pro.

El 12 de giugno 2012 un sión el ga colpio łe ixołe de Sant'Erasmo, de ła Certoxa
e Sant'Elena. Anca el Stadio dove xoga ła squadra łagunar el gà avùo tanti dani,
primo fra tuti un plàtano cascà xo so'l muro che ghe xe in banda. I dani xe stài
tanti ma se pensa che comunque par el scominsio de ła stagion sucesiva sarà tuto
giustà.

Dopo ła tronba d'aria che gà desfà anca bona parte del stadio, (co' ła decixion
anca de tegnìr bon el stadio de Portogruaro), taca i laori par el Penzo. El 28
de Xugno ła Società Sportiva Diłatentisca Union Venesia deventa Società Sportiva
Profesionistica. Anca se ła società spera de poder partesipar a un xiron unico
de legapro, in realtà vien decixo ancora che i vegna fati do e cussì se cata in
seconda divixion. Oreste Cinquini, el dirigente de ła società che gà vinto el
scudeto ne ła serie diłatentistega, nel mexe de ługio, decide de acetar 'na
ciamàda da ła nasionałe rusa de Fabio Capello però el ciama Andrea Gazzoli nova
fegura a l'interno de ła società, co' queła del novo ałenador sielto par la
stagion Diego Zanin che gà xogà nel Venesia 'ntel 1990 quando ła squadra in
quel'ano gà vinto el canpionato andando in Serie B.

Mattia Collauto, capitàn del Venesia da senpre bandiera de sta squadra esendo
anca venesian che par un serto periodo gà xogà anca in'tel Bari, 'ntel mexe de
łujo gà decixo de sbandonàr el calcio e fenìr la so cariera, probabilmente el
andarà coi altri ex canpioni, Paolo Poggi, Nicola Marangon a insegnar el calcio.
Esendo stà un gran canpion e un grand' omo, sarà senpre ricordà e amà dai so
tifoxi.

Dopo i ritardi dovùi al marcà (in seguito anca al fato che Oreste Cinquini gà
łasà ła socetà par raxonxer Fabio Capello in Russia e 'l so novo sostituto
Andrea Gazzoli ex diretor sportivo del Groseto. Durante el ritiro riva xogadori
ma ła squadra no xe ancora al conpleto finchè ała fin dopo de łe setimane el
mercà xe finìo. Taca el canpionato novo in un xiron de Seconda divixion de Lega
Pro che vede ła formasion lagunar dover afrontàr squadre del nord, Nord-ovest,
Nord-centro e anca del Nordest in un xiron che gà łe so dificoltà. Ne ła prima
partìa el Venesia vinse, ma in quełe dopo ła squadra esendo nova e avendo dovùo
canbiàr abastansa, ła scominsia a far i conti co'l fato che ghe xe stà poco
tenpo ancora par i xogadori de conoserse e donca alcuni de łori no se conose
gnancora. Finìo el xiron de andata ła squadra xe a pochi punti da ła xona
playoff. El xiron de andata se gà caraterixà par rexultadi altałenanti a volta
dovùi anca a un fià de sfortuna. Ła notisia che el prexidente Korablin gà dà
durante a 'na riunion so'l fato de no pensàr che łu no'l gabia più amor par sta
squadra gà fato star megio tanti tifoxi che gà avùo diversi dubi pa'l fato che
no gà risevùo notisie par diversi mesi dal steso prexidente. El prexidente gà
anca varentà el so forte inpegno par vołer costruìr el stadio in teraferma a
Tesera nominando anca come so vice 'na persona che conose ben l'anbiente
venesian ma che al tenpo steso gà anca avùo esperiensa de laoro in un paexe come
ła Rusia dove continuarà a łavoràr cołaborando co' l'autual prexidente de ła
società.

Pasà el xiron de andata co' rexultadi piutosto alternanti, una de łe prime
xornade del canpionato de ritorno, Andrea Gazzoli, decide de vołer sostituìr Mr
Diego Zanin (ex ałenador del Trevixo che gera stà sielto par sta stagion), anca
pa'l fato che segondo el diretor qualcossa se gaveva roto tra eło e ła società).
Vien sielto mister Davide Sottili toscan che xa conoseva Andrea Gazzoli e che
scominsia nel megio dei modi ła so nòva aventura a l'Union Venesia vinsendo łe
prime do sfide e proando a canbiarghe mentałità a ła squadra. Dopo 'na setimana
de conosensa de l'anbiente co'l diretor Gazzoli fasendo el ponto i decide de
andar so'l marcà e conprar qualche altro rinforso mirà che possa farghe far el
salto de quałità a sta squadra. Ła squadra durante ła nova gestion d'ałenador
canbia ła pròpia pèłe e perde soło che 'na partìa. Ła partìa che ghe permete de
intrar playoff xe 'na partìa un mucio conbatùa in trasferta a Fano dove so'l
fenìr del primo tenpo co'l rexultado de 2 a 1 pa'l Fano inpata, 3 a 2 pa'l Fano
po' segna ancora 3 a 4, 4-4 so' eror de un difensor e infìn 4 a 5 par la squadra
ospite. Protagonista de sta partìa xe stà Davide D'Apollonia che gà fato quatro
gol. L'ultema partìa de canpionato co' ła caolista Savona finise 3-2 pa'i
lagunari che no gaveva a dispoxision alcuni xogadori tra cui anca Davide
D'Apollonia, ma che riese a bater el Savona che oramai no gavea più nisun
obietivo avendo xa raxonto la matemadega promosion e cussì ła Pro-patria che
vinse co'l Caxałe raxonxendo cussì ła prima poxision. Arancioneroverdi tersi e
pronti pa'i playoff.

Ła vitoria par 1 a 0 co'l Renate a Portogruaro (parchè el Penzo gà dei problemi)
(dopo l'1 a 1 in Briansa) fa sì che i łagunari intra cussì in finàl co' el Monza
a Monza dove i inpata 0 a 0 co' na squadra el Monza comunque dura da afrontàr
'vendo parixà anca durante el canpinato. Ła vera finàl sarà quindi rimandà da
nòvo a Portogruaro invese che al Penzo, idea che gà fato destòrxer el naso a
tuti i tifoxi. El nùmaro de bilieti vendùi xe stà bon, ła partìa vien trasmesa
anca in streaming so'l sito del Venesia. Ła partìa scominsia co'l xogo maxenà pì
che altro dal Monza che par pì in partìa e infati va in vantagio. I lagunari par
un fià masa sfiłasà. Sentrocanpo e difexa masa distanti, el xogo no vien fora.
El primo tenpo ło vinse el Monza che mostra cussì de eser un mucio forte.
Secondo tenpo scominsa co' più convinsion dei łagunari che par un fià de
sfortuna no i riese a 'vantar el parixo. No pasa tanti minuti però quando
Bocalon xovane venesian ciapa el bałon e ło fraca drento in fondo al saco. Cussì
contento ch'el xe decide parfìn de cavarse ła magieta e cussì el vien amonìo. Ła
partìa par inpisàrse ma poco dopo da nòvo el Monza co' Gasbarroni vol
indormensarla portando in vantagio ła squadra briansoła che qundi sbalia el 3-1
a so favor senpre co' Gasbarroni. Ła squadra łagunàr no trova el bałìn del xogo.
Dopo aver ritrovà un fià più de segurésa i łagunari provando ad avisinarse e a
tiràr pur sensa łasarse descoverti in difexa, i riese a inpatàr da nòvo co'
Bocałon. In canpo ghe xe anca D'Apollonia da poco intrà, tute łe volte che xe
intra ne łe partìe pasàe, el gà segnà, e nei ultimi minuti oramai el parégio par
el soło rixultato posibiłe sensa ris-ciar de ciapàr altri gol dal Monza, eco
rivàr el segondo venesian che segna Davide D'Apollonia che regała cussì 'na nova
promosion diresion C1, i tifosi taca far festa.

Su'l fronte del mercà tuto xe in forse anca i zogadori che gà contribuìo a far
vansàr la squadra de categoria no xe intocabiłi e cussì zogadori come Fabio
Lauria e altri vien mesi su'l mercà. I tifosi se ła ciapa un fià parchè ła
società no se fa sentìr, ma po' a l'arivo del prexidente russo Korablin tuto
vien sistemà, łù senpre pronto de saver par la question del novo stadio de
Tessera e spetando de veder cossa che dise el comùn. Dopo 'na specie de
ultimatum dà dal prexidente al sindico Giorgio Orsoni e 'na nova confarensa anca
co' i novi sponsor, se gà savesto che vegnarà mostrà el progeto dal prexidente a
disenbre, anca se ghe xe parti contrarie a ła costrusion del stadio pròpio in
quel'area de Tessera, che gà anuncià che sarà pronto reałixà 'ntel 2017.

In seguito al so arivo da ła Rusia el prexidente ruso del Venesia dopo qualche
dì fà saver che el ds Gazzoli xe stà riconfermà, a breve vegnarà comunicà anca
el nome de novo ałenador. Al primo posto co' altri ałenatori in lista, ghe xe
Alessandro Dal Canto vecia conosensa dei tifoxi che ło gà seguìo come xogador ai
tenpi ormai łontani de ła serie A, quel Venezia AC 1907 che co' Novellino come
ałenador da ła serie B gaveva raxonxesto ła serie masima. Łs società fà saver de
aver sielto łù, i tifosi xe un fià divixi però tuti pensa che se vedarà so'l
canpo se sarà stada 'na bona sielta. Dal Canto da ałenador gà ałenà el Padova
fasendo ben e ła pasàda stagion gà ałenà el Vicensa co'l qual però da ła serie B
xe retroceso in Legapro.

Tra łe amichevołi estive spica queła xogà a Gexoło co'l Sydney FC de Alessandro
Del Piero dove i arancioneroverdi vinse co' un gol de Bocalon.

Spetando de aver el stadio del Penzo da novo a posto ła squadra dovarà zogar al
"Mecchia" de Portogruaro łe prime partìe. Ła prima xornàda vede 'na sconfita a
Salò che però vien subito desmentegà co' ła partìa zogàda al Mecchia de
Portogruaro dove dopo un primo tenpo xogà a basi ritmi da l'Unione Venesia co'l
Lumezzane ciapando tre gol ma riusindo vinser par 5 a 3, mostrando un bon zogo
soratuto in ataco co' i novi zogadori che dispone el novo mister Dal Canto.
Inisio un fià difiçiłe co' do vitorie in caxa e nissuna in trasferta, bona
partita nel derby co'l Vicensa trasmesa anca par tełevision su Rai Sport 1 e
prima vitoria in trasferta a Pavia.

El 3 de novenbre in ocaxion de ła partìa co' ła Reggiana dopo un scominsio de
canpionato zogà a Portogruaro, par dei laori de manutension del stadio de
S.Elena, ła squadra torna a zogàr in laguna. Beła reasion de ła squadra dopo ła
dificoltà inisiàl e 'l gol ciapà.

Bon giron de andàda e de ritorno co' più fadiga co' diverse partìe xogàe ben, ma
indove s'à visto qualche epixodio a sfavor o punision che gà punìo ła partìa,
dei ponti persi soratuto in casa dove par exenpio co' l'Entella Calcio s'à visto
un bon xogo però finì co' 'na sconfita o nel derby co'l Vicensa dove, pur
xogando ben, gà perso 'na partìa de mixura.

Grande novità comunicae dal stesso prexidente russo a tuti i tifosi mediante You
Tube. El gà incontrà diverse persone e xe drìo andar avanti el discorso co'l
Comùn, ma el gà cronpà i tereni de Tessera, el dixe che pol darse che ła prima
pièra vegnarà butadà xo in sto ano, intanto ła squadra drìo aver perso co' ła
segonda in clasifica, ła Pro Vercelli xe drìo slontanarse da ła xona playoff.

Finìa ła staxón la squadra se salva ma vien sbandonà dal prexidente ruso Yuri
Korablin che no se prexenta più a pagàr i xogadori. I tifoxi taca preocuparse
fin cuando se conosse l'intensión de sto ultimo e del fato che vogia vender la
società. Co'l ris-cio de desparìr da ogni conpetisión e co' un novo fałiménto, e
come società grasie anca al laoro fato dal novo sìndico Luigi Brugnaro che tra
qualche cordàta interessàda decide de selièr el progeto descrito da 'na cordata
americana el cui prexidente gà anca cołaborà co'l patrón mericàn del Bołogna
Calcio Joe Tacopina. James Daniels el 21 de Lujo invia dei documenti da
l'America par far si che a Roma possa nasser la nova società : Venezia Football
Club. Se ocupa de igiene personàl la industria che fa parte el futuro prexidente
del Venesia, co' un gran faturato. Quel che gà convinto el sìndico xe stà el
fato de aver visto un grupo che possa varentàr a la squadra e a ła società
segurésa e sołidità, quel che insuma adesso gà bexogno tuto l'anbiente partìndo
però da 'na serie minór dei diłetanti, ła serie D organixando anca ben ła
squadra xovenìl. El fato de dover canbiàr el nome e tegnìrghene uno nòvo par un
ano no gà entusiasmà i tifosi che gà un fià alsà ła vóxe par cuanto riguarda i
cołori sociałi chi par tegnìr l'arancioneroverde e chi nostalgico dei cołori del
Venesia neroverde. Giorgio Perinetti, diretór sportivo de altre squadre tra cui
anca ła Juventus Football Club che gà anca cołaborà co'l Venesia de Maurizio
Zamparini, che gavarà el conpito de gestìr la squadra conprando xogadóri e
organixàr le squadra dei xoveni, siando nominà nòvo DS. Primi ritorni de Paolo
Favaretto che ałenarà el novo Venezia FB in serie D e el difensor Matteo Malagò.

Sinque partìe, sìnque vitorie e tute co' rixultati de poker 4 a 0, 4 a 1, la
nova squadra Venezia FC(Foot ball Club Union Venesia cussì ciamàda par ano de
tranxisión, co' stèma studià e laorà da 'mericani in America, gà scominsà nel
mejo dei modi el canpionato 2015/2016. Sensa conosser ben gnancora la proprietà
i tifoxi che spetava i primi de agosto par sto evento dovarà spetàr fìn l'8 de
otobre cuando segondo alcune voxi l'avocato 'mericàn Joe Tacopina dopo aver
sbandonà la società del Bologna, sarìa drìo rivàr pròpio in laguna. Saràło stà
łù a mover el mercà dandoghe el conpito a Giorgio Perinetti de conpràr novi
xogadóri e slargàr la formasión, roba che fin desso senbra darghe avùo raxón,
infati la squadra voxi dixe che par xa da promosión ma come che dise l'ałenatór
xe senpre mejo pensàr de non aver mai xa vinto, parchè sinò sarìa quèło un gran
małàn.

Venare 9 otobre de matina, se svolxarà 'na riunion co' ła nova propietà
'mericana prexentà da Joe Tacopina, cołù che intrarà a far parte de ła nova
società deventando prexidente e iłustrando un puóco i futuri progeti e possibiłi
obietivi da raxónxer. Xornałsti da tuta Italia gà partesipà a ła conferensa e 'l
prexidente se gà dito convinto che riussirà a portàr in serie A questa squadra
che tuta ła sità e i tifosi se merita de aver e 'l gà dà apuntamento a tuti a
Sant' Elena domenega par seguìr sempre più in gran numero a lo stadio. Dopo
qualche partìa la squadra xe ancora prima, dopo aver avùo un rałentamento co'
l'Abano, el Venesia vinse 3 a 0 co' l' Calvi Noale squadra al secondo posto.
Intanto el prexidente, dopo l'aquisto de la squadra, avendo avùo un servisio
anca so Sport Mediaset roba che no sucedeva da tenpo par la squadra del Venesia
e i so tifoxi, prima de tornàr a New York partesipa a ła trasmision Il Processo
del Lunedì in cołegamento da ła sede Rai veneta. Vien realixà un servisio su el
novo prexidente Joe Tacopina e ghe vien dimandà da Errico Varriale come mai
gabia sielto pròpio el Venesia. A la fin ghe vien dimandà par mesagio quała
podaresseła esser l'area de interesse par costruìr in un futuro un possibiłe
stadio se a Tessera o a Marghera. El prexidente risponde che l'area podarìa
esser queła nei pressi de l'Aeroporto Marco Polo a Mestre, architeti inportanti
xe xa drìo studiàr le xone in cui el stadio podarìa esser reałixà. El prexidente
gà pałentà el vołér de portàr la squadra in Serie A.

Novo alenator a sorprexa, decixion da parte del Prexidente che forse gà volesto
tor, dopo la bruta prestasion che xe stà oferta durante la Pole Scudeto.
Favarin, cussì che pareva ch'el dovesse restàr, vien deciso che se slontana. La
Società lo gà ringrasià par el laoro svolto e comunque la serie D vinta, ma sto
ultimo pur dovendo acetàr la decision, xe stà sorpreso. El gà dito che forse
dovesse riguidarlo in Lega Pro el podarìa pensarghe, ma se gavesse da riguidar
la squadra in serie D no'l se prexentaria altro. Dopo qualche alenator
disponibile, la Società selie e vede in Filippo Inzaghi l'omo giusto par poder
guidàr la squadra in Lega Pro. Inzaghi rifiuta cussì un mucio de oferte anca più
grande parfìn da la Cina par sbarcàr in laguna. El se porta drìo 'na parte del
staff suo che gaveva e dise che la società del Venezia FC par 'na società de
Serie A. Vien prexentà in cità e a livèlo mediatico xe stà 'na bona sielta, e
tuti spera anca a livèlo sportivo, anca se el xe stà fermo un ano, ancora soto
contrato del Milan. Tanti tifosi rossoneri ghe gà augurà bon sucesso, e alcuni
de lori tifarà, d'ora in avanti, anca el Venezia FC. Inzaghi dise che el xe
contentà par tuti i xogadori novi ch'el vol tor par la squadra.

L'ex prexidente Jurij Korablin ex presidénte ruso, che gaveva el progeto de
portàr in serie A la squadra e costruìr un novo stadio e che gà consegnà la
società al grupo 'merican guidà desso de Joe Tacopina, xe morto a l'età de 56
ani. La notisia gà fato el giro del web el 19 setenbre 2016.



https://vec.wikipedia.org/wiki/Sitad%C3%A8%C5%82a

Ła sità, co ła só resintada muraria, ła xé nasesta 'nte'l 1220 par vołer del
comun de Pàdoa. Da łora, i ełeminti pì caraterìsteghi de ła sitadina i xé stai
propio l'inportansa del aneło murario e ła so poxision stratèxega 'nte'l ànbito
del teritorio padovan.

Fin da l'età del bronxo rexulta documentà ła prexénsa del omo 'nte ła xona,
mentre 'nte i tinpi romani ła xé sta interesà da n'inportante agro senturià,
che'l gavea come decuman màsimo ła via Postumia, fata 'nte'l 148 a.C.. A partir
dal XI sècoło ga tacà formarse siorìe rurałi inte i colmełi de ła xona, tirai su
torno a pieve (come cueła de San Donà) e abasie (come cueła de Santa Lusia de
Brenta). 'Nte l'età de mexo, sùito daspò ła só fondasion, Sitadèła ła ga
garantìo al comun de Pàdova na baxe da ła cuałe conbàtare el poder de sti
sioroti rurałi, come l'aristocrasia del feudo de Onara e de Fontaniva.

Cascà in man a Exelin da Roman par un curto ténpo, ła se ga tólto un róło
stratèxego 'nte i confrunti del teritorio torno 'nte ła seconda metà del
duxénto, sècoło 'nte'l cuałe ła ga conosesto na granda fiorida. 'Nte'l 1236
Pàdoa ła ga parmeso a ła sità ła posibiłità de darse łexe propie.

'Nte'l 1318 Sitadèła ła xé pasà soto el controło de Cangrande de ła Scała. Ła xé
tornà daspò indrio a Pàdoa, łora sioria dei Da Carara. 'Nte'l trexénto el róło
de Sitadèła el xé cresesto ncora e ła Podestaria ła se ga slargada.

'Nte'l 1405 Sitadèła ła se ga data de só vołer a ła Repùblica de Venesia,
otegnendo in canbio el parmeso de conservare łe só łexe. Dal 1483 ła xé sta
regałà da Venesia a Roberto Sanseverino, ła cui faméja ła ga tegnesta fin el
1499, mentre pa' un ano, dal 1503 al 1504, ła xé sta data a Pandolfo Małatesta,
daspò i pati xurai striti intrà Pandolfo e la Serenisima.

'L ano 1508 el ga visto ła nasesta de ła łiga de Cambrai, contro Venesia. El
Małatesta, sior de Sitadèła, el xé pasà łora al s-ceramento nemigo. Par sta
raxon cua ła sitadina ła xé sta pì volte tacà e sachejà da łe trupe inperiałi.
Ła paxe venesiana ła xé tornà soło che 'nte'l 1516.

Daspò sti fati, Sitadèła ła ga conosesto tri sècułi de paxe, destacai 'nte'l
1797, có che łe trupe de Napoleon łe se ga tolto el poseso de tuto el teritorio
partegnesto a ła Repùblica de Venesia. Sitadèła ła xé pasà łora soto el
dipartimento del Bachion e, pa' un serto ténpo, anca soto ła provincia de
Vicensa. Dal 1814 ła ga conosesto anca ła dominasion austriaca, che ła xé finia
'ntel 1866, ano 'nte'l cuałe ła xé sta tolta drénto al Regno d'Itałia.

Ancó Sitadèła ła xé una de łe sità pì riche d'Itałia: co soło che 20 000
abitanti, ła cónta pì de 2.500 dite.

Dal 2004, a Sitadèła se svolxe ła Festa dei Vèneti, na festa che 'nte'l arco dei
ani ła ga visto 'ndare su el nùmaro dei partesipanti fin a pì de 30 000 persone.

Ła ga na scuadra de bałon l'Associazione Sportiva Cittadella, che ła se cata in
Serie B, seconda divixion del canpionà itałian.



https://vec.wikipedia.org/wiki/Sistema_de_votasion

Un sistema de votasion o sistema eƚetoraƚe 'l xe l'insieme de le regoƚe co cui
se vota par n'elesion o pà un referendum.

Co alcuni sistemi, sóra tuto coi proporsionaƚi, ghe xe ƚa posibiƚità de dare 'l
voto de prefarensa a una o pì persone del partìo che te ghè votà. Co alcuni se
poe anca votare contro un candidà (cavandoghe un voto de prefarensa che 'l ga
ciapà da qualchedun altro) o anca contro tuti i partìi (in Itaƚia ƚa roba pì
visina sarìa votare scheda bianca o 'nuƚarla par protesta, ma no ƚa ga mai efeti
reaƚi fà cavare careghe a tuti quanti).

De soƚito, tra i scopi de na eƚesion ghe xe queƚo de 'vere n'òrgano legislativo
che gàpia ƚe careghe spartìe tra partìi difarenti, cussita che sia raprexentàe
ƚe idee e i intaressi de tuti quanti. Sta roba ƚa se poe 'vere dando tute ƚe
careghe a liveƚo nasionaƚe e spartendoseƚe faxendo un conto ugnoƚo o dividendo i
eƚetori in varie circoscrision a seconda de ndoe che i abita: ogni circoscrision
ƚa poe dare soƚo che na carega (eora la circoscrision se ciama anca coƚegio
uninominaƚe) o pì de una (coƚegio plurinominaƚe). 

I tipi de sistemi de votasion se poe inisialmente dividare tra
proporsionaƚi e majoritari. Par 'vere n'equilibrio tra rapresentatività (favorìa
dai proporsionaƚi) e governabiƚità (favorìa dai secondi) se ricore speso a
sistemi còreti o a sistemi misti.

I sistemi proporsionaƚi i xe quei ndoe che ƚa persentuaƚe de careghe pà ogni
partìo ƚa xe grosomodo conpagna a quea dei voti ciapài.

Par spartirse ƚe careghe in modo proporsionaƚe tra i partìi ghe xe dó fiƚosofie
de pensiero: ghe xe 'l metodo del divixore e ghe xe 'l metodo dei resti pì
grandi. Col primo, e in particoƚare qua prexentemo el metodo d'Hont, se dà na
carega drio chealtra (finché no ƚe finise) al partìo che faxendo "voti ciapài /
(careghe xà 'segnàe)" el ga 'l rixultato pì grando. Col secondo, e in
particoƚare qua prexentemo el metodo Hare, ogni partìo se tóe tante careghe
quante ghe ne vien fora vardando la parte intiera de "careghe in tuto * voti
ciàpai / voti bóni par tuti i partìi", ƚe careghe rimaste vóde ƚe va ai partìi
co ƚa parte dopo ƚa virgoƚa pì granda.

Par provar a jutare ƚa governabiƚità se ricore speso a coretivi majoritari. I pì
doparài i xe:

Co l'uninominaƚe seco, ogni coƚegio el dà na carega al candidà (che 'l se poe
prexentare ligà a un partìo o fà indipendente dai partìi) che ciapa anche soƚo
un voto pì de chealtri, no inporta se quei che no lo ga votà i xe pì de quei che
lo ga votà.

Co l'uninominaƚe a dó turni, ƚa carega ƚa va al candidà che 'l ga ciapà pì voti
al primo turno soƚo se i jera almanco el 50%+1 dei voti bóni. Se no ghe xe stà
candidài che i ga ciapà sta persentuaƚe, se fa un secondo turno (baƚotajo) ndoe
che se poe votare soƚo i candidài che i ga ciapà pì voti (almanco dó, ma ad
exenpio in Fransa i va al secondo turno anca quei che i xe sta votài da almanco
1 eƚetore su 8, quindi ogni tanto ghe xe dei baƚotaji co 3 o 4 candidài).

Col sistema col voto alternativo ogni eƚetore 'l ga da ordinare tuti quanti i
candidài, o almanco quei che ghe piaxe, secondo ƚe só prefarense.

I sistemi misti i xe quei ndoe che un fià de careghe se dà co un sistema
majoritario e un fià co uno proporsionaƚe. Coi sistemi misti ghe xe quindi dei
coƚegi uninominaƚi (che i dà careghe al candidà che 'l vinse), ma ghe xe anca de
ƚe circoscrision pì grande (muci de coƚegi uninominaƚi) e che ƚe dà careghe
proporsionalmente ai voti ciapài dal partìo ne ƚa circoscrision stesa
(eventualmente cavandoghe i voti doparài dai só candidài par vinsare 'ntei
coƚegi uninominaƚi).



https://vec.wikipedia.org/wiki/Serie_B

Ła Serie B, sponsorixà da ła "bwin", xè el secondo liveło profesionistego del
canpionà tałian de bałon.

El torneo xè organixà da ła Lega Nasional Profesionisti Serie B, conprende 22
squadre e ła xe sta istituia a livel nasional inte ła stajon 1929/1930. El
record de parteçipasion el xè del Bresa (53).

Raprexènta el canpionà de liveło pì baso cui gabia mai ciapà parte çinque
squadre: el Torin, ła Juventus, ła Lasio, ła Roma, el Milan. Ła Sanpdoria ga
invese eredità el titoło sportivo del Liguria, che ga conosuo ła retroçesion en
serie C inte'l 1931.

Ła serie de parteçipasion consegùtive pì longa ła xè del Vicensa, che inte ła
stajion 2011-12 el ga disputa el so undiseximo canpionà de B consegutivo. Xe 133
łe squadre che ga ciapà parte ai 79 canpionai de Serie B che xe stai disputai a
partir dal 1929-30 fin a ła stajion 2010-11. A diferensa de ła Serie A, no tuti
i canpionai de Serie B i xe stai disputai a xiron ugnoło.

Se do o pi scuadre so pari, se fa na clasifica avulsa. Se xe ancora pari, se pol
far no sparejo.

Ła prima deła Serie B ła vince la Copa Ałi deła Vitoria e ła va in Serie A, come
ła seconda. Dała tersa ała otava xogano un playoff - soło se tra ła tersa e ła
otava no ghe xe pi de quatordexe punti (se xe cussì xoga soło cuee che ga manco
de quatordexe punti dała tersa) e tra ła tersa e ła quarta no ghe xe pi de diexe
punti (se xe cussì ła tersa va in Serie A sensa i playoff). Łe ultime tre łe
retrocede in Lega Pro, co queła che perde el playout tra ła quartultima e ła
quintultima.



https://vec.wikipedia.org/wiki/Sergio_Cofferati

Sergio Gaetano Cofferati (Sesto ed Uniti (CR), 30 de genaro 1948) el xe on
sindacałista e politego italian. El xe atualmente sindaco de ła sità de Bołogna.

El se ga diplomà perito industriał e, da semplice operaio deła Pirelli de Miłan
e da semplice iscritto al sindacato FILCEA (CGIL), che rancura i dipendenti del
comparto chimico, el ga corso tuta ła scała del sindacato, fin a arivare 'ntel
1988 a dirigere ła FILCEA, diventandone el segretario generałe.

El xe sta nominà 'nte ła segreteria nasionałe deła CGIL 'ntel 1990, e 'ntel 1994
el ciapa el posto de Bruno Trentin 'ntel ruoło de segretario nasionałe.

Durante el periodo de ła so segreteria a vien fata la riforma de łe pension
1995, ciamà riforma Dini e el se bate contro ła modefega de ł'articolł 18 del
Statuto dei lavoratori, par el quale el 23 marso 2002 al Circo Massimo de Roma
el parla davanti a sirca tre miłioni de persone.

El 21 de setenbre 2002 el finise el mandato de segretario 'nte ła CGIL e riciapa
el posto di łavoro ała Pirelli.

Poco tempo dopo aceta ła proposta de candidarse come Sindaco a Bołogna, dove el
vien eleto 'ntel giugno 2004 col 57% dei voti, batendo el vecio sindaco Giorgio
Guazzaloca.



https://vec.wikipedia.org/wiki/Serbia

Ła Servia, ufisialmente Republica de Servia (en serbo Република Србија,
Republika Srbija) ła xé no Stato del sud-est del'Eoropa, ne ła regiòn dei
Balcani. Ła confina a nord co ła Ongarìa, a nordest co ła Romania, a sudest co
ła Bulgaria, a sud co ła Macedonia e ła Albania, a sudovest co el Montenegro, a
ovest co ła Bosnia-Erzegovina e a nordovest co ła Croasia.

El paexagio de ła Servia setentrionałe el xé costituio da na vasta pianura
ałuvionałe che ła se stende fin a ragiunger el Basopian Panònego, del qual ła
Servia conprende ła porsion meridionałe, ła Vojvodina. Ła xona ła xé atraversaà
da qûalche fluente del Danubio e ghe xé poche modeste are de riłievi cofà a
exenpio ła catena cołinare de Fruška Gora (539 m s.l.m.).

Ła Servia ła xé traversà da mùci fiumi, grande parte del teritorio del paexe fa
parte del baxin del Mar Negro, soło ła parte sudoçidentałe fa parte del baxin
del Mar Adriatico e ła parte sudorientałe fa parte del baxin del Mar Egeo .

El Danubio traversa el paexe da ovest a est par na longhesa conpłesìa de çirca
588 km, 'ntel só percorso el xé ałimentà da numeroxi fluenti:

I łaghi naturałi de ła Servia i xé pochi e rełativamente picenini, tra łori gh
xé el Palić (5 km²) e el łago Ludaš 'nte ła Servia setentrionałe vixin Subotica.
I łaghi i xé prinsipalmente de orijin artifiçiałe. El prinçipałe el xé el łago
Ðerdap (253 km²) al confin con ła Romania. Altri baxini artifiçiałi i xé el łago
Vlasina 'nte ła parte sudorientałe del paexe, el łago Gazivode sul fiume Ibar
'nte ła parte sudosidentałe, el łago Zlatar sul fiume Drina 'nte ła region del
Sangiaccato, e el łago Zvornik.

Ła parte setentrionałe del paexe ła gà un clima de tipo continentałe influensà
da łe mase d'aria provenienti dal nord ed est eoropeo, con inverni frédi e
estati calde e umide, łe precipitasioni łe xé distribuìe lóngo tuto l'ano. 'Nte
ła parte meridionałe e sud-oçidentałe del paexe ghe xé un clima el
prevałentemente caldo e seco en estate e autuno e rełativamente frédo e rico de
preçipitasioni nevoxe en inverno, cauxae de łe influense da parte del Mar
Mediteraneo, anca si łe Alpi Dinàreghe łe forma no sbaramento par łe mase d'aria
calda.

Ło Stato servo el se gà formà int'el XI secoło, el xé divegnù un Regno stabiłe
'ntel 1220 col re Stefano II Nemanja.

En sèguito a un periodo de espansion teritoriałe, 'ntel 1346 ła Servia ła gà
costituio un Inpero che el 'ndava dal Danubio al nord de ła Grecia.

Co ła sconfita 'ntel giugno del 1389, 'nte ła storega bataja de Kosovo Polje, e
i sucesivi scontri 'ntel nord del Paexe, el gà tacà par ła Servia el łongo
período de ła dominasion otomana (1459-1804).

Ła Servia, co l'inisio del'XIX secoło, sostegnua ancà dal'Inpero Ruso, ła gà
tentà de aumentar ła sóa autonomía rispeto a l'Inpero Otoman e ła se gà struturà
'ntel semi-indipendente Principato de Servia (1815). El Principato el gera
caraterixà da na lota interna enfrà łe dó dinastíe pì potenti del Paexe, i
Obrenović ei Karađorđević.

'Ntel 1878 el Congreso de Berlin el gà riconosesto l'indipendensa de ła Servia e
del vixin Montenégro.

I do Stati i gà partesipà a łe Guere dei Balcani (1912-1913) contro ła i otomani
prima e ła Bulgaria dopo, e i xe vegnesti fora da ła guera pì forti e co un
teritorio pì grando. El progeto de unificasion dei do regni el xe stà fermà però
da l'Àustria-Ongarìa. Ła stesa Austria-Ongaría ła gà diciarà un toco de tenpo
dopo guera (28 de giugno 1914) al'anbisioxo Regno de Servia, dopo che l'arciduca
Francesco Ferdinando el xé stà copà da parte de Gavrilo Princip, un nasionałista
servo. Dopo ła concluxion de ła prima guera mondiałe, ła Servia ła xé divegnua
parte del Regno dei Servi, Croati e Sloveni soto ła dinastía dei Karađorđević;
int'el 1929 el Regno canbia nome in Regno de Jugoslàvia</ref>,

Dorante ła seconda guera mondiałe, dopo el smenbramento del Regno de Jugoslàvia,
ła Servia ła xé divegnua no Stato fantocio de ła Germania nasista afidà da
Hitler al xeneral Milan Nedić e al nasista serbo Dimitrije Ljotić. El governo
fiłonasista de Nedić el gà cołaborà pienamente con ła Germania fin a ła
łiberasion da parte conxunta de ła cavedal da parte del'Armata Rossa e dei
partixani jugoslavi 'nte l'otobre 1944. Tito en queła ocaxion el gà abandonà
l'íxoła de Łisa, dove el jera soto protesion anglexe, e el se gà trasferio a
Belgrado dove, par farse acetabiłe da ła çità ostiłe al comunismo, el gà
proçeduo con anpie amnistie ai cołaborasionisti integrandołi de ła Armata
Popołare de Łibarasion de ła Jugoslavia.

Dopo ła seconda guera mondiałe, la Servia gà costituio una de łe sié republiche
de ła Republica Sociałista Federałe de Jugoslavia (1945-1991), guidà par un
łongo periodo da Tito.

'Ntel 1992, dopo el siojimento de ła RSFJ, Servia e Montenégro łe se gà asocià
'nte ła Republica Federałe de Jugoslavia (1992-2003), divegnua Union de Servia e
Montenégro 'ntel 2003.

Col referendum che l'è stà svolto en Montenégro el 21 de majo 2006, el
Montenégro el ga decixo de 'ndar fora dal'Union e de otegner el riconosimento
internasionałe e ła piena indipendensa. Ła Confederasiòn xé stà siolta e ła
Servia ła ga otegnù cusì indiretamente ła ricostitusion de un'entità statałe
nasionałe autónoma dopo çirca 90 ani en i quałi ła gavéa sperimentà projèti de
Federasion e Confederasion con łe altre rejoni abitae dai slavi del sud. Cofà
stabilío da ła Carta Costitusionałe de ła Confederasion, ła Servia ła xé stà
riconosesta cofà dirèto sucesor del'Union Statałe, drìo ereditar el sejio de ła
Confederasion al'ONU, łe asociasioni a łe organizasioni internazionałi e tuti i
tratai biłaterałi stipułai coi altri Paexi.



https://vec.wikipedia.org/wiki/Senyera

Ła senyera (che in catałan vol dir "bandiera") l' è un sinbolo vesiłołogico
formà da quatro fase rose su campo dorà che storicamente l' à raprexentà ła
monarchia de ła Corona d'Aragona; ancora al dì d' ancó l' è utilixà come
bandiera in Catałogna e, con lievi varianti, in te łe altre comunità autonome
spagnołe de l' Aragona, de łe Ixołe Bałeari e de ła Comunità Vałensiana, nonché
in xvariè teritori che in tel corso dei secołi i' à fato parte de ła Corona
d'Aragona. A livel comunałe i 'è doxine łe çità de ła Spagna el cui stema l' è
composto da ła senyera.

Con una prima atestasión datà 1159, ła senyera l' è una de łe bandiere più
antiche d' Europa, nonostante el so uxo no 'l sia stà continuativo dal momento
de ła so creasión. Ła più antica bandiera de sto tipo rivà al dì d' ancó l' è el
Penó de la Conquesta, che el risałe a ła conquista de Vałensia in tel 1238.

Secondo na łegenda del XIV secoło, ła bandiera la sarea originaria del IX
secoło, ai tenpi de l'asedio moro de Barcelona, quando el re Carlo el Calvo, in
segno de gratitudine, l' avarea tracià con i só diei insanguinè quatro righe
rose sul scudo dorà de Guilfredo el Viloxo moribondo. Tale versión, che la ga vù
particołare fortuna ai tenpi de ła Renaixença catałana, l' è ancó generalmente
riconosua come un anacronismo (Carlo el Calvo l' era morto vint' ani prima de
Guilfredo, in te l' ano 877).

Ghe tante teorie che se rifà sia a un' origine puramente catałana che puramente
aragonexe del sinboło, ma no ghe nè gnanca una de dimostrà. N'altra ipotexi la
farea derivar ła senyera da l' stema de ła contea de Barsełona, ndoe łe fase i'
è parimenti rose e giałe, ma orientè in senso verticałe, mentre secondo n'altra
versión ła bandiera l' à mutuà i antichi cołori papałi (che fin al 1808 i era
apunto el giało e el roso e che i sopravive ancó in tel stema capitołino) in
segno de sotomisión a ła Santa Sede.

Ła versión senplice de ła senyera l'è tornà in auge a l'inisio del XX secoło
come bandiera del nasionałixmo catałan e l' è stà adotà uficialmente come
bandiera de ła Comunità Autonoma de Catalogna durante ła Seconda republica
spagnoła e fin da ła tranxision verso ła moderna Spagna democratica. In tale
versión l' è anca ła bandiera uficiałe del dipartimento francexe dei Pirenei
Orientałi e la figura parfin in te ła bandiera de ła Provensa, in virtù dei
risałenti łegami storici con l'Aragona.



https://vec.wikipedia.org/wiki/Scamandro

Lo Scamandro l'e un fiume de la Troade ciamà ancò Küçük Menderes in lengua turca

Ancò el so corso l'e sta cambiado, 'na volta el se butava ne l'Elesponto col so
afluente Simoenta.

Ne l'antica Grecia l'era anca el nome del Dio fiol de Zeus de le so aque.
Insieme a la ninfa Idea l'a generà Teucro, el primo re de la Troade. n'altra so
fiola l'e stada Glaucia, che inamorada de l'eroe Dimaco a la morte de questo se
mixe soto al protesion de Eracle che l'era amico de Dimaco, visto che ela l'era
incinta. Da Glaucia l'e nato un fiol de nome anca lu Scamandro. (Plutarco,
quaestiones Graecae, 41). Un'altra fiola de Scamandro le Calliroe, che l'e
diventà mojer de Assaraco e antenata de Anchise.

Nel vintuneximo canto se descrive la lota de Achille con Scamandro che l'era
stufo de vedar le so aque sporcade col sangue e i corpi de tanti morti copadi da
quel'eroe.

Ne la Leteratura latina el nome del Scamadro l'e tante volte combinà con quel
del Simoenta par indicar un fiume famoso perché cantà da Omero (per es.
Properzio, III, 1, 26) o usando 'na perifrasi par no dir Ilio, (ad es. Orazio,
Epodi, 13, 14).



https://vec.wikipedia.org/wiki/Sassonia-Anhalt

Ła Sasonia-Anhalt (in todesco Sachsen-Anhalt, todesco basso Sassen-Anhalt) ła xé
uno dei Łänder de ła Germania. Ła cavedal ła xé Magdeburgo. Fin al 2 de otobre
del 1990, el só teritorio el faxeva parte de ła DDR

Situada inte'l nord-est de la Zermania Central, la xe l'otavo Land par estension
(dal 1996) e el dèçimo par popołazhion intra i sedese Bundesländer. La confina
co la Sassonia Bassa a nord-ovest, el Brandiburgo a est, la Sassonia e sud-est e
la Turinza a sud-ovest.

Gran parte del teritorio del stao la xe piana e desfrutada agricolturalmente, ma
inte'l sud-òvest se cata la parte oriental dei monti Harz. El fiume principal de
la Sasonia-Anhalt el xe l'Elba, che el core traverso del stao da sud-est a
nord-ovest. El secondo fiume par dimension, el Saale, el xe un afluente de
l'Elba

El stato el xé stà creà poc dopo de ła reunifegasion e el cuerde gran part de
l'àrea de na rejon presedente (1947-52) conprendente l'ex Anhalt, l'ex provinsia
prusiana de ła Sasonia e calche exclave de l'ex Lo stato venne creato poco dopo
la riunificazione, e copre gran parte dell'area di una regione preced
Brunswick-Lüneburg. El stato e łe só sità pi grande, e ga pers popołasion a
partir dal 1989 a càuxa de ła migrasion verso l'ex Germania Òvest.



https://vec.wikipedia.org/wiki/Sarah_Bernhardt

Sarah Bernhardt (Parigi, 22 de otobre 1844 – Parigi, 26 de marso 1923) ła xe sta
'na çełebre ator fransexe. El so vero nome el gera Rosine Bernardt.

Soranominà La voix d'or ("Ła voxe d'oro") e Ła divina, Sarah Bernhardt ła xe
considerà come ła pì granda atrice del XIX secoło. Col so fasino provocante e
misterioxo, el so straripante tenperamento senico e el so ecentrico stiłe de
vita, ła Bernhardt ła xe entrà de merito 'ntel mito.

Finìi i studi al Conservatorio 'ntel 1862, ła ga fato parte deła
Comédie-Française che ła ga po' abandonà 'ntel 1866 per l'Odéon. Ła xe sta
scoverta so łe sene de "Le Passant" de François Coppée 'ntel 1869 e ła ga
trionfà come regina del "Ruy Blas" 'ntel 1872; tałi interpretasion i ła ga portà
a esare riciamà dała "Comédie Francaise" dove ła ga interpretà Phèdre 'ntel 1874
e Hernani tre ani dopo, 'ntel 1877.

'Ntel 1880 ła se ga dimeso con on serto scandało del «Français» e ła ga creà ła
propria conpagnia teatrałe, co ła quałe ła xe partìa par ł'estaro, dove ła xe
riusìa a far fortuna. A New York ła ga incontrà Thomas Edison e ła ga registrà
sora on siłindro sonoro un brano del Phèdre. Rientrata in Fransa, ła ga direto
el Teatro del Rinasimento dal 1893, po' el Teatro dełe Nasion dove ła ga
interpretà Ła signora dełe Camelie. Ła so soferta e incixiva interpretasion del
traxico personaj de Margherita Gauthier ła xe sta probabilmente ła so mejo prova
de atrice.

'Nel diçenbre del 1894 ła ga domandà a Alfons Mucha de dixegnare i propri
manifesti. I sucesivi siè ani de cołaborasion i ga dà on secondo momento de
splendor ała so cariera che, verso ła fine, ła ga vista inpegnà anche come
attrice per il cinema muto. El primo film indove ła ga recità el xe sta El dueło
de Amleto 'ntel 1900. Ła ghe he ga girà oto, de cui du autobiografeghi.
Ł'ultimo, Sarah Bernhardt a Belle Isle (1912) el descrive ła so vita quotidiana.
'Ntel 1914 a ghe xe sta conferia ła Łegion d'Onore. Ł'anputasion de 'na ganba
'ntel 1915, quando ł'atrice ła gaveva 70 ani, non ła ghe inpedìo de continuare a
recitare da sentà.

Ła so vita privata ła xe sta pitosto "vivace". A vinti ani, da 'na rełasion co'
on nobiłe belga, Charles-Joseph-Eugene-Henri, Principe de Ligne, ła ga avù el so
unico fioło, Maurice Bernhardt, che el xe diventà scritor. Sucessivamente, ła ga
avù diversi amanti, tra cui artisti del całibro de Gustave Doré e Georges
Clairin, atori come Mounet-Sully e Lou Tellegen. 'Ntel 1882 ła se ga sposà a
Łondra con on cołega de orixini greche, Aristides Damala, che el gera però
dipendente dała morfina, cusì ła so rełasion ła xe durà pochisimo. Sarah ła xe
restà comunque legalmente so mujer fin ała morte del xovane ator, che ła xe
avegnua 'ntel 1889 a ł'età de 34 anni.

Sarah Bernhardt ła ga publicà diversi livri e opare teatrałi e ła xe sta inoltre
tra łe fonti de ispirasion par el personajo de ł'atrice La Berma, descrita da
Marcel Proust 'nte Alla ricerca del tempo perduto. Ł'influensa ła xe sta cusì
neta che Proust el ga speso ciamà el personajo 'nte łe so łetare "Haras",
ł'inverso de Sarah.



https://vec.wikipedia.org/wiki/Santi_Ana_e_Joachin

I Santi Ana e Joachin, ancha se no i vien mìa mensionà inte i testi biblici, i
xe venerà da ła devosion popołare che ła risałe al II secoło come spuxi, mare e
pare de Maria e noni de Gesù.

Ła só storia ła vien cuntà par ła prima volta 'ntel Protovangelo de Giacomo,
apocrifo atribuio al "fradeło del Signore", e dal Vangeło del Pseudo-Matteo.

Secondo ła tradision, Ana ła gera fioła de Achar e soreła de Esmeria, mare de
santa Ełisabeta e nona del Batista. Prima de maridarse co Joachin, Ana ła gera
sta spoxà do volte: da ła só prima union gera nata Maria, mujere de Cleofa e
mare de Giacomo el Minore; da ła secónda Maria Sałomè, mujere de Zebedeo e mare
dei apòstołi Giacomo el Magiore e Giovani.

El só matrimonio co Joachin, omo virtuoxo e sior de ła tribù de Giuda e de ła
stirpe de Davide, no 'l gaveva prodoto fiołi, a cauxa de ła steriłità de só
marío.

Mentre i gera separà, on angelo el saria aparso a Ana e ghe gavaria dito che
presto ła gavaria 'vù on fioło e in contemporanea ł'angeło el saria aparso in
sogno anca a Joachin. I du i se saria incontrà a ła porta aurea de Gerusałeme e
i autori medievałi i vede 'ntel só casto baxo el momento de l'Imacolata
concesion de Maria.



https://vec.wikipedia.org/wiki/Santa_Maria_Navarrese

Santa Maria Navarrese l'è ła frasion sul mar del comun de Baunei, provincia de
l'Ojastra, in Sardégna. Insieme co ła frasion pi picenina Tancau che ła xe sóto
el comun de Lotzorai łe fa praticamente un paexoto soło, famóxo come posto
turìstico. Ła se cata groso modo a 8,8 km da Baunei e a 4,2 km da Lotzorai. Da
Santa Maria se véde ben el porto de Arbatax dove che riva łe grose nave da
Gènova o Roma.

Sul mar davanti Santa Maria ghe xe un grupo de ixołoti conosui in itałian col
nome de Isolotto d'Ogliastra e in sardo come S'Isolotto.

Santa Maria ła ga anca un porto picenin doparà, pi che sia, durante l'istà par
barche e barcuni turìstici che i va e i vien par łe cale pi conosue de ła
Sardegna come Cala Goloritzè, Cala Luna, Is pùligi de nie (Cala Mariolu) e Cala
Sisine.

Drio ła tradision, el nome de Santa Maria Navarrese el vien da na principesa de
Navara che 'ntel 1052, durante un viajo in mar l'era stà ciapà da na tenpesta e
ła s'avéa fermà su ła costa sarda; come ringrasiaménto l'avéa fato tirar sù na
Céxa.

Ła Céxa fata 'ntel XI sècoło ła ga tut'intorno dei olivari miłenari spontànei e
rente ghe xe anca un vecio póso. Łe descoverte archeołògiche fate intorno Santa
Maria łe próva l'existensa de popołasion za dal perìodo nuràgico ma in realtà,
par sècołi ghe ga vivesto ben póche faméje. Dal 1960 ga tacà trasferirse zente,
prima turisticamente e po in modo fiso, soratuto da Baunei e deso Santa Maria
l'è un paexoto abità tuto l'ano siben che d'istà el turismo el tire sù ła
popołasion.



https://vec.wikipedia.org/wiki/Santa_Cr%C3%B3xe_(sesti%C3%A8r)

El sestièr de Santa Cróxe el confina a sud e a est col sestièr de San Poło, dal
qual el xé separà dal Rio de San Stae, el Rio Marin e ła prima parte de Rio de
ła Frescada, fin a ła parochia de San Pantałon.

A sud el confina col sestièr de Dorsoduro a Corte Gało e Corte Barbo. A nord el
ga el Canal Grando e el xé cołigà a Canarégio traverso el Ponte dei Scalzi e el
Ponte de ła Costitusion.

Se no considerémo ła xona del Troncheto, tirada su miga tanto ténpo fa, el
sestièr el xé el più pìcoło de ła sità.

El nome sestièr el xé stà tólto da ła Santa Cróxe de Hierusalem, infati ghe gera
na céxa dedicada a eła, che però ła xé stada butada xó daspó l'invaxion de
Napoleon.

Sto sestièr qua per intèro, asieme a na parte de San Poło, el partegneva 'ntei
ténpi antighi a queła xonca ciamada Luprio, indove ghe gera paréce sałine.

Santa Cróxe el xé el sestièr che, durante el XX sècoło, el xé stà influensà più
de tuti i altri da ła conesion intrà Venesia e ła teraferma, prima co ła
costrusion de ła Stasion Marìtima e daspò co ła creasion de ła xona di Piasal
Roma, có che i ga verto el Rio Novo e i ga tirà su el parchegio-ìxoła artifexal
del Troncheto, tute conseguénse łigae a ła costrusion del Ponte de ła Libartà
'ntel 1933, chei ga desformà ła parte nord del sestièr 'nte ła meta riservada a
łe màchine e ai bus de ła sità łagunar. Sto qua el xé l'ùnego sestièr de ła sità
łagunar 'ntel qual ghe xé na pìcoła parte indove se pol pasar co màchine, anca
se el pasagio el xé bastansa łimità.

Pol darse che, anca perché nol xé miga tanto grande, sto sestièr el xé ła xona
manco rica d'arte de ła sità. Ła se particołarixa per łe całéte stréte
intervałae da póchi canpi.

Intrà łe póche céxe, da véder łe xé San Giàcomo dal'Orio, San Stae e San Nicola
da Tołentin. Da recordar anca łe xé łe dó consacrae a San Simeone: na ła xé dita
San Simeon Grando, l'altra San Simeon Pìcoło. Sti agetivi qua i se riferise soło
al'inportansa del santo al qual i xé dedicai e per gnénte a ła grandésa dei
edifisi, atexoché ła céxa de San Simeon Grando ła xé davèro più pìcoła de queła,
monumental, de San Simeon Pìcoło.

I edifisi de magior inportansa i se cata łóngo el Canal Grando. Intrà sti qua
resalta de inportansa Ca' Pesaro, che ła xé sede del Muxeo d'arte oriental de
Venesia e de ła Gałeria internasional d'arte moderna de Venesia indove łe xe
mése a véder opre de desferénti autóri inportanti, infrà i quai Gustav Klimt,
Vasilij Kandinskij e Matisse.



https://vec.wikipedia.org/wiki/Santa_%C5%81usia

Lùsia da Siracuxa (Siracuxa, 283 c.a - Siracuxa, 304 c.a), ła xe venerà come
santa dała Ciesa catolega e dała Ciesa ortodosa, ła xe morta martire durante łe
persecussion di Diocleziano a Siracuxa.

In çerte zone de l'Itałia setentrionałe, come Trentin, Lonbardia orientałe,
Emiłia ocidentałe, Veronexe e in provincia de Udine, ghè na vecia tradission
ligà a Santa Lùsia, che dixe che la nòte del 13 de diçenbre ła Santa ła ghe
porta dei regałi a tuti i butini che durante l'ano i gà fato i bravi e i sà
conportà ben, mentre a cuéi che sà conporta mal ła ghe porta un saco de carbon.
Ełora qûalche jorno prima i butini i ghe scrive na letera, come che i fa in
altri posti con Babo Natałe, dixendoghe che regałi che i vorìa, e durante ła
note del 13 la mama e el papà i prepara i regałi da qûalche parte de ła caxa, in
maniera che la matina dopo el butin el je cata. Però bisogna che la sera prima i
butini i vaga in leto presto, parché se i resta alsà a spetare che riva Santa
Lùsia, ela quando la je vede la ghe tira de ła çenare in tei oci, faxendołi
deventar orbi.



https://vec.wikipedia.org/wiki/Sant%27Antonio_da_Padoa

Sant'Antonio de Padova, al secoło Fernando Bulhão (Lisbona, 15 de agosto 1195 -
Padova, 13 de giugno 1231) xè stà un frate francescan, e el xè un santo de ła
Cèxa Catołica. Ła data de nàsita ła xè tramandà par tradision.

El jéra de fameja de nobiłì portoghesi, disendenti dal cavałiere crociato
Goffredo di Buglione.

Prima co' ì Canonici regolari agostiniani de Coimbra (1210), dopo co' ì
francescani (1220), el gà predicà dapartuto, 'ntel Portogało prima, e dopo in
Itałia; le sò parołe le jéra piene de dotrina de łe Sacre Scriture.

'Ntel 1221 el gà incontrà, a ła Porziuncola, San Francesco de Asisi, che el lo
gà mandà a l'èremo de Montepaolo, vìsìn Forlì, çità dove el gà scuminsià a
predicare.

Profesor de teołogia e a ło steso tenpo predicator, el gà conbatù l'erexìa
catara, soratuto in Fransa, co' tanta fòrsa e co' tanta convinsion. Dopo el xè
stà trasferìo anca a Bołogna e in fin a Padoa, çità dove el xè patrono.

El xe morto el 13 de giugno del 1231, a l'età de 35 ani, visin de ła cexa de
l'Arceła (Ara Coeli), frasion nord de Padoa, de ritorno dal convento de Canpo
San Piero indove ch'el se jera ritirà. Dopo ła so morte i tanti miracołi i gà
fato in modo che el fuse invocà dai devoti come un infaticabiłe guaritor, e tuti
i lo dixèva santo.

Pio XII in tel 1946 el gà eleto Sant'Antonio tra i dotori de ła Cexa Catołica;
in particołàre ghe xè stà dà el titoło de dotor evangełico, parché el jèra
sołito sostegnere łe so afermasion co' łe çitasion del Vangeło.

Ła granda Basiłica de Padoa ła xè dedicà a Sant'Antonio, e in çità ła xè cìamà
"El Santo". Ghe xè anca un dito su Padoa, ligà anca al Santo: ła sarìa difati ła
çità col cafè sensa porte, el santo sensa nome, el prà sensa erba, che sarìa el
cafè Pedrochi, sant'Antonio apunto, e el Prà de ła Vałe.

Sant'Antonio el se festeja el 13 de giugno; a Padoa, par l'ocaxion, se fà na
inponente çełebrasion co' ła proçesion.



https://vec.wikipedia.org/wiki/Sankt_Moritz

St. Moritz (Sankt Moritz in todesco, San Murezzan in romancio, San Maurizio in
Itałian) ła xe 'ma łocałità de viłejadura de ł'Engadina, intel Canton Grixoni in
Svisera.

St. Moritz el se cata inte ł'Alta Engadina, sora ła sponda de zanca de ł'Inn,
afacià sora el łago omonimo. El xe distante 49 km da Chiavena, 57 km da Tirano,
77 km da Coira e 118 km da Landeck. El xe servìo dała stazion feroviaria omonima
deła Ferrovia retica, ai scuminsi dełe łinee de ł'Albula e del Bernina.

El punto pì alto del comune ła xe ła zla cima del Piz Güglia (3380 m), sol
confine con Silvaplana.

A St. Moritz el todesco e el romancio łe xe łe łéngoe ufisiałi. Łe parlade de
orixine łatina (romancio e itałian), prevałenti intel pasado, łe ga mostrà 'na
ridusion inte i ultimi dexeni e cusì inte i ultimi censimenti ła majoransa deła
popołasion ła se ga dichiarà apartenente al grupo łenguistego todesco.

Sìndico: Peter Barth dal xx/xx/200x Sentrałin comunal: 081 836 30 00 Posta
eletronica: verwaltung@gde-stmoritz.ch



https://vec.wikipedia.org/wiki/San_Mateo

Mateo, el faseva de profesion l'esator dełe tase, nativo deła sità de Cafarnao.
Ciamà da Cristo a esare uno dei dodexe apostołi, ła tradision cristiana fin dal
200 ło ritien anca uno dei quatro evangełisti, a lu se dovaria quindi ła
scritura de ł'omonimo Vangeło dove ło steso el vien ciamà anca Levi o el
publican.

Levi, in quanto pubblican, el gera membro de una dełe categorie pì odià dal
popoło ebraico. In efeti ałora i eşatori dełe tase i pagava in anticipo a
ł'erario romano łe tase del popoło e po' i se rifaşeva come usurai tartasando ła
xente: a xe par questo che el xe considerà el patrono de banchieri, bancari,
doganieri, guardie de finansa, cambiavałute, rajonieri, contabiłi e esatori.

Secondo alcune tradision, Mateo el saria morto in Etiopia. Le so reliquie łe
saria sta portà in Campania, 'nte ła Diocesi de Capacio. Ricatà soto i
Łongobardi łe xe sta portà el 6 de majo 952 a Sałerno, dove łe xe atualmente
conservà 'nte ła cripta deła Catedrałe.



https://vec.wikipedia.org/wiki/San_Marco_Vange%C5%82ista

San Marco Vangeista el xè un de i quatro Vangeisti, la so opera la xè cìamada
propio col so nome Vangeło secondo Marco. Se pensa ch'el gabìa sistìo a la
catura de Gesù Cristo 'ntè l'orto de' i ulivi). De sicuro el fù disepoło
del'apostoło Paolo e dopo anca de Piero.

De ła só joventù e de ła fameja de proveniensa se sa póco o gnente. Dal Nóvo
Testamento, ła soła fonte de informasion su de eło, savemø ch'el jera cuxin de
Barnaba (col. 4/10) e che quindi l'era ebreo e de ła stirpe levìtica.

Inte i Ati de i Apostołi el vien nominà quando che Piero el vien miracołoxamente
liberà da ła prixon (Ati 12,12) Dopo ver rifletùo, el xè ndà a ła caxa de Maria,
só mare de Jovàni dito anca Marco, indove ghe jera un bon nùmaro de zente par
pregar. Da sto scrito qua savemo che só mare ła se ciamava Maria e che in chel
tempo el abitava a Jerusałeme. Se nota anca che Marco el gaveva do nomi, un
zentiłe e un ebreo (Jovàni). Usansa comun par i ebrei de ch'el tempo, infati
anca Paolo el vien ciamà co el nome de Saulo. In altri scriti de i Ati de i
Apostołi el xe ciamà o co el nome de Jovàni o co queło de Marco o co tuti e do.

No ghe xe miga scriti che diga se Marco el gavése conosùo diretamente Gesù, ma
se el'abitava in chel tenpo a Jerusałeme almanco el ga da vèrghene sentìo
parlàrghene. De serto se sa che pochi ani dopo ła morte de Gesù, i apostołi e i
disepołi i se catava in caxa de só mare. El fato ch'el sia el soło vangełista a
contare de ła fuga de un zovineto ch'el gavea seguio da lontan i avenimenti de
ła catura de Cristo intel'orto de i ulivi, (Marco 14.1/51.52) Un zovaneto però
el ło seguiva, vestìo soło de un teło, e i ło ferma. Ma eło, łasà el ninsoło, el
xe scanpà via nuo; fa pensar che el fuse eło steso el zovineto nominà.

Da ła prima łétara de Piero: Ve sałuda ła comunità che xe stà ełeta come voaltri
e che vive Babilonia; e anca Marco, mé fiol. Podémo capir che 'l se catava co łu
a Babilonia e che dato che 'l vien indicà come mé fiol el ga da ver ciapà el
batizo propio da Piéro.

Dai Ati capimo anca che 'l parte par Antiochia insieme co Paolo e co só cuxin.
El vien indicà come aiutante de Paolo quando che eło el predicava e'l difondéa
ła paroła del Signor a Salamina (Cipro) (Atti 13/5). Pi vanti, i atti i ne cónta
che l'abandona Paolo, forse parché el xe spaventà da łe durìsime fadighe dei
spostaminti de l'apostoło o da l'ostiłità senpre pi granda che 'sto qua el
catava. Partìi in nave da Pafo, Paolo e i só conpagni i xe rivài fin Perge de
Panfilia. Jovani el se ga destacà dal grupo e l'è tornà Jerusaleme par cónto suo
(Atti 13/13). In seguito ała so defesion Pagoło, partendo par consołidar łe cexe
deła Siria e deła Cilicia, el se ga sielto come conpagno Silla mentre Marco el
xe partìo con so cuxin par Sivro (Atti 15/37.41). Questo accadde del 52. Negli
Atti queste sono le ultime indicazioni che troviamo dell'evangelista. In seguito
Paolo dovette dimenticare questi dissidi in quanto ritroviamo Marco a fianco
dell'apostolo a Roma nel 62 64, ne abbiamo notizia da una lettera di Paolo: Vi
saluta Aristarco, il mio compagno di prigione, e Marco, il cugino di Barnaba
(intorno al quale avete ricevuto ordini; qualora venisse da voi, ricevetelo), e
Gesù detto il Giusto, i quali sono della circoncisione; fra questi sono i soli
miei collaboratori per il regno di Dio, in quanto mi sono stati di consolazione
(4, 10s).

Qualche anno più tardi lo ritroviamo in compagnia di Pietro che lo cita nella
sua prima lettera come indicato in precedenza. Questo dimostra la sua grande
attività svolta negli anni cinquanta non solo a Cipro. Forse rientrato in
oriente prima della persecuzione scatenata da Nerone nel 64 ma Paolo nel 66 lo
rivuole con sè. Come indicato nella sua lettera a Timoteo:Affrettati a venire da
me al più presto... Solo Luca è con me. Prendi Marco e conducilo con te, perché
mi è utile per il ministero (2 Tim. 4, 9-11).

Dopo la morte a Roma del principe degli Apostoli, non vi sono più notizie certe
su Marco. La tradizione lo vuole evangelizzatore in Egitto e fondatore della
chiesa di Alessandria che lo vuole come suo primo vescovo. Non vi sono notizie
certe su dove, come e quando morì. Eusebio sostiene che la sua morte sia
avvenuta a Alessandria, dove venne ucciso facendo trascinare il suo corpo per la
città, questa versione dei fatti viene riportata anche nella Legenda Aurea.

I so resti i xe sta trafugà dai venesiani 'ntel 828 e portà a Venesia dove pochi
ani dopo a xe scuminzià i laori par ła costrusion deła Basełega de San Marco. El
vien festejà dała ciesa catolega el 25 de apriłe.

Ea raffigurasion de San Marco la compare fin daea prima arte cristiana, co quea
dei altri Evangeisti. San Girolamo (IV secolo) el disea come che se pol asociare
i 4 evangeisti coi simboi del "tetramorfo" che i compare nelle profezie de
Ezechiele, riciape dopo nee visioni de l'Apocalisse (El primo uman iera simile a
un leon, el secondo de un vedeo, il terso de un leon, il quarto de un'aquila
mentre che voea; i 4 i ga ciascun 4 ali, dentro e fora i se pieni de oci'). Nel
schizo del V secolo – come se osserva par esempio dai mosaici dea Basilica de
Santa Pudenziana a Roma - cosi co sti simboli i ga taca ad esere rappresentai i
4 evangeisti: San Marco ragion de tuto es xè rapresentà da un leon co le ale. Sa
co l'arte bisantina qualche mosaico par esempio quei de San Vidal a Ravenna i
rappresentava, co 'n na man el vangeo e in staltra i soo simoi. Sta iconografia
a xe deventà difuxisima nte l'arte romanica, po in quea gotica. Nte e cexe de
chel tempo i quatro santi i vegneva speso pituradi su le vele de le volte a
crociera, sentadi al scritoio, 'ntenti a scrivar i vangeli; altre olte nte 'n
canton ghe xera anca i quatro Dotori de la Cexa. A olte se cata anca (ad es.
ntei basorilievi che i fa belo el Batistero de Parma) la rafigurasion dei quatro
santi che i par bestie orende, 'ndoe che su un corpo umano co le ale vien fora a
testa del so simol.

E figure di Evanxeisti – e tra de lore quea de San Marco – e se vede po anca nte
e rapresentasione dii Apostoli che catemo in ogni espresion de l’arte sacra. Un
par de pale de altar le sprime na speçial devosion par San Marco, come a famosa
tea de Tiziano ndo che ghe xe San Marco in Trono ntea cexa de Santa Maria dea
Salude a Venezia.

Le storie de le vide dei santi e xera un impegno costante de l’arte sacra. De
San Marco, patron di Venesia, catemo xà rafigurae sene dea so vita nei mosaici
dea Basilica de San Marco (sec. XIII). Ntel periodo rinasimentale, i episodi
contadi nte a "Leggenda Aurea" i deventa sojeto par numarosi capolavori fati da
artisti dea scola veneta. No se pol mia no ricordarae al manco a tea granda de
Gentile e Giovanni Bellini ndo che ghe xe La predica di san Marco ad
Alessandria, e anca e quatro tee de Tintoretto piturade par la Scola de San
Marco a Venesia che e g'avea par sojeto Il Miracolo di San Marco che libera uno
schiavo, San Marco salva un saraceno da un naufragio, Il trafugamento del corpo
di San Marco, Il ritrovamento del corpo di San Marco.



https://vec.wikipedia.org/wiki/San_Marco_(sesti%C3%A8r)

San Marco el xé un dei sestieri de Venesia e el xé só cór fin da có ła
Serenìsima ła xé nasùa.

El sestièr de San Marco el xé dełimità a nord dal Canal Grando; a sud, indove ła
Piasa ła xé revolta verso ła Laguna de Venesia, dal basin de San Marco; a ovest
dal Rio del Pałaso; a est dal Rio de San Zulian.

El sestièr el confina a nord col sestièr de Canarégio e a est col sestièr de
Casteo méntre el xé cołigà al sestièr de San Poło traverso el Ponte de Rialto e
a queo de Dorsoduro traverso el Ponte del'Academia.

Dal pónto de vista aministrativo el sestièr de San Marco el contien anca l'ìxoła
de San Zorzi Magior.

El sestièr de San Marco, 'nte łe orìxene ciamà Rivoalto dal qual anca vien el
nome Rialto, el xé el nùcleo orixenario de ła sità. 'Ntei sói primi sècołi de
vita infati ła sità de Venezia ła gera ciamada Civitas Rivoalti propio per
referéndose a łe ìxołe su łe quae ła xé stada tirada su.

El cor del sestièr el xé costituìo da ła Piasa San Marco, che, per squaxi miłe
ani, ła xé stada el séntro połìtego e giudesiario de ła Repùblica de Venesia.

Ła Piasa ła xé nasùa e cresùa su ła xona ocupada dai antighi brołi curai da łe
mùneghe del visin convénto de San Zacaria, intorno a łe dó céxe che ghe gera in
orìxene in sto łógo qua, ła céxa de San Teodoro (primo patrono de Venesia),
daspò butada xó per far posto a ła Baxìłica de San Marco e ła prima céxa de San
Ziminian, in orìxene catada a ocio a metà łonghésa de ła piasa de ancuo, vanti a
ła baxéłega. Col slargamento de ła Piasa, ła Céxa de San Ziminian ła xé stada
daspò tirada su visin al Ala Napoleonica de ancuo, deso parte del Muxeo Correr,
per tirar su ła qual ła céxa ła xé stada butada xó 'ntel 1807 per órdene de
Napoleon.

'Ntel'ano 828 i pescadóri Buono da Małamoco e Rustego da Torseło i ga portà via
da Ałesandria d'Egito el cadàvere de San Marco Vangełista e i ła ga portà a
Venesia indove ła xé, anca 'ntei giórni de ancuo, conservada 'nte ła baxéłega a
eło dedicada. Da ełora el santo el xé deventà el patron de ła sità e el ga dà el
nome a ła Piasa.

Natural che el séntro vital del sestièr el xé Piasa San Marco, su ła qual se
'fasa el Pałaso Dogal, sede del poder połìtego venesian fin dal IX sècoło, del
qual el xé stà el primo edifisio, e ła baxéłega de San Marco, capeła privada del
Doxe fin al 1807: al pòpoło infati nol gera perméso intrar 'nte ła baxéłega:
łóri i podeva 'ndarghe drénto soło in feste o ocaxion ecesionałe. Fin a tal data
ła sede Patriarcal de Venesia ła gera San Piero de Casteło, al màrxene oriental
de ła sità.

Ła piasa ła xé l'ùnego spasio sitadin chel xé ciamà propio cusì, perché 'ntel
resto de ła sità ghe xé soło canpi, canpiełi, corte e altri.

Łe Procuratie catae vanti a ła baxéłega e al pałaso Dogal łe gera sede del poder
giudisiario de ła Serenìsima.

Ła Tor del Rełogio, da un póco consiada, el xé un monuménto vèro inportante per
i Venesiani.

Indrio el Pałaso Dogal, dal ponte de ła Pagia, se pol amirar el famóxo ponte dei
Sospiri vanti al qual scoménsa el sestièr de Casteło.

Altri łóghi de interese i xé el Teatro Ła Fenice, ła céxa de Céxa de San Moisè
che ła se cata a ła fin de ła Całe Larga XXII Marso e Pałaso Grassi, miga da
tanto ténpo fato deventar un inportante muxeo

Al sestièr partien anca l'ìxoła de San Zorzi Magior, indove ghe xé ła baxìłica
da ła qual ea ła tol el nome e ła fondasion Cini.



https://vec.wikipedia.org/wiki/San_Marco

San Marco Vangeista el xè un de i quatro Vangeisti, la so opera la xè cìamada
propio col so nome Vangeło secondo Marco. Se pensa ch'el gabìa sistìo a la
catura de Gesù Cristo 'ntè l'orto de' i ulivi). De sicuro el fù disepoło
del'apostoło Paolo e dopo anca de Piero.

De ła só joventù e de ła fameja de proveniensa se sa póco o gnente. Dal Nóvo
Testamento, ła soła fonte de informasion su de eło, savemø ch'el jera cuxin de
Barnaba (col. 4/10) e che quindi l'era ebreo e de ła stirpe levìtica.

Inte i Ati de i Apostołi el vien nominà quando che Piero el vien miracołoxamente
liberà da ła prixon (Ati 12,12) Dopo ver rifletùo, el xè ndà a ła caxa de Maria,
só mare de Jovàni dito anca Marco, indove ghe jera un bon nùmaro de zente par
pregar. Da sto scrito qua savemo che só mare ła se ciamava Maria e che in chel
tempo el abitava a Jerusałeme. Se nota anca che Marco el gaveva do nomi, un
zentiłe e un ebreo (Jovàni). Usansa comun par i ebrei de ch'el tempo, infati
anca Paolo el vien ciamà co el nome de Saulo. In altri scriti de i Ati de i
Apostołi el xe ciamà o co el nome de Jovàni o co queło de Marco o co tuti e do.

No ghe xe miga scriti che diga se Marco el gavése conosùo diretamente Gesù, ma
se el'abitava in chel tenpo a Jerusałeme almanco el ga da vèrghene sentìo
parlàrghene. De serto se sa che pochi ani dopo ła morte de Gesù, i apostołi e i
disepołi i se catava in caxa de só mare. El fato ch'el sia el soło vangełista a
contare de ła fuga de un zovineto ch'el gavea seguio da lontan i avenimenti de
ła catura de Cristo intel'orto de i ulivi, (Marco 14.1/51.52) Un zovaneto però
el ło seguiva, vestìo soło de un teło, e i ło ferma. Ma eło, łasà el ninsoło, el
xe scanpà via nuo; fa pensar che el fuse eło steso el zovineto nominà.

Da ła prima łétara de Piero: Ve sałuda ła comunità che xe stà ełeta come voaltri
e che vive Babilonia; e anca Marco, mé fiol. Podémo capir che 'l se catava co łu
a Babilonia e che dato che 'l vien indicà come mé fiol el ga da ver ciapà el
batizo propio da Piéro.

Dai Ati capimo anca che 'l parte par Antiochia insieme co Paolo e co só cuxin.
El vien indicà come aiutante de Paolo quando che eło el predicava e'l difondéa
ła paroła del Signor a Salamina (Cipro) (Atti 13/5). Pi vanti, i atti i ne cónta
che l'abandona Paolo, forse parché el xe spaventà da łe durìsime fadighe dei
spostaminti de l'apostoło o da l'ostiłità senpre pi granda che 'sto qua el
catava. Partìi in nave da Pafo, Paolo e i só conpagni i xe rivài fin Perge de
Panfilia. Jovani el se ga destacà dal grupo e l'è tornà Jerusaleme par cónto suo
(Atti 13/13). In seguito ała so defesion Pagoło, partendo par consołidar łe cexe
deła Siria e deła Cilicia, el se ga sielto come conpagno Silla mentre Marco el
xe partìo con so cuxin par Sivro (Atti 15/37.41). Questo accadde del 52. Negli
Atti queste sono le ultime indicazioni che troviamo dell'evangelista. In seguito
Paolo dovette dimenticare questi dissidi in quanto ritroviamo Marco a fianco
dell'apostolo a Roma nel 62 64, ne abbiamo notizia da una lettera di Paolo: Vi
saluta Aristarco, il mio compagno di prigione, e Marco, il cugino di Barnaba
(intorno al quale avete ricevuto ordini; qualora venisse da voi, ricevetelo), e
Gesù detto il Giusto, i quali sono della circoncisione; fra questi sono i soli
miei collaboratori per il regno di Dio, in quanto mi sono stati di consolazione
(4, 10s).

Qualche anno più tardi lo ritroviamo in compagnia di Pietro che lo cita nella
sua prima lettera come indicato in precedenza. Questo dimostra la sua grande
attività svolta negli anni cinquanta non solo a Cipro. Forse rientrato in
oriente prima della persecuzione scatenata da Nerone nel 64 ma Paolo nel 66 lo
rivuole con sè. Come indicato nella sua lettera a Timoteo:Affrettati a venire da
me al più presto... Solo Luca è con me. Prendi Marco e conducilo con te, perché
mi è utile per il ministero (2 Tim. 4, 9-11).

Dopo la morte a Roma del principe degli Apostoli, non vi sono più notizie certe
su Marco. La tradizione lo vuole evangelizzatore in Egitto e fondatore della
chiesa di Alessandria che lo vuole come suo primo vescovo. Non vi sono notizie
certe su dove, come e quando morì. Eusebio sostiene che la sua morte sia
avvenuta a Alessandria, dove venne ucciso facendo trascinare il suo corpo per la
città, questa versione dei fatti viene riportata anche nella Legenda Aurea.

I so resti i xe sta trafugà dai venesiani 'ntel 828 e portà a Venesia dove pochi
ani dopo a xe scuminzià i laori par ła costrusion deła Basełega de San Marco. El
vien festejà dała ciesa catolega el 25 de apriłe.

Ea raffigurasion de San Marco la compare fin daea prima arte cristiana, co quea
dei altri Evangeisti. San Girolamo (IV secolo) el disea come che se pol asociare
i 4 evangeisti coi simboi del "tetramorfo" che i compare nelle profezie de
Ezechiele, riciape dopo nee visioni de l'Apocalisse (El primo uman iera simile a
un leon, el secondo de un vedeo, il terso de un leon, il quarto de un'aquila
mentre che voea; i 4 i ga ciascun 4 ali, dentro e fora i se pieni de oci'). Nel
schizo del V secolo – come se osserva par esempio dai mosaici dea Basilica de
Santa Pudenziana a Roma - cosi co sti simboli i ga taca ad esere rappresentai i
4 evangeisti: San Marco ragion de tuto es xè rapresentà da un leon co le ale. Sa
co l'arte bisantina qualche mosaico par esempio quei de San Vidal a Ravenna i
rappresentava, co 'n na man el vangeo e in staltra i soo simoi. Sta iconografia
a xe deventà difuxisima nte l'arte romanica, po in quea gotica. Nte e cexe de
chel tempo i quatro santi i vegneva speso pituradi su le vele de le volte a
crociera, sentadi al scritoio, 'ntenti a scrivar i vangeli; altre olte nte 'n
canton ghe xera anca i quatro Dotori de la Cexa. A olte se cata anca (ad es.
ntei basorilievi che i fa belo el Batistero de Parma) la rafigurasion dei quatro
santi che i par bestie orende, 'ndoe che su un corpo umano co le ale vien fora a
testa del so simol.

E figure di Evanxeisti – e tra de lore quea de San Marco – e se vede po anca nte
e rapresentasione dii Apostoli che catemo in ogni espresion de l’arte sacra. Un
par de pale de altar le sprime na speçial devosion par San Marco, come a famosa
tea de Tiziano ndo che ghe xe San Marco in Trono ntea cexa de Santa Maria dea
Salude a Venezia.

Le storie de le vide dei santi e xera un impegno costante de l’arte sacra. De
San Marco, patron di Venesia, catemo xà rafigurae sene dea so vita nei mosaici
dea Basilica de San Marco (sec. XIII). Ntel periodo rinasimentale, i episodi
contadi nte a "Leggenda Aurea" i deventa sojeto par numarosi capolavori fati da
artisti dea scola veneta. No se pol mia no ricordarae al manco a tea granda de
Gentile e Giovanni Bellini ndo che ghe xe La predica di san Marco ad
Alessandria, e anca e quatro tee de Tintoretto piturade par la Scola de San
Marco a Venesia che e g'avea par sojeto Il Miracolo di San Marco che libera uno
schiavo, San Marco salva un saraceno da un naufragio, Il trafugamento del corpo
di San Marco, Il ritrovamento del corpo di San Marco.



https://vec.wikipedia.org/wiki/San_Gi%C3%A0como_in_Pa%C5%82uo

San Giàcomo in Pałuo la xe n'isola (12 496 m², di cui 11 896 edifegai) de la
Laguna de Venexia. La se cata intrà Muran e Madona del Monte, longo el canal
dito Scomenzera San Giàcomo.

Inte'l 1046 Orso Badoer el la gh'ha concessa a Zuane Trono de Mazzorbo par
costruirghe un monastier dedicà a San Jacomo Grando che el desse asseto a
viandanti e pelegrini. Inte'l 1238 el convento el xe passà a le moneghe
cistercense, ma lore le lo gh'ha bandonà inte'l 1440 trasferendose inte l'abadia
de Santa Malgarita de Torcelo. Inte'l 1456 el xe stà doparà temporaneamente cofà
lazareto e inte'l XVI secolo ghe se gh'ha insidià i Fraei minori conventuai.
Tutavia l'isola la se gh'ha catà spesso a combatar contra la descascanza e
soratuto l'erosion dei arzari e pì volte i moneghi i xe stai solicitai a
restorar el complesso. Inte'l 1810 i editti napoleoneghi i gh'ha sopresso el
monastier che el xe stà demolio. Doparada da l'ora fin al 1961 cofà postazion
militar, zò che restava xe stà restorà dal Masistrado a le Aque, ma par el resto
el xe in completa rovina.



https://vec.wikipedia.org/wiki/Saharawi

I saharawi i xe i abitanti de el Sahara Ocidentale. La majoria de i saharawi
vive en campi de rifugiati, spetando che rivi l'indipendensa de el paexe co on
referendum. Ła zente la parla arabo e francexe. Le tribù saharawi par che le
vegna da do gruppi che xe ndà a star ne la xona del Sahara Ocidental fin da
l'epoca de le prime conquiste islamiche, a la fine del VII secolo d.C.. I
rivendica na ascendenza araba, che secondo lori la sarìa dimostrà dal so
dialeto, ciamà Hassāniyya, un idioma parlà anca ne la confinante Mauritania e ne
l'Algeria, caraterizà da n'inpianto struturalmente arabo, anca se con vari
berberismi e tracce de idiomi nero-africani, come el wolof. In Maroco (forse con
intenti politici) se tende a considerar el dialeto sahrawi un dialeto berbero,
visto che i abitanti indigeni de la region i fa parte in particolare del gruppo
berbero dei Sanhāja, ma su la question no i xe mia dacordo i glottolinguisti,
che i classifica l'idioma come fasente parte del gruppo semitico de la fameja
lenguistica camito-semitica.



https://vec.wikipedia.org/wiki/Saca_F%C3%ACxo%C5%82a

Saca Fixoła xe 'na ìxoła de ła Łaguna Vèneta e xe cołegàda a ł'ìxoła Zueca.
Aministrativamente xe parte del Comùn de Venesia (munisipałità de
Venesia-Muran-Buran). El 16 xugno 2011 contàva 1.458 abitanti.

Xe stàda recavàda nei ani sesanta par interaménto de 'na barena preexistente e
xe quindi, cofà łe altre sache, 'na ìxoła arfisiałe.

Ospita un quartièr popołàr de costrusión rełativamente recente (ani setanta) e
no prexenta monumenti o edifici de particołar riłievo architetonico. Ła céxa de
San Gerardo xe in semento armà sensa decorasión particołari. A ł'interno ła
granda pitùra murałe (sirca 160 m²) su ła paréde drìo ł'altèr maxór:
"Resurrezione di Cristo e comunione dei Santi" reałixàda 'ntel 1964 dal pitór
venesian Ermani Costantini.

Tra ł'altro, se łeva, un sentro sportivo (co' canpi da tenis, da calceto e ła
pisìna comunałe) tanto frequentà in quanto uno dei pochisimi de Venesia.

Inaxónta, ad ovest, cołegàda tramite un ponte, se cata naltra ìxoła artificiałe,
Saca San Biaxio, dove che se trovava un inseneridór ancùo desfà.



https://vec.wikipedia.org/wiki/Rota_de_%27l_Pinzon

Ła rota de 'l Pinzon o rota de 'l Pizon ła xe stà na fiumana che 'n te 'l X
secoło ła ga canbià el corso de 'ł Àdexe. El Pinzon o Pizon el jera el nome
vècio de Badìa. 'Ł ano de 'a tradision el xe el 950, ma no 'l xe żusto parché
saven che in te 'l 944 stà rota ła ghe jera ża stà.

Quando 'n te 'l 589 ghe jera stà ła rota de 'a Cuca, ła tèra che incò ła ciamen
el Poéxine ła jera doventà un gran palùo. In te 'l IX sècoło i ga scuminzià da
novo a vegnerghe a star ła żènte; el Tàrtaro el jera el fiume piasè inportanto e
un de i só rami i 'o ciamava ła Filistina; de sora de 'a Filistina i ga tirà su
i borghi piasè vèci che po' i xe doventà Łendenara, Vianòva, Rovigo e Viadoxe.

In te i primi ani de 'l X secoło el marchexe Almerico e 'a só mojer Franca i
jera i paroni de 'l Pinzon, el borgo piasè vècio de Badìa; par darghe na
sistemadina a 'ł Àdexe i ga fato tirar su d'i àrżeri su na fosa che i Romani i
'a ciamava Chirola e che 'a jera presoché 'a istesa strada che 'l ga 'l Àdexe
incò. Co i xe stà tirà su i àrżeri novi Almerico e Franca i ga scuminzià a tirar
su na badìa a 'l Pinzon.

Ła rota ła riva prima de 'l 944, propi a 'l Pinzon; 20 000 ètari de tèra in te
'l Poéxine i xe ndà sotaqua e 'a Filistina 'a xe stà devastà.

Dopo de 'a rota de 'l Pinzon i abitanti de 'l Poéxine i ga scavà un corso novo a
'ł Àdexe e i ga tirà su i àrżeri indove che ghe jera stà ła Filistina; sto corso
i 'o ga ciamà "Àdexe novo" mentre che 'a vècia Chirola i 'a ga tacà ciamar
"Àdexe vècio". I abitanti del Pinzon, de 'Endenara e de Rovigo i ga tirà su na
bova de 'egno indove che desso ghe xe 'a Bovażechin a Badìa. 'Ł'Àdexe novo (che
'l coréa indove che deso ghe xe e' Adexeto) el jera piasè grando de 'a Filistina
e 'l Tàrtaro gà tacà 'ndare soło indove che deso ghe xe el Canalbianco e no 'l
xe stà pì bon da scaricar anca in te e' Àdexe novo.

Pasà pochi ani, 'ł Àdexe novo i 'o gà tacà ciamar Àdexe e basta, fin 'te 'l XVI
secoło co i 'o gà tacà ciamar Adexeto. Defati in te 'l 1438 ghe xe stà n' antra
fiumana ciamà ła rota de 'a Malòpera che 'a ga rovinà da novo tuti i laori fati
in te 'l X secoło e 'l corso de e' Àdexe novo el gà perso sempre piasè aqua fin
da doventar el canałeto che 'l xe incò.



https://vec.wikipedia.org/wiki/Ronchet

Al ronchet o róncola al è an atrežo fat da na lama de fer aciajoss incurvada a
forma de punto de domanda, gusada te 'l lato concavo e munida de 'n manech de
solito fat co la stessa lamiera rižada a far an cilindro. Te le version pì nove
al manech al pol esser fat anca de anei de curan. I ronchet pì veci i à quindi
al manech vodo, sichè resta an buss tra al manech e la lama, su la sinistra,
tramite al qual se pol picarli te 'l alž. I ronchet novi inveže i à al manech
pjen e na segura de curan che la inpediss che co le man se pode sbrissiar te la
lama. Par picarlo che n'è an vero e proprio renžin a la fin de 'l manech, da la
banda oposta de la lama.

Al ronchet al gnen doperà da agricoltori, boscajoi e giardinjeri par tajar ran,
par žarpir, par tajar cane, par sbrincolar, par farghe la ponta a pai e frasche,
par pelar legn, e par snetar dintorn de le pjante prim de laorar co 'l motosega.
Ghe n'è de diverse dimension che convenžionalmente le gnen indicade co na scala
che la nda da 1 a 4.

An atrežo che al ghe someja ma che al serve par tut an nantro laoro al è la
sierla.

Esiste anca an cortel che se sera che al à na sagoma che la ghe someja a quela
de 'l ronchet, ma pì cea, doperà te le Alpi, che al gnen ciamà rincio.



https://vec.wikipedia.org/wiki/Romano_Prodi

Romano Prodi (Scandiano, Reggio Emilia, 9 de agosto 1939) el xe un economista e
un omo pułítego itałian, Prexidente del Conséjo dei Ministri 17/05/2006-
24/01/2008. Docente universitario de economia e pułitíca industriałe a
l'Università de Bologna, el xe stà 'ntel 1978 ministro de l'Industria e, dopo,
prexidente de l'IRI. Entrà 'ntel 1995 'nte ła sena połitega, el xe xà stà
Prexidente del Conséjo (1996-1998) e Prexidente de ła Comision Europea
(1999-2004). Sostansialmente se riconose a Prodi de esere sta l'unico a batare
in tle competision politiche, Silvio Berlusconi, solo che par farlo el doveva
fare dle coalision de centro-sinistra enormi (l'ulivo in tel 1996 e l'unione nel
2006), che le xe riusi, tute e do le volte, caso unico in tla storia dl' Italia
a farghe perdare la fiducia de una dele camare: nel 1998 par un solo voto alla
Camera (de Irene Pivetti, che l'eva apena parturì) e in tel 2008 al Senato par
colpa de Mastella, Andreotti el se ga gnanche presentà, e Dini. Quindi oltre a
esere el primo e l'unico sfiducià in 60 ani de republica, lo xe sta par do volte
a fila e na volta da na parte e na volta da claltra e tuti e do i so governi no
i xe durà più de do ani.



https://vec.wikipedia.org/wiki/Riva_dei_S-ciavoni

La Riva dei S-ciavoni xe 'na riva monumentàl de ła sità de Venesia. Se cata
'ntel sestièr de Casteło e se esténde longo el Basin de San Marco 'ntel trato
che va dal Ponte de ła Pagia su'l rio de Pałaso, tacà al Pałaso Dogal fin al rio
de Ca' de Dio.

La riva ciapa 'l so nome dai mercanti che rivàva da ła Dalmasia che ai tenpi de
ła Republica de Venesia gera ciamàda anca Slavonia o Schiavonia e che qui
ormìxava co' łe so navi de mercansìe e gaveva anca i so stand comerciałi. La
riva infati costituiva parte integrante del porto comerçial de Venesia e
rivestiva 'na notevołisima inportansa grasie ała so visinansa co' Piasa San
Marco e co'l çentro del podér połitico venesiàn.

La riva xe stàda in ùltima scominsiàda xa 'ntel IX secoło e gà avùo on primo
slongamento 'ntel 1060 co'l prosugamento de 'na xona paltanóxa. La Riva in
orìxene gera un mucio più streta de queła atuàl, esendo poco più łarga del ponte
de ła Pagia, come che rexulta anca da ła pianta de Jacopo de' Barbari del 1500 e
da inumerevołi quadri, stanpe e incixión. La slàrgada ałe dimension atuałi xe
stàda stabiłìa soło che 'ntel 1780 e finìa 'ntel 1782, overosìpia 'ntei ultimi
ani de existensa de ła Republica de Venesia.

'Ntel 1772 su ła Riva, a l'inboco de ła całe de łe Rasse, Marco Cassolo gà
cortełà a morte el doxe Vidal Michiel II che gera drìo andàr ała visina céxa de
San Zacaria par le çełebrasión de ła Pasqua. Ciapà dełóngo, Cassolo xe stà
procesà, condanà e xustisià e 'l Senato gaveva stabiłìo che ła so abitasión che
se trovava su ła Riva pròpio 'ntel pónto de l'atentato vegnise raxàda a terén e
cussì ghe ne gà proibìo ła costrusión in pièra in perpètuo mołando che vegnisse
costruìe soło che abitasión in legno a un piàn . Xe stà inaxónta modifegà el
parcorso ch'el doxe gaveva da far par raxonxer ła céxa de San Zacaria: non più
lóngo ła Riva dei S-ciavoni ma internamente atraverso 'l canpo dei Santi Fiłipo
e Giacomo (Bapi). El divieto de costrusión in pièra xe stà rispetà fin al 1948,
co' łe carbone in legno gera stàe desfàe e sostituìe da l'atuałe ała moderna de
l'Hotel Danieli.

'Ntel 1324 ła Riva xe stàda sełexàda par la prima volta, uxando 'na
pavimentasión in còto. Durante ła dominasión strìaca, 'ntel 1851 ł'asesór Bembo
gà prexentà un progeto par la reałixasión de un stabiłimento balnear çitadin in
Basin San Marco. El progeto, ordenà ai architeti Fisola e Cadorin, prevedeva el
radopio in larghésa de ła Riva dei S-ciavoni, co'ła costrusión de 'na segónda
fiła de edifici par l'epoca moderni danànsi el Basin de San Marco, nonchè el
radopio dei pónti de ła Pagia, del Rio del Vin, dei Greghi e de ła Ca' de Dio.
El progeto, tanto controverso par el so pexantisimo inpato, xe stà po' bocià
definitivamente 'ntel 1854 dal Dełegà provinciàłe .



https://vec.wikipedia.org/wiki/Ridada

Ła ridada (o rixada o rixo) ła xé na reasion de caràtare nervoxo che ła se
manifesta, 'ntel conportamento omàn, en pì contesti.

En gènare, se trata de na risposta motiva de vanti al'esperiensa del cómego, o a
sensasion forte de ałegresa, piaxer, benèsare, otimismo. Parò, ła ridada ła pol
anca ver el roło de sfogo de emosion de segno difarente, come ła tristesa e ła
rabia (en tałe caxo, 'ntel linguagio comun, se parla de ridada nervoxa). Ghe xé
anca cauxe fìxegheche łe pol far rìdare sensa gnanche na situasion emotiva: par
exenpio el sołètego, ol respiramento de òsido de diazoto (dito propio par sto
motivo qua "gas exiłarante").

El fenómeno de ła ridada se cata come na modificasion del ritmo respirador,
sospension del'inspirasion, scose che łe core 'nte ła goła, contrasion concatenà
de tanti mùscołi (en partigołar fasałi e adominałi), vertadura dei denti, e
qualche volta lacrimasion.

Ła ridada ła xé na manifestasion tìpega dei ómeni, no ghe xé mia 'ntei animałi,
i quałi zà dai tenpi veci gà fà domante de natura fiłoxófega, sicołóxega,
conportamentałe, e cusì via.



https://vec.wikipedia.org/wiki/Riccardo_Cocciante

Riccardo Vincent Cocciante (Saigon, 20 febraro 1946) xe un cantante, conpoxidor
e muxicista itałian.

Cocciante nase a Saigon, in Vietnam, el 20 febraro 1946 da pare itałian de Rocca
di Mezzo (in provincia de l'Aquiła e da mare fransexe. A undexe ani el se
trasferise co' ła famegia a Roma indove el frequenta el Lycée Chateaubriand.

Xe in Itałia ch'el se forma, artisticamente parlando, anca s'el mantegnarà
senpre, grasie a ła mare, 'na sorta de "dopia identità" itało-fransexe: in
Fransa el xe conosùo come Richard Cocciante.

El taca exibirse nei locałi romani co' un pròpio repertorio co' testi in inglexe
co' un so grupo, i Nations, e dopo alcuni provini co' alcune etichete, el vien
meso soto contrato da ła RCA Talent, debutando 'ntel 1968 co'l pseudonemo
Riccardo Cocciante insìdendo un 45 xiri, che però no vien considerà pasando
inoservà.

Rimarcà da Mario Simone e Paolo Dossena, ghe vien proponesto de pasàr a ła so
eticheta ła Delta co' cui el insìde, utiłixando el nome Richard Cocciante, 'ntel
1971 el 45 xiri Down memory lane/Rhythm e, 'ntel steso ano, ła canson Don't put
me down, contegnùa ne ła cołona sonora del film Roma bene de Carlo Lizzani;
queste incixion no otien però riscontri dal publico.

Cocciante conose in quel periodo i autori Marco Luberti e Amerigo Paolo
Cassella: el decide quindi de pasàr a testi in itałian, scominsiando 'na
cołaborasion co' i do autori, e firma un novo contrato co' l'RCA Itałiana, par
cui publica 'ntel 1972 un concept albun co' influense muxicałi de rock
progresivo, Mu, contando ła storia del continente perdùo Mu, ancora a nome
Richard.

A łe registrasioni de l'albun ghe partesipa un gran nùmaro de muxicisti de un
serto prestigio, tra cui el leader dei Brainticket, el flautista Joel
Vandroogenbroeck, e'l tastierista Paolo Rustichelli (del do Rustichelli e
Bordini).

El primo disco publicà come Riccardo xe Poesia del 1973 che, al roverso del
presedente (costituìo da do suites, una par banda) xe conposto da canson nel
stiłe co' cui Cocciante deventarà po' conosùo sucesivamente. Ła title track vien
incixa nel steso periodo da Patty Pravo, e co'l tenpo deventarà una de łe canson
pì conosùe.

El suceso riva 'ntel 1974 co' ła canson Bella senz'anima e da l'albun da cui ła
xe tiràda xo, Anima, rangià da Ennio Morricone e Franco Pisano, che contien
altre canson de Cocciante un mucio conosùe cofà par exenpio Quando finisce un
amore, Qui (prexentàda pochi mexi prima del Festival de Sanremo 1974 da
Rossella), Il mio modo di vivere (de cui el grupo de ła Schola Cantorum insidarà
in una cover nel so albun Coromagia vol.2 del 1976) e L'odore del pane, xa
conosùa parchè l'ano presedente gera stàda incixa da Don Backy che ła gaveva
inserìa nel so albun Io più di te.

El 1975 xe l'ano de L'alba, che mena ancora Cocciante in clasifica grasie a ła
canson omonema, publicàda so 45 giri, ed altre come Era già tutto previsto o
Canto popolare (incixa anca da Ornella Vanoni).

'Ntel 1984 el conpone co' Santandrea La fenice, che partesiparà al Festival de
Sanremo 1984 ne ła sesion Nove proposte.

Tra i altri so sucesi se ricorda Margherita, Io canto (che 'ntel 2006 Laura
Pausini gà riportà in clasifica co' l'omonemo albun de cover), Cervo a
primavera, Celeste nostalgia e Quando finisce un amore.

El gà dotà co' Mina (Questione di feeling nel 1985 e Amore nel 1994), co' Mietta
(Sulla tua pelle ed E pensare che pensavo mi pensassi almeno un po' 'ntel 1994)
e co' Paola Turci (E mi arriva il mare 'ntel 1991).

Inaxonta el xe famoxo par aver conponesto łe òpare popołari "Notre Dame de
Paris", "Le Petit Prince" (soło in Fransa) e "Giulietta e Romeo".

El gà visùo tanto in Itałia ma anca par longo tenpo nei USA e in Fransa; più
recentemente a Dublin (Irlanda).

'Ntel 1994 Riccardo publica el CD Un uomo felice in cui propone diversi doti co'
interpreti feminiłi del panorama de ła canson itałiana, fra cui spica ła Tigre
di Taranto Mietta, in ben do brani, e ła Tigre di Cremona Mina, che co' Riccardo
canta Amore, brano che gerà stà xà publicà vinti ani prima da l'autor de ła
canson Maurizio Monti.

Ianxonta, Riccardo, 'ntel 1995 gà cantà tre canson, cołone sonore del film Toy
Story, da łù tradote in itałian: Hai un amico in me ("You Got a Friend in Me");
Che strane cose ("Strange Things") e Io non volerò più ("I Will Go Sailing No
More").

'Ntel 2009 el gà cantà ne l'ultimo disco de Claudio Baglioni "Q.P.G.A.", ne ła
trasa "L'incontro".

De recente, 'ntel 2013 el gà partesipà come "couch" a ła trasmision che serca
xovani tałenti "The Voice of Italy", in conpagnìa de Raffaella Carrà, Noemi, e
Piero Pelù. Un programa che come dise łù, ghe gà fato ben e ghe insegnà un mucio
ma che al steso tenpo gà mostrà ła so emosion e ła so particołàr sensibiłità.

Cocciante gà a l'ativo 'na vasta discografia in itałian, ma el gà anca prodòto
canson in fransexe e spagnoło.



https://vec.wikipedia.org/wiki/Rialto

Rialto ła xé na xona contegnùa 'ntel Sestièr de San Poło a Venesia, conosua per
el só mercà e per el ponte chel ga tolto sto nome qua.

Łe prime notisie revardo a ła xona łe vien dal IX sècoło, có su łe ìxołe
Realtine, su tute łe dó sponde del Rio Businiacus, ghe gera na pìcoła viła
conosùa come Rivoaltus (in vèneto "riva alta"). Daspò, el Rio Businiacus el
pasarà a ła storia col nome de Canal Grando e l'àrea co queo de Rialto, ma
ciamando cusì soło ła xona su ła sponda osidental del canal.

El Rio Businiacus el gerà scavà 'nte ła laguna da ła corente del fiume Brenta,
che, daspò ła rota del 589, el gera rivà a sfoxar visin a Fuxina, 'ndando vanti
daspò traverso ła łaguna verso el Porto de Lido.

Sia quel che sia, Rialto ła xé 'ndada vanti a eser na xona inportante, spece dal
1097, có i ghe ga spostà qua el mercà de Venesia. 'Ntel sècoło daspò un ponte de
barche el xé stà meso sul Canal Grando. Sto ponte presto el xé stà reclutà da un
ponte de legno, eora, daspò chel xé cascà xó e tirà su de novo per qualche
volta, dal Ponte de Rialto che ghe xé ancuo.

Col pasar del ténpo, el mercà el se ga sgrandio, parlando de véndita a detagio e
anca al'ingroso e i xé stai tirai su magazéni e fònteghi. In sto fraténpo, i xé
vegnui fora i primi negosi de roba de łuso, łe prime banche e asicurasion e i
ufisi de łe tase de ła sità łe xé stà mese propio qua. Anca el maceło sitadin el
se catava a Rialto.

Paréci dei edifisi de Rialto i xé stài butai xó da un incendio 'ntel 1514: el
soło chel xé stà in pie el xé stà ła céxa de San Giàcomo de Rialto, méntre el
resto del'àrea el xé sta volta per volta tirà su de novo. L'edifisio de łe
Fàbriche Vece el vien fora da sto tenpo qua, méntre łe Fàbriche Nove łe xé un
fià più resente (1553).

Ancuo, Rialto ła xé na xona pien de xénte, co un mercà de fruta e verdura ogni
xorno (Erberia) e un mercà del pese in Canpo de ła Pescaria.



https://vec.wikipedia.org/wiki/Republica_Veneta

Ła Repùblica de Venessia, o Serenìsima repùblica (da indove che vien el nome
Serenísima) o anca Republica Veneta l'jera el nome de un antigo e miłenario
Stato de l'Itałia Nord-Orientałe, che gavéa Venessia come cavedal. No se sa mìa
tanto sora la só data de fondassion. Ła podarìa risałir al:

Ła data de fin invesse ła xe ciara: 1797, ano in cui ła xe stà invaxa da
Napoleon, che col Tratato de Canpoformio el ghe ła cede a l'Austria.

Dopo el croło de l'Inpero roman, nel VI secoło i teritori costieri del Nord de
l'Adriatico i xera stà riconquistà dai Bizantini, e i vegnea 'ministrà da
l'Esarca d'Itałia, che'l stava a Ravena. Durante łe varie invaxion barbariche
del VI e VII secoło, un mucio de çità de l'interno (Aquiłeja, Trevixo, Padoa...)
łe xe stà sachegià, e i abitanti ghè tocà scapar via e rifugiarse in tełe pałudi
costiere, dove i gà fondà varie çità come Grado, Caorle, Rivoalto cioè Rialto e
Cioxa.

Nel 697 i Bizantini i gà riorganizà łe so province in Itałia, e a capo deła
provincia deła Venetia Maritima xe stà meso un dux, Paoluccio Anafesto, che'l xe
deentà quindi el primo doxe de Venessia. Subito ła cavedal ła xera piantà a
Eracliana (Eraclea), ma dopo ła vegnarà spostà a Metamauco (Małamoco) e
finalmente a Rivus Altus (Rialto), che'l xera piesè façiłe da difendar, esendo
in mezo a ła laguna.

Ne l'809-810 i Franchi, comandà dal fiol de Carlo Magno, Pipino, i serca de
invàdar ła Venetia, ma ła flota venessiana, sfrutando ła so conosensa deła
laguna, ła riese a blocar e desfar conpletamente queła franca sułe seche vissin
a Metamauco.

'Ntel Baso Medioevo Venessia, grassie ai comerci co l'Oriente, ła gà scominsià a
far i schei, e a espàndarse 'nte l'Adriatico e oltre. Intorno a l'ano Miłe el
doxe Piero II Orseolo el gà sconfito i pirati narentani che infestava
l'Adriatico e se aprofitava de łe popołassion dàlmate), ricevendo cosita ła
sotomision de łe çità costiere de l'Istria e de ła Dalmazia (e anca el
riconosimento del titoło de duca d'Istria e Dalmazia da parte de l'Inperador
Bizantin).

Durante ła lota par łe investidure tra el Papa e l'Inperador todesco Venessia ła
xe restà neutral. Invesse ła gà conbatùo na guera (1081-1085) contro i Normani
de Roberto el Guiscardo, che i gavea ocupà Durazzo e Corfù. Subito ła guera no
ła xe 'ndà tanto ben, però quando el Guiscardo el xe morto, i Normani i se gà
ritirà, e ła Serenisima, esendo stà ałeada coi Bizantini, ła gà vù da questi na
serie de priviłegi ed esenzion par i propi mercanti, che xe sta man man confermà
e anplià ogni olta che i Inperadori Bizantini i gavea bixogno de l'ajudo naval
de Venessia.

A ła longa, però, ła potensa senpre pi granda dei Veneti e el gran nùmaro de
priviłegi che i gavea, i gà fato nàsar de łe barufe tra Venessia e
Costantinopołi. Durante łe prime tri crociate Venessia no ła gà fato gran che
par jutar i Bizantini, lasandoghe tuti i guadagni a Pixa e Genova.

Nel 1204 ła Quarta Crociata, par inisiativa del doxe Enrico Dandolo, ła xe stà
dirotà su Costantinopołi, e ła çità ła xe stà mesa a sachegio. Venessia ła gà
otegnù cosita "un quarto e mezo" de l'Inpero, tra cui łe ixołe de Candia (Creta)
e Negroponte (Eubea) e tanti porti e piazzeforti.

Nel 1489 l'ultima regina de Cipro, ła venessiana Caterina Corner o Cornaro, ła
ghe cede l'ixoła a ła Serenisima. Nel XV secoło ła Republica Veneta ła conprende
quaxi tute łe coste orientałi de l'Adriatico (che'l xera parfin ciamà "Golfo de
Venessia"), Candia, Negroponte, parte de ła Morea e diverse ixołe greche. Tuti
insieme sti domini i vegnea ragrupà in tel Stato da Mar, in contrapoxission col
Dogado (cioè el vecio Ducatus Venetus) e col Stato da Tera suła teraferma
veneta.

Par secołi el teritorio de ła Republica Veneta el xe stà fato soratuto da ixołe
e tochi de tera longo łe coste, che i formava el coxì dito Stato da Mar. In te
l'entrotera lagunar i Venessiani i gavea soło calche caposaldo difensivo, par
difendarse da l'espansion de çità come Padoa, Trevixo e Verona. Al scominsio del
XV secoło, sicome Gian Galeazzo Visconti, duca de Milan, el minaciava de
conquistar tuto el nord Itałia, i venessiani i gà meso su un esercito ai ordini
dei mejo capitani de ventura de l'epoca, come el Gatamelada e el Carmagnola, e
zà nel 1410 i gavea ciapà quaxi tuto el Veneto, nel 1420 el Friul e nel 1428
Bergamo, Bresia e Crema, grassie anca al fato che tante çità, stufe de łe
continue guere, łe sà dato vołontariamente a Venessia.

Par on tochetin xe stà veneti anca dei tochi de ła Romagna con Ravena e Rimini,
ma in sta maniera qua Venessia ła sà fato nemico el Papa, che nel 1508 el gà
scatenà ła guera de ła Lega de Cambrai, con el Stato Pontificio, ła Francia, el
Sacro Roman Inpero e l'Aragona tuti contro Venessia. Subito i Venessiani i xe
stà batùi in te łà Bataja de Agnadello, ma dopo i nemici i gà tacà barufar tra
de lori e a ła fine ła Serenisima ła gà mantegnesto quaxi tuti i so posedimenti.
Sta guera qua ła gà segnà però ła fine de l'espansion su ła teraferma.

Tante olte łe xe stà łe çità e comunità stése a darse de so sponte a ła
Serenisima, che in canbio ła se inpegnava a rispetar e salvaguardar atraverso el
Statuto bona parte de łe legi e de łe magistrature precedenti. De sèvito xe
riportà łe date de dedizion de vari teritori e çità che xe apartegnù, anca par
brevi tochi, a ła Serenisima. Nel caxo, bastansa frequente, che ła dedizion ła
sipia stà ripetùa pi olte, xe indicà ła data de ła prima.

Nel XV secoło l'Inpero Otoman, dopo ver ciapà Costantinopołi nel 1453, el taca a
invàdar i posedimenti venessiani in Oriente. Nel 1570 vien invaxa Cipro, che ła
se rende dopo na eròega rexistensa (varda Asedio de Famagosta). In risposta
Venessia ła mete insieme na flota co l'ajudo de Genova, de ła Spagna, del Papa,
dei Cavałieri de Malta e del duca de Savoja. El 7 de otobre 1571 ła flota
otomana ła xe batùa in te ła Bataja de Lepanto.

Nel 1669, dopo vint'ani de guera, vien persa anca Candia (Creta). Ma póchi ani
dopo (1683-1687), grassie al gran comandante Francesco Morosini, Venessia ła se
tol ła rivincita conquistando tuta ła Morea (che sarìa el Pełoponexo). 'Ntel
1718 i Otomani i riciapa ła Morea, lasandoghe a ła Serenisima ła Dalmazia e łe
sete ixołe Ionie (Corfù, Paxos, Santa Maura, Cefałonia, Itaca, Zante e Cerigo),
che łe restarà venete fin al 1797.

Durante el XVIII secoło, ła Republica no ła xe pi potente come na olta, e donca
ła preferise mantegner na połitica de neutrałità, ma ła xe 'ncora molto ativa ne
l'anbito culturałe, podendo vantar nomi iłustri come el Goldoni, el Vivaldi e el
Canaletto.

Ła Republica, pur dichiarandoxe neutrałe, ła xe stà invaxa da Napołeon e dai
Austriaci intel 1796. Ała fine del 1796 ła ga perso Bresia e Bergamo e po', dopo
aver decretà inglorioxamente ła propria fine sensa sparare squaxi gnanca on
colpo, i fransexi e i austriaci i se ga meso dacordo coi tratai de Canpoformio,
dove Venessia ła xe pasà soto l'Austria in canbio del pasajo del Belgio ała
Fransa.

Co' ła scuxa che ła Republica ła gaveva rinuncià da soła ała propria sovranità,
el Congreso de Viena no 'l ga ripristinà el vecio stato vèneto, metendo in pié
al so posto el Regno Lonbardo-Veneto.

'Ntel 1848 ghe xe stà un breve tentativo de restaurar ła vecia Republica, quando
i patrioti veneti, soto ła guida de Daniele Manin e Nicolò Tommaseo, i gà
proclamà ła Republica de San Marco.



https://vec.wikipedia.org/wiki/Rep%C3%B9blica_de_Venesia

Ła Repùblica de Venessia, o Serenìsima repùblica (da indove che vien el nome
Serenísima) o anca Republica Veneta l'jera el nome de un antigo e miłenario
Stato de l'Itałia Nord-Orientałe, che gavéa Venessia come cavedal. No se sa mìa
tanto sora la só data de fondassion. Ła podarìa risałir al:

Ła data de fin invesse ła xe ciara: 1797, ano in cui ła xe stà invaxa da
Napoleon, che col Tratato de Canpoformio el ghe ła cede a l'Austria.

Dopo el croło de l'Inpero roman, nel VI secoło i teritori costieri del Nord de
l'Adriatico i xera stà riconquistà dai Bizantini, e i vegnea 'ministrà da
l'Esarca d'Itałia, che'l stava a Ravena. Durante łe varie invaxion barbariche
del VI e VII secoło, un mucio de çità de l'interno (Aquiłeja, Trevixo, Padoa...)
łe xe stà sachegià, e i abitanti ghè tocà scapar via e rifugiarse in tełe pałudi
costiere, dove i gà fondà varie çità come Grado, Caorle, Rivoalto cioè Rialto e
Cioxa.

Nel 697 i Bizantini i gà riorganizà łe so province in Itałia, e a capo deła
provincia deła Venetia Maritima xe stà meso un dux, Paoluccio Anafesto, che'l xe
deentà quindi el primo doxe de Venessia. Subito ła cavedal ła xera piantà a
Eracliana (Eraclea), ma dopo ła vegnarà spostà a Metamauco (Małamoco) e
finalmente a Rivus Altus (Rialto), che'l xera piesè façiłe da difendar, esendo
in mezo a ła laguna.

Ne l'809-810 i Franchi, comandà dal fiol de Carlo Magno, Pipino, i serca de
invàdar ła Venetia, ma ła flota venessiana, sfrutando ła so conosensa deła
laguna, ła riese a blocar e desfar conpletamente queła franca sułe seche vissin
a Metamauco.

'Ntel Baso Medioevo Venessia, grassie ai comerci co l'Oriente, ła gà scominsià a
far i schei, e a espàndarse 'nte l'Adriatico e oltre. Intorno a l'ano Miłe el
doxe Piero II Orseolo el gà sconfito i pirati narentani che infestava
l'Adriatico e se aprofitava de łe popołassion dàlmate), ricevendo cosita ła
sotomision de łe çità costiere de l'Istria e de ła Dalmazia (e anca el
riconosimento del titoło de duca d'Istria e Dalmazia da parte de l'Inperador
Bizantin).

Durante ła lota par łe investidure tra el Papa e l'Inperador todesco Venessia ła
xe restà neutral. Invesse ła gà conbatùo na guera (1081-1085) contro i Normani
de Roberto el Guiscardo, che i gavea ocupà Durazzo e Corfù. Subito ła guera no
ła xe 'ndà tanto ben, però quando el Guiscardo el xe morto, i Normani i se gà
ritirà, e ła Serenisima, esendo stà ałeada coi Bizantini, ła gà vù da questi na
serie de priviłegi ed esenzion par i propi mercanti, che xe sta man man confermà
e anplià ogni olta che i Inperadori Bizantini i gavea bixogno de l'ajudo naval
de Venessia.

A ła longa, però, ła potensa senpre pi granda dei Veneti e el gran nùmaro de
priviłegi che i gavea, i gà fato nàsar de łe barufe tra Venessia e
Costantinopołi. Durante łe prime tri crociate Venessia no ła gà fato gran che
par jutar i Bizantini, lasandoghe tuti i guadagni a Pixa e Genova.

Nel 1204 ła Quarta Crociata, par inisiativa del doxe Enrico Dandolo, ła xe stà
dirotà su Costantinopołi, e ła çità ła xe stà mesa a sachegio. Venessia ła gà
otegnù cosita "un quarto e mezo" de l'Inpero, tra cui łe ixołe de Candia (Creta)
e Negroponte (Eubea) e tanti porti e piazzeforti.

Nel 1489 l'ultima regina de Cipro, ła venessiana Caterina Corner o Cornaro, ła
ghe cede l'ixoła a ła Serenisima. Nel XV secoło ła Republica Veneta ła conprende
quaxi tute łe coste orientałi de l'Adriatico (che'l xera parfin ciamà "Golfo de
Venessia"), Candia, Negroponte, parte de ła Morea e diverse ixołe greche. Tuti
insieme sti domini i vegnea ragrupà in tel Stato da Mar, in contrapoxission col
Dogado (cioè el vecio Ducatus Venetus) e col Stato da Tera suła teraferma
veneta.

Par secołi el teritorio de ła Republica Veneta el xe stà fato soratuto da ixołe
e tochi de tera longo łe coste, che i formava el coxì dito Stato da Mar. In te
l'entrotera lagunar i Venessiani i gavea soło calche caposaldo difensivo, par
difendarse da l'espansion de çità come Padoa, Trevixo e Verona. Al scominsio del
XV secoło, sicome Gian Galeazzo Visconti, duca de Milan, el minaciava de
conquistar tuto el nord Itałia, i venessiani i gà meso su un esercito ai ordini
dei mejo capitani de ventura de l'epoca, come el Gatamelada e el Carmagnola, e
zà nel 1410 i gavea ciapà quaxi tuto el Veneto, nel 1420 el Friul e nel 1428
Bergamo, Bresia e Crema, grassie anca al fato che tante çità, stufe de łe
continue guere, łe sà dato vołontariamente a Venessia.

Par on tochetin xe stà veneti anca dei tochi de ła Romagna con Ravena e Rimini,
ma in sta maniera qua Venessia ła sà fato nemico el Papa, che nel 1508 el gà
scatenà ła guera de ła Lega de Cambrai, con el Stato Pontificio, ła Francia, el
Sacro Roman Inpero e l'Aragona tuti contro Venessia. Subito i Venessiani i xe
stà batùi in te łà Bataja de Agnadello, ma dopo i nemici i gà tacà barufar tra
de lori e a ła fine ła Serenisima ła gà mantegnesto quaxi tuti i so posedimenti.
Sta guera qua ła gà segnà però ła fine de l'espansion su ła teraferma.

Tante olte łe xe stà łe çità e comunità stése a darse de so sponte a ła
Serenisima, che in canbio ła se inpegnava a rispetar e salvaguardar atraverso el
Statuto bona parte de łe legi e de łe magistrature precedenti. De sèvito xe
riportà łe date de dedizion de vari teritori e çità che xe apartegnù, anca par
brevi tochi, a ła Serenisima. Nel caxo, bastansa frequente, che ła dedizion ła
sipia stà ripetùa pi olte, xe indicà ła data de ła prima.

Nel XV secoło l'Inpero Otoman, dopo ver ciapà Costantinopołi nel 1453, el taca a
invàdar i posedimenti venessiani in Oriente. Nel 1570 vien invaxa Cipro, che ła
se rende dopo na eròega rexistensa (varda Asedio de Famagosta). In risposta
Venessia ła mete insieme na flota co l'ajudo de Genova, de ła Spagna, del Papa,
dei Cavałieri de Malta e del duca de Savoja. El 7 de otobre 1571 ła flota
otomana ła xe batùa in te ła Bataja de Lepanto.

Nel 1669, dopo vint'ani de guera, vien persa anca Candia (Creta). Ma póchi ani
dopo (1683-1687), grassie al gran comandante Francesco Morosini, Venessia ła se
tol ła rivincita conquistando tuta ła Morea (che sarìa el Pełoponexo). 'Ntel
1718 i Otomani i riciapa ła Morea, lasandoghe a ła Serenisima ła Dalmazia e łe
sete ixołe Ionie (Corfù, Paxos, Santa Maura, Cefałonia, Itaca, Zante e Cerigo),
che łe restarà venete fin al 1797.

Durante el XVIII secoło, ła Republica no ła xe pi potente come na olta, e donca
ła preferise mantegner na połitica de neutrałità, ma ła xe 'ncora molto ativa ne
l'anbito culturałe, podendo vantar nomi iłustri come el Goldoni, el Vivaldi e el
Canaletto.

Ła Republica, pur dichiarandoxe neutrałe, ła xe stà invaxa da Napołeon e dai
Austriaci intel 1796. Ała fine del 1796 ła ga perso Bresia e Bergamo e po', dopo
aver decretà inglorioxamente ła propria fine sensa sparare squaxi gnanca on
colpo, i fransexi e i austriaci i se ga meso dacordo coi tratai de Canpoformio,
dove Venessia ła xe pasà soto l'Austria in canbio del pasajo del Belgio ała
Fransa.

Co' ła scuxa che ła Republica ła gaveva rinuncià da soła ała propria sovranità,
el Congreso de Viena no 'l ga ripristinà el vecio stato vèneto, metendo in pié
al so posto el Regno Lonbardo-Veneto.

'Ntel 1848 ghe xe stà un breve tentativo de restaurar ła vecia Republica, quando
i patrioti veneti, soto ła guida de Daniele Manin e Nicolò Tommaseo, i gà
proclamà ła Republica de San Marco.



https://vec.wikipedia.org/wiki/Regno_(biologia)

El regno el xe el grupo tasonomico de livèo gerarchico piassè elevà condiviso da
ogni clasificasion sientifica, e el xe stà introdoto xà da Lineo. El livèo
gerarchicamente superior, sucesivamente introdoto, el xe el dominio.

Originariamente Lineo el gà dividesto el mondo dei viventi, secondo el criterio
dea mobiità, nei regni animài e vegetài: e Plantae. Col prosédar dee conosense
biologiche sta division 'a xe risultà insostenìbie in quanto ad esenpio:

Ancuò xe tipicamente riconosèsti, a seconda dei schemi clasificativi adotà, fin
a sete diversi regni, variamente agregà dai diversi autori, e con concesion o
manco del taxon de regno ala relativa sudivision. Esiste comunque altre
clasificasion piassè fise, condivise sientificamente, par indèso, da un ridoto
nùmaro de risercatori.

Oltre a sti qua, xe riconosèsto in biologia, con valor controverso in quanto nol
fà miga parte dei biota, un otavo regno, queo dei Virus, che el conprende tuti i
organismi privi de na strutura celulare, ma biochimicamente e quindi
riprodutivamente conpletamente dipendenti da n'organismo ospite.

'A situasion descrita qua sora 'a xe acolta nea sostansa da tuti i studiosi, con
molte varianti, che riflete el dibatito sientifico sul'orixene e sul'evolusion
dea vita. Par esenpio, Thomas Cavalier-Smith (vedi qua soto) nol riconòse pi
validità al regno Archaea, riportando de novo sti microrganismi al'interno del
regno dei Batèri, e invèse el divide el regno dei Protisti nei do regni dei
Cromisti e dei Protozoi.



https://vec.wikipedia.org/wiki/Refresion

Ła refresion ła xé na dei tre fenòmeni chei càpita có ła łuxe ła incontra ła
materia. Có l'energia radiante ła casca su un corpo, na parte ła vien asorbia,
na parte ła vien refresa e na parte ła vien trasmesa. Per ła lege de
conservasion del'energia, ła suma de łe quantità de energia asorbìa, refresa e
trasmesa ła xé ugual a ła quantità de energia che gera rivada.

Ła refresion ła pol capitar a specio (refresion specułar o regołar), có ła va
'nte na soła (o squaxi) diresion, o anca a difuxion (refresion difuxa), có ła va
in desferénte diresion.

Ła refretansa (reflectance) ła xé el raporto infrà fluso refreso e fluso
incidénte inputà per ogni łonghésa d'onda. Atexoché ła xé definìa come raporto
de grandese omogènee, ła refretansa ła xé na grandesa sensa dimension e ła vien
scrita in persentual (0-100%) o come fator (0.0-1.0). Daspò ła revarda el fluso
e dónca el total de ła radiasion refresa 'nte ła emisfera.

Ne agiutemo eora col difuxor refreténte ideal. El xé un corpo (ideal, dónca
teòrego) chel no asorbe e no trasmete, ma'l refrete a difuxion ła radiasion
ciapada co radiansa o łuminansa ugual per ogni àngoło de refresion e in manièra
indipendénte da ła diresion de ła radiasion incidénte. Come prima reałixasion
del conceto de difuxor refreténte ideal se definise el fator de radiansa
(radiance factor) o el fatore de łuminansa (luminance factor) come el raporto
infrà ła radiansa de un'àrea e quea del difuxor ideal refreténte iradià 'nte ła
stésa manièra.

Referéndose a sto corpo ideal, el fator de refresion (reflectance factor o
reflection factor) de un corpo el xé el raporto intrà el fluso refreso dal corpo
in un determinà cono co un vèrtexe sul corpo considerà e el fluso refreso dal
difuxor refreténte ideal.



https://vec.wikipedia.org/wiki/Reeperbahn

Ła Reeperbahn (pron.: /'re:pɐ:Rba:n/) ła xe 'na famosa via a luci rosse de
Anburgo, in Germania, situà nel quartiere de St. Pauli, nel distreto (Bezirk) de
Hamburg-Mitte.

Ła via se ga sviłupà a partire dai ani sesanta del XX secoło come luogo de
divertimento par i marinari che rivava nel porto de Anburgo.

El nome "Reeperbahn" vołe dire ała letera "via dei cordai" e el fa riferimento a
un tipo de corda par marinari che se fabricava neła zona e che in basso-tedesco
vien ciamà reep.

Ła via xe comunemente sopranominà "Kiez", un termine che se riferisse
comunumente a un quartiere de 'na grande sità, o anca "Die sündige Meile", overo
"el miglio pecaminoso".

Ła Reeperbahn se trova a nord dei St. Pauli-Landungsbrücken, i embarcarderi de
St. Pauli e imediatamente a ovest deła Millerntorplatz e a sud-ovest de el
Heiligengeistfeld, ła zona dove par 6 mesi l'ano ghe xe un luna park in ocasion
del Hamburger Dom e dove che se trova anca el Millerntor-Stadion (ex-
Wilhelm-Koch-Stadion), el stadio dove che xuga l'FC St. Pauli, ła seconda
squadra de bałon deła sità. Se trova di fronte ała Reeperbahn anca ła
Spielbudenplatz, ła piassa con el St. Pauli-Theater, e ła Hans-Albers-Platz, ła
piassa dedicà a Hans Albers.

Neła via, che ła xé longa 600 metri, no se trova soło sexy shop e locałi dove se
fa ło spojareło, ma anca bar, discoteche e casinò.

Łe case de apuntamento no łe se trova lungo ła Reeperbahn, che xe ła via
prinçipałe del quartiere a luci rosse de Anburgo, ma in 'na picoła via laterałe,
la Herbertstraße, 'na via sorvejà dała połissia e che xe interdeta ałe done e ai
omini soto i dixdoto ani. 'Sto fato diferensia sostansialmente el quartiere a
luci rosse de Anburgo dal quartiere a luci rosse da Amsterdam "De Wallen".

'N'altra famosa laterałe deła Reeperbahn xe ła Große Freiheit (leteralmente:
"Grande libertà"), 'na via dove che se trova dei locałi de musica e dove che
gaveva mosso i primi pasi, tra i altri, i Beatles (al nr. 36) e Mino Reitano.



https://vec.wikipedia.org/wiki/Reb%C3%A8ba

Ła rebèba, dita anca pionbè (marranzanu in siciłian, in itałian scacciapensieri;
malarruni in całabrexe o Sa Trunfa in sardo), ła xe un strumento muxicałe
idiofono costituìo da 'na struttura de metało repiegà so sé stesa a forma de
fero de cavało cussì da creàr un spasio łibaro in mexo al qual se cata 'na
sutìła łamèła de metało che da 'na banda xe fisàda a ła strutura del strumento e
da chealtra ła xe łibara.

El strumento se sona metindo l'estremità co' l'ancia łibara puxàda su i incixivi
(senza strenxer masa) e spisegando ła łameła co' un deo mentre se canbia ła
dimension de ła cavità orałe par regołàr l'altésa dei soni che pol verifegàrse
anca par mexo de diversi poxisionamenti de ła léngua. L'ogeto gavarìa da
deventàr tuta 'na parte soła co'l corpo del muxicista. Bisogna però far atension
a non petàr la łameła contro i denti, parchè ła pdarìa procuràr dani permanenti;
inaxonta, sonare el scacciapensieri (rebèba) par un longo periodo danexa
comunque i denti co' el ris-cio de dołori. Par segurésa, un altro modo par
suonàr 'na rebèba xe queło de poxisionàr l'ancia łibara davanti ai denti sensa
strenxerla.

Xe un strumento difuxo praticamente in tuto el mondo co' carateristeghe
morfołogiche diverse; in Eoropa e India se ghe n'à trase a partìr dal XIV
secoło. In Itałia xe pìtosto difuxo in Sardegna dove xe conosùo cofà Trunfa o
Trumba, ed in Siciłia dove xe conosùo come marranzanu e'l xe speso utiłixà par
'conpagnàr le tarantełe. Uno dei pì inportanti centri de produsion de rebèbe
gera a Boccorio, picoła locałità de ła Valsexia, in Piemonte, ai pìe del Monte
Roxa. Dal centro produtivo de Boccorio, ativo dai primi ani del '500, nei
periodi de masima attività, se estraxeva strumenti in America sentrałe e
setentrionałe. Ła difuxion del l'armonica a boca gà pian pian ridoto ła
comerciałixasion e ła produsion del strumento. Altro inportante centro de
produsion in area alpina jera queło de Molln in Austria (notisie in Alberto
Lovatto, The production of trumps in Valsesia, in Journal of the IJHS, n.
1-2004) Un mucio interesante xe vedare l'uxo che se ne fa ne łe culure axiatiche
dove el strumento xe costituìo da 'na ùgnoła de banbùk co' 'na léngua mobiłe un
mucio sùtiła al centro che vien spisegà. In ste xone (par exenpio ne l'altopian
del Tibet), ła rebèba vien sonà contenporaneamente a l'emision de un
straparticołàr canto bifonico, tipico de ste region. Tałe canto prevede
l'emisione de do o più soni vocałi che, exaltando i armonici, vien prodoti
contenporaneamente.



https://vec.wikipedia.org/wiki/Raquel_del_Rosario

Nata a Teror, ne ła Gran Canaria, Raquel xe ła segonda de sìe fiòi. Co'ła gà
avùo 14 ani gà tacà a scrivare canson. Tre ani drìo pì tardi ła gà conosùo
l'artista asturiano David Feito, che gera conponente de un grupo de muxica
celtica.

'Ntel 2000 ła gà łasà ła so tèra de orìxene par trasferìrse definitivamente ne
łe Asturie; qui, co' Feito, e gà formà el grupo dei Xemà, che gavarìa po'
publicà un albun 'ntel 2002. Poco dopo i do gà incontrà el muxicista Juan Luis
Suàrez, co'l qual xe nato el trio El Sueño de Morfeo. 'Ntel grupo Raquel gera el
cantante, e compone la maxor parte dei brani co' consegi de Juan e David.

'Ntel 2007 el grupo cołabora co' Nek nel brano Para ti seria (version in lengua
spagnoła de Lascia che io sia), contegnùa ne l'edisione speciałe de l'albun En
el cuarto 26 de l'artista itałian, e nel brano Chocar, che se cata ne ła
redision de l'albun Nos vemos en el camino de El Sueño de Morfeo.

'Ntel 2011 ła parteçipa al Festival de Sanremo 2011, in cùbia co' Luca
Barbarossa, co' ła cansón Fino in fondo.

'Ntel 2013, co' El Sueño de Morfeo, ła partesipa a l'Eurovision Song Contest de
Malmö co' el tòco Contigo hasta el final.

Raquel gà conosùo el piłota de Formuła 1 Fernando Alonso durante uno show
radiofonico spagnoło par la stasión Cadena 100. Sìben da tenpo sircołase voxe so
un prexunto matrimonio tra i do, capità se prexume el 17 novenbre 2006, so'l
scominsio tuti do gaveva negà ła roba, però ła notizia xe stà confermà pì volte
dal steso Alonso tra el febraro e l'agosto 2008. El 20 disenbre 2011 la cùbia
anuncia de comùn acordo ła so separasión.



https://vec.wikipedia.org/wiki/Quadri%C5%82atero

El Quadriłatero l'era un sistema difensivo meso in piè dai austriaci a partir
dal 1815, quando el Veneto e ła Lonbardia jè deventà parte del Regno
Lonbardo-Veneto controlà da l'Inpero Austriaco. El se ciama cosita parché l'era
costruìo su quatro vertici, che i era le forteze de Verona, Peschiera del Garda,
Mantoa e Legnago, col fiume Mincio sul lato ovest e l'Adexe sul lato est. Nei
ani l'è stà più olte rinforzà, fin a deventar una dełe forteze più inprendibiłi
d'Europa.

El Quadriłatero el permetéa de ostacołar tuti i movimenti de trupe nemiche in te
ła pianura padana, e de controłar l'aceso ała Valdadexe, atraverso ła quałe i
difensori i podéa farse mandar rifornimenti e rinforsi.

Durante ła storia, el Quadriłatero l'è stà atacà più olte da l'esercito
piemontexe/itałian, parché ciapar el Quadriłatero l'era l'unica maniera par
poder ciapar el Veneto e mandar via i Austriaci dała pianura padana na olta par
tute. Parò, nonostante qualche vitoria, i Piemontexi no i mai stà boni de
conquistarlo cołe armi, e soło dopo ła sconfita austriaca contro i Prusiani in
tel 1866 i gà podù ocupar el Quadriłatero e el resto del Veneto.



https://vec.wikipedia.org/wiki/Provincia_de_Trento

El Trentin el xe ła xona giografega corispondente a ła provincia autònoma de
Trento, che ła fa parte de ła region itałiana del Trentin-Alto Adexe/Südtirol.
Ła so cavedal ła xe Trento.

El Trentin el confina a nord co' ła Provincia autonoma de Bolzan, a est e a sud
co'l Veneto (Provincia de Bełun, Provincia de Vicensa e Provincia de Verona), a
ovest co ła Lonbardia (Provincia de Bresa e Provincia de Sondrio).

El canbiamento del clima sirca 10 000 ani fa, rexose pì mite e manco rigido, el
ga permeso 'l insediamento de popołasion sedentarie 'nte'l teritorio del
Trentin, in particołar in prosimità de corsi d'aqua e łaghi picinini.

Dei scavi arecheołoghi fati durante i anni 30 visin a ła sponda meridional del
łago de Ledro, 'nte'l comune de Mołina de Łedro, i ga portà a ła luxe on
inportante insediamento che el xe sta fato risałire a sirca 2000 anni prima de
Cristo.

Intorno al VI secoło a.C. a se ga insedià inte'l teritorio provinciałe, come del
resto in bona parte de l'arco alpin sentral e orientale ła popołasion dei Reti,
che ła se ga stabiłìo inte łe diverse vałade e in particołar inte'l Trentin
osidental (reperti inportanti i xe sta catai a Sanzeno in Val de Non, inte 'l
altopiano de ła Paganeła, a Stenico inte łe Giudicarie esteriori).



https://vec.wikipedia.org/wiki/Primo_prinsipio_de_%C5%82a_termodin%C3%A0mica

Al Primo prinsipio de ła termodinàmica (ciamà anca, par estension, Lege de
conservaẑion de la energia) al è na definiẑion principal da aonde che se origina
la gran part de la teoria de la termodinamica.

Il cardine de 'l primo principio, e de la intiera termodinamica, al è la
equivalenẑa de calor e laoro. Sta equvalenẑa la è stata dimostrada da Joule
tramite al so esperimento aonde che al trasferia energia mecanica da 'n sistema
assando chejer an peso acopià mecanicamente a na elica, messa inte 'n liquido
cenest inte 'n contenitor adiabatico, tramite na corda. Al risultato de 'l
esperimento al è stat al aumento de la tenperatura de 'l liquido.

Aonde che ∂ E V C ∂ Θ {\displaystyle {\frac {\partial E_{VC}}{\partial \Theta
}}} al representa la variaẑion total de la energia a'l interno de 'l sistema, i
termini Q ˙ {\displaystyle {\dot {Q}}} e L ˙ {\displaystyle {\dot {L}}} i
representa i flussi de calor e laoro totai (che va inte e va fora da 'l sistema)
e i altri do adendi i representa masse che va inte e va fora da 'l sistema
portando an aumento o na diminuẑion de energia cinetica ( w 2 2 {\displaystyle
{\frac {w^{2}}{2}}} ), potenẑial ( g z {\displaystyle gz} ) e interna specifica
par ogni massa ( u {\displaystyle u} ).

Fando riferimento a la energia par na trasformaẑion conpleta, e no a la potenẑa,
e considerando E V C {\displaystyle E_{VC}} come energia interna de 'l volume
considerà ( E V C = U {\displaystyle E_{VC}=U} ) al bilancio energetico si pol
scriverlo come:

Cioè, la variaẑione die energia interna U di 'n qualsiasi sistema termodinamico
(an om, an reator chimico, an pianeta) la corisponde a la diferenẑa de le
quantità de calor Q e laoro L fornidi a 'l sistema. Q e L i è consideradi
riferidi a 'l sistema, ol dir: L positivo co 'l gnen cedest da 'l sistema a 'l
anbiente, Q positivo co 'l gnen cedest da 'l anbiente a 'l sistema.

Aonde che d al è an diferenẑial esato e, da' che le variaẑion infinitesime de
calor e laoro positivo le esprime diferenẑiai che no è esati, le indicheron co
'l segn δ. Q e L, difati, no i è funẑion de stato, in quant dipendenti da 'l
percorso fat durante la trasformaẑion.

La prima lege de la termodinamica la definiss la energia interna come funẑion de
stato, cioè na carateristica termodinamica adata a identificar al stato
energetico de 'l sistema in esame. Pì senplicemente, date le coordinade
termodinamiche de pression, massa e tenperatura par al sistema in question, al
valor de U al è univocamente determinà indipendentemente da 'l processo doperà
par ruar a tal stato: U la representa quindi na funẑion de stato.

Al primo principio de la termodinamica al pol esser scrit anca in funẑion de la
entalpia, espression par la qual se rimanda a la voce entalpia.



https://vec.wikipedia.org/wiki/Posagno

Posagno el xe un comun de 2234 abitanti 'nte ła provincia de Treviso, sconto
infrà el Pareton e el Monte Pałon.

El xe famoxo par esare el paexe nadałe de Antonio Canova e pa'l Tenpio che
Canova steso ga vołesto come cexa parochiałe.

A Posagno se parla na forma de diałeto trevisan (Diałeto vèneto
sentral-setentrional) che però ła risente tantp de l'influensa del belumat
(Diałeto vèneto setentrional) a cauxa de ła vicinansa co ła Provincia de Bełun e
co ła Vałe de ła Piave. Ciò el deventa particołarmente ciàro inte ła coniugasion
dei verbi, che inte łe persone plurali i finisse co "-on" (ex. 'ndon, ston,
cossa fon?). Nonostante ste somejanse el diałeto parlà in Posagno e in Cavaxo
del Tonba el se difarensia tanto dal belumat, a diferensa de cueło parlà in
Pederoba, de forte inpronta feltrina, seben che tuti e tre i paexi i se cate
'nte ła Valcavaxia.

N'altra particołarità del so diałeto xe el frequente uso de "é" al posto de
"xe": es. l'é drio 'ndar a Posagno (el xe drio ..ecc.), l'é lu (el xe lu).
Cuando pronuncià dopo ła vocałe "a" ła ele del clitego ła deventa muta: ex. A
ł'e qua! (A xe qua), A ł'e ła (A xe ła).

L'orixene de ła paroła "Posagno" ła derivaria, drio calcheduni, dal'union de pos
e de agno, osia "pos de l'agno". Infati Posagno anca al dì de uncò el xe un
punto de pasajo par łe piegore che do volte l'ano łe pascoła inte'i prà visin al
sentro citadin. L'altra ipotexi, na s-cianta pì colta, xe che'l derive dal Latin
pausaneus che voria dir "logo de sosta" (da pauxa). Ła siviltà ła xe presente in
Posagno e in xenerałe inte ła Valcavaxia almanco dal neolitego o dal eneolitego.
Ghi ne anca testimonianse de ła prexensa dei Paleoveneti, mentre xe posibiłe
l'existensa de un castrum roman e de un castełer medievałe. Ła prima sitazion
scrita ła xe del 1076, cuando che ła località ła xera feudo dei Rover, fameja
che vegneva da ła Xermania. Dopo łe guere che ghe xe stà inte'l Trevixan tra el
XIII e el XIV secoło, dal 1388 anca Posagno xe sta incluxa tra i domini de ła
Serenisima. Da ła fine del XVIII secoło ła storia del comun ła xe ligada al
cełebre nome de Antonio Canova, che'l ga łasà òpare come el Tenpio Canovian (na
cexa progetada dal scultor ispirandose al Pantheon de Roma) e ła Gipsoteca, un
muxeo cołocà inte ła so caxa che'l tien na racolta de calchi e de gesi de łe so
òpare.

Durante ła ricostrusion nasionałe anca Posagno ga avuo un so ruolo: inte sto
comun nase łe fornaxe che, sfrutando ła crea de łe coline visine, łe riese a
produre laterizi par tuta Itałia, esportando l'80% de ła produsion. Co łe
fornaxe riva risorse economiche, ma Posagno no perde ła so identità de picoło
paese de canpagna. Xe in sto periodo, grasie al Monsignor Giovanni Battista
Sartori-Canova (1775-1858, vescovo de Mindo e fratełastro de Canova), che i
padri Cavanis i riva in Posagno e i fonda el so cołejo. Destinà en prima batua
ai putei puareti, al dì de uncò el cołejo el conta elementari, medie e cuatro
sorte diverse de superiori e el xe un dei istituti privadi pì inportanti de ła
xona. Inte ła prima guera mondiałe ła linea itałiana ła xera visin Posagno. A
sud del monte Pałon el 5 de novenbre 1925 i posagnòt i ga meso na croxe granda
par ricordar tuti cuełi che i xe morti par via de ła guera: na prexensa che
d'ełora sovrasta el paese. Uncò xe 'ncora posibiłe catar residui de guera inte
łe montagne visine e łe trincee xe stae da poco rexe visitabili dai turisti.
Durante ła seconda guera mondiałe Posagno ga ospità desine de fameje de profughi
abrei. Dopo 'l 8 de setenbre 1943 e l'ocupasion naxista, el paexe intiero el se
ga dato da far par scondarli e evitarghe ła deportasion, seben che ła xona ła
jera sogeta a rastrełamenti a ła ricerca de partexani. Inte sta òpara de socorso
ai abrei se ga distinto in particołar modo, ła fameja Isotton (che ga scondùo
inte ła propria caxa sincue conponenti de ła fameja Garti), Fausto Cunial e el
xovane partexan Alessandro Bastianon (che ghe ga dà protesion a łe fameje
Errera, Rakover e Gredinger). Par sto inpegno de sołidarietà, l'Istituto Yad
Vashem de Jerusaleme ga conferio el 31 de majo 1990 l'alta onoreficensa dei
Giusti infrà łe Nasion a Ferdinando Isotton, Domenica De Biasio Isotton e Elvira
Furlan Isotton, e el 4 agosto 1997 a Alessandro Bastianon e Fausto Cunial.



https://vec.wikipedia.org/wiki/Ponte_San_Nico%C5%82%C3%B2

Sìndico: Enrico Rinuncini dal 08/06/2009 Sentrałin comunal: 049 8968611 Posta
eletronica: segreteria@comune.pontesannicolo.pd.it

Ła frasion cavologo ła xe Ponte San Nicołò, sul fiume Bacajon. La sua céxa ła xe
dedicada a San Nicołò de Bari. La frasion prinsipałe ła xe Roncaja, co ła
parocia de San Baxéjo. 'Ntei ùltimi tinpi un quartiér nóvo de Roncaja el gà
costruìo na nóva céxa e dónca el ga fato na nóva parocia, dedicada a San Poldo,
santifegà puchi ani prima da Papa Zanìpoło II. Altre frasion łe xe Rio, co ła
parocia de Sant'Antonio Abate e Roncajete, frasion stòrega che ła ga na céxa
dedicada al'Asunta famóxa par l'arte e par na stàtua antiga che ogni ano ła vien
portada in procesion in ocaxion de ła sagra.

Vive a Ponte San Nicołò du canpiuni ołìnpeghi: Rossano Galtarossa, canoista, el
gà partesipà a sinque ołinpìade, portando caxa du brunxi (Barcelona e Atene),
n'arxento (Pechin) e n'oro (Sydney), che'l vive 'nte ła frasion de Roncaja;
Marco Galiazzo, arzier, el ga vinto l'oro 'ntel sìngoło a Atene e l'arxento a
squadre a Pechin, e'l vive 'nte ła frasion de Rio.



https://vec.wikipedia.org/wiki/Polxe%C5%82a

Polxeła (in itałian Polesella) xe un comun de 3962 àneme inteła provincia de
Rovigo.

Ghe gera sicuro un paéxe inteła xona co ghe gera i romani; defati i gà catà dei
cupi che i adoparava pałe tómbe. Xe fasiłe che ghe fuse deła xente anca co ghe
gera i etruschi parché i xe stà łori a bonifegar par primi el Połexine, co che i
gà scavàe łe prime Fose Filistine. Con tuta ła fadiga che i etruschi e i romani
i gà fato par tirar fora deła tera dai pałùi, co che ghe xe stà ła Róta deła
Cuca intel 589 ła tera del Połexine e deła basa veronéxa ła se gà canbià de nóvo
inte un pałùo.

Ła tera del comun de Polxeła ła gà scuminsià a vegner fora da nóvo dałe magagne
de l'ałuvion secołar de l'Àdexe intel X sècolo o intornovìa. Par tuto qûel tenpo
ła tera ła gera stà drìo far sù i połexini (xe stà par qûeło che tuta ła xona ła
xe stà ciamà Połexine par antonomàxia); 'sti połexini i gera dełe ixołéte che łe
vegnéva fora par caxo dai palùi e i ghe tirava sù dełe caxéte, parò 'ste ixołete
no łe tegnéva łongo par via che el Po, el Canal Bianco e l'Àdexe i seitava
vegner fora dai arxeni.

Co che i gà sestà ben i fiumi in qûełi tempi là, i gà anca łimità i połexini,
cusì che gà podùo nàser el primo sentrin fiso, indove che deso pì o manco ghe xe
la frasion de Racan che a qûełi tempi là i ła ciamava Orcano. Tien nota che a
qûełi tempi là el braso prinsipal del Po el gera pì a sud e'l pasava par Ferara.
Senpre in qûełi tempi là i gà dà un corso pì o manco fiso ała Fosa che po' ła
sarìa stà asè inportante pa' 'l sentro de Polxeła int'i secołi (sarìa dir fin
ała małora de l'ałuvion intel 1951).

Co che se gà róto i arxeni a Figaroło intel 1152 (che l'ałuvion ła gà anca desfà
el sentro de Litiga) el braso prinsipal del Po el se gera movésto pì o manco
indove che deso ghe xe el Poaso, un fià pì a nor del braso prinsipal de incò;
Racan el gera propio lì e'l ne gà vùo un gran spinton a crésar. Int'i secołi
XIII e XIV Racan xe stà na Podesteria del ducà Estense (na specie de capołogo
inportante che 'l gavéa giurisdision sułe tere tra Canaro e Guarda Veneta, de
qûi e de ła da Po); Racan ła xe stà cusì inportante che ła céxa romànica tirà su
intel X sècoło e che incò ła xe dedicà ała Natività de Maria Santisima ła xe stà
inpinìa de òpere d'arte bełe asè. In 'sti ani qûi i xe stà tirà su de nóvo i
sentrin de Litiga e Policella, senpre un de qûi e un de łà da ła Fosa.

El Po intel XV sècoło el xe ndà de nóvo fora dai arxeni un paro de volte e'l
braso prinsipal el xe vegnù catarse un fià pì a sud, indove che'l xe anca incò;
Racan el gà scuminsià ndar zó e tuti pian pianeto i se gà movesto sułe rive nóve
del fiume, indove che i dó borghéti che i se catava un de qûi e un de łà da ła
Fosa i se gà unìo int'un paexeło che i ło gà ciamà Polxeła. El sentro de Polxeła
xe nasésto e se gà spanìo propi su l'arxene, che no'l jera mìa grando cofà incò
parò che'l jera pì baso; i se gavéa inxegnà de tirar sù dei mureiti che i ghe
podeva ficar drento dei tramexi de łegno e dei sachi de sabia, cusì che'l Po
no'l ndava mìa zó par ła piaza co che ghe jera łe pieine. Sti mureti i gà tegnù
łe pieine del Po par paréci sècołi, fin che i xe stà butà zó intel 1957.

Intel XV secolo ła Repùblica de Venesia e'l Dugà Estense i se faséa la guera par
torse el Połéxine, e na volta i uni e na volta qûełi altri i gà comandà sora
'sta tera. Intel 1482, co che ghe xe stà la guera del sal, i se gà batajà propi
da vanti de ła Fosa de Polxeła; i gà vinto i venesiani e ła xe stà na vìnsita
asè inportanta par la guera, cusì che intel 1484 Polxeła ła xe pasà de sota deła
Serenìsima insiem co tuta ła tera de Rovigo, che a qûei tenpi łà no ła jera tuto
el Połéxine. Polxeła ła xe deventà cusì un sentro asè inportanto parché el Po el
faxéa da confin con el dugà Estense solo che tra Polxeła e la Guarda Vèneta; ła
Fosa ła jera cusì ła soła maniera deła Serenisima de ndar intel gran fiume par
łe só tere.

Intel Po propi da vanti da Polxeła ghe xe stà n'altra bataja famóxa asè tra ła
Repùblica de Venesia e'l dugà de Ferara; 'sta bataja ghe xe stà al 22 diçembre
1509 mentre che ghe jera in corso i fati deła Łega de Cambrai. Ła flota de
venesia la jera vegnù su par el Po par farghe spavento ała sità de Ferara, che
ła jera restà soła a conbatar contra a l'exercito deła Serenisima; i soldà del
duga Alfonso I d'Este i jera comandà da só fradeo, che'l jera el cardinal
Ipolito I d'Este. I gà meso l'artiglierìa sułe rive del fiume e i gà petà che ła
rivése ła pieina del Po, parché i savéa che ła jera drìo rivar. Co che ła xe
rivà ła pieina, łe cołonbe dełe nave łe jera xuste sota el tiro deł'artiglieria
feraresa; el cardinal el gà comandà de far fógo e i gà fato na strage de soldà
venesiani e anca de nave.

Anca Ludovico Ariosto el ga contà deła bataja de Polxeła intel só Orlando
Furioso:

Ła vitòria asè importanta dei Estensi ła gà vùo el soło efeto de fermar i
venesiani indove i jera, Polxeła ła xe vegnùa de novo a catarse de sota deła
Serenisima e ła ne gà vùo l'istesa sorte, infin che Napoleon I de Fransa el ne
gà dà ła fin intel 1796.

Fintanto che ła xe stà de sota dei venesiani, Polxeła ła xe spanìa parché la
jera inte'na posision asè inportanta par ła strategìa; intel XVI sècoło i gà
tirà su el Sostegno, che'l jera na specie de ponte co na seranda granda che no
ła faxéa ributar inteła Fosa l'aqua del Po co'l jera in piena. Anca dełe fameje
inportante de Venesia łe gà tirà su na viła o na cà a Polxeła: par exenpio i
Grimani, i Donà, i Fòscari e i Morosini.

Co ghe xe stà la guera de Castro intel Połèxine se gà visto batajarse ła
Repùblica de Venesia e ło Stato Pontificio; intel 1644 a Polxeła i gà tirà su
dełe fortificasion inportante, che łe gà tegnù łontan dal sentro qûełe (par
fortuna poche) bataje che ghe xe stà.

Racan se gà svodà int'i ani, parò ła céxa ła xe ndà vanti isteso servir anca łe
àneme de Polxeła. Ła baxìłega deła parocia la xe stà tirà su indove che ła xe
indeso soło intel 1730 e ła xe stà intitołà ała Beata Vergine del Rosari.

Intel 1796 ła Serenisima ła xe finìa e Polxeła ła xe ndà drìo el Vèneto de sóta
deła dominasion fransexa; insiem co tuto el Połéxine e ła tera de Ferara el se
ciamava "dipartimento del Baso Po".

Finìa anca ła dominasion fransexa, intel 1815 Polxeła ła xe ancora inportante
par ła strategìa: deso el confin tra el Regno Lombardo Vèneto e ło Stato
Pontificio el xe stà spostà fin a tòr drento tuta ła tera del Połéxine che ła se
catava a nor da Po, e i ne ga dà ała Provincia de Rovigo łe tere che ła gà
ancora incò. El Po el se podéa navigar, el jera inportanto asè par el Regno; ghe
jera batełi che ndaxéa su e zo par el fiume e i se fermava anca a Polxeła, che
ła ndaxéa su ł'economìa.

Co ghe xe stà el Risorgimento ghe xe stà asè patrioti che i pasava el Po a
Polxeła, indove che el fiume el se strenxe un fià; pì asè ancora co Ferara la xe
ndà de sóta del Regno de Sardégna (che'l sarìa stà po' el Regno d'Itałia) intel
1859. Co che xe finìa ła tersa guera de indipendensa tałiana anca Polxeła ła xe
pasà de sota dal Regno d'Itałia intel 1866.

Deso Polxeła no la jera pì sul confin e no ła jera pì inportanta par ła
strategìa. Ghe xe stà na crixi de ł'economìa par tuto el Połéxine; 'sta crixi ła
se gà sentìa un fià de manco a Polxeła parché ła gà vegnù catarse propi suła
strada e suła ferovìa che i gà meso xó int'i primi ani deła dominasion Savoia
par unir Ferara co Rovigo. Parò ła crixi ła ghe xe stà l'isteso, cusì anca i
laoradori de Polxeła i se gà xontà ałe proteste de "Ła boje!" int'i ani 1880, ma
no ghe xe stà dà na vera solusion dała polìtega. Cusì anca i Polxełani i gà
scuminsià ndar intel Mèsico e inte ła Mèrica del Sud, insiem co tanta altra
xente vèneta che i vedéa intełe tere del continente nóvo ła soła vera speransa
de ndar vanti vivar co dignità.

Ła crixi de ł'economìa e deła cultura la se nota anca parché no i gà pì tirà su
el teatro, che'l jera stà butà xó al 19 lùi 1892 da na tronba d'aria, che la xe
stà ciamà intełe croniche "el ciclon de Polxeła"; el ciclon el gavéa butà zó asè
caxe e ghe jera stà morti e ferìi. Anca el palasio dei Grimani inteła piaza,
indoce che ghe jera el comun, el jera sta butà xó; el comun el se gà movésto
intel palasio dełe poste strìache, e i ruvinasi del palasio i xe stà ciapà
drento ałe caxe nóve.

Ła crixi ła se gà frenà intel 1899, co che xe stà fato el ponte in barche che
par tanti ani el gà significà tanto par Polxeła; note parò che i laori i xe stà
pagà dal comun de Canaro. El ponte el jera fato de na serie ce barche łigà una
co qûeł'altra e'l jera łongo 400 metri; se pasava da Polxeła a Ro. El séntro del
ponte el se podéa sligar par far pasar łe barche intel Po; i se gavéa anca
inxegnà de costruir dełe stradełe alte difarenti par poder ndar su par el ponte
anca co'l fiume el jera in piéna.

Ła storia de Polxeła ła xe ł'istesa che'l Połéxine par tuta ła prima mità del XX
sècoło: inteła prima guera mondiałe Polxeła ła gà dà ła vida dei só soldà
ał'Itałia ma no ghe xe stà bataje da 'ste parte, e co ghe xe stà el fasixmo se
gà notà soło croniche lexiere: ła piéna intel 1926 che ła xe stà tegnùa drento i
arxeni co i sachi de sabia, o el Po giazà intel 1929 che se podeva ndar intel
feraréxe a pié o sbrisando de sóra dei slitin fati in cà. Inteła seconda guera
mondiałe Polxeła ła xe stà bombardà qûalche volte dai ałeati in tra'l 1944 e'l
1945 par via che ghe jera el ponte in barche.

Co che ła xente ła pense a Polxeła par forsa ła pensa anca a qûeła małora de
ł'ałuvion intel 1951. A novenbre de qûeł'ano łà el Po el gavéa róto i arxeni a
Oc'bel e ł'aqua ła gà scuminsià ndar int'i canpi; parché ghe jera ła Fosa in
sità i 'nzegneri i gà pensà che ł'aqua ła se podese tegner drento intel cain che
ghe jera in tra Oc'bel e Polxeła, parò i gà sbajà far i cunti e ghe jera asè pì
aqua. Parò i arxeni no i gà tegnùo e ł'aqua ła xe ndà rento inteła Fosa e intel
Canal Bianco, che'l gà róto a Arquà; soło co i se gà incorti i gà tajà i arxeni
deła Fosa par darghe sfógo a ł'aqua che ła ndése intel mar travesando i canpi
intel baso Połexene. Xe vero parò che intel baso Połexene ghe jera pena stà łe
bonifeghe e ghe jera anca tanti canpi de sóta del liveło del mar; ła piena la
jera granda asè e ł'aqua ła xe tornà indrìo incontra Rovigo, indove che la se gà
fermà ała perifarìa. Dó tersi deła tera del Połexene la jera sota ł'aqua, e i
gavéa fin paura che no se podése gnanca pì coltivar i canpi.

Da 'sta małora qûi ła xe vegnù fora ła Polxeła d'incò. Tanta xente ła xe ndà
star vìa dal Połexene par ła fame, specie i xe ndà intel triàngoło industriałe
de Torino, Milano e Genova, e tanta xente anca da Polxeła. I gà dito che ła Fosa
no ła ndaxéa pì ben e che no ła ne servìa pì; no i ła gà terà ma i ła gà soło
cuacià; el Sostegno stòrico che'l jera sta tirà su dai venesiani i ło gà butà
xó. I gà anca pensà de tirar su ben asè i arxeni del Po par tuto el Połexene;
cusì intel 1957 i gà dovùo butar zò el sentro de Polxeła che'l jera propi stà
tirà su sul vecio arxene. El sentro de Polxeła i ło gà tirà su da nóvo suła Fosa
cuacià.

Ła xente che ła xe restà i se gà tirà su i brasi e i gà sutà ła tera e i gà
laorà i canpi da nóvo. Intel 1980 i gà tirà via anca el vecio pónte in barche e
i gà tirà su el pónte nóvo de cemento armà. Int'i ultimi ani Polxeła ła xe
scuminsià a piaxérghe de nóvo ała xente e ghe xe rivà tante nóve àneme.

Sindaco: Ornella Astolfi dal 14/06/2004 Centralino del comune: 0425 447111 Email
del comune: polesella@polesineinnovazione.it

Rubis Zemella: La mia Polesella perduta, stampato in proprio nel 1992 e
ristampato dall'A.V.I.S. di Polesella nel 1998.



https://vec.wikipedia.org/wiki/Piove_de_Saco

El teritorio de Piove de Saco el jera abità forse xà in età paleovèneta e'l xé
deventà soto i Romani n'inportante nodo stradałe e fluviałe. Infati par Plebs
Sacci ghe pasava łe Vie Annia e Popilia e i fiumi Bachiłion e Àdexe. 'Ntei tinpi
soto i łongobardi ła sità ła xé deventada sede de n'arimano (cao tribù),
'ntel'VIII sècoło ła xé pasada soto el controło dei carolingi par devégnare
daspò, dal'880, teritorio del vescovado de Pàdova. In sto ténpo ła xé stada
fortifegada coi terapiini che i caraterixa anca 'ntei jurni de ancuo l'aspeto a
forma de quadriłàtaro.

'Ntel XIV sècoło Piove de Saco ła xé 'ndada soto l'influénsa dei siuri de
Pàdova, i Cararesi, che i ga conpletà łe fortifegasion col'edifegasion de grande
tore a łe porte de intrada, ma mantegnéndo sénpre ła despoxision orixenaria a
forma de retàngoło. Con ła fine de ła signoria padovana, sta xona ła xé pasada
'nte łe man de ła Serenìsima e ła despoxision urbanìsega ła xé restada pì o
manco sénpre queła, se no consideremo łe numaroxe viłe fate tirar su dai patrisi
de Venesia, fin a ła fin del XVIII sècoło. In sti tinpi qua parici edifisi
stòreghi, infrà i quałi el pałaso comunałe e łe porte de intrada, i xé stai
butai xó, ma i ga tirà su de novo ła céxa de San Martin.

Sìndico: Davide Gianella (centrosinistra) dal 10/06/2013 Sentrałin comunal: 049
9709111 Posta eletronica: segreteria@comune.piove.it



https://vec.wikipedia.org/wiki/Pietro_Grimani

Pietro Grimani (Venesia, 5 de otobre 1677 – Venesia, 7 de marso 1752) xe stà un
doge venesian.

Fioło de Piero e Caterina Morosini, el xe sta el sentoquindexeximo doxe deła
Republica de Venesia dal 30 de giugno 1741 ała morte. Omo sapiente e anca poeta,
el primo tra i serenisimi principi de Venesia a esarlo quasi de profesion, el se
ga mostrà mecenate e el ga favorìo senpre ł'arte e ła siensa. Soto el so dogado,
cusì come par quaxi tuti i dogadi del XVIII secoło venesian, a no xe capità
nisun avenimento internasionałe che el gàbia visto coinvolta ła Republica.

El gera parecio sior e da maridare e el ga podesto dedicarse fin da xovane ała
cariera diplomatega che el ga exercità soratuto in Fransa e in Inghiltera dove
el ga conosesto anca Isaac Newton, e el se ga mostrà intaresà par ła siensa e
ł'arte. Par oltre 22 ani (cioè dal 1719 a ł'ełesione a doxe) el xe sta savio del
consejo e el se ga mostrà omo bon e intełigente 'nte i afari de Stato. El gera
sta ełevaà parfin ała carica de procurador.

El 30 de giugno 1741 el xe diventà doxe con 26 voti e senza veri altri candidai.
El so dogato el xe pasà pacifico e el ga visto on rifiorir in anbito artistico
grasie ałe sovension statałi e ała protesion dogałe. Anca ł'economia, zà
rifioria intorno al 1736, ła ga riciapà forsa e, secondo ło studioxo de economia
Frederic Lane, grasie ało scopio dełe tante guere tra Stati eoropei in chel
periodo e ała neutrałità venesiana, i mercanti deła sità łagunare i ga podesto
tornare a batare rote comerciałi abandonae dała concorensa. Anca se no pì come i
nivełi del ‘500 e del ‘600 ła vita sociałe ła xe rifiorìa rapidamente.

Grimani el xe morto el 7 de marso 1752, sensa esar mai sta benvołestp dal popoło
che ło ritegneva on omo tacagno e masa “poeta” par rispondare in modo serio ałe
vere exigense deła situasion.



https://vec.wikipedia.org/wiki/Piero_Querini

Piero Querini, capitan veneto (e menbro deo magior consejo) de familia patrisia,
el xe famoso parché in un so viajo verso le Fiandre nel 1431-32, la so nave la
xe sta portà via da na tenpesta e la ga fato naufragio fin su l'isola de Røst,
inte l'arcipełago norvegexe de le Lofoten. I gera partii da Candia. El xe restà
lì quatro mexi insieme ai so marineri, fasendo amicisia co quei del posto, che i
canpava pescando merluzzi che dopo i metea a 'sicar par conservarli a longo.
Prima che sti pescadori i catasse, i xe soravisudi magnando cape e parfin na
bałena catà morta soe rive de l'ixoła.

Querini el ga riportà a Venexia sti péssi, ciamai stoccafissi, che da de lora i
xe entrai stabilmente ne la cuxina (e ne la cultura) veneta col nome de bacalà.
In realtà da resenti studi de la università de Tromsø se pensa che el Querini el
gabia vendesto i pesi a Bergen pa pagarse la maniera de tornar a Venexia. Sto
fato comoncoe no cava la sostansa che dopo sta esperiensa i raporti fra lo Stato
veneto e le Lofoten i ga mejorà on mucio. Atualmente i abitanti de Røst i xe
gemelai co Sandrigo, e tanti altri paexeti de quee ixołe i ga raporti co comuni
nostrani.



https://vec.wikipedia.org/wiki/Piaso%C5%82a

El teritorio comunałe fin al 1268 el partegnéva a ła sità de Vicensa e qui ghe
gera un casteło chel jera posidùo dai Dente, faméja che durante ła storia ła
gaveva conbatuo par tóre el controło de Padova, e daspò dei Belludi, e a ła fin
dei Da Carara. Un prìnsipe de sta faméja qua, Jacopo, el gà łasià tuto el
teritorio de Piasoła a ła fióła Maria che, 'ntel 1413, ła gà spoxà Nicolò
Contarini, patrision venesian. 'Ntel posto el riva in sto modo el nome che in
ténpi più resénti el ga dà el nome a ła viła.

Na trasa del'antigo casteło ła se poe forse capire drénto al zòcoło sora del
qual se cata la viła de ancuo. Sto zòcoło poe darse chel sia el recordo de na
costrusion che a sua volta ła podeva végnare dal casteło.

Da recordare ła xé anca ła prexénsa, 'ntel XIX sècoło de ła faméja Camerini, ła
quałe ła ga restorà ła caxa, che ła jera drio cascare in ruina, faxéndoła
tornare beła come 'ntel pasà. Ła xé anca stada fondamental par
l'industriałixasion e par ła strutura del stesso paéxe, infati grasie a ła
faméja Camerini łe xé stae turà su caxe e fàbriche par ła mandòpara che che ła
łavorava łà drénto. El paéxe el xé stà strasforà conpletamente e el xé pasà,
'ntei ani vinti, da teritorio de sołi canpi a un dei posti più industriałixai
del Vèneto.



https://vec.wikipedia.org/wiki/Pian_de_%C5%82e_Fugase

El Pian de łe Fugase el xe on vàłico alpin a 1162 metri s.l.m. situà a i confini
de provincia de Trento e Vicensa e el fa da spartiaque fra ła Val Leogra e ła
Vałarsa.

El comun cołega Vicensa co Roveredo co ła ex strada statałe 46 ciamà "del
Pasubio", che ła ricalca el trasà de l'antiga via Rejia.

Caraterixà da ła prexensa de anpi pascołi, xe speso baxe de partensa par le
escursion so' łe visine Prealpi vixentine e 'l xe atraversà dal troxo eoropeo E5
Lago de Costansa-Venesia. Ła curta spianàda prexenta, da ła banda trentina, 'na
tratoria che fa anca da albergheto, preso el qual l'è disponibile un anpio
parchejo (recentemente se gà da pagàr).

El pian de łe Fugase xe cołegà mediante do strade al Paso de Canpogroso, tute do
seràe al trafico veicołare. La pì meridionałe xe verta soło fin a l'Osario del
Pasubio e ła xe sarà da 'na sbara, la setentrionałe invese l'è proibìa al
trafico veicołar salvo autorixasion del comùn de Vallarsa, invese xe senpre
autorixàe a parcorerla le biciclete.

Dal Pian de łe Fugase in più se pol raxonxer (soło a pìe o in bicicleta), el
recèto tramite ła strada dei Eroi.

'Rente el Pian de łe Fugase se cata łe ruine del Forte Coni Zugna, 'na
fortificasion austroungarica.

Sta salita xe stàda afrontàda durante ła diesanovexima tapa del 90° Giro de
Itałia 'ntel 2007, ma i primi pasagi de ła corsa xe avegnùi 'ntei ani trenta sia
da un versante che da l'altro.



https://vec.wikipedia.org/wiki/Pedro_Almod%C3%B3var

Pedro Almodóvar el xe un famoso resista cinematografico spagnolo. Dai ani otanta
el xe el resista pi popolar del cìnema spagnolo, renomà anca a livelo
internazional.

El nasse el 24 de Setenbre del 1951 a Calzada de Calatrava, un paeseto inte la
region spangola de la Castegia-La Mancha. A nove ani Almodóvar el emigra in
Estremadura e là el studia da i frari Francescani e Salesiani (in sèvito el
bolarà cofà negativa tal esparienza). A 16 ani el se trasferisse a Madrid par
studiar a la scola internazional de cìnema. Tal esparienza, però, la ghe vien
precludesta par vìa de la sareùra de la scola stessa da banda del ditador
Francisco Franco. El laora par do ani inte la Conpagnìa Telefònega Nazional
Spagnola e contenporaneamente el se intaressa de cìnema e de teatro de vanvardia
e el gera menbro del grupo teatral Los Goliardos. I so primi curtometragi e
risal al 1972, sucessivamente el deventa uno dei protagonisti de la movida
madrilegna.

Nel 1985 el fonda co so fradel Agustín la società de produsion El Deseo, che
produse i so primi film e finansia l'opera de altri registi spagnoli; al stesso
tenpo el fonda insieme col so amigo McNamara un grupo musical.

Nel 1989 el venze el Nastro d'Argento e el David di Donatello come mejo regista;
nel 1999 el ciapa la Palma d'Oro al Festival de Cannes, de nuovo come mejo
regista. Nel 2000 el venze l'Oscar par la mejo pelìcola foresta con Tutto su mia
madre e nel 2003 el ciapa n'altro Oscar a la mejo senegiadura original par Parla
con lei.

Nel 2003 el protesta contro l'Academia de las Artes y las Ciencias
Cinematográficas, che no la gaveva apogià la nomination de Parla con lei al
premio Oscar.

Nel 2004 el lassa l'Academia par deventar uno dei autori cinematografici pi
ativi del grupo del No a la guera; dopo i atentati de Madrid de l'11 marso 2004
el ga dito che "el PP el jera sul ponto de provocar un colpo de stato" nei
giorni dopo i atentati.

Sensa rinunciar a la rapresentassion de le realtà marginali de la società,
carateristica de le so pelìcole d'esordio, Almodóvar el svilupa uncò trame basà
su le passion e i sentimenti, senpre pi sofisticà e "colorà", co na abondansa de
elementi scandalistici e provocatori e mostrando na ciara ideologia
progressista. Temi tipici del regista xe i raporti fra done, l'anbiguità
sessual, l'amor e la passion omosessuale (spesso tratà in modo ironico ed
autoironico), la critica a la religion.



https://vec.wikipedia.org/wiki/Pederoba

Pederoba el xe on comune de 7273 aneme 'nte ła provincia de Treviso sa. Se trata
de un comun sparso in quanto sede comunałe xe ła frasion Onigo, siben esista 'na
frasion omonema al comùn.

Pederoba se cata so 'na area ritegnùa stratejica insìn da l'epoca antiga: so' ła
riva drita del Piave e ai pié de łe prealpi Bełunexi, mete in comunicasion
l'area montana (Feltrìn co' ła pianura atraverso ła SR 348 "Feltrina".

I sentri abità de Pederoba e Curogna se loga so'l scomisio de ła Valcavasia,
sona area pianejante conprexa infra i cołi Axołani e łe Prealpi Bełunexi. Onigo,
Levada e Covoło se cata pì a sud, so' na piana che se verxe verso Cornuda e
Croxeta.

L'altitudine masima xe de 780m s.l.m. e si ravixa in corispondensa del
Monfenera, estremità orientałe del grupo del Grapa e łimite setentrionałe del
comùn. Ła minema xe de 134m e corisponde al leto del Piave 'rente ła xona de
Covoło.

Oltra al Piave, i corsi d'aqua degni di notasion xe el Curogna, che vien xo da
łe prealpi, e ła Brenteła, canałe artificiałe reałixà soto ła Serenissima che,
prełevando łe aque dal Piave, contribuise a daquàr el piàn sotostante, sedenò
àrida e steriłe.

Łe testimonianse pì antighe del pasà de Pederoba xe rapprexentàe da vari reperti
de età romana. El steso toponemo rivarìa dal latìn petra rubla, in riferimento a
ła carateristega pièra rosa de ła xona.

Se pensa che ałora sta qua fuse 'na xona de transito, visto el pasagio de ła via
Claudia Augusta Altinate, forse coinsidente co' l'atuałe Feltrina, e ła poxision
a ridoso del Piave.

Sta situasion se gà mantegnùa anca in epoca sucesiva: ła prexensa de nùmaroxi
loghi de culto afasà ała strada fa pensàr al pasagio de pełegrini. Atorno al
1000 xe stàe istituìe łe pievi de Pederoba e Onigo, mentre sarìa pì antighe łe
céxe de Levada e Curogna, entranbe intitołàe a San Martin, venerà masime dai
Longobardi.

Ła zona xe stà łigà par longo tenpo ai Onigo, feudatari che resiedeva in un
casteło 'rente l'omonema frasion, de ła qual ancora resta qualche ruìna. Ła xona
xe stà sconvolta cussì 'nte łe lote che, durante el XIII secolo, gà contrapòsto
a staltri i Exełini.

Pasàda ała Serenisima, se gà avùo 'na serta riprexa economica, co' ła costrusion
de di mołini e fabriche. Pederoba xe devenntà tra l'altro sede de uno dei pì
inportanti marcà de biàve del Sinquesento.

A Venesia xe avegnùi po' i domini Napoełonico e Austriaco. L'aministrasion
imperial gò proà a dar inpulso a l'agricoltura locałe. Tutavia intra łe
popolasion xe restàe sparpagnàe fame e povartà e tanti xe stà costreti a
emigràr.

Pasà al Regno d'Itałia, Pederoba xe stà destruta durante ła granda guera in
quanto, dopo ła rota di Caoreto, se gà ritrovà in corispondensa del fronte del
Piave e in prosimità de Grapa e Monteło. Testimoniansa xe i vari monumenti nati
'ntel teritòrio, infra i quałi spica l'osario fransexe.

La riprexa del segondo dopoguera gà rexo anco' Pederoba uno dei prinsìpałi
sentri artexanałi e industriałi de ła pedemontana del Grapa.

Łe parti xe recoverte de tavèłe in bronxo co' sòra incixi i nomi dei caduti e
alcune fra ste qua no se połe riconosarle parchè no xe stà posibiłe identifegàr
el soldà. El testo vien propòsto dal maresiało Philippe Pétain. El ricorda ła
fradełansa miłitàr itało-fransexe. El Simitero Miłitàr Fransexe de Pederoba xe
stà inaugurà nel steso momento de queło itałian de Bligny, indove ripoxa sìrca
3453 soldà itałiani cascà in Fransa. A Pederoba xe stà racolti i resti mortałi
de 1000 soldà fransexi che 'vanti jera stà sepełìi in diversi simiteri de guèra
cèi. I aparegneva a ła 37° divixion; staltra el 30-12-1917 gavea reconquistà el
Monte Tonba durante ła Granda Guera.

Dal 1970, par tuti i fin-setimana del mexe se desvolxe ła manifestasion
"Mostra-Mercà Maron del Monfenera" prodoto tìpego de ła xona a cui xe stà
riconosùa ła marca I.G.P..



https://vec.wikipedia.org/wiki/Paso_Vexena

El paso Vexena, 1404 m, xe in Trentin e el liga l'Altopian de Lavarone
ał'Altopian dei sete comuni. El xe na beła piana larga de prà, coi boschi
tutintorno e tante malghe e vache (lì su vien fato el formajo Vexena).

Fin ała Sentensa roveretana del 1605, Vexena xera soto ła Republica de Venesia,
come ke riporta el proveditor ai confini conte Francesco Caldogno al so doge
Marin Grimani ai primi del 17° secoło. Dopo, ła xe pasà soto ł'Austria.

I Austriaci i gaveva tirà su, prima deła prima guera mondiałe, na cadena de
forti difensivi verso ł'Italia, da Folgaria (forti Serrada, Dosso del Sommo o
Cherle, Sommo Alto, Sebastiano) a Lavarone (Gschwendt o Belvedere, Łuxerna) fin
a Vexena (Verle e Spitz Vexena).

A Vexena ghe xe difati sti do forti: uno, kueło de Verle o Busa Verle el xe a
pochi minuti a pie dal paso, l'altro, in sima al Spitz Vexena, 1905 m, el xe in
alto, scavà drento ła piera, a strapionbo suła Valsugana e se ghe riva col troso
n. 205, in do ore e mexa.

Dal Spitz Vexena se ga na vista meravejosa sui laghi de Levico e Caldonaso, sul
Panarota, sul Lagorai e, distante, sułe Dołomiti de Brenta. El forte del Spitz
Vexena el xera in realtà un posto de oservasion, con teritoriałi, tełegrafisti e
tełefonisti e sapadori. Ai primi dì de guera del 1915 i do forti i xe sta
bonbardà dal forte Verena, tałjan, e el Verle anca dała fanteria, ma i Tałjan no
i ghe ła ga fata a ciaparli. Dopo ł'ofensiva austriaca del 1916, i do forti i xe
restà 'ntełe retrovie e cusì fin al 1918, ała fine deła guera.



https://vec.wikipedia.org/wiki/Partito_Socia%C5%82ista_Ita%C5%82ian

El Partito Sociałista Itałian (PSI) el xe sta on partito pułitego fondà 'ntel
1892 e operante fin al 1994.

Durante el rexime fasista e, in particołare, dopo ła mesa al bando de tuti i
partiti a ecesione del PNF, el PSI el ga continuà, 'nte i łimiti del posibiłe,
ła so atività 'nte ła clandestinità, mentre ła diresion del partito ła tentava
d'informarse so ła vita połitega del Paexe e de influire so ła stesa da ł'exilio
fransexe.

En Itałia ła crèsita del movimento operajo ła se ga dełineà so ła fine del XIX
secoło. Łe prime organizasion de lavoradori łe xe łe società de mutuo socorso e
łe cooperative de tradision masiniana e a fine sołidaristego.

I primi a sostegnere ła necesità de incanałar łe energie rivołusionarie inte
on'organizasion partitega i xe sta Bignami e Gnocchi-Viani co ła rivista " La
Plebe". 'Ntel 1881 Andrea Costa el ga organizà el Partito Sociałista
Rivołuzionario de Romagna, che el sostegneva, fra ł'altro, łe łote dei
łavoradori, ł'agitasion par riforme economiche e połiteghe, ła partesipasion ałe
ełesion aministrative e połiteghe.

El partito de Costa el ga incontrà parece dificoltà anca se el xe riusìo a esare
ełeto ala Camara come primo deputato sociałista. Ałe ełesion del 1882 a se ga
presentà el Partito Operaio Itałian ma sensa suceso. Fratanto el movimento
operaio el se organisava in forme pì conplese: Federasion de mestiere, Camare
del laoro, etc. Łe Camare de Laoro łe se ga trasformà in organizasion autonome e
łe xe diventàe el punto de agregasion a łiveło sitadin de tuti i laoradori.

So ste baxi 'ntel 1892 a xe nato a Genoa el Partito dei Lavoradori Itałiani che
el ga ciapà ł'eredità del Partito Operaio Itałian nato 'ntel 1882 a Miłan, ła
Lega Sociałista Miłanexe - d'ispirasion riformista, fondada 'ntel 1889 par
inisiativa de Turati - e parece łeghe e movimenti itałiani che i se rifà al
sociałismo de ispirasion marxista. Tra i promotori deła formasion del PSI a ghe
xe Filippo Turati, Claudio Treves, Leonida Bissolati, Ghisleri, Ferri, tuti
provenienti da ł'esperiensa del Poxitivismo. Turati el xe ł'erede del
radicałismo democratego; 'ntel 1885 a se gera meso insieme con ła rivołusionaria
Anna Kuliscioff; el conoseva łe opare de Marx e Engels, el gera atrato dała
socialdemocrasia todesca e dałe asociasion operaje łonbarde. Turati el considera
el Sociałismo non dal punto de vista insuresionałe, ma come on'ideałe da całar
'nte łe specifighe situasion storeghe.

A xe 'ntel 1893 che el Partito Sociałista el se dà on'autonomia e on nome
ofisial (Congreso de Regio Emilia). 'Nte ł'otobre del 1894 el partito el xe sta
siòlto par decreto a cauxa deła represione crispina. In contrapoxision ała
represion a ghe xe sta on'ałeansa democratego-sociałista ałe ełesion del 1895.

El congreso straordinario, convocà a Reggio Emilia, el ga fato aumentar łe
divixion che łe traversava el Partito riguardo a ł'inpresa de Libia. A ga
trionfà ła corente masimałista de Benito Mussolini e a xe sta espulsa ł'area
riformista, capegjà da Bonomi e Bissolati. St'ultimo, intel 1911 el gera 'ndà al
Quirinal par łe consultasion suseguenti ła crisx del Governo Luzzatti, cauxando
el malcontento del resto del partito, conpreso queło de Turati, esponente de
spico de ł'altra corente riformista. Bissolati e i sui i ga dà vita al Partito
Sociałista Riformista Itałian (PSRI).

Ało s'ciopo deła Prima guera mondiałe el partito el se ga mosso par ła
neutrałità de ł'Itałia, ma con drento forti spacadure che łe ga catà on punto de
mediasion 'nte ła formuła "né aderire né sabotare" de Costantino Lazzari.

A partir dai ani vinti, con ł'emerxare del Partito Nasionałe Fasista, łe diverse
aneme del movimento sociałista łe ga dà vita a tri difarenti partiti.

Intel 1921 a se ga tegnù Livorno el XVII congreso del partito. Dopo dì de forte
dibatito, i masimałisti unitari de Serrati i ga sunà su 89 028 voti, i comunisti
puri 58 783, e i riformisti consentrasionisti 14.695. I comunisti de Bordiga e
Gramsci i xe 'ndà forta dal congreso e i ga fondà el Partito Comunista d'Itałia,
co' ło scopo de aderir ai 14 punti de ł'Internasional. Lenin, infati, el gaveva
invità el PSI a conformarse ai detami e a butar fora ła corente riformista de
Turati, Treves e Prampolini, ricevendo però el diniego da parte de Giacinto
Menotti Serrati che no l'intendeva afatto ronpare con alcune dełe voxe piì
autorevołi (anca se minoritarie) del partito.

Inte ł'istà del 1922 Filippo Turati, sensa rispetar ła disiplina del partito, el
xe 'ndà da Vittorio Emanuele III par łe consultasion par risolvare ła crixi de
goerno. Tutavia a no xe sta posibiłe rivare a on acordo co Giolitti, e el re el
ga dà ł'incarico a Facta. Par aver viołà el divieto de cołaborasion coi partiti
borghexi, ła corente riformista ła xe sta espulsa, a otobre, inte i dì ca ga
precedù ła Marcia so Roma. Turati e i so' i ga dà vita al Partito Sociałista
Unitario con segretario Giacomo Matteotti, copà dai fasisti el 10 de giugno
1924. Tra el 1925 e el 1926 Mussolini el ga vietà i partiti de opoxision e
costreto a ł'exilio o al confin i sociałisti. A xe proprio durante ł'esilio che,
intel 1930, in Fransa, a ghe xe sta ła riunificasion tra i riformisti de Turati
e i masimałisti, guidà dal xovane Pietro Nenni.

El 22 de agosto 1943 a nàse a Roma el Partito Sociałista de Unità Prołetaria
(PSIUP) che el ragrupa 'na parte consistente de personałità influenti deła sanca
itałiana antifasìsta, come el futuro presidente deła Republica Sandro Pertini,
el scritor Ignazio Silone e ł'intełetuałe Lelio Basso. A diventa segretario del
partito Pietro Nenni.

El PSIUP durante ła Rexistensa el ga partesipà ativamente al Comitato de
Liberasion Nazionałe tacandose al Partito Comunista Itałian, co 'na połitega de
unità de asion volta a modifigar łe istitusion in senso sociałista. Sta
połitega, ostejada dała drita del partito guidà da Giuseppe Saragat, ła gera in
bona parte łegada ała preocupasion che łe divixion interne ała classe operaia łe
gavarìa podesto favorir i movimenti de drita autoritaria, come a gera capità
intel primo dopoguera col fasismo.



https://vec.wikipedia.org/wiki/Partito_Indipendentista_Portorican

El Partito Indipendentista Portorican (Spagnoło: Partido Independentista
Puertorriqueño, PIP) el xe on partito połitego portorican che el sostien ła
canpagna par ł'indipendensa de Porto Rico dai Stati Unìi. El xe un dei tri
prinsipałi partiti połiteghi de Porto Rico e el secondo pì vecio.

Tuti quei ca se identifega con ł'ideołogìa del PIP i xe ciamà de sołito
independentistas, pipiolos, o anca, in inglexe, pro-independence activists.

El Partito el xe sta fondà el 20 de otobre, 1946 da Gilberto Concepción de
Gracia (morto 'ntel 1968) che el provegneva dal partito democratico.

'Ntel 1971, el candidado a governador del PIP, Rubén Berríos, che el gaveva
ałora 31 ani, el ga protestà contro ła marina mericana a Culebra. Durante łe
elesion del 1972 el PIP el ga avù el pì grande suceso deła so storia quando el
gaveva fato on programa sociałista a favore dei laoradori e a favor dei poareti.
On ano dopo Rubén Berríos, durante 'n'asenblea del partito el ga dichiarà che el
partito nol gaveva on programa Marxista-Leninista ma pitosto el se riconoseva
'ntel laburismo social-democratego.

'Ntel 1999, i leaders del PIP, specialmente Rubén Berríos, i stai coinvolti 'nte
łe proteste scuminsià dai sitadini de Vieques contro ła prexensa deła marina
miłitare 'mericana 'nte ł'ixoła.

Durante łe ełesion del 2004, el PIP el gera in serio pericoło de perdare el
riconosimento ufisiale, avendo otegnuo soło el 2,4% dei voti par el
gobernatorato (secondo ła łexe ełetoral de Porto Rico, on partido che el ga
manco del 3% dei voti el xe considerà sradegà).



https://vec.wikipedia.org/wiki/Partito_Democratego_(Ita%C5%82ia)

El xe nato el 14 de otobre 2007, atraverso łe ełesion primarie par ła sielta del
segretario nasional e de ł'Asenblea Costituente. El partito el se ga presentà ai
ełetori come ł'erede deła precedente esperiensa pułitega de L'Ulivo, partìa
intel 1995 con ł'obietivo de catar 'na sintexi fra łe tradision deła
socialdemocrazia, del sociałismo democratego, del cristianeximo democratico, del
łiberałismo e de ł'anbientałismo.

El segretario nasional el xe Matteo Renzi, che 'l xe anca Presidente del Conséjo
dei Ministri. El primo presidente el xe sta Romano Prodi, dała so fondasion al
16 de apriłe 2008, co che 'l ga dà łe dimision dała carica.

El PD el xe nato prima de tuto dała vołontà dei du prinsipałi partiti de ł'area
del sentrozanca – Democrateghi de Sanca (DS) e la Margherita (DL) – de siòjarse
e metare łe so energie a servisio de on projeto pì grande quałe el gavaroa da
esare ła unificasion del sentro-sanca itałian. Al proceso costituente a ga
partesipà anca altre formasion pułiteghe: Movimento Republicani Eoropei (MRE),
Itałia de Mezo, Ałeanza Riformista, Republicani Democrateghi e gruppi rejonałi
come el Partito Democratego Meridional e Projeto Sardegna.

Anca se ai scuminsi i pareva intaresà a aderir al percorso costituente, a no ga
partesipà ała costrusion del PD: i Sociałisti Democrateghi Italiani (SDI),
ł'Italia dei Vałori (che però, in ocaxion dełe ełesion pułiteghe del 2008,
corendo inte ła stesa coałision del PD, el ga inaugurà on percorso che el
podarìa portar ała confluensa intel PD), do minoranse sociałiste dei DS de cui
una confluìa intel novo Partito Sociałista e una fondatrice del movimento Sanca
Democratega, el Partito Sociałista Democratego Itałian (PSDI).

14 de otobre 2007 - 16 de apriƚe 2008: Romano Prodi 17 de apriƚe 2008 - 7 de
novenbre 2009: Anna Finocchiaro 7 de novenbre 2009 - 19 de apriƚe 2013: Rosy
Bindi 15 de disenbre 2013 - 21 de xenaro 2014: Gianni Cuperlo 14 de giugno 2014
- desso: Matteo Orfini

15 de otobre 2007 - 21 de febraro 2009: Walter Veltroni 21 de febraro 2009 - 7
de novenbre 2009: Dario Franceschini 7 de novenbre 2009 - 20 de apriƚe 2013:
Pierluigi Bersani 11 de majo 2013 - 15 de disenbre 2013: Guglielmo Epifani 15 de
disenbre 2013 - desso: Matteo Renzi



https://vec.wikipedia.org/wiki/Parla_con_me

Parla con me xe 'na traxmision tełevixiva nata 'ntel 2004. Chi ła gà inventà xe
stada Serena Dandini, che la prexenta co'l comico Dario Vergassola. Ad ogni
pontada trasmesa su Rai3, cołaborava anca la Banda Osiris, sostituìi 'ntei
ultimi ani da Elio e le Storie Tese, protagonista de momenti musicałi davero
divertenti, l'autore teatrałe Ascanio Celestini co' i so raconti anarchici e
anca co' canson de stanpo cantautoriałe. Andrea Rivera, che xeneralmente
intervista le persone al çitofono su temi inportanti de atuałità, sercando de
'frontarli in modo ironico e catando speso ła cołaborasion dei intervistài.

I autori del programa xe : Serena Dandini e Dario Vergassola, Andrea Salerno,
Andrea Pistacchi, Stefano Bises, Claudio Masenza, Maura Misiti, Mattia Torre,
Alessandro Rossi, Gabriella D'Angelo, Giovanni Tamborrino, Paola Cannatello,
Dario Tiano, Orfeo Vanadia e Diego Pierini.

Produtor executivo Fandango del programa xe Eleonora Olivieri, produtor
executivo RAI xe Mercuzio Mencucci.

El programa xe stà trasmeso par quatro xiobi consecutivi in prima serada, sensa
susitar però particołare intarese da parte de l'audience e trovandose cussì
presto in una fàsa oraria sucesiva. In ste quatro pontade, Serena Dandini gà
avùo come cołaborator Neri Marcoré, storico comico del so "careton" che gà fato
imitasion de Luciano Ligabue, Piero Fassino e Maurizio Gasparri, oltre a queła
inperdibiłe de Alberto Angela, che gà ritirà fora a sie ani de distansa dae so
aparision a l'''Ottavo Nano''.

Dal 21 otobre 2008 el programa xe deventà 'na strica xornałiera, traxmesa in
seconda serada su Rai 3 dal marti al venare, ciapando el posto de Primo Piano
programa de aprofondimento del Tg3, 'nteła quała ai sołiti artisti se gà xonto
Lillo e Greg, Caterina Guzzanti, Diego Bianchi, (conosùo come Zoro), Paola
Minaccioni e Federica Cifola.

Corrado Guzzanti, storico cołaborator dea Dandini, no xe nel cast fiso dea
traxmision. Infati durante sti ani el xe aparìo soło un fià de volte, portando
in studio l'imitasion de Giulio Tremonti (in do ocaxion), Barbagli, el gerarca
fasista che gà proponesto 'ntel 2006 nel so film ''Fascisti su Marte'' e del
gardenal Don Pizzarro. Ne l'edision 2010/2011 Corrado Guzzanti gà partesipà da
novo ała trasmision par 'na soła pontada fassendo ła parodia de l'ex diretor
xeneral de ła RAI, Mauro Masi; el sketch ch'el comico gà interpretà infati se
tratava de 'na tełefonada stranba e stranbałà co' ła qual el finto Masi se
łagnava de vari aspeti de ła trasmision co' ła Dandini (sta tełefonada jera ła
parodia de ła vera tełefonada de protesta fata da Mauro Masi durante la
trasmision ''Annozero''.

L'edision 2010/2011 gà tacà marti 29 setenbre 2010, aconpagnà da 'na serie de
połemiche połiteghe che gà interesà anca Annozero (programa de Rai 2 e altri
programi deła Terza rete RAI) (Che tempo che fa e Report).

Durante ł'istà 2011 ghe xe stà novamente un mucio de połemiche par la riconferma
del progràma, co'un longo tira e moła sò i contrati de ła trasmisión che gà
infine portà, 'ntel setenbre 2011, ała so scansełasión co' 'l Cda de ła Rai che
gà espreso (co' i voti dei consejèri de sentro-drita contro i 4 voti dei 4
consegièri de opoxisión e del prexidente RAI Paolo Galimberti) parér contrario
ała reałixasión de 'na nòva edisión de Parla con me che xe cussì finìo (anca se
'l rexultase prexente ne ła prexentasión dei pałinsesti de ła RAI par la stagión
2011/2012).



https://vec.wikipedia.org/wiki/Parigi

Parise (in fransese Paris [paʀi] , antigamente Lutèce, dal latin Lutetia ) la xe
la cavedal de la Fransa e caologo de la rejon de l'Île-de-France. L'àrea
metropoitana de Parise la xe la pi popolà d'Europa, co sirca 12 mijoni de
abitanti.

La xe anca el comun pi popoloso del Paese, oltra che el quinto de l'union
Europea, dopo de Londra, Berlin, Madrid e Roma. L'àrea metropoitana de Parise la
xe invense la seconda pi popolà d'Europa, co 12 mijoni de abitanti (i abitanti
de la sità i xe diti Parisini) La sità, costruìa su de na ansa de la Sena, oltra
che fondamental desgropo de comunicassion e tràfeghi del continente europeo, la
xe una de le pi inportante e influente metròpoe mondiae, oltra che sentro
cultural, poìtego e econòmego tanto forte sia a liveo nassional che
internassional.

El stema de la sità el presenta i zìi de Fransa sora Scilicet (la nave che la
sinboezava l'órden dei marcanti che i comersava su la Sena). El moto el xe
Fluctuat nec mergitur.

I patroni de la sità i xe San Zerman (saint Germain) e santa Zenefa (sainte
Geneviève), acredità de gaver convinto Àtia a sparagnar la sità, inte'l V
sècolo.

Prima del 1964, Parise la faseva parte del departimento de la Seine, che el
contegneva la sità e i soborghi sircostanti.

Dal 1965, la sità de Parise la xe el caologo e uno dei 8 departimenti de la
rejon de l'Ile-de-France. El so identificatio asolùo el xe 75.

Roma, Itałia, dal 1956 «Seule Paris est digne de Rome; seule Rome est digne de
Paris» (Solo Parise la xe degna de Roma; solo Roma la xe degna de Parise).



https://vec.wikipedia.org/wiki/Papua_(provinsia)

Papua ƚa xe na provinsia de ƚa Indonexia oriental. Ƚa se cata inte ƚa banda
osidental de la ìxoƚa de Nova Guinea. Ƚa conprende anca varie ìxoƚe visine, a
sud se cata ƚa gran ìxoƚa Dolak, a nord ƚa ìxoła Biak e ƚa ìxoƚa Yapen.

Ƚa ga un teritorio molto variegà. A sud se cata na gran pianura, al sentro se
alsa ƚi Monti Maoce, che ƚi riva sin a ƚi 5030 m. de el Pucak Jaya, seve pi' a
nord ƚe vali de Tariku e Taritatu, e ƚi Monti Van Rees.

Ƚi fiumi prisipaƚi ƚi xe el Digul el Pulau che ƚi score a sud verso el Mar de ƚi
Arafura, e el Memberamo che el se buta a nord int'el Osèano Pasìfego.

El clima el pasa da tropegal co presipitasioni costanti a nord, a tropegal co
istà umeda a sud. Inte ƚi riƚievi el clima el xe tipegamente de alta montagna.
El teren el xe squaxi conpletamente coverto da ƚa foresta pluvial; ƚa costa
sudoriental ƚa se ocupada da paƚù de mangrovie.

Ƚe sità pi' inportanti ƚe xe el cavoƚogo Žaiapura e el sentro minerario de
Kokonau.



https://vec.wikipedia.org/wiki/Paolo_Renier

Paolo Renier (Venesia, 21 de novenbre 1710 – Venezia, 13 de febraro 1789) xe stà
un doge venesian.

Fioło de Andrea e Elisabetta Morosini, el xe sta el sentodisnoveximo doxe deła
Republica de Venesia, dal 14 de genaro 1779 fin ała morte.

Durante el so dogado, el penultimo deła storia de Venesia, a no xe sucesi fati
inportanti, anca se a ł’estero a ghe gera zà łe baxi par ło scopio deła
rivołusion francese, che pochi ani dopo ła morte del Renier ła spasarà via ła
vecia Republica.

De fameja siora, el Renier el ga tacà ła so cariera come riformador, afilià ała
"masoneria" e ansioso de abataere el poter dei Inquixitori de Stato. Apena però
el xe sta ełeto anbasador el ga canbià rapidamente parere e, come 'ntel pezor
trasformismo połitego, el se ga ałeà contro i so ex amighi par otegnere cariche
inportanti. Durante łe numeroxe anbasade el se gera arichìo a dismisura e el se
gera conprò imbrojando łe cariche pì prestigioxe, tanto da farse soranominare
dal popoło Barabba. Restà vedovo el gaveva tolto come amante (e po' maridà) 'na
bałerina de varietà famoxa par ła so propension ała spexa. Ała morte del so
predecesore el gheva sentìo ca a gera 'rivà ła so grande ocaxion e el ga coroto
ała łuce del dì oltre 300 persone, pur de aver abastanza voti par eser ełeto
(sti dati i risulta dai raporti dei Inquisidori de Stato che, non intervegnendo,
i ga dimostrà d’apoxarlo połiticamente).

Ełeto co 40 voti so 41 el 14 de genaro 1779, el ga tacà małe el so dogado: masa
xente odiava el Renier, che el ga ricevù in quei dì parece minace de morte tanto
da girare scortà. Al discorso d’investitura el gheva parlà in modo sialbo par
paura de on atentato. El gheva speso parecio par farse voler ben ma el gera
riusìo a recuperare ste spexe vendendo cariche e regałi fati a łu in quałità de
doxe in modo vergognoxo. 'Ntel 1780 i riformatori i gheva sercà de ripropore
inovasion, ma el Renier, ex ałeato, łi ga fati arestare. In mezo a feste e
picoła aministrasion el doxe el gera senpre pì odià par ła so corusion e el
trasformismo połitego.

'Ntel 1785 – 1786 par l’ultima volta ła flota venesiana ła xe partìa par 'na
(breve) guera: al comando de Angelo Emo łe nave łe ga bonbardà alcuni porti del
Nord Africa in cui a doveva esarghe pirati e corsari. Infine, 'ntel genaro de
1789, el doxe el se ga małà in modo grave e, dopo 'na longa małatia, el xe morto
el 13 de febraro 1789. Par non rovinare i festegiamenti del carnevałe, ła
notisia ła xe sta sconta fin al 2 de marso. El popoło, che no 'l ghe vołeva ben,
el se ga sbizarìo in soneti e cante comiche sora ła so persona, vista come
sprexevołe e tirchia.



https://vec.wikipedia.org/wiki/Pandoro

El Pandoro l'è el dolce tipico de Verona. Secondo xerti łe origini de ła ricetta
le sarìa da xercar in Austria, dove na òlta se faséa el cosideto "Pan de
Vienna", derivà proabilmente dała "brioche" fransexe. Secondo altri, invexe, el
podarìa derivar dal "pan de oro" che vegnéa servìo sułe tòle dei veneziani piesè
sióri.

Insieme col panetón l'è uno dei dolci de Nadal piesè tipici. La pasta l'è tènara
e de cołore dorato par ła presensa dei óvi, e la sà de vaniglia. El pandoro l'è
fato a tronco de cono, con riłievi fati a stela, de sołito a oto ponte. Tra i
ingredienti ghè: farina, zùcaro, óvi, buro, buro de cacao e łievito.

De sołito el pandoro nol vien mìa guarnìo par drento con creme o canditi come el
paneton), anca se ormai łe case produtrici łe stà xercando de diferensiar ła só
oferta inventando o riscoprendo certe ricéte. Se pol quindi magnàrse el pandoro
in diverse versión, farcìo con crema o cuerto de un strato de ciocolata, ecc.

Quasi sempre el pandoro el vien vendùo in scatołe de cartón col zucaro a velo in
te un sachetin par conto suo, che bisòn udàre inxìma al dolxe quando che el se
verxe (questo anca per evitar che el zucaro a velo stando inxima al dolce
durante tuto el periodo de confesionamento el perda łe só carateristiche).



https://vec.wikipedia.org/wiki/Padova

Pàdova, o pi raramente Pàdoa, (Patavium in latin, Padua in inglexe e in todesco,
Padoue in francexe) ła xe na sità de 210.536 àneme, co una dee pi vece e grande
università d'Europa. Trovandose sol croxevia tra e strade che va'ntel nord-est
che vien da Roma e da Miłan, in mexo al Veneto, Pàdova ła xe el più gran sentro
comerciałe del nord-est del'Italia.

Ła xe famosa par i so tre sensa: el santo sensa nome, el prà sensa erba e el
cafè sensa porte. El santo sensa nome el xé Sant'Antonio, parché i padovani i ło
ciama soło 'el santo'; el prato sensa erba el xé Prà de ła Vałe, che prima de
esare bonificá el gera na pałude, mentre el cafè sensa porte el xe el Pedrochi,
che na volta el gera sempre verto.

Secondo ła tradision, ła fondasion de Pàdova risałe a un grupo de profughi de ła
sità de Troia, comandà da Antenore.

Uno dei prinsipai posti dea cultura paleoveneta, ła vecia Pàdova xe stà fondà
tacà ai àrxari del fiume Brenta (neł' antichità Medoacus), che a chel tenpo (se
pensa fin al 589) el pasava dove uncó ghe xe el Bachiglion.

Nel 49 a.C., Padova ła xé deventà de nome un munisipio roman, par esarlo par
davero soło nel 45 a.C. co ła Lex Julia Municipalis. Durante ła dominasion
romana Patavium, come che ła gera ciamà ałora, ła diventa una de łe sità pi
riche del'Inpero, grasie anca ai ałevamenti de cavałi. Nel'età de Augusto,
Pàdova ła xè parte de ła X Regio che ła gavea come capitałe Aquiłeja, ała quae
ła gera cołegà dała via Ania che ła partiva da Adria. Del periodo roman resta
alcuni ponti, modificai ntel medioevo, i resti de ł'arena (visin ała capeła dei
Scrovegni), e terme (na sćianta de piere soto pałaso Storion) e el foro (visin
ała piasa Garibaldi e ała piaseta Cavour), dove che ghe resta soło na cołona.

Al prinsipio del V secoło a Pàdova se gà stabijio el Praefectus Sarmatarum
gentilium, una dee 13 guarnigion de Sarmati a difesa del'inpero. Probabiłe che
ła guarnigion ła fuse dixlocà a Sarmeoła (Sarmaticula), frasion de Ruban e a
Sermasa (łocaità de Vigonovo). Nel 452-453 ła sità la xé stà distruta dała
invasion dei Uni de Atiła. Dal 535 al 553 ghe xé stà ła guera tra Bixansio e i
Goti aleài dei Franchi: conquistà dai primi nel 540 e dopo dai secondi cò
Totiła, Pàdova ła xé stà ciapà nel 568 da Narsete, generałe de Giustinian.

Dopo ła fine del'Inpero, Pàdova ła gà visto el Brenta canbiar el sò corso co ła
ròta del 589, sostituio dal Bachilion. Ła xé stà asedià e conpletamente distruta
en tel 601 dai Łongobardi de Agilulfo che, secondo ła tradision, i xé entrai in
çità dal Ponte dea Morte, come che el xè ciamà uncó el ponte tacà a via Rudena
(che sta par rovina). Monsełexe ła gà rexistio ancora par cualche mexe prima de
cascar anca eła in man ai Łongobardi. Un pochi de abitanti i ga sercà de
salvarse nea laguna de Venesia, contribuendo ała nasita, secoi dopo, de Venesia.

Soło dopo l'ano 1000, Pàdova gà scumisià a riprenderse, afermandose come comune
indipendente, anca se ła gà dovuo subire łe devastasion del teremoto del 1004 e,
ancora più forte, de queło del 1117, cusì come el incendio grando del 1174. En
tel 1164 ła fa parte deła lega veronexe contro Federico Barbarosa. Dal 1168
(convegno de Lodi) al 1183 (Paxe de Costansa) Pàdova ła fa parte anca dea Lega
Łonbarda.

I ani sucessivi i ga visto ła çità aumentare ła só inportansa e i só domíni, in
lota continua contro i comuni confinanti. En tel 1222 xe stà fondà ła
Università, ła seconda più antica de ła penisoła itałica e una fra łe prime e
più prestijiose d'Europa. A Pàdoa el ga predicà e el xé morto, en tel 1231,
Sant'Antonio, , al quałe i padovani ghe gà dedicà ła grandioxa basiłica. Tra el
1303 e el 1305 Gioto el gà afrescà ła Capeła dei Scrovegni, inestimabiłe texoro
de pitura. L'espansion del comune padovan xé stà interota a più riprexe, in
particołare fra el 1237 e el 1256, da ła sanguinoxa dominasion de Exełin III da
Roman, ricordà pa ver fato trucidare inte un giorno soło più de diexemiła
padoani.

En tel 1318 muta el panorama poitico a Pàdova: scumisia ła Signoria de i
Cararexi co l'elesion a Capitan del Popoło de Jacopo da Carara. El secoło dopo,
anca se turbà dae continue lote co łe signorie dei comuni tacài e co ła potente
Venesia, el xé stà par Pàdova el apice del so splendore, asołuta protagonista
del'arte e dea cultura europea grasie ała prexensa de artisti e leterati come
Giusto De' Menabuoi, Guariento, Altichiero e Francesco Petrarca.

En tel 1387 ghe xé stà ła bataja de Castagnaro, considerà una de łe grande
bataje del'epoca dei capitani de ventura: Joani Ordełafi e Ostaxio da Poenta,
che i conbateva par Verona, i xe stà afondai da Joani Acuto e Checco Noveło
Cararexi, chel conbatea par Pàdoa. I gera i últimi bajori miłitari de ła çità,
che, en tel 1405 ła se gà inxenocià definitivamente a Venesia dopo na longa e
dura łota. A xe ła coxideta "devosion" de Pàdova a Venesia: i últimi Cararexi
prigionieri i vien copà có i se catava nei Pionbi, łe famigeràe gaere venesiane.

Nel medioevo el munisipio e ła signoria i gà fato scavare łe prinsipałi opere de
navigasion de ła provincia de Pàdova: el canałe de Bataja, el Piòvego e e
Brentełe.

Par quaxi quatro secołi Pàdova, anca se ła gera drio perdar inportansa połitica,
a gà godùo dea paxe e de ła prosperità asicurà da ła aministrasion venesiana e
de ła łibartà concesa a ła so Università, che a ga riciamà studenti e profasori
da tuta Eoropa, fra i quałi l'indimenticabie Galileo Galilei.

Dopo el teribiłe asedio del 1509, durante ła guera anti-venesiana promosa da ła
Liga de Canbrai, xe stà conpletà ła çinta muraria, e questo xé stà uno dei pochi
eventi degni de nota del periodo. I asalti inperiałi i xe stà tuti respinti sol
Bastion Coałonga da nobiłi venesiani, padovani e famosi soldai de ventura come
Citoło da Perugia.

Nel 1797, Venesia vien conquistà da Napoleone e Pàdova, insieme a tuto el
veneto, ła xe stà dà a l'Austria co el tratà de Campoformio, par entrar a far
parte, dopo ła disfata napoleonica, del Regno Lonbardo-Vèneto. Nel 1848, anca
Pàdova ła ga visto l'insuresion contro l'occupasion austriaca, in particołare a
opera dei studenti universitari: tutora ła data dell'insuresion studentesca, 8
febraro, ła vien festejà. Nel 1866 Vittorio Emanuele II òcupa e anete, grasie a
un plebiscito, ła Venesia Euganea. Cusì Pàdova ła entra nel Regno d'Itałia.

Durante ła Prima guera mondiałe, Padoa a xe stà sede de vari comandi, conprexo
queło dea Tersa Armata, subendo speso bonbardamenti aerei. Da un areoporto
picenin, a San Pelajio - ora sede de un muxeo del voło, xe partio Gabriełe
D'Anunsio pal cełebre propagandistico voło su Viena. Nel 1918 a Viła Giusti deła
Mandria, nea periferia sud de Pàdoa, xé stà firmà l'armistisio che ga meso fine
ała guerra fra l'Italia e i Inperi Sentrałi.

Co ea seconda guera mondiałe xé rivà anca a Padova morte e devastasion, co ła
perdita, fra i altri, dei inestimabii dipinti dea Capeła Ovetari de Andrea
Mantegna e de Ansuino da Forlì, durante un bonbardamento aereo ałeà l'11 marso
1944: de sti capołavori resta uncó soło qualche framento. Conpagna a xé stà ła
sorte pa' i afreschi de ła capeła del podestà, realizài da Fiłipo Lippi, da
Nicołò Pizzolo e, ancora, da Ansuino da Forlì. Inportante el xe stà el discorso
del retore Concetto Marchesi el 9 novenbre 1943 par l'inaugurasion de l'ano
academico, dove chel ga invità i studenti a ciapare łe armi contro el fasismo e
el naxismo, xé da anotare che però ło ga dito dopo de l'8 setenbre.

Pàdova ła xe stà ła sede del Comando Regionałe Vèneto dea rexistensa, centro de
coordinamento de el CLN pa tuto el Veneto. Xe stà sto Comando chel ga dà el via
al'insuresion del 26 apriłe 1945.

L'Università dei Studi de Padova ła xe stà l'unica università premià co ła
medaja d'oro al Vałor Miłitare del Stato italian pai meriti durante ła
resistensa.

I ani dal dopoguera fin uncó, i xé stà par Pàdova de continuo sviłupo economico.
Grasie ała favorevołe posision geografica, al centro de importanti vie de
comunicasion, gà vuo grande slancio e industrie e i servisi. L'interamento dee
riviere (1956-1960) e ła perdita nel 1954 de alcuni coegamenti feroviari co ła
provincia (gestii dała Società Veneta per le Imprese e Costruzioni Pubbliche
nota come Ła Veneta) xé stà uno dei tanti presi che la sità gà dovùo pagare ała
difuxion del trasporto su goma.

Ea crisi sociae e poitica dei ani setanta gà visto el połarixarse dee tension a
Padova. El 15 apriłe 1969 na bomba cołocà da Franco Freda e Giovanni Ventura xè
esplosa nel retorato, ałora ocupà dal profesor Opocher. I stesi gà acquistà ała
Valigeria al Duomo e vaìxe utiixàe el 12 dicembre 1969 pa e bombe a Miłan nea
sede dea Banca dell'Agricoltura in piasa Fontana e ała Banca nasionae del Lavoro
a Roma.

El 13 genaio 1974 el cołonèo Amos Spiasi, del gruppo teroristico de destra "Rosa
dei Venti" vien arestà.

El 17 giugno 1974 e Brigate Rose compie a Padova el só primo omicidio copando dó
misini, Grasiano Girałucci e Giusepe Masoła, nea sede del Movimento Sociale
Italiano.

El 7 aprile 1979 el sostituto procuratore Pietro Całogero gà fato arestare circa
140 persone aderenti a Potere Operaio e Autonomia Operaia, tra i quai spica i
nomi dei profesori universitari Luciano Ferrari Bravo, Toni Negri e Emilio
Vesce, oltre che tanti studenti e ricercatori. L'acusa, pasà ała storia come el
teorema Całogero, gà sercà de dimostrare che el grupo de Autonomia el fuse ła
faciata legae dée Brigate Rose, e che Toni Negri el fuse l'organixadore del
sequestro de Aldo Moro.

El 5 febraro 1981 l'estremista de destra Valerio Fioravanti el gà copà
sul'arxare del canae Scaricatore i dó carabinieri Enea Codoto e Luigi Maronexe,
che i ło gaveva sorpreso a recuperare armi da un nascondiglio segreto soto aqua.
Fioravanti el xé stà subito dopo caturà.

Co ła sigla de Brigate Rose per la costruzione del Partito Comunista
Combattente, a Verona, el 17 dicembre 1981, xé stà sequestrà el generae american
James Lee Dozier, che el xé stà liberà col blitz dei NOCS a Padova il 28 genaio
1982.

El tesuto urban de Padova xé fortemente condisionà dała presensa de diversi
corsi d'aqua, formai dal'intreciarse dee aque del Bachiglion co' quee del
Brenta, che i ghe dà a tanti angoi dea sità scorci sugestivi.

Nel pasá, 'sti corsi d'aqua gera fondamentai pa' l'economia sitadina, sopratuto
pa ła prexensa de alcuni muini e pa ła só evidente funsion comerciae,
congiungendo ła cità co ła visina Venesia e co' i altri centri dea provincia de
Padova. In più, i canai gà rapresentà a lungo un vaido complemento dee opere de
fortificasion dea cità, faxendo da fosato fora dee mura.

E opere de interamento dei canai sitadini, in particołare del Naviglio Interno,
che el xé deso soto ła Riviera dei Ponti Romani, a partire dai ani '50, e gà asà
in stato de abandono sti canài, oltre naturalmente a vère alterà ireparabilmente
el streto raporto tra Padova e e só aque. Xé stà soło nei ani '90 che se gà
asistio a un recupero dee vie d'aqua sitadine, che e xé deso percorse da novo da
alcune barche.

El 23 majo del 2000 ła 10^ tapa del Giro d'Italia 2000 xé finia a Padova co' ła
vitoria de Ivan Quaranta.

Oltre al Calcio Padova, storica squadra de bałon sitadina fondà nel 1910, gà un
ruòło importante anca ła squadra de rugby del Petrarca.

Nea stajon sportiva 2005-06 ła sità de Padova xé stà rapresentà nel masimo
campionato, queo de A1, nea pałavoło maschie e feminie, dal Sempre Volley e dal
Volley Club Padova. Anca ła pallanuoto xé presente nei masimi campionati maschii
e femminii co' e squadre del Plebiscito.

I giornai più veci che 'ncora deso i xe ocupa deła cronaca deła cità i xé : el
Gaxetin e Il Mattino di Padova. Dal 12 novembre 2002 se vende el "Coriere del
Veneto" abinà col Corriere della Sera. Sto giornałe el gà sede a Padoa e el ghe
dedica ała cità do pajine al jorno. Ghe gera anca dei giornałi che łi vegneva
distribuìi gratis come: Leggo, Metro, City, Il Padova e altri 'ncora, ma nesuno
de questi gera de proprietà vèneta. Ghe se anca el giornae diocesano La Difesa
del popolo.

Na volta ła cità gaveva n'altro giornałe locałe: L'Eco da Padova, scrito par ła
prima volta nel 1977, edito dała Rizzoli e sarà nel 1980.

Arceła (Quartiere 2 Nord) ła xé ła zona nord dea cità, e ła riva fin a
Pontevigodarxare. El confine el xè raprexentà dała ferrovia Venesia-Miłàn a sud
(col centro citadino) e dała tangensiae a nord (co' Pontevigodarxere). Conosua
pa' esare el posto dea morte de Sant'Antonio da Padova (l'evénto el xé ricordà
dal santuario de Sant'Antonino) e pa' esare stà ła periferia agrìcoła de Pàdova
fin ała seconda guerra mondiałe, l'Arceła ła ga conosuo nel dopoguera na vełoce
crésita urbanìstica, fin che ła xé rivà ai 50 000 abitanti de uncó. El metrotram
ła cołega in maniera funsionae col céntro.

Mandria (Quartiere 5 Sud-Ovest) ła confina coi comuni de Àbano e de Albignaxego,
divisa da questo dal canae de Bataja.

Nata 'ntorno ała vecia strada romana Annia, che portava da Padova a Adria, ła gà
sul so teritorio ła Villa Giusti del Giardino, dove che xé stà firmà el4
novembre del 1918 l'armistisio tra Italia, Inpero Austro-Ungarico e Germania che
meteva fine ała prima guera mondiae; che a varda el Canae de Battaja ghe ze
invese Villa Mołin, pensà dal'architeto Vincenzo Scamozzi nel 1597 (e che ła
vien speso, sbajando, considerà parte dea Mandrioła, che ła xé su che altra
sponda del Canae de Bataja).

Dea vecia Montà (Quartiere 6 Ovest), che ła xé suła strada Padova-Ponteroto, a
circa 4 km dal centro cità, resta uncó soło l'antica fonte bateximae dea césa de
San Bartołomeo, risaente al XVI sec. Recentemente el teritorio del quartiere el
xé stato sogeto a forti trasformasion insediative e el xé ormai de fato inglobà
col resto dea cità. Nel 2004 xé stà completa el cavalcavia de Corso Australia
che el gà cusì eliminà l'unico semaforo esistente suła tangensiae, contribuendo
a rompere l'isolamento de Montà dal resto deła cità.

Ponte de Brenta (Quartiere 3 Est) el xé un antico insediamento suła via par
Venesia, el fa parte del Comune de Padova prima dea Prima guera mondiałe, el
confina col comune de Vigonsa, dal quale el xé separà dal Brenta. Nata atorno ai
trafici dei barcaroi e dei viagiatori, ea xé caraterixà dała prexensa de alcune
notevoli ville patrisie venesiane, tra queste spica Villa Breda, de proprietà
comunae, col só parco. Ea vila se afacia sul fiume, da dove ghe gera l'acèso
principae, verso ła fine del XIX secoło, dea ferovia Padova-Venesia. Ea xé stà
fata dal Senatore del Regno Vincenzo Stefano Breda, che col'ocaxion el gà creà
na fermata proprio ała fine del viae de aceso ała villa, dal lato del parco. Al
senatore Breda xé anca intitolai l'ospisio pa i ansiani e l'ipodromo de Padova,
che xé anca łori a Ponte de Brenta, e l'axiło infantie, che el xé nea piasa
principae. Nea stesa piasa e se afacia l'antica cesa parocchiae de San Marco e
San Michee, de aspeto setecentesco. Al'interno, opere de Luca Giordano e un
pregevole organo del'epoca. El parco dea vila ospita na pista pai cavai, primo
ipodromo citadino, e dee scuderie otocentesche, fruto dea pasion del nobìe par
l'ippica. Na picoła frasion de Ponte de Brenta xé Tore che, secondo ła storia,
in epoca medievae ła ragrupava e atuai frasion de Mortise, Ponte de Brenta,
Arceła e Altichiero, infati qualcuno dixe che Sant'Antonio sia morto a Tore
invese che all'Arceła, che a chei tempi no ła existeva gnancora.

Pontevigodarxere (Quartiere 2 Nord) el se trova tacà a dó ponti che i coega
Padova coe so frasion a nord, el ciapa el nome dal primo comune là tacà,
Vigodàrxare. Fin ała seconda guera mondiae ła gera campagna, e ła se gà
ingrandìo veocemente nel periodo dea ricostrusion dopo esere stł quaxi raxa al
suoło dai bombardamenti dei aleati nel tentativo de fermare ła ritirata tedesca.
A circa 1,5 km dal centro, ła xé na xona in fase di riquaificasion, grasie al
completamento dea tangensiae nord che permete al trafico di ragiungere ła nova
strada del Santo sensa pasare par l'Arceła. Dai tempi del'amministrasion Destro,
no ła xé più na frazione de Padova, ma ła fa parte del quartiere 2-Nord che
comprende anca Mortise, San Carlo, San Gregorio e parte de Altichiero.

No xé tanti gnanca i padovani a conoscere ła storia dee dó gate , anca se e xé
tra i più curiose simboi dea cità:



https://vec.wikipedia.org/wiki/P%C3%A0doa

Pàdova, o pi raramente Pàdoa, (Patavium in latin, Padua in inglexe e in todesco,
Padoue in francexe) ła xe na sità de 210.536 àneme, co una dee pi vece e grande
università d'Europa. Trovandose sol croxevia tra e strade che va'ntel nord-est
che vien da Roma e da Miłan, in mexo al Veneto, Pàdova ła xe el più gran sentro
comerciałe del nord-est del'Italia.

Ła xe famosa par i so tre sensa: el santo sensa nome, el prà sensa erba e el
cafè sensa porte. El santo sensa nome el xé Sant'Antonio, parché i padovani i ło
ciama soło 'el santo'; el prato sensa erba el xé Prà de ła Vałe, che prima de
esare bonificá el gera na pałude, mentre el cafè sensa porte el xe el Pedrochi,
che na volta el gera sempre verto.

Secondo ła tradision, ła fondasion de Pàdova risałe a un grupo de profughi de ła
sità de Troia, comandà da Antenore.

Uno dei prinsipai posti dea cultura paleoveneta, ła vecia Pàdova xe stà fondà
tacà ai àrxari del fiume Brenta (neł' antichità Medoacus), che a chel tenpo (se
pensa fin al 589) el pasava dove uncó ghe xe el Bachiglion.

Nel 49 a.C., Padova ła xé deventà de nome un munisipio roman, par esarlo par
davero soło nel 45 a.C. co ła Lex Julia Municipalis. Durante ła dominasion
romana Patavium, come che ła gera ciamà ałora, ła diventa una de łe sità pi
riche del'Inpero, grasie anca ai ałevamenti de cavałi. Nel'età de Augusto,
Pàdova ła xè parte de ła X Regio che ła gavea come capitałe Aquiłeja, ała quae
ła gera cołegà dała via Ania che ła partiva da Adria. Del periodo roman resta
alcuni ponti, modificai ntel medioevo, i resti de ł'arena (visin ała capeła dei
Scrovegni), e terme (na sćianta de piere soto pałaso Storion) e el foro (visin
ała piasa Garibaldi e ała piaseta Cavour), dove che ghe resta soło na cołona.

Al prinsipio del V secoło a Pàdova se gà stabijio el Praefectus Sarmatarum
gentilium, una dee 13 guarnigion de Sarmati a difesa del'inpero. Probabiłe che
ła guarnigion ła fuse dixlocà a Sarmeoła (Sarmaticula), frasion de Ruban e a
Sermasa (łocaità de Vigonovo). Nel 452-453 ła sità la xé stà distruta dała
invasion dei Uni de Atiła. Dal 535 al 553 ghe xé stà ła guera tra Bixansio e i
Goti aleài dei Franchi: conquistà dai primi nel 540 e dopo dai secondi cò
Totiła, Pàdova ła xé stà ciapà nel 568 da Narsete, generałe de Giustinian.

Dopo ła fine del'Inpero, Pàdova ła gà visto el Brenta canbiar el sò corso co ła
ròta del 589, sostituio dal Bachilion. Ła xé stà asedià e conpletamente distruta
en tel 601 dai Łongobardi de Agilulfo che, secondo ła tradision, i xé entrai in
çità dal Ponte dea Morte, come che el xè ciamà uncó el ponte tacà a via Rudena
(che sta par rovina). Monsełexe ła gà rexistio ancora par cualche mexe prima de
cascar anca eła in man ai Łongobardi. Un pochi de abitanti i ga sercà de
salvarse nea laguna de Venesia, contribuendo ała nasita, secoi dopo, de Venesia.

Soło dopo l'ano 1000, Pàdova gà scumisià a riprenderse, afermandose come comune
indipendente, anca se ła gà dovuo subire łe devastasion del teremoto del 1004 e,
ancora più forte, de queło del 1117, cusì come el incendio grando del 1174. En
tel 1164 ła fa parte deła lega veronexe contro Federico Barbarosa. Dal 1168
(convegno de Lodi) al 1183 (Paxe de Costansa) Pàdova ła fa parte anca dea Lega
Łonbarda.

I ani sucessivi i ga visto ła çità aumentare ła só inportansa e i só domíni, in
lota continua contro i comuni confinanti. En tel 1222 xe stà fondà ła
Università, ła seconda più antica de ła penisoła itałica e una fra łe prime e
più prestijiose d'Europa. A Pàdoa el ga predicà e el xé morto, en tel 1231,
Sant'Antonio, , al quałe i padovani ghe gà dedicà ła grandioxa basiłica. Tra el
1303 e el 1305 Gioto el gà afrescà ła Capeła dei Scrovegni, inestimabiłe texoro
de pitura. L'espansion del comune padovan xé stà interota a più riprexe, in
particołare fra el 1237 e el 1256, da ła sanguinoxa dominasion de Exełin III da
Roman, ricordà pa ver fato trucidare inte un giorno soło più de diexemiła
padoani.

En tel 1318 muta el panorama poitico a Pàdova: scumisia ła Signoria de i
Cararexi co l'elesion a Capitan del Popoło de Jacopo da Carara. El secoło dopo,
anca se turbà dae continue lote co łe signorie dei comuni tacài e co ła potente
Venesia, el xé stà par Pàdova el apice del so splendore, asołuta protagonista
del'arte e dea cultura europea grasie ała prexensa de artisti e leterati come
Giusto De' Menabuoi, Guariento, Altichiero e Francesco Petrarca.

En tel 1387 ghe xé stà ła bataja de Castagnaro, considerà una de łe grande
bataje del'epoca dei capitani de ventura: Joani Ordełafi e Ostaxio da Poenta,
che i conbateva par Verona, i xe stà afondai da Joani Acuto e Checco Noveło
Cararexi, chel conbatea par Pàdoa. I gera i últimi bajori miłitari de ła çità,
che, en tel 1405 ła se gà inxenocià definitivamente a Venesia dopo na longa e
dura łota. A xe ła coxideta "devosion" de Pàdova a Venesia: i últimi Cararexi
prigionieri i vien copà có i se catava nei Pionbi, łe famigeràe gaere venesiane.

Nel medioevo el munisipio e ła signoria i gà fato scavare łe prinsipałi opere de
navigasion de ła provincia de Pàdova: el canałe de Bataja, el Piòvego e e
Brentełe.

Par quaxi quatro secołi Pàdova, anca se ła gera drio perdar inportansa połitica,
a gà godùo dea paxe e de ła prosperità asicurà da ła aministrasion venesiana e
de ła łibartà concesa a ła so Università, che a ga riciamà studenti e profasori
da tuta Eoropa, fra i quałi l'indimenticabie Galileo Galilei.

Dopo el teribiłe asedio del 1509, durante ła guera anti-venesiana promosa da ła
Liga de Canbrai, xe stà conpletà ła çinta muraria, e questo xé stà uno dei pochi
eventi degni de nota del periodo. I asalti inperiałi i xe stà tuti respinti sol
Bastion Coałonga da nobiłi venesiani, padovani e famosi soldai de ventura come
Citoło da Perugia.

Nel 1797, Venesia vien conquistà da Napoleone e Pàdova, insieme a tuto el
veneto, ła xe stà dà a l'Austria co el tratà de Campoformio, par entrar a far
parte, dopo ła disfata napoleonica, del Regno Lonbardo-Vèneto. Nel 1848, anca
Pàdova ła ga visto l'insuresion contro l'occupasion austriaca, in particołare a
opera dei studenti universitari: tutora ła data dell'insuresion studentesca, 8
febraro, ła vien festejà. Nel 1866 Vittorio Emanuele II òcupa e anete, grasie a
un plebiscito, ła Venesia Euganea. Cusì Pàdova ła entra nel Regno d'Itałia.

Durante ła Prima guera mondiałe, Padoa a xe stà sede de vari comandi, conprexo
queło dea Tersa Armata, subendo speso bonbardamenti aerei. Da un areoporto
picenin, a San Pelajio - ora sede de un muxeo del voło, xe partio Gabriełe
D'Anunsio pal cełebre propagandistico voło su Viena. Nel 1918 a Viła Giusti deła
Mandria, nea periferia sud de Pàdoa, xé stà firmà l'armistisio che ga meso fine
ała guerra fra l'Italia e i Inperi Sentrałi.

Co ea seconda guera mondiałe xé rivà anca a Padova morte e devastasion, co ła
perdita, fra i altri, dei inestimabii dipinti dea Capeła Ovetari de Andrea
Mantegna e de Ansuino da Forlì, durante un bonbardamento aereo ałeà l'11 marso
1944: de sti capołavori resta uncó soło qualche framento. Conpagna a xé stà ła
sorte pa' i afreschi de ła capeła del podestà, realizài da Fiłipo Lippi, da
Nicołò Pizzolo e, ancora, da Ansuino da Forlì. Inportante el xe stà el discorso
del retore Concetto Marchesi el 9 novenbre 1943 par l'inaugurasion de l'ano
academico, dove chel ga invità i studenti a ciapare łe armi contro el fasismo e
el naxismo, xé da anotare che però ło ga dito dopo de l'8 setenbre.

Pàdova ła xe stà ła sede del Comando Regionałe Vèneto dea rexistensa, centro de
coordinamento de el CLN pa tuto el Veneto. Xe stà sto Comando chel ga dà el via
al'insuresion del 26 apriłe 1945.

L'Università dei Studi de Padova ła xe stà l'unica università premià co ła
medaja d'oro al Vałor Miłitare del Stato italian pai meriti durante ła
resistensa.

I ani dal dopoguera fin uncó, i xé stà par Pàdova de continuo sviłupo economico.
Grasie ała favorevołe posision geografica, al centro de importanti vie de
comunicasion, gà vuo grande slancio e industrie e i servisi. L'interamento dee
riviere (1956-1960) e ła perdita nel 1954 de alcuni coegamenti feroviari co ła
provincia (gestii dała Società Veneta per le Imprese e Costruzioni Pubbliche
nota come Ła Veneta) xé stà uno dei tanti presi che la sità gà dovùo pagare ała
difuxion del trasporto su goma.

Ea crisi sociae e poitica dei ani setanta gà visto el połarixarse dee tension a
Padova. El 15 apriłe 1969 na bomba cołocà da Franco Freda e Giovanni Ventura xè
esplosa nel retorato, ałora ocupà dal profesor Opocher. I stesi gà acquistà ała
Valigeria al Duomo e vaìxe utiixàe el 12 dicembre 1969 pa e bombe a Miłan nea
sede dea Banca dell'Agricoltura in piasa Fontana e ała Banca nasionae del Lavoro
a Roma.

El 13 genaio 1974 el cołonèo Amos Spiasi, del gruppo teroristico de destra "Rosa
dei Venti" vien arestà.

El 17 giugno 1974 e Brigate Rose compie a Padova el só primo omicidio copando dó
misini, Grasiano Girałucci e Giusepe Masoła, nea sede del Movimento Sociale
Italiano.

El 7 aprile 1979 el sostituto procuratore Pietro Całogero gà fato arestare circa
140 persone aderenti a Potere Operaio e Autonomia Operaia, tra i quai spica i
nomi dei profesori universitari Luciano Ferrari Bravo, Toni Negri e Emilio
Vesce, oltre che tanti studenti e ricercatori. L'acusa, pasà ała storia come el
teorema Całogero, gà sercà de dimostrare che el grupo de Autonomia el fuse ła
faciata legae dée Brigate Rose, e che Toni Negri el fuse l'organixadore del
sequestro de Aldo Moro.

El 5 febraro 1981 l'estremista de destra Valerio Fioravanti el gà copà
sul'arxare del canae Scaricatore i dó carabinieri Enea Codoto e Luigi Maronexe,
che i ło gaveva sorpreso a recuperare armi da un nascondiglio segreto soto aqua.
Fioravanti el xé stà subito dopo caturà.

Co ła sigla de Brigate Rose per la costruzione del Partito Comunista
Combattente, a Verona, el 17 dicembre 1981, xé stà sequestrà el generae american
James Lee Dozier, che el xé stà liberà col blitz dei NOCS a Padova il 28 genaio
1982.

El tesuto urban de Padova xé fortemente condisionà dała presensa de diversi
corsi d'aqua, formai dal'intreciarse dee aque del Bachiglion co' quee del
Brenta, che i ghe dà a tanti angoi dea sità scorci sugestivi.

Nel pasá, 'sti corsi d'aqua gera fondamentai pa' l'economia sitadina, sopratuto
pa ła prexensa de alcuni muini e pa ła só evidente funsion comerciae,
congiungendo ła cità co ła visina Venesia e co' i altri centri dea provincia de
Padova. In più, i canai gà rapresentà a lungo un vaido complemento dee opere de
fortificasion dea cità, faxendo da fosato fora dee mura.

E opere de interamento dei canai sitadini, in particołare del Naviglio Interno,
che el xé deso soto ła Riviera dei Ponti Romani, a partire dai ani '50, e gà asà
in stato de abandono sti canài, oltre naturalmente a vère alterà ireparabilmente
el streto raporto tra Padova e e só aque. Xé stà soło nei ani '90 che se gà
asistio a un recupero dee vie d'aqua sitadine, che e xé deso percorse da novo da
alcune barche.

El 23 majo del 2000 ła 10^ tapa del Giro d'Italia 2000 xé finia a Padova co' ła
vitoria de Ivan Quaranta.

Oltre al Calcio Padova, storica squadra de bałon sitadina fondà nel 1910, gà un
ruòło importante anca ła squadra de rugby del Petrarca.

Nea stajon sportiva 2005-06 ła sità de Padova xé stà rapresentà nel masimo
campionato, queo de A1, nea pałavoło maschie e feminie, dal Sempre Volley e dal
Volley Club Padova. Anca ła pallanuoto xé presente nei masimi campionati maschii
e femminii co' e squadre del Plebiscito.

I giornai più veci che 'ncora deso i xe ocupa deła cronaca deła cità i xé : el
Gaxetin e Il Mattino di Padova. Dal 12 novembre 2002 se vende el "Coriere del
Veneto" abinà col Corriere della Sera. Sto giornałe el gà sede a Padoa e el ghe
dedica ała cità do pajine al jorno. Ghe gera anca dei giornałi che łi vegneva
distribuìi gratis come: Leggo, Metro, City, Il Padova e altri 'ncora, ma nesuno
de questi gera de proprietà vèneta. Ghe se anca el giornae diocesano La Difesa
del popolo.

Na volta ła cità gaveva n'altro giornałe locałe: L'Eco da Padova, scrito par ła
prima volta nel 1977, edito dała Rizzoli e sarà nel 1980.

Arceła (Quartiere 2 Nord) ła xé ła zona nord dea cità, e ła riva fin a
Pontevigodarxare. El confine el xè raprexentà dała ferrovia Venesia-Miłàn a sud
(col centro citadino) e dała tangensiae a nord (co' Pontevigodarxere). Conosua
pa' esare el posto dea morte de Sant'Antonio da Padova (l'evénto el xé ricordà
dal santuario de Sant'Antonino) e pa' esare stà ła periferia agrìcoła de Pàdova
fin ała seconda guerra mondiałe, l'Arceła ła ga conosuo nel dopoguera na vełoce
crésita urbanìstica, fin che ła xé rivà ai 50 000 abitanti de uncó. El metrotram
ła cołega in maniera funsionae col céntro.

Mandria (Quartiere 5 Sud-Ovest) ła confina coi comuni de Àbano e de Albignaxego,
divisa da questo dal canae de Bataja.

Nata 'ntorno ała vecia strada romana Annia, che portava da Padova a Adria, ła gà
sul so teritorio ła Villa Giusti del Giardino, dove che xé stà firmà el4
novembre del 1918 l'armistisio tra Italia, Inpero Austro-Ungarico e Germania che
meteva fine ała prima guera mondiae; che a varda el Canae de Battaja ghe ze
invese Villa Mołin, pensà dal'architeto Vincenzo Scamozzi nel 1597 (e che ła
vien speso, sbajando, considerà parte dea Mandrioła, che ła xé su che altra
sponda del Canae de Bataja).

Dea vecia Montà (Quartiere 6 Ovest), che ła xé suła strada Padova-Ponteroto, a
circa 4 km dal centro cità, resta uncó soło l'antica fonte bateximae dea césa de
San Bartołomeo, risaente al XVI sec. Recentemente el teritorio del quartiere el
xé stato sogeto a forti trasformasion insediative e el xé ormai de fato inglobà
col resto dea cità. Nel 2004 xé stà completa el cavalcavia de Corso Australia
che el gà cusì eliminà l'unico semaforo esistente suła tangensiae, contribuendo
a rompere l'isolamento de Montà dal resto deła cità.

Ponte de Brenta (Quartiere 3 Est) el xé un antico insediamento suła via par
Venesia, el fa parte del Comune de Padova prima dea Prima guera mondiałe, el
confina col comune de Vigonsa, dal quale el xé separà dal Brenta. Nata atorno ai
trafici dei barcaroi e dei viagiatori, ea xé caraterixà dała prexensa de alcune
notevoli ville patrisie venesiane, tra queste spica Villa Breda, de proprietà
comunae, col só parco. Ea vila se afacia sul fiume, da dove ghe gera l'acèso
principae, verso ła fine del XIX secoło, dea ferovia Padova-Venesia. Ea xé stà
fata dal Senatore del Regno Vincenzo Stefano Breda, che col'ocaxion el gà creà
na fermata proprio ała fine del viae de aceso ała villa, dal lato del parco. Al
senatore Breda xé anca intitolai l'ospisio pa i ansiani e l'ipodromo de Padova,
che xé anca łori a Ponte de Brenta, e l'axiło infantie, che el xé nea piasa
principae. Nea stesa piasa e se afacia l'antica cesa parocchiae de San Marco e
San Michee, de aspeto setecentesco. Al'interno, opere de Luca Giordano e un
pregevole organo del'epoca. El parco dea vila ospita na pista pai cavai, primo
ipodromo citadino, e dee scuderie otocentesche, fruto dea pasion del nobìe par
l'ippica. Na picoła frasion de Ponte de Brenta xé Tore che, secondo ła storia,
in epoca medievae ła ragrupava e atuai frasion de Mortise, Ponte de Brenta,
Arceła e Altichiero, infati qualcuno dixe che Sant'Antonio sia morto a Tore
invese che all'Arceła, che a chei tempi no ła existeva gnancora.

Pontevigodarxere (Quartiere 2 Nord) el se trova tacà a dó ponti che i coega
Padova coe so frasion a nord, el ciapa el nome dal primo comune là tacà,
Vigodàrxare. Fin ała seconda guera mondiae ła gera campagna, e ła se gà
ingrandìo veocemente nel periodo dea ricostrusion dopo esere stł quaxi raxa al
suoło dai bombardamenti dei aleati nel tentativo de fermare ła ritirata tedesca.
A circa 1,5 km dal centro, ła xé na xona in fase di riquaificasion, grasie al
completamento dea tangensiae nord che permete al trafico di ragiungere ła nova
strada del Santo sensa pasare par l'Arceła. Dai tempi del'amministrasion Destro,
no ła xé più na frazione de Padova, ma ła fa parte del quartiere 2-Nord che
comprende anca Mortise, San Carlo, San Gregorio e parte de Altichiero.

No xé tanti gnanca i padovani a conoscere ła storia dee dó gate , anca se e xé
tra i più curiose simboi dea cità:



